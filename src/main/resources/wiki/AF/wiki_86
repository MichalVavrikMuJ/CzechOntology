{"id": "938039", "url": "https://cs.wikipedia.org/wiki?curid=938039", "title": "Taylor Davisová", "text": "Taylor Davisová\n\nTaylor Davisová, nepřechýleně Taylor Davis (* 20. března 1987), je americká houslistka a skladatelka.\n\nZnámou se stala díky svému kanálu na portálu YouTube. Během roku 2012 vydala dvě hudební alba (\"Gaming Fantasy\" a \"An Enchanted Christmas\"). V červnu 2014 měla na svém YouTube kanálu 109 videí, 56 milionů zhlédnutí a 463 000 odběratelů. Věnuje se úpravám filmové hudby a hudby počítačových her pro houslový přednes a jejich interpretaci.\n\n"}
{"id": "938058", "url": "https://cs.wikipedia.org/wiki?curid=938058", "title": "Římskokatolická farnost Raná u Loun", "text": "Římskokatolická farnost Raná u Loun\n\nŘímskokatolická farnost Raná u Loun (lat. \"Ranna\") je územní společenství římských katolíků v Rané u Loun a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nDatum založení tzv. \"staré farnosti\" (první farnosti) není známo. Později na místě \"staré farnosti\" byla zřízena lokálie. Matriky jsou vedeny od roku 1756. Farností se kanonicky Raná opět stala od roku 1857.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Postoloprty, jehož součástí je i farnost Raná, která je tak spravována \"excurrendo\".\n\nŘímskokatolická farnost Raná u Loun\n\n"}
{"id": "938080", "url": "https://cs.wikipedia.org/wiki?curid=938080", "title": "Homerova definice", "text": "Homerova definice\n\nHomerova definice (v angličtině Homer Defined) je 5. díl 3. řady seriálu Simpsonovi. V USA se tento díl vysílal 17. října 1991.\n\nV elektrárně dojde málem k výbuchu, ale Homer mu v poslední chvíli zabrání. Burns ho pak doporučí elektrárně v Shelbyvillu...\n"}
{"id": "938092", "url": "https://cs.wikipedia.org/wiki?curid=938092", "title": "Modroočko", "text": "Modroočko\n\nModroočko může být:\n\n\n\n"}
{"id": "938097", "url": "https://cs.wikipedia.org/wiki?curid=938097", "title": "Harron", "text": "Harron\n\nPříjmení Harron nosí více osob:\n\n"}
{"id": "938103", "url": "https://cs.wikipedia.org/wiki?curid=938103", "title": "Hura chřestivá", "text": "Hura chřestivá\n\nHura chřestivá (\"Hura crepitans\"), taktéž dynamitový strom, strom posýpátkový (\"sandboxtree\"), je tropický, stálezelený, vysoký strom. Hura je původní indiánský název. Další název je jabillo.\n\nPůvodně pochází z jižních oblastí Střední Ameriky, Karibiku a Jižní Ameriky. Přirozený areál rozšíření je Kostarika, Nikaragua a Panama, ostrovy Anguilla, Antigua a Barbuda, Barbados, Kuba, Dominik, Guadeloupe, Hispaniola, Jamajka, Martinik, Portoriko, Svatá Lucie, Svatý Vincenc a Grenadiny. V Jižní Americe je to amazonský deštný prales, Francouzská Guyana, Guyana, Surinam, Venezuela, Kolumbie, Ekvádor (Loja , Morona – Santiago) a zasahuje až do Peru.\n\nHura je invazivní rostlinou v severní Austrálii a v Africe v Tanzanii. Nově se vyskytuje v západní Africe, zde je ale neinvazivní. Je vysazována v Číně.\n\nDává přednost částečně zastíněným až slunečným lokalitám vlhkých oblastí s humózní půdou.\n\nHura je tropický, stálezelený, vysoký strom. Výška stromů se udává okolo 20 až 25 metrů, u rekordních jedinců v přírodě 40 až 60 m. Průměr kmene může být až 2 metry. Kmen a hlavní větve mají hladkou hnědou kůru, kterou pokrývají silné, kuželovité trny, 1 – 2 cm dlouhé. Vedlejší větve mají holou kůru s drobnými otvory. Celá rostlina je prostoupena mléčnicemi ronícími při poranění silně jedovatý latex.\n\nListy jsou střídavé, značně velké, dlouze řapíkaté. Řapík je až 20 cm dlouhý, u paty má dva palisty. Čepel o délce 5 – 29 cm a šířce 5 – 17 cm je protáhle až vejčitě srdčitá, leskle zelená, na rubu ochmýřená. Nervatura je výrazně světlejší, z centrální žíly vystupuje asi 10 až 16 bočních nervů. Okraj listu je více či méně lehce zubatě pilovitý.\n\nHura je rostlina jednodomá, ale květy jsou jednopohlavní. Prašníkové květy jsou směstnány do dlouze stopkatých, kuželovitých klasů, 5 až 10 cm dlouhých. Nesou v nepatrném pohárkovitém okvětí větší počet tyčinek, nitky jsou srostlé do 4 až 12 mm dlouhých sloupečků, nahoře nesou 1 až 3 kruhové řady prašníků. Pestíkové květy jsou jednotlivé a jen na krátkých stopkách. Zkrácené okvětí (4 až 8 mm) obklopuje kulovitý rozšířený semeník. Ten přechází v až 5 cm dlouhou čnělku, která je na konci rozšířena ve velikou, talířovitou, v četné zuby (9 -14) rozeklanou bliznu masové barvy.\n\nPlody visí na krátké stopce. Mají tvar malé dýně. Jsou to okrouhlé tobolky, shora zploštělé, dřevnaté, 5 – 8 cm v průměru a 3 – 5 cm délky. Skládají se z 12 -18 širokých jednosemenných pouzder. Semena jsou okrouhlá, zploštělá, až 2cm velká. V době zralosti plody s třeskem explodují a semena jsou vymrštěna rychlostí 70 m/s až do vzdálenosti 45 m (někdy se udává až 100 m).\n\nPlody byly dříve používány jako zásobníky na pudr k sušení inkoustu tzv. posýpátka. Odtud název \"Sandboxtree\" .\nBílou mléčnou šťávu – latex používali rybáři jako jed na ryby. V Karibiku z něj připravovali šípový jed. Latex, semena, listy a kůra z kořene se používají v domácím lékařství a k přípravě léků.\nZ vysoce kvalitního dřeva, které se prodává pod obchodním názvem Habillo Hura, se vyrábí nábytek.\nJednotlivé segmenty plodu ve tvaru delfína domorodci používali k výrobě náhrdelníků.\nPro pěkný vzhled se pěstuje v ostatních tropických zemích světa jako okrasný i stínící strom.\n\nHura je vzácně pěstována v botanických zahradách. Plody si též někdy dovážejí turisté, dříve i z Kuby, a ze semen se daří vypěstovat rozměrné ozdobné pokojové rostliny až do stádia květu.\n\n\n"}
{"id": "938104", "url": "https://cs.wikipedia.org/wiki?curid=938104", "title": "Elektrický vůz EMU 49.0", "text": "Elektrický vůz EMU 49.0\n\nEMU 49.0 ČSD je řadové označení elektrických vozů Tatranských elektrických železnic. Prototypový vůz z roku 1931 byl ještě označen jako číslo 7 TEVD (Tatranská elektrická vicinálna dráha). Po převzetí TEVD Československými státními drahami dostal vůz řadové označení M 49.0 a později EMU 49.0, stejně jako vozy z poválečné produkce. Vůz EMU 49.005, používaný jako pracovní, byl označen nakonec řadou 425.95.\n\nV roce 1931 byl pro tatranské železnice dodán první vůz československého původu. Vůz byl vyroben v továrně firmy Ringhoffer na Smíchově, elektrickou výzbroj dodala Škoda. Svým uspořádáním se podobal čtyřnápravovým vozům TEVD 4 – 6 (pozdější EMU 48.0), které dodala firma Ganz v roce 1911. Po válce bylo dodáno mezitím znárodněnou firmou dalších pět vozů – tři v roce 1954 a dva v roce 1956. Vozy byly vyráběny ve Studénce, elektrickou část dodala také firma Škoda. Jejich skříně měly modernější tvar a i jinak se od prototypu poněkud odlišovaly, skříň prototypového vozu byla při hlavní opravě částečně upravena podle poválečných vozů.\n\nK vozům byly dodány čtyřnápravové přívěsné vozy s prakticky shodnými skříněmi řady Calm/ú. V letním období jezdily s otevřenými přívěsnými vozy, které vznikly přestavbou ze čtyřnápravových plošinových vozů. Tyto neměly průběžnou brzdu a v provozu byly brzděny ručně. Elektrické vozy byly používány i k tažení nákladních vlaků.\n\nS dodávkami nových jednotek řady EMU 89.0 byly elektrické vozy odstaveny do zálohy v roce 1975 zrušeny, kromě EMU 49.001 a 005, které byly dále využívány pro pracovní vlaky. Vůz EMU 49.005 byl vybaven plošinou pro opravy trolejového vedení a od roku 1988 je veden pod číslem 495.955. Oba vozy jsou zachované v depu Poprad, EMU 49.001 jako neprovozuschopný exponát.\n\nOplechovaná dřevěná skříň je usazená na ocelovém nýtovaném rámu. Pro cestující byly k dispozici dva oddíly s dřevěnými lavicemi s uspořádáním 2+2. Mezi oddíly se nacházel malý služební oddíl, oddíly byly odděleny od sebe a od nástupních plošin posuvnými dveřmi. Stanoviště strojvedoucího bylo na obou koncích vozu, u prototypu nebylo od nástupní plošiny oddělené příčkou, ta byla dosazena až v 50. letech, kdy bylo čelo vozu rozšířeno na šířku vozu, dveře pro cestující zůstaly v původním místě i provedení. Poválečné vozy měly koženkové sedačky a stěny stanoviště již z výroby. Dveře pro cestující i dveře služebního oddílu byly čtyřdílné, skládací.\n\nVozy byly opatřeny dvěma sběrači, elektrická výzbroj byla umístěna pod podlahou vozu. Řízení bylo nepřímé, s šesti sériovými a pěti paralelními stupni. Vždy dva trakční motory v podvozku byly trvale řazeny do série. Osvětlení vozu bylo žárovkové s napájením přímo z troleje, vytápění odporové. Vozy byly vybaveny elektrodynamickou brzdou, tlakovou brzdou Knorr a ruční brzdou.\n\n"}
{"id": "938105", "url": "https://cs.wikipedia.org/wiki?curid=938105", "title": "Římskokatolická farnost Lenešice", "text": "Římskokatolická farnost Lenešice\n\nŘímskokatolická farnost Lenešice (lat. \"Leneschicium\") je územní společenství římských katolíků v Lenešicích a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nDatum založení farnosti není známo. Matriky jsou vedeny od roku 1670.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Postoloprty, jehož součástí je i farnost Lenešice, která je v materiálních záležitostech spravována \"excurrendo\". Duchovní správce sídlí od 1. září 2013 přímo v Lenešicích.\n\nŘímskokatolická farnost Lenešice\n\n"}
{"id": "938108", "url": "https://cs.wikipedia.org/wiki?curid=938108", "title": "Mladá Boleslav (hrad)", "text": "Mladá Boleslav (hrad)\n\nMladoboleslavský hrad stojí na Staroměstském náměstí v Mladé Boleslavi na ostrožně při soutoku Jizery a Klenice. Od roku 1967 je chráněn jako kulturní památka.\n\nHradu předcházelo hradiště, které na konci 10. století založil Boleslav II. Toto hradiště zaujímalo kromě oblasti dnešního hradu také celé Staré Město. V polovině 13. století zůstala využívána pouze špice hradiště, kde došlo k vybudování hradu, zbytek (zv. Hroby) byl opuštěn. K roku 1262 je zmiňován poslední kastelán hradu, Jaroslav z Michalovic z rozrodu Markvarticů. V roce 1344 pak došlo k přenesení města z údolí Klenice (dnes předměstí Podolec) do lokality Hroby a na místě královského hradu bylo vybudováno nové sídlo, které páni z Michalovic drželi do roku 1468. V tom roce jej získali Tovačovští z Cimburka. Na počátku 16. století za Jana ze Šelmberka prošel pozdně gotickou přestavbou. Ta se projevila především do podoby obytných částí, které získaly téměř zámecký charakter. Obrannou část doplnil bollwerk nad soutokem Jizery a Klenice.\n\nZa Krajířů z Krajku po roce 1548 a zejména pak po požáru v roce 1555 prošel hrad renesanční přestavbou, kterou patrně provedl Matteo Borgorelli. Poté, co došlo v roce 1595 k vykoupení města z poddanství, ztratil hrad svoji rezidenční funkci. Za třicetileté války jej zdevastovala švédská vojska, po jejím skončení byl v rozvalinách a sloužil jako zvonařská dílna rodiny Pricquey. Na počátku 18. století prošel přestavbou na kasárna, ovšem největší vliv na podobu hradu měla až přestavba z let 1752–1753 od Ignatze Palliardiho. Během této přestavby došlo ke zvýšení objektu o patro, nové zastřešení obou věží a také k vystavění severovýchodního a severozápadního křídla.\n\nKasárna byla na hradě umístěna do roku 1940, kdy je nahradilo internační středisko Židů z okolí, kteří odtud byli deportováni do Terezína či Polska. V roce 1943 se sem vrátila armáda, ovšem od začátku 50. let do roku 1972 sloužil jako skladiště textilu. Od poloviny 70. let procházel zdevastovaný areál rekonstrukcí, ukončenou na počátku 90. let 20. století. Od roku 1972 je na hradě umístěn státní okresní archiv a Muzeum Mladoboleslavska.\n\n"}
{"id": "938111", "url": "https://cs.wikipedia.org/wiki?curid=938111", "title": "Seznam vrcholů v Žiaru", "text": "Seznam vrcholů v Žiaru\n\nSeznam vrcholů v Žiaru zahrnuje pojmenované žiarské vrcholy s nadmořskou výškou nad 700 m. K sestavení seznamu bylo použito map dostupných na stránkách hiking.sk.\n\n"}
{"id": "938112", "url": "https://cs.wikipedia.org/wiki?curid=938112", "title": "Slavíček rajský", "text": "Slavíček rajský\n\nSlavíček rájský na stromě života, slávu Tvorci svému prozpěvující, je jeden z nejvýznamnějších českých barokních kancionálů. Byl sestaven římskokatolickým knězem Janem Josefem Božanem a vytištěn roku 1719 u Václava Jana Tybély v Hradci Králové.\n\nBožan svůj kancionál sestavoval patrně mnoho let. K schválení duchovní vrchností jej předložil již roku 1714, povolení k tisku však získal až 2. dubna 1716. Jelikož si Božan nemohl z finančních důvodů dovolit zaplatit tisk kancionálu sám, obrátil se na hraběte Františka Antonína Šporka. Ten se sice rozhodl projekt podpořit, ale Božan se již jeho uskutečnění nedožil, zemřel roku 1716. Kancionál byl rozdáván zejména kostelním kůrům ve východních Čechách.\n\nSlavíček rájský patří svým provedením k nejluxusnějším českým barokním kancionálům a má rozměry přibližně 20 x 30 cm.\n\nKancionál obsahuje kromě duchovních písní neliturgického i liturgického charakteru také rozjímání. Jsou to pravděpodobně samotným Božanem napsaná kázaní, která předcházejí každému oddílu písní.\n\nHlavním přímým pramenem Božanova kancionálu byl kancionál Capella regia musicalis od Václava Karla Holana Rovenského, který byl vydán roku 1693. Dalším významným pramenem byl Šteyerův kancionál. Část nápěvů nebo jejich úprav pochází přímo od Jana Božana.\n"}
{"id": "938118", "url": "https://cs.wikipedia.org/wiki?curid=938118", "title": "Chris Horner", "text": "Chris Horner\n\nChristopher Lee „Chris“ Horner (* 23. října 1971) je americký profesionální silniční cyklista. Aktuálně jezdí za tým Lupus Racing Team. Jako profesionál začal jezdit v roce 1997 za tým Française des Jeux. V roce 2013 vyhrál etapový závod Vuelta a España a stal se tak nejstarším vítězem tohoto závodu.\n"}
{"id": "938131", "url": "https://cs.wikipedia.org/wiki?curid=938131", "title": "148 (číslo)", "text": "148 (číslo)\n\nSto čtyřicet osm je přirozené číslo. Následuje po číslu sto čtyřicet sedm a předchází číslu sto čtyřicet devět. Řadová číslovka je \"stočtyřicátýosmý\" nebo \"stoosmačtyřicátý\". Římskými číslicemi se zapisuje CXLVIII.\n\nSto čtyřicet osm je\n\n\n\n"}
{"id": "938138", "url": "https://cs.wikipedia.org/wiki?curid=938138", "title": "Studený průchod", "text": "Studený průchod\n\nStudený průchod je skalní soutěska v Příhrazských skalách, kterou prochází červená a modrá turistická značka od Drábských světniček na Krásnou vyhlídku. Turisty sem také přivádí žlutě značená turistická stezka od Březiny nad Jizerou.\n\nCelá délka soutěsky, za jejímž vznikem stojí posun okrajové kry pískovcového masivu vrchu Mužský, je přibližně 125 metrů, výška stěn dosahuje až 15 metrů a svůj název dostala podle teploty, která v ní i v těch největších letních vedrech nepřesahuje 10 °C. Tyto teploty zde umožňují růst společenstvím mechů a lišejníků, typickým především pro horská prostředí – zejména se jedná o rohozec trojlaločný, brtivec překrásný, plevinku plazivou a pobřežnici obecnou. V roce 1866 došlo nad ní k vystavění rakouské dělostřelecké baterie, která měla za úkol střežit silnici z Mnichova Hradiště na Turnov.\n\n"}
{"id": "938140", "url": "https://cs.wikipedia.org/wiki?curid=938140", "title": "Josef Theodor Rochlitz", "text": "Josef Theodor Rochlitz\n\nJosef Theodor Rochlitz (1834 (???) – září 1908 Česká Kamenice) byl rakouský a český podnikatel a politik německé národnosti, v 2. polovině 19. století poslanec Českého zemského sněmu.\n\nProfesí byl průmyslovým podnikatelem. Patřila mu slévárna železa a strojírna v České Kamenici. V 70. letech 19. století se zapojil i do zemské politiky. Ve volbách v roce 1878 byl zvolen na Český zemský sněm za kurii venkovských obcí (obvod Děčín – Benešov – Česká Kamenice). Uvádí se jako nezávislý německý kandidát, který porazil oficiálního kandidáta liberální, takzvané Ústavní strany.\n\nZemřel počátkem září 1908, ve věku 74 let.\n"}
{"id": "938144", "url": "https://cs.wikipedia.org/wiki?curid=938144", "title": "Michal Reiman", "text": "Michal Reiman\n\nMichal Reiman (* 14. července 1930 Moskva) je český historik, specializující se na komunistický totalitarismus a politické dějiny SSSR.\n\nPo obsazení Československa Hitlerovými jednotkami emigroval se svou matkou do Sovětského svazu, kde setrval po celou válku. Po studiu historie na univerzitě v Moskvě se vrátil do Československa, kam jej následovala i jeho pozdější žena Tamara. Jako docent československých dějin působil na Vysoké škole politické v Praze. Jeho kniha o ruské revoluci, vydaná v roce 1967, vyvolala vlnu tvrdé kritiky v Československu i v SSSR. Za své proreformní politické aktivity v době pražského jara jej postihl zákaz povolání. V roce 1976 emigroval do SRN, kde se angažoval ve skupině Listy, podporující československé opoziční hnutí. Jako profesor působil na Svobodné univerzitě v Berlíně a v letech 1995–2010 na FSV UK v Praze.\n\n\n\n"}
{"id": "938149", "url": "https://cs.wikipedia.org/wiki?curid=938149", "title": "Josef Emanuel Rotter", "text": "Josef Emanuel Rotter\n\nJosef Emanuel Rotter (1835 – 14. ledna 1914 Vrchlabí) byl rakouský a český podnikatel a politik německé národnosti, v 2. polovině 19. století poslanec Českého zemského sněmu.\n\nProfesí byl podnikatelem v textilním průmyslu. Koncem 50. let 19. století se spolu s bratrem Ferdinandem Rotterem a otcem Ferdinandem Rotterem starším podílel na vzniku přádelny lnu (firma Ferdinand Amand Rotter & Söhne). Podnik pod jeho vedením výrazně rostl.\n\nAngažoval se i ve veřejném životě. Od roku 1864 zasedal v obecním zastupitelstvu ve Vrchlabí, od roku 1874 zde byl okresním starostou. Byl členem liberecké obchodní komory. Získal titul císařský rada. V 70. letech 19. století se zapojil i do zemské politiky. Ve volbách v roce 1878 byl zvolen na Český zemský sněm za kurii obchodních a živnostenských komor (obvod Liberec). Uvádí se jako člen takzvané německé Ústavní strany (liberální, centralistická formace, odmítající autonomistické aspirace neněmeckých národností).\n\nNěkolik let před smrtí se stáhl z veřejného života.\n"}
{"id": "938151", "url": "https://cs.wikipedia.org/wiki?curid=938151", "title": "Bledar Sejko", "text": "Bledar Sejko\n\nBledar Sejko (* 10. září 1972 v Tiraně) je albánský kytarista, skladatel a zpěvák. V roce 2013 reprezentoval spolu s Adrianem Lulgjurajem Albánii na Eurovision Song Contest v Malmö s písní \"\"Identitet\"\". V semifinále soutěže obsadil patnácté místo.\n\nZpívat a hrát na kytaru začal ve dvanácti letech. V roce 1987 se poprvé zúčastnil mezinárodního hudebního festivalu v Turecku jako kytarista. V prosinci 1990 se podílel na studentských hnutích během přeměny režimu v Albánii. Tentýž rok založil hard rockovou kapelu \"Megahertz\". O sedm let později odcestoval do Itálie, kde spolupracoval s místními umělci.\n\nV letech letech 1992 až 1995 byl členem rokové skupiny \"Thunder Way,\" s níž se zúčastnil populárního \"Festivali i Kënges.\"\n\nV roce 2011 se zúčastnil Eurovision Song Contest jako kytarista Aurely Gaçe. O dva roky později na stejné soutěži reprezentoval Albánii spolu s Adrianem Lulgjurajem.\n"}
{"id": "938158", "url": "https://cs.wikipedia.org/wiki?curid=938158", "title": "Seznam ázerbájdžánských spisovatelů", "text": "Seznam ázerbájdžánských spisovatelů\n\n\n\n\n\n\n\n\n\n\n\n\n\n\n\n\n\n\n"}
{"id": "938160", "url": "https://cs.wikipedia.org/wiki?curid=938160", "title": "Marco Tardelli", "text": "Marco Tardelli\n\nMarco Tardelli (* 24. září 1954, Capanne di Careggine) je bývalý italský fotbalista. Hrával na pozici záložníka.\n\nS italskou fotbalovou reprezentací vyhrál mistrovství světa 1982. Hrál též na světovém šampionátu 1978. Na MS 1986 byl v kádru reprezentačního mužstva, ale do bojů nezasáhl. Zúčastnil se též mistrovství Evropy 1980. Na tomto turnaji byl federací UEFA zařazen do all-stars týmu.. Celkem za národní tým odehrál 81 utkání a vstřelil v nich 6 gólů.\n\nS Juventusem Turín vyhrál v sezóně 1984/85 Pohár mistrů evropských zemí, v sezóně 1983/84 Pohár vítězů pohárů, v sezóně 1976/77 Pohár UEFA a roku 1984 Superpohár UEFA. Pětkrát se se \"Starou dámou\" stal mistrem Itálie (1976–77, 1977–78, 1980–81, 1981–82, 1983–84), dvakrát vyhrál italský pohár (1978–79, 1982–83).\n"}
{"id": "938162", "url": "https://cs.wikipedia.org/wiki?curid=938162", "title": "Krásná vyhlídka", "text": "Krásná vyhlídka\n\nKrásná vyhlídka se jedna ze skalních vyhlídek v Příhrazských skalách, nacházející na cestě z Drábských světniček na Příhrazy. Na vrcholu skal, přímo nad Trhlinovou propastí, pak byla pro turisty vybudována chata \"Na Krásné vyhlídce\". Místo umožňuje rozhled na Český ráj, jemuž v této části dominuje rybník Žabakor. Při dobrém počasí jsou vidět i Ještěd, Jizerské hory a Krkonoše.\n\nKrásná vyhlídka patří mezi turisty k hojně navštěvovaným místům, neboť stojí na křížení dvou turistických tras – červené od Klamorny na skalní hrad Staré Hrady a modré od Kavčin ke hrádku Hynšta (obě společně přicházejí od Drábských světniček Studeným průchodem). Kromě toho zde začíná také zeleně značená turistická trasa, mířící na Skalku. Motoristé se sem dostanou po silničce od Mužského. Místem také procházela dnes již zrušená NS Příhrazské skály.\n\n"}
{"id": "938168", "url": "https://cs.wikipedia.org/wiki?curid=938168", "title": "Čtení (liturgie)", "text": "Čtení (liturgie)\n\nČtení z Bible tvoří hlavní část bohoslužby slova, která je pravidelnou součástí mše, ale může se konat i samostatně (zejména není-li přítomen kněz). Příslušnou perikopu čte lektor, pouze evangelium může číst jen kněz nebo jáhen.\n\nO nedělích a slavnostech jsou tři čtení:\n\n\nVe všedních dnech jsou pouze dvě čtení (vynechává se druhé čtení), první čtení je buď ze Starého zákona, nebo z některého z novozákonních listů apoštolů.\n\nNa konci mše sloužené v mimořádné formě římského ritu se navíc čte takzvané závěrečné evangelium (povětšinou se jedná o prvních 14 veršů z Janova evangelia).\n\n\n"}
{"id": "938169", "url": "https://cs.wikipedia.org/wiki?curid=938169", "title": "Theodor Sallmann", "text": "Theodor Sallmann\n\nTheodor Sallmann (11. května 1823 Rumburk – 24. srpna 1893 Rumburk) byl rakouský a český politik německé národnosti, v 2. polovině 19. století poslanec Českého zemského sněmu, starosta Rumburku.\n\nProfesí byl politikem a měšťanem v Rumburku. Od roku 1872 zastával funkci starosty Rumburku. Zasloužil se o rozvoj města. Byl také předsedou vedení městské nemocnice.\n\nV 70. letech 19. století se zapojil i do zemské politiky. Ve volbách v roce 1878 byl zvolen na Český zemský sněm za městskou kurii (obvod Rumburk). Uvádí se jako člen takzvané německé Ústavní strany (liberální, centralistická formace, odmítající autonomistické aspirace neněmeckých národností, později Německá pokroková strana). Poslanecký mandát obhájil ve volbách v roce 1883 a volbách v roce 1889. Na sněmu vystupoval jako svědomitý a aktivní poslanec. Ještě krátce před smrtí se navzdory onemocnění účastnil sněmovní práce.\n\nZemřel v srpnu 1893 po delší nemoci.\n"}
{"id": "938171", "url": "https://cs.wikipedia.org/wiki?curid=938171", "title": "Candy Bar Creep Show", "text": "Candy Bar Creep Show\n\nCandy Bar Creep Show je debutové EP americké alternativně-rockové skupiny MS MR. Album bylo vydáno 14. září 2012 prostřednictvím IAMSOUND Records na vinylu a jako digitální stažení. V Německu bylo EP dostupné také na CD a vyšlo zde pod jménem \"Hurricane - (the Candy Bar Creep Show)\" 18. ledna 2013. Právě německé vydání verze jejich singlu \"Hurricane\" se v Německu vyšplhalo na 38. místo tamějšího žebříčku. Debutové EP obsahuje 4 skladby, které později vyšly také na jejich debutovém studiovém albu \"Secondhand Rapture\", které bylo vydáno 14. května 2013. Skladba \"Bones\" byla na začátku roku 2013 použita v upoutávce na 3. řadu populárního seriálu \"Hra o trůny\".\n\nAutory všech skladeb jsou Lizzy Plapinger a Max Hershenow.\n\n\n"}
{"id": "938176", "url": "https://cs.wikipedia.org/wiki?curid=938176", "title": "Juraj Valsa", "text": "Juraj Valsa\n\nJuraj Valsa (19. ledna 1933 Záměl – 4. září 2013 Brno) byl český vysokoškolský pedagog a v letech 1990–1992 prorektor VUT v Brně.\n\nVystudoval obor radiotechnika na Vojenské akademii v Brně, po studiu začal na Vysokém učení technickém pracovat jako odborný asistent. V letech 1965–1971 přednášel na Univerzitě v Káhiře. V roce 1990–1992 byl prorektorem Vysokého učení technického. V letech 1993–1995 působil na univerzitě Waterloo v Kanadě. Na VUT učil až do roku 2001, kdy musel z fakulty odejít ze zdravotních důvodů, poté se stal emeritním profesorem. I poté spolupracoval s mnoha univerzitami po celém světě, i s Vysokým učením technickým.\n"}
{"id": "938177", "url": "https://cs.wikipedia.org/wiki?curid=938177", "title": "Bocholt", "text": "Bocholt\n\nBocholt (dolnoněmeckým dialektem \"Bokelt\") je město v německé spolkové zemi Severní Porýní-Vestfálsko. Je největším městem zemského okresu Borken ve vládním obvodu Münster. Bocholt se nachází asi čtyři kilometry od státní hranice s Nizozemskem. Svou polohou je také součástí regionu Münsterland. V roce 2012 zde žilo přes 71 tisíc obyvatel.\n\nMěsto bylo poprvé zmíněno pod názvem Bohholz ve franských letopisech \"Annales regni Francorum\" z 8. a 9. století. Od 9. století se zdejší osada pomalu rozvíjela. Městská práva Bocholt získal v roce 1222. V průběhu 14. století došlo k dalšímu rozšíření města, které získalo také opevnění. V 15. století zde byl vybudován gotický kostel svatého Jiří. Na počátku novověku se rozvoj města zastavil. Vzhledem k poloze města v blízkosti nizozemské státní hranice bylo během osmdesátileté války v letech 1588 a 1589 obsazeno španělskými vojáky. K oživení zdejšího života došlo v 17. století. V letech 1618 až 1624 byla v Bocholtu vybudována radnice. V průběhu třicetileté války bylo město poškozeno a v letech 1635 až 1650 bylo obsazeno hesenskými vojáky. Následně ho zasáhl mor, což vedlo k dalšímu úpadku společenského života. Již od 16. století se zde rozvíjel textilní průmysl a zpracovávala se zde bavlna. Na počátku 19. století se Bocholt stal součástí vestfálského knížectví Salm. Knížectví bylo spolu s dalšími zeměmi připojeno po zániku Rýnského spolku v roce 1813 k Francii, ale už po Vídeňském kongrese roku 1815 bylo začleněno do Pruska. K hospodářskému oživení došlo ve městě s příchodem průmyslové revoluce. Rozvíjel se zde především textilní průmysl, vznikla řada nových budov a došlo k růstu populace. Po první světové válce se rozvoj městské ekonomiky opět zastavil. V letech 1934 až 1939 byl starostou člen NSDAP. Během druhé světové války bylo město v roce 1945 poničeno bombovými nálety a následně osvobozeno britskými vojáky. Stalo se tak součástí britské okupační zóny Německa. Po zániku Pruska v roce 1947 bylo začleněno do spolkové země Severní Porýní-Vestfálsko. V roce 1975 bylo v rámci regionálních územních reforem k Bocholtu připojeno deset samostatných obcí a populace vzrostla o 49 tisíc obyvatel až na hodnotu 65 tisíc obyvatel.\n\n\n"}
{"id": "938178", "url": "https://cs.wikipedia.org/wiki?curid=938178", "title": "Josef Schier", "text": "Josef Schier\n\nJosef Schier (2. října 1822 Harrachov – 1906) byl rakouský a český podnikatel a politik německé národnosti z Českých Budějovic, v 2. polovině 19. století poslanec Českého zemského sněmu a Říšské rady.\n\nNarodil se v roce 1822 v Harrachově. Věnoval se obchodnické profesi. Od roku 1851 působil v Českých Budějovicích. 17. března 1856 zasedl do výboru městské spořitelny a od června téhož roku byl členem vedení tohoto finančního ústavu. Od dubna 1858 pak působil jako ředitel spořitelny a zastával tuto funkci až do roku září 1880. Od roku 1857 byl rovněž dlouhodobě předsedou českobudějovického obchodního grémia a od roku 1859 členem českobudějovické obchodní komory, v níž od roku 1862 zastával post jejího viceprezidenta a v období let 1866–1884 prezidenta.\n\nV 60. letech 19. století se zapojil i do zemské a celostátní politiky. V doplňovacích volbách v srpnu 1868 byl zvolen na Český zemský sněm za kurii obchodních a živnostenských komor (obvod České Budějovice). Mandát zde obhájil ve volbách v roce 1870, volbách roku 1872 a volbách roku 1878, V zemských volbách roku 1883 se mezi zvolenými poslanci neuvádí, ale mandát získal dodatečně v listopadu 1885. Opětovně obhájil mandát ve volbách roku 1889.\n\nZasedal také v Říšské radě (celostátní zákonodárný sbor), kam ho vyslal zemský sněm roku 1868 (tehdy ještě Říšská rada nevolena přímo, ale tvořena delegáty jednotlivých zemských sněmů). 17. října 1868 složil slib. Chyběl zde pak ve funkčním období Říšské rady 1870–1871. Ve funkčním období 1871–1873 se mezi poslanci Říšské rady zmiňuje jistý \"Franz\" Schier. V jmenném rejstříku je u něj ovšem uvedeno: \"prezident obchodní a živnostenské komory v Českých Budějovicích\". Slib složil v roce 1872. Do vídeňského parlamentu se vrátil i v prvních přímých volbách do Říšské rady roku 1873, kdy byl zvolen za kurii obchodních komor (obvod Budějovice). Mandát obhájil ve volbách do Říšské rady roku 1879 za týž obvod. Rezignaci na poslanecké křeslo oznámil na schůzi 4. prosince 1884, ale ještě téhož dne složil slib jako poslanec, nyní za kurii městskou (obvod Budějovice). V ní uspěl i ve volbách do Říšské rady roku 1885 a volbách do Říšské rady roku 1891. Ve vídeňském parlamentu zasedal (s přestávkou 1870–1872) téměř třicet let. Byl aktivním poslancem, často zasedal v poslaneckých výborech. V roce 1870 byl zpravodajem návrhu zákona o nové organizaci báňských úřadů. Na mandát v Říšské radě rezignoval roku 1896.\n\nUvádí se jako člen takzvané německé Ústavní strany (liberální, centralistická formace, odmítající autonomistické aspirace neněmeckých národností). Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nV roce 1902 mu město České Budějovice udělilo čestné občanství. Zasedal zde dlouhodobě (1861–1873) v obecní radě. V městské samosprávě vedl správu patronátních kostelů a školství. V roce 1873 již opětovnou volbu do městské rady odmítl. V dubnu 1873 získal titul císařského rady, zejména jako ocenění jeho dlouholeté práce coby přísedícího obchodního senátu krajského soudu v Budějovicích.\n\nJeště ve věku 80 let byl zdravotně zcela svěží. Jeho nejstarší dcera tehdy žila v Soběslavi.\n\n"}
{"id": "938179", "url": "https://cs.wikipedia.org/wiki?curid=938179", "title": "Aktiv nezávislých občanů", "text": "Aktiv nezávislých občanů\n\nAktiv nezávislých občanů (zkráceným názvem ANEO) byla česká politická strana, která vznikla v roce 2001 v Brně. V letech 2001 až 2007 byl jejím přesedou František Zoubek, v letech 2007 až 2017 pak Karol Schneider. Strana se dobrovolně rozpustila v roce 2017.\n\nStrana kandidovala v předčasných volbách do Poslanecké sněmovny Parlamentu ČR. Za stranu mj. ve Středočeském kraji kandidoval Vladimír Stehlík, bývalý gen. ředitel Poldi Kladno a BOHEMIA ART. Jihomoravským lídrem měl být Jiří Bezděk, trestně stíhaný za vyhrožování soudní exekutorce zmrzačením, strana však nakonec v tomto kraji nekandidovala.\n\nStrana hodlala kandidovat v devíti krajích, v pěti však byla vyřazena, protože nedoložila zaplacení povinného volebního příspěvku. Kandidovala proto jen v krajích Praha, Středočeský, Královéhradecký a Kraj Vysočina.\n\nStrana kandidovala ve volbách do Evropského parlamentu konaných v květnu 2014. Volebním lídrem byl Václav Prokůpek, dalšími kandidáty byly Lukáš Kohout a Vladimír Stehlík.\n\n"}
{"id": "938180", "url": "https://cs.wikipedia.org/wiki?curid=938180", "title": "Česká podnikatelská pojišťovna", "text": "Česká podnikatelská pojišťovna\n\nČeská podnikatelská pojišťovna, a.s., Vienna Insurance Group (ČPP) je univerzální pojišťovna, která nabízí svým klientům moderní inovativní produkty a komplexní pojistná řešení v oblasti životního i neživotního pojištění.\n\nOd roku 2005 je ČPP součástí skupiny Vienna Insurance Group.\n\nV roce 2018 se ČPP stala vítězem 18. ročníku ankety Pojišťovna roku.\n"}
{"id": "938181", "url": "https://cs.wikipedia.org/wiki?curid=938181", "title": "Lipka (Ralská pahorkatina)", "text": "Lipka (Ralská pahorkatina)\n\nLipka (473 m n. m.) je vrch v okrese Česká Lípa Libereckého kraje, ležící asi 1 km severovýchodně od obce Noviny pod Ralskem, na stejnojmenném katastrálním území.\n\nLipka leží uprostřed křivky tří neovulkanických kopců v Brnišťské vrchovině. Jižněji je prominentní Ralsko a severněji Tlustec.\n\nI přes nedávnou destruktivní činnost kamenolomu se zde zachovala cenná společenstva suťového lesa s měsíčnicí vytrvalou a druhově pestrých květnatých bučin. Při průzkumech v 70. letech byla Lipka rovněž shledána jako mimořádně hodnotná reliktní lokalita měkkýšů. K vyhlášení se připravuje přírodní rezervace Lipka.\n\nVrch náleží do celku Ralská pahorkatina, podcelku Zákupská pahorkatina, okrsku Cvikovská pahorkatina a podokrsku Brnišťská vrchovina.\n\nAutomobilem se dá nejblíže dojet do Novin pod Ralskem. Odtud vede východním svahem kopce cesta, která se na severovýchodě napojuje na zpevněnou cestu z areálu uranové těžby. Jižně od Lipky, po silnici z Novin\ndo Stráže pod Ralskem, vede červená turistická stezka.\n"}
{"id": "938183", "url": "https://cs.wikipedia.org/wiki?curid=938183", "title": "Virtual International Authority File", "text": "Virtual International Authority File\n\nVirtual International Authority File (VIAF) je mezinárodní soubor jmenných autorit. Jedná se o společný projekt, na kterém se podílí více národních knihoven a souborných katalogů, spravovaný Online Computer Library Center (OCLC). Prvotní impulz vzešel od Německé národní knihovny a americké Knihovny Kongresu.\n\nCílem projektu je spojovat jednotlivé národní autoritní záznamy do jednoho virtuálního záznamu (pro jednu osobu, instituci atd.). Data sesbíraná z národních databází jsou přístupná na internetu pro další využití. Vzájemné aktualizace záznamů probíhají skrz protokol Open Archives Initiative.\n\n\n\n\nVIAF shromažďuje data pro testovací účely také z těchto institucí:\n\n"}
{"id": "938186", "url": "https://cs.wikipedia.org/wiki?curid=938186", "title": "Toreutika", "text": "Toreutika\n\nToreutika je odborné označení výtvarné techniky, spočívající ve zdobení kovových předmětů (zlato, měď, stříbro), převážně nádob, zastudena pomocí tepání, rytí či cizelování, které vytváří na povrchu ornamenty či figurální motivy. Termín pochází z řeckého τορευς (nástroj s ostrou špičkou) a označuje i umělecká díla takto zhotovená.\n\nToreutika existovala už v době bronzové, rozvoj zaznamenala na Krétě, v Asýrii, Persii a antickém Řecku, kde byl nejvýznamnějším toreutikem Rhoecus.\n\n"}
{"id": "938188", "url": "https://cs.wikipedia.org/wiki?curid=938188", "title": "Wink (Texas)", "text": "Wink (Texas)\n\nWink je město v okrese Winkler County ve státě Texas ve Spojených státech amerických. V roce 2010 zde žilo 940 obyvatel. S celkovou rozlohou 2,9 km² byla hustota zalidnění 324,1 obyvatel na km².\n\nŽil zde známý americký zpěvák, kytarista a skladatel Roy Orbison.\n"}
{"id": "938190", "url": "https://cs.wikipedia.org/wiki?curid=938190", "title": "Adolf Siegmund", "text": "Adolf Siegmund\n\nAdolf Siegmund (27. listopadu 1831 Teplice – 8. září 1916 Teplice) byl rakouský a český stavební podnikatel a politik německé národnosti, v 2. polovině 19. století poslanec Českého zemského sněmu a Říšské rady, starosta Teplic.\n\nPocházel ze starousedlého teplického rodu, který ve městě pobýval již od počátku 18. století. Jako mladík se účastnil revolučního roku 1848 a byl pak zatčen.\n\nVystudoval pražskou polytechniku a Vysokou školu technickou ve Vídni. Získal titul inženýra. Začínal jako drážní a důlní inženýr (podílel se na stavbě železniční trati Praha–Podmokly). Působil jako inženýr u zemského stavebního úřadu v Budíně (dnešní Budapešť). Následně byl pracovníkem stavebního úřadu ve Vídni a potom nastoupil do státních drah, kde měl mimo jiné na zodpovědnost výstavbu nového úseku u Temešváru. Stát jej tehdy vyslal i na studijní cestu do Orientu. Od roku 1862 působil jako civilní inženýr v Teplicích. S Heinrichem Siegmundem založili stavební firmu, která zodpovídala za výstavbu významných městských a lázeňských budov. Mezi její díla patří například Jubilejní kašna (dnes tzv. Kolostujova kašna, z roku 1862), přestavba Císařských lázní (1870–1872), radnice (1885), Muzikantský dvůr, nová budova gymnázia (dnes obchodní akademie) nebo škola v Alejní ulici. V letech 1879–1880 si získal reputaci, když se mu podařilo zachránit teplické prameny ohrožené kvůli rozšiřování hnědouhelné těžby na Döllingerově šachtě. Díky tomu mu bylo roku 1882 jednomyslně uděleno čestné občanství. Od 60. let byl také aktivní ve veřejném životě, zprvu jako městský radní a okresní starosta. Počátkem 90. let se stal zástupcem starosty a od září 1896 do roku 1899 byl starostou Teplic. Ve funkci se snažil slaďovat zájmy turistického a lázeňského ruchu i průmyslového rozvoje.\n\nV 70. letech 19. století se zapojil i do zemské politiky. Ve volbách v roce 1878 byl zvolen na Český zemský sněm za městskou kurii (obvod Teplice – Ústí n. Labem). Uvádí se jako nezávislý německý kandidát, který porazil oficiálního liberálního kandidáta takzvané německé Ústavní strany. Na poslanecký mandát rezignoval roku 1880. Do sněmu se za svůj obvod vrátil ve volbách v roce 1883. Poslanecké křeslo obhájil i ve volbách roku 1889 (nyní se již uvádí jako německý liberál) a volbách roku 1895. Po jistou dobu působil jako místopředseda sněmovního klubu německých liberálních poslanců (Německá pokroková strana). V roce 1895 se uvádí jako 2. místopředseda a zároveň člen výkonného výboru a parlamentární komise strany. Poté, co zemřel roku 1899 poslanec Ludwig Schlesinger, převzal Siegmund dočasně i post předsedy poslaneckého klubu německých liberálů.\n\nZasedal také v Říšské radě (celostátní zákonodárný sbor), kam byl zvolen ve volbách do Říšské rady roku 1885 za městskou kurii, obvod Ustí, Chabařovice atd. Mandát ve vídeňském parlamentu obhájil ve volbách do Říšské rady roku 1891 za týž obvod. Setrval tu do konce funkčního období parlamentu, tedy do roku 1897. Do Říšské rady se ještě vrátil ve volbách roku 1901, nyní za kurii obchodních a živnostenských komor, obvod Liberec. Na Říšské radě zasedal v četných poslaneckých výborech (živnostenský, daňový, železniční atd.).\n\nPo volbách roku 1885 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Po rozpadu Sjednocené levice přešel do frakce Německý klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\nVe vídeňském parlamentu patřil do Německého klubu, později do frakce Sjednocená německá levice a od roku 1896 Německé pokrokové strany. Stranil se ale radikální nacionální agitace, což se projevilo při jeho aktivitách, například když roku 1896 předsedal sjezdu německých měst konanému v Teplicích nebo když se podílel na protestech proti Badeniho jazykových nařízeních v roce 1897. Když radikální německá mládež v roce 1899 vyvolala v Teplicích nacionalistické nepokoje, rezignoval na starostenský post. Zůstal nicméně ještě po několik let v obecním zastupitelstvu. Teprve v roce 1907 definitivně odešel z politiky.\n\nPoté, co publikoval brožuru o významu mechanizace a strojového vybavení v malých firmách, byl jmenován do poradního sboru ministerstva obchodu pro podporu živností. Dlouhodobě zasedal v liberecké obchodní komoře.\n\n"}
{"id": "938192", "url": "https://cs.wikipedia.org/wiki?curid=938192", "title": "Müller (fotbalista)", "text": "Müller (fotbalista)\n\nMüller, vlastním jménem Luís Antônio Corrêa da Costa (* 31. ledna 1966 v Campo Grande) je bývalý brazilský fotbalový útočník, člen vítězného týmu z mistrovství světa ve fotbale 1994.\n\nSvoji fotbalovou přezdívku si dal podle Gerda Müllera. Byl sice pravák, ale hrával obvykle na levém křídle. Většinu kariéry strávil v São Paulo FC, s nímž vyhrál Campeonato Brasileiro Série A v letech 1987 a 1991, Pohár osvoboditelů 1992 a 1993 a Interkontinentální pohár 1993, kdy vstřelil rozhodující gól do sítě AC Milán. Hrál také za Torino FC a Kashiwa Reysol. V reprezentačním dresu odehrál 56 zápasů a zaznamenal 12 branek, zúčastnil se tří světových šampionátů v letech 1986, 1990 (kdy vstřelil dvě branky v zápasech proti Kostarice a Švédsku) a 1994, kdy získal titul mistra světa, i když nastoupil pouze na posledních deset minut zápasu s Kamerunem v základní skupině. Po ukončení aktivní kariéry se živil jako příležitostný fotbalový komentátor, což mu ale stačilo jen na nejnutnější obživu.\n"}
{"id": "938194", "url": "https://cs.wikipedia.org/wiki?curid=938194", "title": "Ipswich", "text": "Ipswich\n\nIpswich je hlavní město anglického hrabství Suffolk. Leží na řece Orwell a žije v něm 133 tisíc lidí.\n\nIpswich je střediskem zemědělské oblasti, nejdůležitějším průmyslem je potravinářský. Do roku 1987 ve městě sídlila továrna na zemědělské stroje Ransomes, Sims & Jefferies.\n\nV Ipswichi se narodil kardinál Thomas Wolsey, spisovatelka Clara Reeveová, herec Ralph Fiennes nebo divadelní režisér Trevor Nunn. Z Ipswiche také pocházeli rodiče Geoffreyho Chaucera, on sám se ale narodil v Londýně. Z lidí, kteří ve městě žili a pracovali, může být zmíněn Charles Dickens, Thomas Gainsborough, Horatio Nelson, William Lawrence Bragg, Ivan Blatný nebo Alf Ramsey.\n\nFotbalový klub Ipswich Town FC, mistr Anglie z roku 1962 a vítěz Poháru UEFA 1981, hraje své zápasy na místním stadionu Portman Road.\n\nVe městě sídlí vysoká škola University Campus Suffolk a rozhlasová stanice BBC Radio Suffolk.\n\nNa podzim roku 2006 zabil v Ipswichi sériový vrah Steven Wright pět prostitutek. V únoru 2008 byl odsouzen k doživotnímu vězení.\n\nPartnerským městem Ipswiche je francouzský Arras.\n\n"}
{"id": "938195", "url": "https://cs.wikipedia.org/wiki?curid=938195", "title": "Židák", "text": "Židák\n\nŽidák může být: \n"}
{"id": "938196", "url": "https://cs.wikipedia.org/wiki?curid=938196", "title": "Lovčica-Trubín", "text": "Lovčica-Trubín\n\nLovčica-Trubín je obec na Slovensku, v okrese Žiar nad Hronom v Banskobystrickém kraji. V roce 2015 zde žilo 1 600 obyvatel. Do roku 1971 se Lovčice a Trubín vyvíjely jako samostatné obce.\n\nObec leží v severní až severozápadní části Žiarské kotliny v dolině Trubínského potoka. Část katastru zabírá východní svahy pohoří Vtáčnik.\n\nNejstarší osídlení dokazují pravěké mohyly z období Lužické kultury, které se našly na katastrální části Sitienec. Poblíž Delenické studničky se zase nalezly památky z období stěhování národů. V zalesněné části obce zvané Hrádek byly objeveny také doklady o osídlení z doby příchodu prvních Slovanů a Velkomoravské říše.\n\nPrvní písemné zprávy o obci Trubín pocházejí z roku 1487. Pod jménem Trwbyn se objevuje na účtech ostřihomského arcibiskupa Hippolita Estei. První písemná zmínka o obci Lovčica pochází také z roku 1487. Tehdy zde bylo pět dvorů, na kterých žilo osmnáct obyvatel. \n\nLovčica\n\nTrubín\n\n"}
{"id": "938198", "url": "https://cs.wikipedia.org/wiki?curid=938198", "title": "Amance (Haute-Saône)", "text": "Amance (Haute-Saône)\n\nAmance je francouzská obec v departementu Haute-Saône v regionu Franche-Comté. V roce 2010 zde žilo 699 obyvatel. Je centrem kantonu Amance.\n\n\"Počet obyvatel\"\n\n"}
{"id": "938199", "url": "https://cs.wikipedia.org/wiki?curid=938199", "title": "Josef Sobotka (podnikatel)", "text": "Josef Sobotka (podnikatel)\n\nJosef Sobotka (3. dubna 1833 Železnice – 18. srpna 1910 Praha) byl rakouský a český podnikatel a politik německé národnosti, v 2. polovině 19. století poslanec Českého zemského sněmu.\n\nJiž od raného věku se zapojil do kupeckého podnikání. Podnikal v textilním průmyslu. Byl ředitelem firmy \"Josef Sobotka und Sohn\", která od roku 1849 provozovala tkalcovnu a přádelnu v Loděnici u Berouna. Podnik měl víc než 42 000 vřeten a 6000 závitových vřeten (\"Zwirnspindel\"). Počátkem 20. století se jako spoluvlastníci firmy uváděli Wilhelm Sobotka (jeho syn) a Norbert Blumenfeld. Druhý syn Paul Sobotka byl lékařem, dermatologem. Měl také tři dcery (jedna z nich se provdala za výše uvedeného Norberta Blumenfelda).\n\nOd roku 1869 byl členem pražské obchodní komory, která měla ještě v 70. letech 19. století německou většinu. V 70. letech 19. století se zapojil i do zemské politiky. Ve volbách v roce 1872 byl zvolen na Český zemský sněm za kurii obchodních a živnostenských komor (obvod Praha). Mandát obhájil ve volbách v roce 1878 a volbách v roce 1883. Uvádí se jako člen takzvané německé Ústavní strany (liberální, centralisticky orientovaná formace, odmítající autonomistické aspirace neněmeckých národností).\n\nZemský sněm opustil roku 1886 v rámci pasivní rezistence, kterou spustili němečtí poslanci na protest proti odmítání jejich národnostních požadavků. V této době také v pražské obchodní komoře definitivně převládli čeští zástupci. Nadále ale byl členem pražské obchodní komory, v níž zasedal nepřetržitě 41 let. Poté, co rezignoval na členství Friedrich Tempsky, stal se Sobotka předsedou klubu německých členů komory a prosazoval sudetoněmecké hospodářské a politické zájmy. Byl rovněž německými členy komory opakovaně navrhován za jejího prezidenta, ovšem českou většinou byl vždy zamítnut. Dlouhodobě také působil na postu předsedy Spolku německých obchodníků. Byl členem Výboru pro kanál Vltava–Labe a členem výboru České spořitelny a dalších hospodářských korporací.\n\nRoku 1898 mu byl udělen Řád Františka Josefa a roku 1901 Řád železné koruny III. třídy.\n\n"}
{"id": "938213", "url": "https://cs.wikipedia.org/wiki?curid=938213", "title": "Patrik Andersson", "text": "Patrik Andersson\n\nPatrik \"Bjärred\" Jonas Andersson (* 18. srpen 1971, Borgeby) je bývalý švédský fotbalista. Hrával na pozici obránce.\nSe švédskou fotbalovou reprezentací získal bronzovou medaili na mistrovství Evropy roku 1992 i na mistrovství světa roku 1994. Hrál též na světovém šampionátu roku 2002 a na Euru 2000. Celkem za národní tým odehrál 96 utkání a vstřelil v nich 3 góly.\n\nS Bayernem Mnichov vyhrál v sezóně 2000/01 Ligu mistrů. Dvakrát se s ním stal mistrem Německa (1999–2000, 2000–01). S Malmö FF se jednou stal mistrem Švédska (2004).\n\nV letech 1995 a 2001 byl vyhlášen nejlepším fotbalistou Švédska.\n"}
{"id": "938231", "url": "https://cs.wikipedia.org/wiki?curid=938231", "title": "Erich Priebke", "text": "Erich Priebke\n\nErich Priebke (29. července 1913, Hennigsdorf, Německé císařství – 11. října 2013, Řím, Itálie) byl německý válečný zločinec. Za svou vinu při usmrcení více než tří set civilistů v březnu 1944 byl až v roce 1998 odsouzen na doživotí. Ze zdravotních důvodů si však mohl trest odpykávat v domácím vězení v Římě. Dopadení tohoto bývalého velitele nacistických oddílů SS trvalo téměř 50 let – po válce se mu totiž podařilo zmizet v Argentině, kde se později stal hoteliérem. \n\nDne 29. července 2013 oslavil 100. narozeniny. Před jeho domem v ten den demonstrovaly desítky demonstrantů, kterým vadilo jednak to, že se za své činy nikdy veřejně neomluvil, jednak mírnost jeho vězení – po Římě se totiž mohl pohybovat zcela volně; při nákupech, procházkách či v restauracích byl pouze doprovázen ochrankou.\n\nŠlo o jednoho z hlavních aktérů brutálního masakru civilistů v Ardeatinských jeskyních u Říma 24. března 1944. Nacisté, mezi nimi též Karl Hass, zde v reakci na partyzánský útok proti jednotce SS zavraždili 335 civilních rukojmí, z toho 75 Židů. Při útoku totiž zahynulo 33 německých vojáků a podplukovník SS Herbert Kappler rozhodl, že za každého mrtvého Němce zemře deset Italů. Priebke sám přiznal, že onoho osudného dne dva muže zastřelil a poté v seznamu „odškrtával\" další Italy. Při procesu se však cítil nevinen a obhajoval se tím, že pouze plnil své povinnosti.\n\nO masakru v Ardeatinských jeskyních vznikly dva filmy:\n\nPo válce se mu podařilo uprchnout z britského zajateckého tábora a s pomocí rakouského biskupa Aloise Hudala se dostal do Argentiny. Italové po něm začali pátrat od roku 1946. V roce 1948 se konal první proces s viníky masakru, Priebke byl souzen v nepřítomnosti. Asi od roku 1949 žil v argentinském horském středisku Bariloche, stal se úspěšným hoteliérem. Působil také jako ředitel zdejší německé školy a prezident Německo-argentinské kulturní asociace.\n\nKlíčem k jeho dopadení se stala kniha francouzského spisovatele argentinského původu Estebana Bucha \"Malíř z argentinského Švýcarska\" z roku 1991. O tři roky později k němu dovedla reportéra americké televize ABC Sama Donaldsona. V rozhovoru s ním přiznal účast na masakru s tím, že jen poslouchal rozkazy. Následně byl zatčen a koncem roku 1995 vydán k soudu do Itálie. \n\nPrvní soudní proces začal v květnu 1996. V něm byl sice uznán vinným, ale kvůli třicetileté promlčecí lhůtě osvobozen. Verdikt soudu vzbudil obrovskou vlnu rozhořčení. V červenci 1997 byl odsouzen k 15 letům vězení, následujícího roku jej odvolací soud poslal na doživotí. V únoru 1999 získal povolení odpykat si ze zdravotních důvodů trest v domácím vězení. \n\nKarl Hass, který se vedle něj na masakru u Říma také podílel, měl v jeho procesu původně vystupovat jako svědek. V jeho průběhu byl však sám obviněn a stejně jako Priebke odsouzen na doživotí.\n"}
{"id": "938251", "url": "https://cs.wikipedia.org/wiki?curid=938251", "title": "Benefaktor", "text": "Benefaktor\n\nBenefaktor (\"dobrodinec\") je osoba poskytující nějakou pomoc ve prospěch příjemce, kterou je osoba, skupina nebo organizace. Častou formou pomoci je peněžní příspěvek ve formě dotace na nějaký účel. Benefaktoři jsou humanitární či charitativní mecenáši, kteří poskytují pomoc v mnoho formách. Příkladem benefaktora je finanční podpora univerzitnímu studentovi ( \"alumnus\"), nebo poskytnutí jiné individuální podpory. Slovo je složeninou latinských slov \"bene\" (dobře) a \"factor\" (činitel).\n\n"}
{"id": "938256", "url": "https://cs.wikipedia.org/wiki?curid=938256", "title": "Naučná stezka Příhrazské skály", "text": "Naučná stezka Příhrazské skály\n\nNaučná stezka Příhrazské skály je zaniklá naučná stezka v Příhrazských skalách, která vedla od Dneboha na Příhrazy. Vybudována byla v 80. letech, k otevření došlo v roce 1983.\n\nÚvodní panel, který se věnoval Dnebohu, stával na parkovišti pod kopcem Mužský. Odtud pokračovala cesta prudce vzhůru k Drábským světničkám a cestou byla zastavení 2–4. Až ke hradu, kde bylo 5. zastavení, zřejmě kopírovala modrou turistickou. Tady se připojila na červenou turistickou značku a pokračovala po okraji plošiny Hrada (6. a 7. zastavení) až k odbočce na Klamornu. U ní trasa, odbočovala vlevo, jak nám dokládají zbytky původního značení stezky, přes Píčův statek a opět plošinu Hrady (někde v těchto místech patrně bývalo 8. zastavení) zpátky k Drábským světničkám, kde se znovu napojila na modrou turistickou značku. S tou pokračovala Studeným průchodem (9. zastávka) ke Krásné vyhlídce se zastaveními 10 a 11. Odtud mířila po červené značce do svého cíle v Příhrazech (12. zastávka).\n\nZ celé trasy se patrně dochovaly pouze dvě původní zastávky, a to 6 a 7 na plošině Hrada. Správa CHKO Český ráj pak nechala vybudovat nové informační panely u Kavčin, Drábských světniček a Studeného průchodu, ty ovšem s původní naučnou stezkou nemají nic společného. Většina původního značení byla zničena již krátce po zrušení NS. Dochované zůstalo pouze v krátkém úseku u Píčova statku a Drábských světniček (stav v roce 2010).\n\n\n"}
{"id": "938263", "url": "https://cs.wikipedia.org/wiki?curid=938263", "title": "Jan Wouters", "text": "Jan Wouters\n\nJan Jacobus Wouters (* 17. červenec 1960, Utrecht) je bývalý nizozemský fotbalista. Hrával na pozici záložníka.\nS nizozemskou fotbalovou reprezentací vyhrál mistrovství Evropy roku 1988, na tomto turnaji byl federací UEFA zařazen i do all-stars týmu. Získal též bronzovou medaili na mistrovství Evropy roku 1992. Hrál i na světovém šampionátu roku 1990 a 1994. Nizozemsko reprezentoval v 70 zápasech, v nichž vstřelil 4 branky.\n\nS Ajaxem Amsterdam vyhrál v sezóně 1986/87 Pohár vítězů pohárů a v sezóně 1991/92 Pohár UEFA. Roku 1990 se s ním stal mistrem Nizozemska.\nRoku 1990 byl vyhlášen nejlepším holandským fotbalistou.\n\nPo skončení hráčské kariéry se stal trenérem.\n"}
{"id": "938281", "url": "https://cs.wikipedia.org/wiki?curid=938281", "title": "Sixto Rodriguez", "text": "Sixto Rodriguez\n\nSixto Rodriguez (* 10. července 1942, Detroit, Michigan, USA), celým jménem \"Sixto Diaz Rodriguez\", hudebně známý také jako \"Rodríguez\", \"Rod Riguez\", případně \"Jesús Rodríguez\", je americký folkrockový hudebník mexického původu. Mezinárodně známým se stal díky dokumentárnímu filmu \"Pátrání po Sugar Manovi\" (\"Searching for Sugar Man\") z roku 2012.\n\nJeho kariéra začala v hudebních klubech amerického Detroitu. První singl vydal u společnosti Impact Records už roku 1967. Neprodával se a nahrávací společnost proto o další písně už neměla zájem. O více než dva roky později se však o jeho sugestivních písních a zpěvu doslechli producenti Dennis Coffey a Mike Theodore, které svým projevem velice zaujal. V návaznosti na to pak roku 1970 u americké společnosti Sussex Records vydal album \"Cold Fact\". Přestože se album dobře neprodávalo, vyšlo o rok později druhé album \"Coming from Reality\". Rozpracované třetí album už zůstalo nedokončené, protože nahrávací společnost od smlouvy odstoupila kvůli komerčnímu neúspěchu dosavadních nahrávek.\n\nPoté se vrátil ke klubovému hraní a na živobytí si vydělával převážně jako nekvalifikovaný stavební dělník. Současně si také doplňoval vzdělání. Roku 1981 získal bakalářský titul z filozofie na veřejné státní škole Wayne State University's Monteith College v Detroitu. Celkově však žil způsobem života nižší třídy. Z vyprodukovaných nahrávek žádné platby nedostával.\n\nMezitím se jeho nahrávky dostaly do Austrálie, Nového Zélandu, Jižní Afriky a několika dalších zemí. Vzhledem k tomu, že už na hudební vydavatelství nebyl nijak napojen a nahrávky navíc často kolovaly privátními cestami, neměl o jejich oblibě žádné informace. Na přelomu sedmdesátých a osmdesátých let na krátký okamžik obnovil svou hudební kariéru poté, když dostal zprávu o popularitě svých písní v Austrálii. Koncerty v Austrálii byly však nakonec jen epizodní záležitostí.\n\nDokumentární film \"Pátrání po Sugar Manovi\" z roku 2012 mapuje popularitu nahrávek v JAR, kde v sedmdesátých a osmdesátých letech vládl režim apartheidu a země se ocitla v mezinárodní izolaci. Jeho nahrávky se mezi mladými Afrikánci šířily živelným způsobem a současně s nimi kolovala i legenda, že jejich autor spáchal sebevraždu. Rodriguezovy nahrávky ovlivnily celou generaci Afrikánců, o samotném zpěvákovi ale prakticky nikdo nic nevěděl.\n\nAž v devadesátých letech 20. století se dvěma fanouškům podařilo zjistit některé skutečnosti o jeho životě a spojit se s ním. Následné koncerty v JAR zaznamenaly velký ohlas a odstartovaly jeho oživenou kariéru.\n\nZajímavostí je, že ačkoliv významná část sekvencí filmu (včetně autentických záběrů do publika v hale s několika tisíci lidmi) byla natočena v JAR, téměř se v nich neobjevují černoši. Tento fakt je možné přičíst tomu že Rodriguezova popularita v JAR byla téměř výlučně záležitostí Afrikánské komunity, jak o tom ve filmu hovoří Willem Möller.\n\n"}
{"id": "938288", "url": "https://cs.wikipedia.org/wiki?curid=938288", "title": "Jako nikdy", "text": "Jako nikdy\n\nJako nikdy je český film z roku 2013. Snímek režíroval Zdeněk Tyc. V hlavních rolích se objevili Petra Špalková, Taťjana Medvecká a Jiří Schmitzer.\n\nPříběh pojednává o umírání hlavní postavy v blízkosti milenky a manželky.\n\nFilm v roce 2013 v českých kinech vidělo 2 799 diváků.\n\nNa festivalu Finále Plzeň byl film oceněn Zlatým ledňáčkem a cenou studentské poroty.\n\n"}
{"id": "938292", "url": "https://cs.wikipedia.org/wiki?curid=938292", "title": "Anders Limpar", "text": "Anders Limpar\n\nAnders Erik Limpar (* 24. září 1965, Solna) je bývalý švédský fotbalista. Hrával na pozici záložníka.\nSe švédskou fotbalovou reprezentací získal bronzovou medaili na mistrovství Evropy roku 1992 i na mistrovství světa roku 1994. Hrál též na světovém šampionátu roku 1990. Celkem za národní tým odehrál 58 utkání a vstřelil v nich 6 gólů.\n\nS Arsenalem Londýn vyhrál v sezóně 1993/94 Pohár vítězů pohárů. Roku 1991 se s ním stal mistrem Anglie. S AIK Stockholm se stal mistrem Švédska (1998).\n\nRoku 1991 byl vyhlášen nejlepším fotbalistou Švédska.\n\n"}
{"id": "938296", "url": "https://cs.wikipedia.org/wiki?curid=938296", "title": "Atherton (Kalifornie)", "text": "Atherton (Kalifornie)\n\nAtherton je město v okrese San Mateo County ve státě Kalifornie ve Spojených státech amerických. V roce 2010 zde žilo 6 914 obyvatel. S celkovou rozlohou 13,076 km² byla hustota zalidnění 530 obyvatel na km².\n\nNarodil se zde americký herec Drew Fuller. Město leží v lukrativní oblasti Silicon Valley a jsou v něm nejvyšší ceny nemovitostí v celých Spojených státech.\n"}
{"id": "938301", "url": "https://cs.wikipedia.org/wiki?curid=938301", "title": "L.A. (hudební skupina)", "text": "L.A. (hudební skupina)\n\nPlzeňská kapela L.A. vydala na jaře 2012 své debutové album \"Papírové nebe\" pod společností Championship Music. Album bylo natočeno v produkci předního českého producenta Borise Carloffa. Mastering desky Matouš Godík. 11 písní tohoto alba jsou syntézou celé počáteční tvorby L.A., drzého pop-rockového zvuku a výrazné elektroniky. Kmotrem debutu se stal David Koller.\n\nSingly z desky \"Papírové nebe \" Jsi a Chráněná krajinná oblast v pravidelné rotaci na hudebních televizích Óčko a MTV. Po debutu \"Papírové nebe\" kapela přichází na podzim 2013 s novým singlem Praha s Ostravou, který je předzvěstí jejich druhé desky.\n\n\n\n"}
{"id": "938309", "url": "https://cs.wikipedia.org/wiki?curid=938309", "title": "Bříza zakrslá", "text": "Bříza zakrslá\n\nBříza zakrslá (\"Betula nana\") je nízká, jednodomá dřevina keřovitého vzrůstu, v minulosti známa pod jménem \"bříza zakrslá\". V české přírodě se vyskytuje jen ojediněle a je považována za vzácný glaciální relikt. Z hlediska ohrožení je považována \"Červeným seznamem cévnatých rostlin České republiky\" za druh kritický ohrožený (C1r) a \"Vyhláškou MŽP ČR č. 395/1992 Sb. ve znění vyhl. č. 175/2006 Sb.\" je hodnocená jako druh silně ohrožený (§2). Podle IUCN je celosvětově považována za druh málo dotčený (LC).\n\nTento druh pochází ze severní a východní Evropy. Vyskytuje se od Severozápadního teritoria v Kanadě a od Grónska v Severní Americe přes sever a střed Evropy a dále přes Ural, sever západní Sibiře až po Dálný východ na severovýchodě Asie. Na jihu je jeho výskyt ohraničen severním Německem, severem Polskem a horami střední Evropy, na několika místech roste i v Alpách. Na severu překračuje i polární kruh. V současnosti je vzdálenost mezi jednotlivými areály větší než 1000 km, v minulých chladných obdobích ale navzájem souvisely.\n\nV České republice je původním druhem a vzácně se vyskytuje pouze v Krušných horách, Jizerských horách a na Šumavě. V Novohradských a Orlických horách roste v těsné blízkosti státních hranic, ale na naše území nezasahuje. Výškové maximum v České republice je na šumavském Březníku v 1000 m n. m.\n\nBříza zakrslá se vyskytuje na specifických místech, její stanoviště bývají nejčastěji omezená na vrchoviště, vřesoviště, rašelinné tundry a okraje vytěžených rašelinišť, stejně jako na horské nebo podhorské louky se silně kyselou půdou. Nejlépe ji vyhovují místa na mírných svazích se stabilní a nenarušovanou vegetací, pohyby půdy způsobené mrazem nebo sesuvy často rostliny zničí. Roste v substrátu na humus bohatém a silně kyselém, který má přes léto dostatek spodní vody, nesnese však zaplavování povrchovou vodou, to spíše snese sucho. V zimě potřebuje být před mrazem a ledem krytá stabilní sněhovou pokrývkou. Vyskytuje se až do nadmořské výšky 2200 m.\n\nJe fanerofyt kvetoucí v době rašení listů, v dubnu a květnu. Plody uzrávají na podzim. Ploidie druhu je 2n (4x) = 28.\n\nNízký, opadavý keř tvořící polykormon a vyrůstající do výše 20 až 50 cm. Má borku hnědou až tmavě šedou, větve vzpřímené nebo poléhavé, táhle kuželovité, uzlovité, v mládí hustě pýřité a později olysalé, někdy jsou řídce pokryté bradavčitými pryskyřičnými žlázkami. Mladé větvičky jsou načervenalé, hustě pýřité s bílými chloupky a vyrůstají na nich pupeny, které jsou vejčité, tupě špičaté, s lepkavými šupinami.\n\nListy rostou na nových výhoncích střídavě a jsou tvarem odlišné od ostatních druhů bříz rostoucích v české krajině. Jejich velmi malá čepel, velká 1 až 1,5 cm, je okrouhlá, někdy ledvinovitá, o málo širší než delší, po celém obvodu tupě vroubkovaná, na lícní straně je tmavozelená a lysá, na rubové je světlezelená, mírně lepkavá a se zřetelnými dvěma až čtyřmi páry postranních žilek. Listy mají 5 mm dlouhý řapík a na podzim se před opadem zbarví žlutě až červeně.\n\nJe jednodomá dřevina, samčí i samičí květy vyrůstají na stejné rostlině. Samčí květenství jsou jehnědy přezimující v pupenech, bývají četnější, jsou přisedlé, široce válcovité, asi 1 cm dlouhé; každý květ má dva šupinovité okvětní lístky a dvě tyčinky se žlutými prašníky. Samičí květenství, také jehnědy, vyrůstají na krátkých, ochlupených stopkách na konci větviček, jsou vzpřímené, až 1 cm dlouhé a 5 mm tlusté, tmavě červené. Toto květenství obsahuje dva až tři květy bez okvětí, které mají spodní, dvouplodolistový semeník s jedním vajíčkem a dvě nitkovité blizny. Rostou v úžlabí trojklané, podpůrné šupiny klínovitého tvaru s přímými laloky, střední z nich je delší postranních. K opylení dochází větrem. Samičí květenství opadají po vypylení prašníků, samičí až s dozráním plodů.\n\nPlod je úzká, jednosemenná, nepukavá nažka čočkovitého tvaru o šířce až 2 mm, s téměř nezřetelným křídlem po obou stranách. Je rozptylována větrem.\n\nDřevina se může rozmnožovat pohlavně semeny, nebo vegetativně oddělky rostliny s kořeny. Semeny se množí velice vzácně, v Evropě jsou zralá semena pozorována jen řídce a často nebývají klíčení schopná. Na stanovišti se postupně vytváří polykormony, takže lze jen ztěží stanovit počet rostlin a určit jejích věk.\n\nBříza zakrslá bývá v České republice ojediněle využívána zahrádkáři-skalničkáři, kteří ji pěstují s dalšími drobnými křovinami a skalničkami v okrasných zahradách. V Laponsku je důležitým zdrojem paliva, neboť hoří i čerstvá.\n\n"}
{"id": "938311", "url": "https://cs.wikipedia.org/wiki?curid=938311", "title": "Jimmy Ponder", "text": "Jimmy Ponder\n\nJimmy Ponder (rodným jménem James Willis Ponder; 10. května 1946 − 16. září 2013) byl americký jazzový kytarista. Na kytaru začal hrát pod vlivem Wese Montgomeryho a Kennyho Burrella ve svých čtrnácti letech. Během své kariéry bydal několik vlastních alb a hrál na desítkách alb jiných hudebníků. Spolupracoval s řadou dalších hudebníků, mezi které patří Andrew Hill, Donald Byrd, Brother Jack McDuff, Big John Patton nebo Shirley Scott. Zemřel na karcinom plic ve svých sedmašedesáti letech.\n"}
{"id": "938312", "url": "https://cs.wikipedia.org/wiki?curid=938312", "title": "Jan Becher – Karlovarská Becherovka", "text": "Jan Becher – Karlovarská Becherovka\n\nJan Becher – Karlovarská Becherovka, a.s. je český výrobce a distributor likérů se sídlem v Karlových Varech.\n\nMezi nejvýznamnější členy rodiny, jejímž předkem byl Georg Becher z Jindřichovic, kteří formovali Becherovku jako značku a firmu, patřili Josef Vitus Becher, Johann (česky Jan) Becher a Gustav Becher.\n\nJosef Vitus Becher (14. 9. 1769 – 1840) vedl obchod a zajímal se také o míchání likérů. Osudovým se mu stalo setkání s doktorem Frobrigem, se kterým se usilovně snažil najít recept na nový likér. Přestože jejich společné bádání nemělo konkrétního výsledku, když doktor Frobrig odjížděl, zanechal svému příteli recept s poznámkou „s tímto jsem byl docela spokojen“.\nJosef Vitus Becher pak strávil další dva roky zdokonalováním receptury, z níž se v roce 1807 se zrodil likér Carlsbader English Bitter, který byl později přejmenován na Becherovku Original.\n\nJohann Becher (5. 4. 1813 – 1. 4. 1895), syn Josefa Bechera se projevil jako velmi zdatný obchodník. Vybudoval novou likérku na Steinberkách (dnes Jan Becher Muzeum), modernizoval výrobu a začal likér prodávat v dnes již typických zploštělých lahvích ze zeleného skla. O jeho velkém významu pro Becherovku svědčí také fakt, že etiketu každé lahve, která opustí karlovarskou továrnu, zdobí jeho podpis.\n\nGustav Becher (30. 12. 1840 – 19. 2. 1921), nejstarší syn Johanna Bechera, vedl likérku po svém otci od roku 1871. Nechal zaregistrovat obchodní název Becherovka, zaměřil se zejména na získávání malých odběratelů, kterým však dodával měsíčně maximálně 5 litrů Becherovky, přestože poptávka z jejich strany byla mnohonásobně vyšší. Mimo jiné inicioval výrobu charakteristických porcelánových pohárků s objemem 2 cl.V čele rodinného podniku stanuli také Michael, Rudolf, Alfred Becherovi a Hedda Becher.\n\nOd počátku 20. století se firma zaměřovala také na vývoz a v roce 1938 vyvážela již do desítek zemí světa. Až do roku 1945 byla firma ve vlastnictví rodiny, která v průběhu druhé světové války ukryla recepturu na neznámém místě. Po válce byla rodina na základě Benešových dekretů, pro údajnou kolaboraci s nacistickým režimem, určena k odsunu z Čech a postavena tak před zásadní rozhodnutí, a sice nevydat recepturu do rukou československých úřadů a odnést si s sebou do Německa 5 kg osobních věcí na osobu, a nebo vydat recepturu a odnést si větší množství osobních věcí. Rodina zvolila druhou možnost a vydala recepturu výměnou za záchranu větší části osobního majetku. Tak se receptura dostala do rukou úřadů a podnik byl znárodněn.\n\nV roce 2001 byla dokončena privatizace společnosti a ta se stala součástí francouzského koncernu Pernod Ricard.\n\nV sídle bývalé továrny Becherovky v Karlových Varech se momentálně nachází \"Jan Becher Muzeum\", součást kulturního komplexu \"Becherplatz\". Ročně jej navštíví přes 60 000 turistů. Během interaktivní prohlídky je k vidění originální Becherovod, staré lahve, etikety a také sudy, ve kterých dříve zrála Becherovka.\n\n\n"}
{"id": "938316", "url": "https://cs.wikipedia.org/wiki?curid=938316", "title": "Nadvirna", "text": "Nadvirna\n\nNadvirna (; – \"Nadvornaja\"; ) je město v Ivanofrankivské oblasti na Ukrajině. Leží na východním úpatí Karpat na řece Bystrycji ve vzdálenosti 37 kilometrů na jihozápad od Ivano-Frankivska. V roce 2011 žilo v Nadvirně bezmála dvaadvacet tisíc obyvatel.\n\nPřes Nadvirnu vede železniční trať Sighetu Marmației – Ivano-Frankivsk, která vede přes Rachiv do rumunského města Marmarošská Sihoť.\n\nOd roku 1349 náležela oblast k Polsko-litevské unii. Od roku 1772 po dělení Polska připadla do Habsburské monarchie, kde patřila do Haliče. Po první světové válce patřila do druhé Polské republiky, kde správně spadala od roku 1921 do Stanislavovského vojvodství. V roce 1939 byla přičleněna do Ukrajinské sovětské socialistické republiky, v letech 1941-1944 ji okupovala německá armáda a pak byla součástí Sovětského svazu.\n\n"}
{"id": "938317", "url": "https://cs.wikipedia.org/wiki?curid=938317", "title": "Imitations", "text": "Imitations\n\nImitations je osmé studiové album amerického hudebníka Marka Lanegana, vydané v září 2013 u vydavatelství Vagrant Records (Spojené státy americké) a Heavenly Recordings (Spojené království). Album neobsahuje žádné původní autorské skladby, ale coververze například od Nicka Cavea, Franka Sinatry nebo od zpěvačky Chelsea Wolfe. První singl z alba obsahoval píseň „I'm Not the Loving Kind“ od Johna Calea a vyšel již v červnu 2013.\n\nJde o Laneganovo druhé album složené z coververzí; první \"I'll Take Care of You\" vyšlo v roce 1999. Producentem alba byl Martin Feveyear.\n"}
{"id": "938318", "url": "https://cs.wikipedia.org/wiki?curid=938318", "title": "Blau-Weiss", "text": "Blau-Weiss\n\nBlau-Weiss (: „Modro-bílá“), nebo též Tchelet lavan (: , doslova „Modrá bílá“), bylo jedno z prvních židovských mládežnických hnutí, působící v první polovině 20. století v řadě států střední Evropy. Inspirováno bylo německým skautským a turistickým spolkem Wandervogel, propagujícím ideje romantismu, svobody a orientace na přírodu. Založeno bylo roku 1912 v Německém císařství v reakci na odmítání členství Židů ve Wandervogelu a dalších německých mládežnických spolcích. O rok později vznikly pobočky hnutí i v sousedních státech – Rakousku-Uhersku (ve Vídni a Praze) či v Polském království (Wrocławi) – a postupně byly s rostoucí členskou základnou zakládány nové místní organizace v dalších městech a státech.\n\nZ počátku se zaměřovalo v prvé řadě na turistiku, tramping a skauting, a až v druhé řadě na židovské dějiny, Zemi izraelskou (Palestinu) či sionismus. Postupně však aktivity hnutí získaly dominantně sionistický základ. Jeho členové studovali židovské dějiny a tradice, dozvídali se více o Zemi izraelské, učili se hebrejštinu a v rámci přípravy na přesídlení do Palestiny rovněž i zemědělské práce. Tam členové Blau-Weiss (Tchelet lavan) zakládali nové kibucy či se stávali členy již existujících.\n\nOdnož Blau-Weiss působící v českých zemích Rakouska-Uherska a později na území Československa byla založena v Praze roku 1913. Zpočátku připomínala skautskou organizaci a její členové spolu primárně vyráželi do přírody, stanovali, hráli na kytaru, a až na druhém místě se zajímali o židovské dějiny, Zemi izraelskou či sionismus. Během první světové války vypomáhali členové Blau-Weiss židovským uprchlíkům z Haliče. V souvislosti se světovými událostmi, které se odehrály koncem prvního desetiletí 20. století, došlo k určité proměně členské základny tohoto hnutí. V důsledku bolševické revoluce v carském Rusku řada mladých Židů opustila myšlenku sionismu a vstoupila do Komunistické strany, zatímco britské přijetí Balfourovy deklarace vedlo mnoho mladých Židů k národnímu uvědomění a přijetí myšlenky sionismu.\n\nJiž během války se řady Blau-Weiss neustále rozrůstaly, přičemž převažovala mládež z německy mluvících rodin. Díky nárůstu členské základny byly po vzniku Československa zakládány nové místní organizace v Čechách a na Moravě. Mezi nejaktivnější patřily ty ve městech Teplice-Šanov, Karlovy Vary, Varnsdorf, Podmokly, Jablonec nad Nisou, Moravská Ostrava, Brno, Olomouc a Prostějov. V roce 1920 si československé hnutí prosadilo úplnou nezávislost na Blau-Weissu v Německu. Důvodem bylo, že československý Blau-Weiss odmítal jakékoli prvky militarismu, včetně vnějších forem skautingu zdánlivě vojenský režim připomínající. V poválečném období došlo rovněž k postupné proměně náplně činnosti hnutí s důrazem na sionismus a hledání vlastní židovské identity. Členové Blau-Weiss se tak věnovali studiu hebrejštiny, židovských dějin, tradic, sionismu a učili se o Zemi izraelské. V souvislosti s těmito změnami došlo i ke změně stanov a názvu. Od roku 1923 (podle jiného zdroje již od roku 1919) hnutí přijalo pohebrejštěný název Tchelet lavan. V nových stanovách se mimo jiné psalo, že jeho účelem „jest pěstovati skauting u židovské mládeže, občanské ctnosti a vychovati tak nové židovské pokolení, silné a zdravé tělem a duchem. Účelem toho dosahuje pořádáním pravidelných vycházek a společenskými schůzkami, věnované výchově kulturní a mravní.“\n\nOd roku 1920 se členové Tchelet lavan připravovali na vystěhování do Země izraelské a podstupovali zemědělský výcvik, aby si zvykli na budoucí život v kibucu (byl však též podmínkou pro získání povolení k přistěhování od pozdější britské mandátní správy). Organizovali tábory a semináře, a to v létě i v zimě. V roce 1921 se zformovala první skupina členů Tchelet lavan a židovského spolku Bar Kochba, čítající zhruba 40 lidí, která se o rok později usadila v britské mandátní Palestině, kde založila kibuc Chefciba. Ještě téhož roku se zformovala další, tentokráte dvaadvacetičlenná, skupina členů Tchelet lavan, kteří podnikli aliju v roce 1924 a založili kibuc Sarid v Dolní Galileji. Mezi další kibucy, na jejichž založení se podíleli členové Tchelet lavan patří například Bejt Alfa, Giv'at Chajim, Ma'oz Chajim a Ejn Gev.\n\n\n\n"}
{"id": "938332", "url": "https://cs.wikipedia.org/wiki?curid=938332", "title": "Blahůšek", "text": "Blahůšek\n\nČeské příjmení Blahůšek (a jeho varianta Blahušek) je zdrobnělina příjmení Blahuš. Nositelkou přechýlené formy Blahůšková je:\n\n"}
{"id": "938339", "url": "https://cs.wikipedia.org/wiki?curid=938339", "title": "Seznam vrcholů v Súľovských vrších", "text": "Seznam vrcholů v Súľovských vrších\n\nSeznam vrcholů v Súľovských vrších zahrnuje pojmenované vrcholy s nadmořskou výškou nad 700 m. K sestavení seznamu bylo použito map dostupných na stránkách hiking.sk.\n\n"}
{"id": "938340", "url": "https://cs.wikipedia.org/wiki?curid=938340", "title": "SCMS", "text": "SCMS\n\nSerial Copy Management System (SCMS) je systém, který byl vyvinut kvůli ochraně autorských práv k hudebním dílům na digitálních záznamových médiích. Jeho použití v digitálních rekordérech (DAT, DCC, Minidisk, CD-R/RW) bylo podmíněno organizací RIAA, aby nebránila soudními žalobami prodeji digitálních záznamových zařízení pro domácí použití na americkém trhu.\n\nV osmdesátých letech 20. století ovládl trh s hudebními nosiči formát CD, který splňoval i náročné požadavky audiofilské veřejnosti na věrnost zvuku. Současně s ním vyvíjeli výrobci spotřební elektroniky (Sony) systém, který by umožňoval pořízení digitální nahrávky ve srovnatelné kvalitě. Nahrávací společnosti sledovaly tento vývoj s obavami, že možnost bezeztrátového digitálního kopírování povede k masovém nárůstu nelegálních kopií a hudebního pirátství. Proto chtěly prosadit, aby vyvíjený systém digitálních magnetofonů R-DAT nebyl kompatibilní s CD. V roce 1987 firma Sony představila model DTC-1000ES, prvního zástupce R-DAT, který byl schopen pořídit digitální záznam kvalitativně srovnatelný s CD. Tento model však díky restrikcím nemohl nahrávat z digitálních výstupů CD přehrávače, neboť mohl používat pouze vzorkovací kmitočet 48 kHz. Teprve v dalších letech došlo k dohodě mezi výrobci spotřební elektroniky a autorskými svazy, která umožnila použití shodné vzorkovací frekvence jako u CD (44,1 kHz), ale pod podmínkou implementace obvodu, který dovolí pořídit digitální cestou pouze kopii první generace. První magnetofon R-DAT se systémem SCMS byl model Sony DTC-55ES (v USA prodávaný pod názvem DTC-75ES).\n\nSCMS vyhodnocuje data v subkódu, který je obsažen v signálu přicházejícího na digitální vstup (S/PDIF, TOSLINK). Ten obsahuje mj. kontrolní bity, které nesou informaci o ochraně proti kopírování. V případě originální nahrávky (pořízené např. přes mikrofon nebo analogový vstup) bude hodnota obou bitů nulová (00); systém proto dovolí pořízení digitální kopie, a současně provede zápis jedničky - informace v subkódu bude (10). Hodnota (10) znamená, že je rovněž možné pořídit digitální kopii. Tuto hodnotu obsahují i originální CD. Po dalším zápisu jedničky však bude informace v subkódu (11) znamenat zákaz dalšího digitálního kopírování.\n\n\n"}
{"id": "938341", "url": "https://cs.wikipedia.org/wiki?curid=938341", "title": "Radim Procházka", "text": "Radim Procházka\n\nRadim Procházka (* 22. ledna 1975 Vyškov) je český filmový producent a režisér.\n\nAbsolvent masové komunikace na FSV UK a dokumentární tvorby na FAMU, kde absolvoval v roce 2006 katedru dokumentární tvorby portrétem divadelního režiséra Otomara Krejči \"Krejča za branou\". Na FAMU je v současnosti doktorandem a mentorem zahraničních studentů režie. Produkoval filmy Roberta Sedláčka, je producentem Karla Vachka (nyní dokončují filmový román \"Komunismus\"). Kromě toho se zaměřuje se na mezinárodní koprodukce a filmy debutujících režisérů. \n\nJeho filmy získaly mnoho ocenění. Film Mariána Poláka \"Planeta Česko\", krerý vidělo v kinech téměř 100.000 diváků, byl nominován na nejlepší dokument v anketě Český lev 2018 a nejlepší evropský dokument pro děti a mládež ECFA Award. V roce 2016 získal film Štěpána Altrichtera \"Schmitke\"\" \"České lvy za zvuk a hudbu. Jeho nejnovější režijní počin se jmenuje \"Máme na víc\", společně s režisérem Robin Kvapil v něm zachytil prezidentkou předvolební kampaň MIchala Horáčka. Film v roce 2018 zahajoval MFDF Jihlava. Režíroval také krátký film \"50 %\" , který se jako první u nás věnuje fenoménu on-line chatování o filmu. Film je součástí cyklu \"Arzenál\" o filmovém dědictví, který produkoval a jenž Česká televize uvedla na podzim 2016.\n\nDlouhodobě spolupracoval s režisérem Robertem Sedláčkem. Je producentem jeho hraného debutu Pravidla lži (2006), který získal mimo jiné Cenu filmových kritiků a Českého lva za scénář. Je spoluautorem Sedláčkovy trilogie celovečerních dokumentů \"Tenkrát\" (1999–2002), která vypráví o našich moderních dějinách. Dále produkoval film Rodina je základ státu (2011), který získal čtyři Ceny české filmové kritiky, včetně ocenění za nejlepší film, a šest nominací na Českého lva. Klasikovi českého filmu Karlu Vachkovi produkuje poslední filmy: \"Záviš, kníže pornofolku pod vlivem Griffithovy Intolerance a Tatiho Prázdnin pana Hulota aneb Vznik a zánik Československa (1918–1992)\" a \"Tmář a jeho rod aneb Slzavé údolí pyramid\", za který získal na MFDF Jihlava 2011 cenu FNE Visegrad Prix pro nejlepší dokumentární koprodukci a který měl mezinárodní premiéru v hlavní soutěži festivalu CPH:DOX v dánské Kodani.\n\nV roce 2007 společně s novinářem Petrem Fischerem natočil středometrážní televizní film \"Papírový atentát\", filmové dioráma o finančních skandálech Václava Klause a ODS v roce 1997. Se stejným autorem napsal zatím nerealizovaný scénář \"Ministr\" o lidoveckém politikovi Jiřím Čunkovi. Jedná se o tzv. dokudrama – specifický žánru na pomezí hraného filmu a dokumentu.V roce 2010 měl v Karlových Varech premiéru jeho film \"Drnovické catenaccio aneb Cesta do pravěku ekonomické transformace\", který byl nominován na Cenu filmových kritiků a teoretiků. Za krátký film Náš první hospodář získal Zvláštní cenu poroty v anketě Trilobit Beroun 2010. \n\nJe členem Evropské filmové akademie a České filmové a televizní akademie. Je českým Producer on the Move 2011 a Emerging Producer 2018. V pražském Kině Pilotů provozuje filmový klub Cyklus Citrus zaměřený na debutantskou tvrobu. \n\n\n\n"}
{"id": "938348", "url": "https://cs.wikipedia.org/wiki?curid=938348", "title": "Lütold", "text": "Lütold\n\nLütold, Lüthold, Leuthold, Lutold nebo Litold může být:\n\n"}
{"id": "938363", "url": "https://cs.wikipedia.org/wiki?curid=938363", "title": "Gibraltar Premier Division", "text": "Gibraltar Premier Division\n\nGibraltar Premier Division je fotbalová soutěž pořádaná na území Gibraltaru. Pořádá ji Gibraltar Football Association. Liga byla oficiálně založena v roce 1905. Od sezóny 2013/14 se kluby kvalifikují do evropských pohárů (poprvé se tak kvalifikoval klub Lincoln Red Imps FC do 1. předkola Ligy mistrů UEFA 2014/15). Všechny ligové zápasy se hrají na stadionu Victoria Stadium.\n\nZdroj:\n\nPozn.: Lincoln Red Imps FC nesl v letech 2002–2007 název Newcastle FC.\n\nZdroj:\n\n"}
{"id": "938370", "url": "https://cs.wikipedia.org/wiki?curid=938370", "title": "Letecká bitva u Ofiru", "text": "Letecká bitva u Ofiru\n\nLetecká bitva u Ofiru (také známá jako Letecká bitva u Ras Nasrani) byla jedna z prvních leteckých bitev jomkipurské války. Odehrála se 6. října 1973 poblíž letecké základny Ofir, kterou mělo Izraelské vojenské letectvo poblíž stejnojmenné osady (dnešní Šarm aš-Šajch) v jižním cípu Sinajského poloostrova, který v té době Izrael ovládal. Zúčastnily se jí dva izraelské letouny F-4 Phantom II a, podle izraelských pilotů, dvacet egyptských letounů MiG-17 společně s osmi doprovodnými MiGy-21, které letěly zaútočit na izraelské pozice v oblasti. Na konci krátké šestiminutové bitvy bylo potvrzeno sestřelení sedmi MiGů. Zbývající egyptské stroje odletěly a izraelské Phantomy se vrátily na základnu.\n\nV létě 1973 se dostal let č. 114 společnosti Libyan Arab Airlines z Tripolisu do Káhiry omylem nad Sinajský poloostrov, který v té době ovládal Izrael. Byl zachycen letouny izraelského letectva, které mu nařídily přistát. To však piloti Libyan Arab Airlines odmítli a dopravní letoun byl sestřelen. Velitelství izraelského letectva se proto obávalo, že by tento incident mohl vést k odvetným krokům proti dopravním letounům izraelské letecké společnosti El Al na trase z Izraele do Jihoafrické republiky a zpět, a proto uvedlo do stavu pohotovosti stíhací letouny na letecké základně Ofir. Jejich úkolem rovněž bylo chránit malou flotilu izraelského námořnictva v Rudém moři a protiletadlovou baterii střel MIM-23 Hawk střežící úžiny Rudého moře před egyptskými MiGy, umístěnými v Hurghadě. Velitelem izraelské základny byl v té době Ja'akov Nevo.\n\nDne 6. října 1973 se v době vypuknutí jomkipurské války na základně nacházely dva letouny F-4E Phantom ze 107. perutě izraelského letectva. Obsluhovali je relativně nezkušení letci, jimiž byli pilot Amir Nachumi s navigátorem Josi Javinem a pilot Daniel Šaki s navigátorem Davidem Regevem. V 9.00 izraelského času byl letovým dispečerem vyhlášen rudý poplach a ve 13.50 se rozezněly sirény. Na radaru bylo zachyceno několik nízko letících formací, avšak dispečer nevydal rozkaz ke vzlétnutí strojů a neuvědomil si závažnost útoku. Pilot Nachumi však na rozkaz nečekal a nařídil mechanikům, aby připravili letouny. Šaki se k němu přidal. Nachumi později tuto scénu poslal následovně:\n\nKrátce po vzletu izraelských Phantomů zasáhly ranvej první egyptské bomby. Nachumi nařídil Šakimu odhodit přídavné palivové nádrže a letět nad západní konec základny, zatímco on poletí nad východní. Nachumi následně sestřelil jeden z MiGů střelou AIM-9 Sidewinder. Poté se s letounem otočil zpátky směrem k základně a zkřížil cestu dvěma MiGům, které ji bombardovaly. Ty však nabraly výšku a odletěly. Protiletadlová baterie MIM-23 Hawk nebyla v aktivním módu, aby se vyhnula sestřelení izraelských letounů. Dva MiGy toho využily a zničily ji. Nachumi začal pronásledovat vedoucí MiG a letěl nízko, přičemž střílel z leteckého kanónu, ale minul. MiG však přerušil bombardování. Nachumi se jej pokusil pronásledovat, avšak jeho letoun začal mít potíže s levým motorem. Po chvíli, kdy letěl pouze s jedním motorem, se mu podařilo problémový motor znovu nahodit, odpoutal se od pronásledovaného MiGu a vydal se napadnout jiný MiG, který pronásledoval Šakiho. MiG se proti němu ostře otočil, Nachumi zpomalil a v okamžiku, kdy jej míjel, ho sestřelil. Druhý MiG uletěl.\n\nNachumi poté spatřil další dvojici MiGů-17 útočící na komunikační jednotku u zálivu. Jeden z nich na něj vypálil raketu vzduch-země, načež jej Nachumi z 600 metrů sestřelil řízenou střelou. Šaki mezitím sestřelil tři egyptské letouny a chystal se na čtvrtý, když v tom zaútočily MiGy-21. Jeden z nich prudce klesl, dvakrát se dotkl hladiny moře, načež se mu podařilo stroj zvednout a uletět. Šakimu již docházelo palivo a zvažoval přistání na poničené ranveji. Nachumiho oslnil záblesk světla, odrážejícího se od dvojice prchajících MiGů. Jednoho z nich se mu podařilo sestřelit, zatímco druhý se pokusil o únik. V tu chvíli ale již i Nachumimu docházelo palivo, a proto se rozhodl egyptský letoun nepronásledovat.\n\nNachumi a Šaki, jejichž letouny zůstávaly ve vzduchu s minimem paliva, konzultovali další postup s leteckým dispečerem. Rozhodli se přistát na paralelní ranveji, která byla sice kratší, ale méně poškozená. Jakmile přistáli, začali své letouny připravovat na další egyptský útok, který však nepřišel. Všichni čtyři letci byli později za svůj výkon během bitvy vyznamenáni medailí Za zásluhy.\n\nPodle Egypťanů byla letecká základna Ras Nasrani (někdejší egyptský název pro tehdejší izraelskou základnu Ofir) jednou z izraelských základen na Sinajském poloostrově, která se stala cílem egyptského leteckého úderu, kterého se 6. října zúčastnilo na 220 letounů. Samotné bitvě předcházelo 4. října letecké snímkování celé základny průzkumným MiG-21 egyptského letectva. Cílem útoku bylo oslabit izraelské letectvo v prostoru a omezit jeho bojovou činnost v Rudém moři. Do bitvy bylo nasazeno 16 MiGů-17 z 89. perutě 306. letecké brigády, 10 MiGů-21 z 25. pěší squadrony 102. letecké brigády a 16 MiGů-21 ze 42. perutě 104. letecké brigády. MiGy-21 doprovázející při útoku MiGy-17. Nepodílely se však na bombardování a podle pilotů ani nedošlo k žádnému střetnutí ve vzduchu s Izraelci.\nMiGy-21 měly za úkol ničit přistávací plochy. Pro tento úkol byly vybaveny bombami BetAB. Po splnění úkolu opustily prostor, neboť je omezovalo množství paliva. Jeden MiG-21 byl zasažen protileteckou palbou a zřítil se. Úkolem MiGů-17 bylo napadat telekomunikační a radarová zařízení izraelské armády. \n\nEgyptští velitelé uvedli, že v leteckém úderu na počátku války bylo ztraceno dohromady pět letounů. Náčelník generálního štábu Saad El Shazly napsal, že mezi 6. a 7. říjnem egyptské letectvo přišlo o pět strojů. Podobně se vyjádřil i velitel Abdel Ghani el-Gamasy a další zdroje z egyptské armády. Jiný zdroj uvádí ztrátu sedmi egyptských letounů vinou izraelských stíhačů a protiletadlové obrany. Simon Dunstan ve své knize zmiňuje tvrzení, že letecký úder vedl ke ztrátě celkem pěti egyptských letadel (neuvádí však jaká letecká základna byla napadena), avšak ztráty na egyptském letectvu v počátečním úderu jomkipurské války vyčíslil na „přibližně čtyřicet letounů“. Podle ruského webu skywar.ru ztratili Egypťané 5 letounů MiG-17 a 1 letoun MiG-21 přičemž jeden z MiGů-17 se zřítil již cestou k cíli a další 4 byly sestřeleny izraelskými stíhači. Všech šest egyptských pilotů zahynulo. Na izraelské straně zahynul minimálně jeden technik v řídící a radarové stanici raket Hawk.\n\n"}
{"id": "938371", "url": "https://cs.wikipedia.org/wiki?curid=938371", "title": "Vane vítr z hor", "text": "Vane vítr z hor\n\nVane vítr z hor (1934, \"Det blåser fra Dauingfjell\") je román norského spisovatele Trygve Gulbranssena, druhá část trilogie o statkáři Dagu Björndalovi a jeho rodině. \n\nDěj navazuje na první část trilogie \"Věčně zpívají lesy\".\n\nJe rok 1809 a slaví se svatba Adelheid a mladého Daga. Brzy se jim narodí dva synové. V letech 1810 a 1812 je neúroda, Dag se snaží dobře hospodařit, i když peníze ztrácejí svou cenu. Lidé si za papírové peníze od něho vykupují své zadlužené statky zpět, i když Dag ví, že tyto peníze jsou bez hodnoty. Chtěl by tak učinit i borglandský pán, ale nezdaří se mu to. Dag se raději snaží peníze ukládat do movitých statků. Nechá přivézt obilí přes moře – tato investice se mu finančně vrátí – ovšem je i známkou toho, jak je praktický a lidé z kraje na něho spoléhají. \n\nRok 1814 je pro Björndalovu rodinu smutný – zemřou obě děti. Adelheid se ponoří do svého zármutku. Mladý Dag se jednou vydá do hor a dojde až k Volské hoře, severní hranici björndalského panství, o níž ví z povídačky Ane z Hamarrbö – a rozpozná v té chvíli, proč se jí říká též Umrlčí hora. Rozhodne se na ni vylézt, aby viděl jižní údolí života a severní stranu smrti, aby mohl čelit svému zármutku. Při sestupu se zraní, lidé ze statku ho najdou díky jeho psovi a odnesou do nedaleké chatrče. Do hor se sama vydá i Adelhaid, pes starého Daga ji dovede až do chatrče – bojí se o Dagův život, ošetřuje ho. Dag se nakonec uzdraví. Trochu se tím změní i jejich vztah: Dag v Adelheid viděl především krásnou ženu, nyní cítí i teplo a štěstí, které mu dává. \n\nRoku 1815 se Adelheidě narodí dvojčata Torgeir (Tore) a Dag. Toho roku zemře slečna Elisabeth z Borglandu – neopatrně zacházela se svící. Avšak obecně se tvrdí, že si ji pro její pýchu odnesl čert. Starý Dag pomůže jejímu otci, plukovníku von Gallovi, od dluhů. Mladý Dag má radost z chlapců, ale zároveň ho i tíží starost o ně, nechce se na ně tolik vázat, má strach, aby je neztratil, a utíká do lesů. Starý Dag ukáže Adelheid účetní knihy a řekne jí, že se má občas něco přiučit, aby po jeho smrti věděla, jak to na statku chodí. \n\nStarý Dag zajede do města za farářem Ramerem kvůli křtu dvojčat. Farář má strach, že mu též přichází vynadat za jeho pohřební řeč lensmanu, v níž zemřelého označil za hráče, alkoholika – zkrátka hříšníka, což se vyšším místům nelíbilo. Dag mu však jeho počínání schválí. Navíc mu dá rady ohledně jeho hospodářství a pomůže i finančně, neboť farář je ve finanční tísni. Farář mu ale předtím odvětí, zda tato jeho nabídka, jeho slova, činy a peníze, nejsou jen „odpustkem“ k získání Boží přízně – to by nabídku nepřijal. Dag to odmítne, avšak doma nad vším přemýšlí a je zmatený, tuší, že farář měl vlastně pravdu. Částečně mu pomůže Adelheid, když s ní může rozmlouvat a dá mu Bibli svého dědečka, který byl s biskupem, s jeho poznámkami. Daga zaujme pasáž o modlitbě. \nDěj pokračuje třetí částí trilogie \"Není jiné cesty\".\n\n"}
{"id": "938372", "url": "https://cs.wikipedia.org/wiki?curid=938372", "title": "Není jiné cesty", "text": "Není jiné cesty\n\nNení jiné cesty (1935, \"Ingen vei går utenom\") je román norského spisovatele Trygve Gulbranssena, poslední část trilogie o statkáři Dagu Björndalovi a jeho rodině. Autor se v knize rovněž zamýšlí nad životními hodnotami, smyslem života a vírou v Boha. \n\nDěj navazuje na druhou část trilogie \"Vane vítr z hor\".\n\nStarý Dag přijme na statku starého Michala Dřevorubce, který už pro své zdraví nemůže pracovat, a nechá ho tam bydlet (kdysi byl pro svůj zločin ze statku vyhnán; jeho syn Martin zachránil mladému Dagovi život, když ho našel pod Umrlčí horou). Michala však druhý den najdou mrtvého.\n\nZemře plukovník von Gall a Adelheidina teta Eleonora Ramerová se odstěhuje na Borgland, aby ho spravovala. \n\nPanna Krusová, hospodyně na Medvědím dole, tajně porodí dítě. Adelheid zjistí, co se děje. Dítě se však narodí mrtvé a Adelheid ho pohřbí. Přemýšlí, kdo je otcem a napadne ji, zda to není starý Dag nebo její manžel. Protože nejen mladý Dag, ale i jeho otec je jí stále více vzdalují – starý Dag si s ní už dlouho nepovídal o tom, co četl v Bibli jejího dědečka. Jednou však na statek přijede její otec, major Barre, který často pije. Vyjde si s Dagem do lesa a Dag se ho zeptá na pannu Krusovou. Dag ví, že major je otcem zemřelého dítěte. Major se pokusí se zastřelit. Je zraněný, Dag ho odnese na statek, kde se o něho starají. Adelheid si uvědomí, jak se vše seběhlo a za otce se velmi stydí. Major umírá a Dag ji přesvědčí, aby se na otce zašla podívat a smířila se s ním. \n\nFarář rozmlouvá s Dagem o tom, že lidé potřebují oporu (Dag přemýšlí, zda farář myslel Adelheid nebo i jeho). Dag promluví s Adelheid opět o pasáži o modlitbě z Bible, kterou mu Aldeheid dala. Dag se domnívá, že cesta, jak se přiblížit Bohu, vede skrze vřelé srdce a dobrou vůli. Adelheid si myslela, že se jí starý Dag vzdaluje, ale on chodil po lesích a mezi lidi, aby pomáhal. Začal také do lesa chodit s vnuky a trávit s nimi čas.\n\nDag se rozhodne si promluvit se synem o jeho vztahu k Adelheid. Sleduje ho v lese. Řekne mu, že lidem musí ukazovat dobrotivost srdce a že by se měl sblížit s Adelheid. V lese se však nachladí a dostane zápal plic. Dag umírá, jeho syn se mezitím toulá po lesích, je u něho Adelheid; jeho poslední slova jsou „Není jiné cesty než Krist...“. \n\nPo Dagově smrti jsou Adelheid i mladý Dag bezradní. Chlapci naučí Daga být doma, tráví s nimi volný čas. Adelheid se ujme účetních knih, pak úkol převezme Dag. Stává se tvrdým v peněžních záležitostech vůči drobným dlužníkům jako jeho otec. Pak však půjčí velkou sumu kupci Holderovi, bratranci jeho matky, jemuž se nedaří obchody. S Adelheid ale nevychází stále dobře. Dag jí jednou řekne, že když si ho brala, nemilovala jeho. Adelheid je z jeho slov nešťastná a vydá se za tetou Ramerovou na Borgland, jak jí poradil starý Dag, že má učinit, když bude potřebovat radu. Teta si vše vyslechne a řekne jí, že Dag má pravdu, že ona milovala jeho otce. Oba, starý Dag i Adelheid, mladého Daga přehlíželi, když Adelheid něco potřebovala, našla radu a útěchu u starého Daga. Teta jí také řekne, že tvrdost vůči malým dlužníkům a „velkorysost“ vůči Holderovi byly dány tím, že jeho nebral nikdo vážně, potřeboval získat odpovědnost a vlastně se i chtěl vymezit vůči otci a Adelheid. Slečna Ramerová Adelheid poradí, aby si promluvila s Dagem. Adelheid tak učiní, řekne Dagovi, že měl vlastně pravdu, ale že si potřebuje s někým pohovořit a k někomu se přimknout. Manželé se opět sblíží, Dag pevně a spravedlivě vede statek. \n\nRoku 1826 se Holder položí, Dag si bere své peníze zpět, mladému Holderovi nechává jen malý obchod. Dag Adelheid říká, že by se měla učit dobrotě srdce, otevřít se nejbližším lidem. Adelheid začne trávit čas s pannou Krusovou, povídat si s ní. Ona se jí pak svěřuje s různými záležitostmi na statku, a tak Adelheid začne do věcí zasahovat, poznávat lidi a získávat si jejich respekt. \n\nDag se rozhodne, že odjede do města za svým advokátem v jedné věci. Cestou zpět se protrhne most pod náporem ledových ker - na mostě zůstal chlapec, který spadl do řeky. Dag jede kolem a chce chlapce zachránit tak, že rychle přejede přes kry na druhý břeh a vytáhne ho z vody. Jedna kra ho však udeří a on, skoro padesátiletý, umírá. Za Adelheid přijede jeho advokát a ona se dozví, že chtěl zrušit dluhy lidí na jeho pozemcích. Advokát od toho Adelheid zrazuje, aby si to rozmyslela, že to je dohromady velká částka peněz. Adelheid se radí s tetou a ta jí řekne, ať splní přání jejího muže a dluhy zruší. Může se tak osvobodit od moci peněz a projevit dobrotu srdce. \nRecenze trilogie Trygve Gulbranssena\n"}
{"id": "938381", "url": "https://cs.wikipedia.org/wiki?curid=938381", "title": "Hirschova vila", "text": "Hirschova vila\n\nHirschova vila (někdy označovaná také jako zámeček) stojí v Madlonově ulici v Rokycanech. Jedná se jednu z ukázek nejčistší formy neorenesance ve městě. Autorem projektu je plzeňský stavitel František Kotek a stavba byla dokončena patrně v roce 1892.\n\nJedná se o patrovou symetrickou stavbu postavenou severním průčelím do dvora přilehlé továrny a sedmiosým jižním do zahrady. Fasáda je členěna středním rizalitem, vytvořeným nad vchodem mezi dvojitým sloupovím – vnější sloupy mají čtverhranný průřez a zakončuje je egyptská hlavice, zatímco vnitřní jsou kulaté s římsko-dórskou hlavicí. V patře pak rizalit postupně přechází na balkón s balustrádovým zábradlím, přičemž vnější hranici vymezují jónské sloupy. Vstup na balkon umožňuje dvojité francouzské okno se segmentovým frontonem, štukovou kartuší a sochami andílků. Důraz na vzhled střední části stavby pak dotváří atika s balustrádou. Zdobení bočních částí je mnohem jednodušší. Přízemí zde dominují bosáže, v patře pozornost upoutají ostění oken a trojúhelníkové frontony. Velikost jim pak zvyšují věžnice v podobě komolého jehlance, jejichž inspiraci je třeba hledat ve Francii. Vše doplňují na střeše umístěné komíny z neomítnutých cihel.\n\n"}
{"id": "938382", "url": "https://cs.wikipedia.org/wiki?curid=938382", "title": "Pražský misál", "text": "Pražský misál\n\nPražský misál (latinsky \"Missale Pragense\" nebo také \"Missale ecclesiae Pragensis\") je liturgická kniha, která se používala v pražské arcidiecézi před zavedením jednotného římského misálu v roce 1570. V tištěné podobě dosáhl celkem devíti vydání, z nichž první z roku 1479 (vytištěné pravděpodobně v Plzni) je jedním z nejstarších českých prvotisků. Další tištěná vydání vyšla v letech 1488, 1497, 1498 (dvě vydání), 1503, 1507, 1508 a 1522.\n\n\n"}
{"id": "938387", "url": "https://cs.wikipedia.org/wiki?curid=938387", "title": "Josef Kábrt", "text": "Josef Kábrt\n\nJosef Kábrt (14. října 1920, Lomnice nad Popelkou – 7. února 1989, Praha) byl český malíř, grafik, ilustrátor, animátor, režisér a scenárista animovaného filmu, spoluzakladatel studia animovaného filmu Bratři v triku.\n\nU filmu začínal po studiích na pražské Uměleckoprůmyslové škole v roce 1942 ve filmových ateliérech ve Zlíně, kde zpočátku spolupracoval na německém animovaném seriálu \"Fritz und Fratz\". Po skončení války společně s Jiřím Trnkou zakládal Studio animovaného filmu, pozdější studio Bratři v triku. Mezi jeho nejznámější práce patří výtvarná spolupráce na snímcích \"Povídání o pejskovi a kočičce\", \"Stvoření světa\", režijní práce na filmech \"Tragédie vodníkova\" nebo večerníčkových seriálech \"O Petrovi\" a \"O klukovi z plakátu\". Světově uznávaným dílem je i jeho animovaný horor podle balady K. J. Erbena \"Svatební košile\". Mezi jeho spolupracovníky patřili, mimo jiné, například Jiří Trnka, Ota Hofman nebo Jiří Brdečka.\nKromě toho také kreslil komiksy do časopisu \"Ahoj na sobotu\" a věnoval se i volné malířské tvorbě.\n\nZa film \"Tragédie vodníkova\" získal v roce 1959 cenu v Locarnu.\nV roce 1962 získal ceny na festivalu v Karlových Varech a v Montevideu za \"Železný oblouk\".\n\n"}
{"id": "938393", "url": "https://cs.wikipedia.org/wiki?curid=938393", "title": "Lesní putování s Kamilem Rohanem", "text": "Lesní putování s Kamilem Rohanem\n\nLesní putování s Kamilem Rohanem je naučná stezka, vedoucí především zámeckým parkem v Sychrově, v okrese Liberec. Její délka je necelé 2 km, na své cestě má 6 zastávek a otevřena byla v roce 2008.\n\nStezka je vedena po pěšinách, které nechal v 19. století vytvořit Kamil Rohan na údolím řeky Mohelky. Součástí jsou i nově zrekonstruovaný altán a pyramida, připomínající návštěvu zámku císařem Františkem Josefem I. Cílem stezky je pak seznámit veřejnost se zajímavostmi zdejších lesů, prací lesníku a také s fungováním lesního ekosystému. Texty na tabulích jsou psány česky, anglicky a německy\n\n\n\n\n\n\n\n"}
{"id": "938394", "url": "https://cs.wikipedia.org/wiki?curid=938394", "title": "The Dig (hudební skupina)", "text": "The Dig (hudební skupina)\n\nThe Dig je čtyřčlenná americká psychedelicko-popová skupina pocházející z New Yorku, jejímiž členy jsou Emile Mosseri (basová kytara/zpěv), David Baldwin (kytara/zpěv), Erick Eiser (klávesy/kytara) a Mark Demiglio (bicí).\n\nV roce 2010 skupina vydala své debutové album nazvané \"Electric Toys\", v roce 2012 následovalo druhé album s názvem \"Midnight Flowers\" a v roce 2013 vyšlo skupině EP \"Tired Hearts EP\". \n\nEmile Mosseri a David Baldwin spolu začali hrát když jim bylo teprve 10 let. Dříve skupina zkoušela hned vedle zkušebny kapely The Strokes, z čehož vyústily četné spolupráce mezi oběma kapelami.\n\nThe Dig předskakovali mnoha kapelám, jmenovitě kapelám The Antlers, The Walkmen, Portugal. The Man a Editors.\n\nV roce 2010 vyšlo kapele debutové album, \"Electric Toys\", které produkoval Bryce Goggin známý spoluprací s kapelami Pavement, Ramones a Swans. V interview s hudebním webem \"There Goes the Fear\" vysvětlil Mosseri, že název alba je referencí na text skladby \"She's Going to Kill That Boy\" a dodal, že je album kolekcí elektrických hraček. Stránky \"rockandrollreport.com\" zveřejnily pozitivní review alba, ,Debutové album, které vůbec nezní jako debutové, což je podle mě pouze ochutnávkou toho, co je tato skvělá kapela schopná nahrát.\"\n\nV roce 2012 vydala kapela své druhé studiové album \"Midnight Flowers\". Albu byly uděleny pozitivní recenze, například \"Consequence of Sound\" udělil albu 3,5 hvězd z 5 možných. Webové stránky \"bangsytle.com\" si album také pochvalovaly a napsaly: ,Midnight Folwers, to je 10-skladbový drahokam naplněný ušpiněnými kytrovými riffy a ohrumujícími melodiemi, které připomínají ozvěny New Yorku. Album je prostě bomba, která kapelu posouvá plnou parou vpřed na hlavní koncertní pódia, hned vedle kapel, kterým léta předskakovali.\"\n\nV červnu roku 2013 vydala skupina své debutové EP nazvané \"Tired Hearts.\" Podle kritiků serveru \"Consequence of Sound\" ,Zní to jako když The Cure-potká-T. Rexe. Zvuk nahrávky využívá temné klávesy dost na to, aby utopili ozvěnu Roberta Smithe...Skladba “Without Your Love” zní jako surf rock napsaný Joy Division, potažený tlustou ozvěnou a echem fotbalových hřišť.\"\n\n\n"}
{"id": "938395", "url": "https://cs.wikipedia.org/wiki?curid=938395", "title": "Tu be-av", "text": "Tu be-av\n\nTu be-av (: , doslova „15. av“) je jeden z menších poexilních židovských svátků připadající na 15. den měsíce av. V době druhého chrámu byl dnem, kdy bylo do chrámu přinášeno obětní dříví jako dar pro potřeby chrámu (korban ecim); pozdější rabínská literatura pak spojuje tento den s řadou dalších událostí. V moderním Izraeli si získal oblibu jako svátek lásky (, \"Chag ha-ahava\") a židovský protipól Dne svatého Valentýna.\n\nPodle Talmudu byl Tu be-av za časů jeruzalémského Chrámu radostný svátek značící počátek sklizně vinné révy (konec této sklizně značil Jom kipur). V obou dnech se svobodné dívky žijící v Jeruzalémě oblékly do bílých šatů, jež si vypůjčily (to proto, aby nebyly zahanbeny dívky, které neměly vlastní bílé šaty), a šly tancovat na vinice (Ta'anit 4:8). Ve stejné kapitole traktátu Ta'anit se rovněž píše, že není slavnostnějších svátků, nežli jsou Tu be-av a Jom kipur.\n\nŠulchan aruch v případě tohoto svátku nezmiňuje žádné dodržované rituály nebo zvyky, z denních modliteb je však vypouštěn Tachanun. Moderním zvykem je pořádat na Tu be-av svatby. V Izraeli je tento den slaven jako svátek lásky. Izraelci svým blízkým a milovaným dávají květiny a přání, pořádají se též hudební a taneční festivaly.\n\n"}
{"id": "938399", "url": "https://cs.wikipedia.org/wiki?curid=938399", "title": "Oliver Baumann", "text": "Oliver Baumann\n\nOliver Baumann (* 2. června 1990, Breisach am Rhein, Německo) je německý fotbalový brankář, v současnosti působí v německém klubu TSG 1899 Hoffenheim.\n\nV profesionálním fotbale debutoval v dresu SC Freiburg, kde působil i v mládežnických týmech.\n\nS Freiburgem se probojoval do základní skupiny H Evropské ligy 2013/14, kde vedle českého týmu FC Slovan Liberec narazil na portugalský GD Estoril Praia a španělskou Sevillu. Pro Freiburg to bylo vystoupení v evropských pohárech po 12 letech. 19. září 2013 chytal proti hostujícímu českému celku FC Slovan Liberec a měl podíl na inkasovaném gólu z kopačky ukrajinského hráče Vladyslava Kalitvinceva, kterým Liberec snížil na 1:2. Kalitvincevova střela mířila přímo na něj a Baumann si ji srazil do sítě. Zápas skončil remízou 2:2. Ve skupině skončil Freiburg se ziskem 6 bodů na třetím místě a do jarních vyřazovacích bojů nepostoupil.\n\n27. října 2013 v domácím ligovém zápase proti Hamburger SV vyrobil několik minel (např. podskočil centrovaný míč), což mělo za následek porážku Freiburgu 0:3. V Následujících dvou zápasech ale podal jisté výkony a vychytal čisté konto (ligová výhra proti 1. FC Norimberk 3:0 - vůbec první vítězství Freiburgu v ročníku 2013/14, a remíza 0:0 v Evropské lize proti domácímu portugalskému týmu GD Estoril Praia).\n\nV létě 2014 přestoupil do TSG 1899 Hoffenheim.\n\nBaumann reprezentoval Německo v mládežnických kategoriích.\nV německé reprezentaci do 21 let debutoval 3. září 2010 v kvalifikaci na Mistrovství Evropy hráčů do 21 let 2011 proti České republice (remíza 1:1).\n\nZúčastnil se Mistrovství Evropy hráčů do 21 let 2013 v Izraeli, kde Německo nepostoupilo ze základní skupiny. Plnil roli rezervního brankáře, chytal pouze v posledním zápase základní skupiny 12. června proti Rusku, kdy již bylo jisté, že Německo nepostoupí do vyřazovací fáze. Proti Rusku vychytal výhru 2:1.\n\n"}
{"id": "938400", "url": "https://cs.wikipedia.org/wiki?curid=938400", "title": "Dolyna", "text": "Dolyna\n\nDolyna (ukrajinsky '; polsky ') je město v Ivanofrankivské oblasti na Ukrajině. V roce 2011 v ní žilo přes dvacet tisíc obyvatel.\n\nDolyna patří k nejstarším sídlům v oblasti, první zmínka o ní je z 10. století. Od roku 1349 byla součástí Polsko-litevské unie. V roce 1525 se stala městem ve smyslu Magdeburského práva. Po dělení Polska v roce 1772 připadla Habsburské monarchii, kde patřila do Haliče.\n\nDolyna zůstalá součástí Rakouska a jeho následovníků až do konce první světové války v roce 1918. Dolyna byla pak krátce součástí nezávislé Západoukrajinské republiky před tím, než toto území obsadilo Polsko. Po polsko-ukrajinské válce se roku 1919 (de jure v roce 1923) stala součástí druhé Polské republiky, kde od roku 1921 patřila do Stanislavovského vojvodství. Na začátku druhé světové války zabral oblast Sovětský svaz, v rámci kterého patřila Dolyna do Ukrajinské sovětské socialistické republiky. V letech 1941 až 1944 ji obsadila německá armáda, pak byla opět součástí Ukrajinské SSR až do roku 1991, kdy se stala součástí samostatné Ukrajiny.\n\n"}
{"id": "938406", "url": "https://cs.wikipedia.org/wiki?curid=938406", "title": "Kashif", "text": "Kashif\n\nKashif Saleem (rodným jménem Michael Jones, 26. prosince 1959 – 25. září 2016), známý pouze jako Kashif, byl americký hudebník, multiinstrumentalista, zpěvák, hudební skladatel a producent. Hudební talent se u něj projevil v sedmi letech, kdy se naučil ve sklepě kostela, který navštěvoval, hrát píseň na flétnu a později také na piano. V 70. letech se stal členem funkové hudební skupiny B. T. Express a s ní koncertoval po celém světě. Během života studoval islám, ze kterého přejal své nové jméno Kashif Saleem, což znamená \"vynálezce\" nebo \"objevitel\". V průběhu kariéry si vytvořil osobitý hudební projev a později se stal úspěšným sólovým zpěvákem pod smlouvou hudebního vydavatelství Arista Records.\n\nÚspěch Kashifovi přineslo působení ve funkové hudební skupině B. T. Express, kde hrál na klávesy. Se skupinou cestoval po celém světě a při koncertování využíval syntezátor Minimoog. Počátkem 80. let skupinu opustil a nahrál demo nahrávku s hudební skupinou Steppig Stone. To vedlo k jeho podpisu smlouvy s hudebním vydavatelstvím Arista Records.\n\nV roce 1983 představil Gerry Griffith z vydavatelství Arista Records debutové album s názvem \"Kashif\", jehož součástí byly první hity „I Just Gotta Have You (Lover Turn Me On)“, „Stone Love“, „Help Yourself to My Love“ a „Say Something Love“. V rámci hudebního žánru R&B znamenalo album pokrok, neboť do té doby se se syntezátory a dalšími elektronickými přístroji experimentovalo. Vydavatelství Arista tak chtělo především reagovat na úspěchy hudebníka Prince, který nahrával u vydavatelství Warner Bros. Records.\n\nV průběhu 80. let vydal další čtyři alba, a to \"Send Me Your Love\", \"Condition Of The Heart\", \"Love Changes\" a znova album s názvem \"Kashif\". Na nahrávání alba \"Love Changes\" se podílely také členky hudební skupiny Exposé. Na albu \"Kashif\", které vyšlo v roce 1989, byly nahrány cover verze písní „Ain't No Woman Like the One I Got“, „Baby Don't Break Your Baby's Heart“ a „Are You the Woman“ hudební skupiny Four Tops.\n\nJako hudební producent spolupracoval s hudebníky jako jsou Kenny G, George Benson, Evelyn King, Johnny Kemp, Melba Moore, Dione Warwick, Stacy Lattisaw, Freda Payne, Whitney Houston a s dalšími. Za písně „The Mood“, „Call Me Tonight“, „Edgartown Groove“ a „The Movie Song“ byl nominován na zisk Ceny Grammy.\n\nV roce 1994 byl Kashif pozván jako vyučující na Kalifornskou univerzitu v Los Angeles. V roce 1995 napsal knihu \"Everything You'd Better Know About the Record Industry\" (volně přeloženo jako \"Vše, co je dobré vědět o hudebním průmyslu\"). Roku 1998 podepsal smlouvu s hudebním vydavatelstvím Expansion Records a vydal album \"Who Loves You?\". V roce 2004 vydal další album s názvem \"Music From My Mind\".\n\n\n\n"}
{"id": "938409", "url": "https://cs.wikipedia.org/wiki?curid=938409", "title": "Římskokatolická farnost Libčeves", "text": "Římskokatolická farnost Libčeves\n\nŘímskokatolická farnost Libčeves (lat. \"Liebschovium\") je územní společenství římských katolíků v Libčevsi a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nRoku 1352 byla v místě plebánie. V období husitské revoluce se fara stala \"husitskou\". V roce 1661 byl do farnosti ustanoven katolický farář. Od tohoto roku jsou také vedeny matriky.\n\nZ důvodu efektivity duchovní správy byl vytvořen \"farní obvod\" (kolatura) farnosti Třebenice, jehož součástí je i farnost Libčeves, která je tak spravována \"excurrendo\".\n\n\n"}
{"id": "938411", "url": "https://cs.wikipedia.org/wiki?curid=938411", "title": "Amir Ešel", "text": "Amir Ešel\n\nAmir Ešel (: אמיר אשל; narozen 1959, Jaffa) je generálmajor Izraelských obranných sil, který stál v letech 2012 až 2017 v čele Izraelského vojenského letectva. Předtím zastával řadu velících pozic v izraelských obranných silách, například vedoucího plánovacího ředitelství armády, náčelníku štábu letectva apod.\n\nNarodil se v Jaffě a v roce 1977 nastoupil povinnou vojenskou službu v izraelské armádě. Po absolvování letecké akademie o dva roky později se stal bojovým pilotem. Létal na strojích A-4 Skyhawk, mimo jiné i během první libanonské války. Poté, co působil dva roky jako instruktor na letecké akademii, přesedlal na letoun F-16 Fighting Falcon a v letech 1993 až 1995 byl velitelem 201. letky těchto strojů. Zalétával modernizovanou variantu letounu F-4 Phantom II, známou jako „Kurnass 2000“ a v roce 1996 vedl jejich letku během operace Hrozny hněvu. V letech 1997 až 1999 velel operačnímu oddělení izraelského vojenského letectva a následně se stal velitelem letecké základny Ramon (1999–2001) a Tel Nof (2001–2003).\n\nEšel, který je synem přeživších holocaustu, byl v září 2003 velitelem formace tří izraelských letounů F-15 Eagle, které přeletěly nad vyhlazovacím táborem Auschwitz-Birkenau.\n\nV roce 2006 byl jmenován náčelníkem štábu letectva, o dva roky později byl povýšen do hodnosti generálmajora a stanul v čele plánovacího ředitelství izraelských obranných sil. V květnu 2012 nahradil Ido Nechoštana ve funkci velitele izraelského vojenského letectva. V této pozici působil až do roku 2017, kdy jej nahradil Amikam Norkin. Ešel následně odešel do výslužby.\n\nJe ženatý a je otcem tří dětí. Má bakalářský titul z ekonomie, kterou studoval na Auburn University v Alabamě a magisterský titul z politologie, kterou studoval na Haifské univerzitě.\n\n"}
{"id": "938496", "url": "https://cs.wikipedia.org/wiki?curid=938496", "title": "Kalmar (rozcestník)", "text": "Kalmar (rozcestník)\n\nKalmar může být:\n"}
{"id": "938497", "url": "https://cs.wikipedia.org/wiki?curid=938497", "title": "Július Barč-Ivan", "text": "Július Barč-Ivan\n\nJúlius Barč-Ivan, pseudonym Teta Mahuliena (1. května 1909, Krompachy – 25. prosince 1953, Martin) byl slovenský spisovatel, jeden z nejvýznamnějších představitelů slovenské meziválečné literatury. Nejvíce ceněná jsou jeho dramata; kromě divadelních her se věnoval také prozaické a v malé míře i publicistické tvorbě.\n\nNarodil se v roce 1909 v dvojjazyčné učitelské rodině (matka byla maďarského původu), jeho otcem byl Július Barč, jeho matkou Alžběta rozená Ivanová. Na základní školu chodil v Krompachách, gymnaziální studia absolvoval postupně v Spišské Nové Vsi, Kežmarku, Košicích a Prešově, kde v roce 1926 složil maturitu. V letech 1926–1927 začal studovat právo v Praze, ale tato studia musel kvůli dlouhotrvající plicní nemoci zanechat. Pak krátce (deset měsíců) působil na na košickém berním úřadě a v roce 1928 nastoupil na bratislavskou evangelickou fakultu.\n\nPo ukončení studia v roce 1934 byl vysvěcen za kněze a začal působit jako kaplan v Užhorodu, pak jako farář v Pozdišovicích, později jako administrátor evangelického církevního sboru.\n\nV roce 1942 začal pracovat jako tajemník Slovenské národní knihovny v Martině; redigoval zde odborná periodika (\"Obežník Slovenskej národnej knižnice\", \"Slovenská národná knižnica\") a během SNP vedl rovněž \"Národné noviny\". V letech 1946–1948 užíval stipendium na podporu publikační činnosti od Matice slovenské; poté se stal referentem této slovenské národní kulturní instituce a až do své předčasné smrti v roce 1953 zde působil jako referent a katalogizátor knih.\n\nV roce 1948 se oženil, ale jeho manželství trvalo pouze tři měsíce. Na konci života měl psychické problémy a trpěl Parkinsonovou chorobou.\n\nDebutoval v roce 1933 knižním vydáním tří povídek, ale už předtím uveřejňoval časopisecky publicistické prózy (\"Vesna\", \"Národné noviny\"). Ve svých dílech podával výpověď o životní a společenské realitě, využíval vzpomínky na dětství, vyjadřoval svůj soucit s utlačovanými a pronásledovanými (sociální témata), svým motivům dával utopický podtext.\n\nVěnoval se i próze a publicistice, která vyšla posmrtně ve výběru \"Cesta myšlienky\" (1971). Kromě sbírek novel a povídek vydal i autobiograficky stylizovaný psychologický román a filmový scénář \"Pieseň\".\n\nV kontextu vývoje slovenské literatury jsou významná jeho dramata. Napsal celkem 12 divadelních her, z nichž nejvýznamnější je tragédie \"Matka\" (1943). V této hře, stejně jako v mnoha dalších svých dílech, Barč uplatňuje přístupy psychologické analýzy svých postav. Slovenské drama obohatil o nová témata a prostředky; jeho dílo bylo ovlivněno tvorbou světových autorů (Ibsen, Strindberg, Barlach, Dostojevskij). Až do osvobození byl jediným soustavně píšícím slovenským dramatikem.\n\nPřestože jeho hry jsou na českých scénách k vidění poměrně zřídka, v posledních letech bylo v českých divadlech uvedeno několik jeho dramat:\n\n\n\n"}
{"id": "938498", "url": "https://cs.wikipedia.org/wiki?curid=938498", "title": "Ancerville (Meuse)", "text": "Ancerville (Meuse)\n\nAncerville je francouzská obec v departementu Meuse v regionu Grand Est. V roce 2010 zde žilo 2 770 obyvatel. Je centrem kantonu Ancerville.\n\n\"Počet obyvatel\"\n\n"}
{"id": "938499", "url": "https://cs.wikipedia.org/wiki?curid=938499", "title": "Michu", "text": "Michu\n\nMiguel Pérez Cuesta známý jako Michu (* 21. března 1986, Oviedo, Španělsko) je bývalý španělský fotbalový záložník, hráčskou kariéru ukončil v létě 2017 ve věku 31 let v klubu Real Oviedo, v němž s dospělým fotbalem také začínal. Na klubové úrovni prošel angažmá ve Španělsku, Anglii (v dresu velšského klubu Swansea City) a Itálii. Na svém kontě má i jeden start za španělský národní tým (v roce 2013).\n\nVe Španělsku hrál za kluby Real Oviedo (ve kterém debutoval v profesionálním fotbale), Celta de Vigo a Rayo Vallecano.\n\nV červenci 2012 podepsal tříletou smlouvu ve velšském klubu Swansea City AFC působícím v anglické Premier League. Přestupová částka činila 2 miliony liber šterlinků. Ve své první sezóně nastřílel 22 gólů a vyhrál s klubem Anglický ligový pohár, Swansea porazila ve finále Bradford City AFC 5:0 a Michu jednou skóroval. Swansea City se díky výhře kvalifikoval do Evropské ligy 2013/14.\n\nV prvním utkání třetího předkola Evropské ligy 2013/14 1. srpna 2013 vstřelil gól proti švédskému týmu Malmö FF, mužstvo Swansea vyhrálo na domácím hřišti 4:0. 19. září 2013 se gólem podílel na výhře 3:0 v základní skupině Evropské ligy proti Valencii. 24. října 2013 skóroval v utkání s ruským celkem FK Kubáň Krasnodar, střetnutí skončilo remízou 1:1.\n\nPoté jeho kariéra nabrala sestupnou křivku. V červenci 2014 odešel na hostování s opcí do italského týmu SSC Neapol, kde se neprosadil.\nV prosinci 2015 podepsal Michu smlouvu s týmem UP Langreo ze 4. španělské ligy. Kariéru ukončil v létě 2017 ve věku 31 let v klubu Real Oviedo, v němž i začínal se seniorskou kopanou. Přispěly k tomu i zdravotní problémy.\n\n6. října 2013 byl nominován do A-mužstva Španělska jako náhrada za zraněného Davida Villu. Debutoval 11. října 2013 v kvalifikačním utkání v Madridu proti Bělorusku (výhra 2:1), nastoupil na hřiště v 57. minutě. Byl to jeho jediný start ve španělském národním týmu přezdívaném \"La Furia Roja\".\n\n"}
{"id": "938506", "url": "https://cs.wikipedia.org/wiki?curid=938506", "title": "Raněný slepotou", "text": "Raněný slepotou\n\nRaněný slepotou (anglicky \"Eyeless in Gaza\") je filosofický román anglického spisovatele Aldouse Huxleyho vydaný nakladatelstvím Chatto & Windus v roce 1936. Obsahuje autobiografické prvky.\n\nČesky knihu vydalo mj. nakladatelství Václav Petr v roce 1936 v překladu Jarmily Fastrové, později pak nakladatelství Melantrich v roce 1970.\n\nProtagonistou příběhu je Anthony Beavis, ironický až cynický kritik společenských poměrů v době mezi dvěma světovými válkami, jenž nemá k ničemu hlubší pouto, neboť se obává ztráty své svobody. Děj plyne od Beavisova dětství a dospívání až do přerodu v jiného člověka – empatického humanistu a pacifistu, čehož docílí díky kontaktu s indickou filosofií.\n\nV roce 1971 zpracoval dílo do pětidílného seriálu režisér James Cellan Jones podle scénáře Robina Chapmana. Seriál nese shodný název \"Eyeless in Gaza\".\n\n"}
{"id": "938507", "url": "https://cs.wikipedia.org/wiki?curid=938507", "title": "František Oldřich Vaněk", "text": "František Oldřich Vaněk\n\nFrantišek Oldřich Vaněk (1. ledna 1857, Olomouc – 2. ledna 1923, Praha) byl český vědec, filozof, orientalista, technik, fotograf a propagátor vzduchoplavectví a letectví vůbec.\n\nVaněk se narodil v rodině gymnaziálního profesora. Středostavovské poměry kladoucí důraz na vzdělání vedly Vaňka po středoškolských studiích na Karlo-Ferdinandovu univerzitu do Prahy. Zde vystudoval filozofii, doktorát získal v roce 1897. Pracoval v pražském městském archivu, ale většinu svého volného času věnoval novým technickým objevům na poli aeronautiky. Snažil se vymyslet i zkonstruovat řiditelnou vzducholoď, na svou dobu také vyvíjel rozsáhlou publikační a popularizační činnost v oblasti letectví. Vedle techniky měl i své filozofické zájmy souvisící s náboženstvím a teologií, když patřil k zástupcům antiklerikálních směrů a vyvracel teologické námitky proti ateismu a odmítal náboženství založené na víře v osobního boha.\n\nNěkdy bývá s lehkou nadsázkou považován za předobraz polyhistora Járy Cimrmana, především rozsahem svých zájmů a také vymýšlením originálních a ve své době někdy vysmívaných myšlenkových konstrukcí. Řadu svých vynálezů také patentoval a byl u zrodu České společnosti aeronautické.\n\nJeho dílo lze rozčlenit na dvě části. Jednak popularizační práce na poli aeronautiky, vědecké práce z oblasti filozofie a teologie („O původu a rozvoji náboženství“, „Animismus se zvláštním zřetelem ku národům semitským: Ethnologická studie o rozvoji náboženství“) a v druhé rovině na patenty, návrhy a modely týkající se vzducholetectví. Fundamentální myšlenka jeho modelových pokusů při stavbě a návrzích vzducholodí byla správná. Vaněk chtěl kombinovat statický vztlak vzducholodi s dynamickým vztlakem nosné plochy. Tento princip se dokonce dodnes objevuje. Vaněk se nedal odradit nedůvěrou či úšklebky svých současníků a vytvořil již v 70. letech 19. století dokonce 4metrový model vzducholodě s výškou přes 60 centimetrů a šířkou skoro půldruhého metru.Konstrukce byla originální a v řadě prvků předběhla svou dobu. Totéž se týkalo i pohonu motoru, kde se Vaněk inspiroval přírodou. Zkonstruoval reaktivní motor, jenž se inspiroval pohybem chobotnic. Díky tomuto motoru se model dokázal pohybovat v různých režimech, když dosahoval rychlosti 28 až 36 km/h. Pomocí veřejných prezentací ve Vídni se mu podařilo některé originální vynálezy patentovat nejen doma, ale i v Německu, Velké Británii či Francii.\n\nVaněk se ovšem v souladu s Cimrmanovou teorií slepých uliček dopustil i některých přehmatů, např. s projektem „Aerodromon“. Šlo o projekt vzducholodi, která by byla operabilní, lehce manévrovatelná a proto vhodná především k vojenským účelům. Vaněk se takto pravděpodobně snažil najít mocné přímluvce v militárních kruzích a získat pro své vynálezy finanční prostředky z armádního rozpočtu. Celý návrh ovšem obsahoval řadu nerealistických myšlenek a v dějinách uvízl spíše jako kuriozita, která někdy přispívá k nevážnému náhledu na Vaňkovu osobnost. Můžeme přesto směle konstatovat, že Vaněk byl prvním českým leteckým publicitou, propagátorem letectví a šiřitelem moderních technických poznatků. Na něj navázal například Václav Rypl se svojí významnou knihou „Z dějin naší vzduchoplavby“.\n\nZemská jubilejní výstava, která se konala v roce 1891 v Praze, pak dosvědčovala pokrok českého národa (Němci z Čech se odmítli zúčastnit) ve všech oblastech společenského života. Ani zde Vaněk nechyběl a dokonce zařídil návštěvu známých francouzských vzduchoplavců Louise Godarda a Edouarda Surcoufa. Balon, jakožto symbol dobyvatele vzduchu, byl pak součástí propagačních letáků a ilustrací v novinách, na letácích, ve společenských magazínech apod.\n\nZ jeho děl v oblasti letectví je klíčová práce „Plavba vzduchem : rozhled po dosavadních projektech i pokusech“, vůbec první české vědecké pojednání o letectví. Podílel se i na heslech z oblasti aeronautiky v Ottově slovníku naučném, publikoval řadu odborných statí z oblasti letectví.\n\n"}
{"id": "938508", "url": "https://cs.wikipedia.org/wiki?curid=938508", "title": "Naučná stezka Hradní okruh", "text": "Naučná stezka Hradní okruh\n\nNaučná stezka Hradní stezka je naučná stezka v Boskovicích. Nejedná se o klasickou naučnou stezku, neboť na své trase nemá žádné zastavení. Turisté se zde orientují turistickými značkami v červené a modré barvě, případně průvodcem vydaným v roce 2003 Klubem přátel Boskovic.\n\nStezka začíná na Masarykově náměstí, odkud vychází Hradní ulicí okolo barokní Rezidence (rodný dům Karla Absolona), která dnes slouží jako Muzeum Boskovicka. Vpravo pak míjí bývalý klášter a před vstupem do zámeckého parku také Žižkovu lípu. Tady je možné si u bývalé oranžérie udělat odbočku do parku. Trasa však pokračuje okolo zámku, nad letním kinem, jižním úbočím Pilského údolí. Jedním ze „zastavení“ je zde altánek s rozhledem na východní část Boskovic a na část Drahanské vrchoviny. Trasa naučné stezky posléze míjí zříceninu hradu a lokalitou Bašta klesá k bývalému lomu, zv. Červená skalka, až k Černému mostu, kde se proti proudu Bělé vrací Pilským údolím do Boskovic. Tady dříve stávala trojice mlýnů (Puklův, Pirochtův a Dvořáčkův) s vlastními rybníky. Ty se do současnosti nedochovaly, ale v údolí najdeme dvojici jiných (horní a spodní), přičemž u toho spodního stojí bývalá myslivna. Dále tu pak stávaly dvě hájovny a hospodářský dvůr, dodnes částečně zachovalý. Posléze chvíli vede ulicí Podhradí a po svahu okolo letního kina zpět na ulici Hradní a Masarykovo náměstí. Celá délka trasy je cca 6,2 km.\n\n"}
{"id": "938509", "url": "https://cs.wikipedia.org/wiki?curid=938509", "title": "Jaký otec, takový klaun", "text": "Jaký otec, takový klaun\n\nJaký otec, takový klaun (v angličtině \"Like Father, Like Clown\") je 6. díl 3. řady seriálu \"Simpsonovi\". Ve Spojených státech amerických byl tento díl vysílán 24. října 1991.\n\nŠáša Krusty zavzpomíná u Simpsonových na večeři na svého otce rabína, který ho zavrhl, když se stal klaunem. Bart a Líza se snaží rabína najít a udobřit s ním Krustyho...\n"}
{"id": "938512", "url": "https://cs.wikipedia.org/wiki?curid=938512", "title": "Stebnyk", "text": "Stebnyk\n\nStebnyk (; – \"Stěbnik\"; ) je město ve Lvovské oblasti na Ukrajině. Leží osm kilometrů jihovýchodně od Drohobyče a čtyři kilometry severovýchodně od Truskavce. V roce 2011 v něm žilo přes jednadvacet tisíc obyvatel.\n\nV období mezi první světovou válkou a druhou světovou válkou byl Stebnyk součástí druhé Polské republiky, v rámci které patřil do Lvovského vojvodství.\n\nMěsto je známé jedním z největších ložisek draselných solí na Ukrajině. Po ekologické katastrofě v roce 1983, kdy došlo k protržení hráze odpadní nádrže a rozsáhlé kontaminaci vody v řece Dněstr a okolí, byla těžba zastavena.\n"}
{"id": "938529", "url": "https://cs.wikipedia.org/wiki?curid=938529", "title": "Ancerville", "text": "Ancerville\n\nAncerville je název dvou francouzských obcí:\n\n"}
{"id": "938536", "url": "https://cs.wikipedia.org/wiki?curid=938536", "title": "Lutila", "text": "Lutila\n\nLutila je obec na Slovensku, v okrese Žiar nad Hronom v Banskobystrickém kraji.\n\nPrvní písemná zmínka o obci je z roku 1491. V obci je římskokatolický kostel svatého Ladislava z 15. století. V roce 2015 zde žilo 1 303 obyvatel.\n\n"}
{"id": "938542", "url": "https://cs.wikipedia.org/wiki?curid=938542", "title": "Rigoberto Uran", "text": "Rigoberto Uran\n\nRigoberto Urán Urán (* 26. červenec 1987) je kolumbijský profesionální silniční cyklista. Jako profesionál jezdí od roku 2006, kdy začínal za tým Tenax. Akutálně jezdí za tým Cannondale–Drapac\n\nMezi jeho největší úspěchy patří 2. místo na Giro d'Italia 2013 a zisk stříbrné medaile na Letních olympijských hrách 2012 v silničním závodě mužů. Také získal bílý trikot pro nejlepšího mladého jezdce na Giro d'Italia 2012.\n\nNa Tour de France 2017 vyhrál devátou etapu, když v závěru přespurtoval například i Chrise Frooma.\n"}
{"id": "938543", "url": "https://cs.wikipedia.org/wiki?curid=938543", "title": "Rowland S. Howard", "text": "Rowland S. Howard\n\nRowland S. Howard (24. října 1959 − 30. prosince 2009) byl australský kytarista a zpěvák. Byl členem skupiny Crime & the City Solution a od roku 1978 hrál ve skupině The Birthday Party, která se rozpadla v roce 1983. Na přelomu osmdesátých a devadesátých let hrál se skupinou These Immortal Souls. V roce 1991 vydal společné album se zpěvačkou Lydií Lunch nazvané \"Shotgun Wedding\" (o několik let dříve hrál i na jejím sólovém albu \"Honeymoon in Red\"). Své první sólové album \"Teenage Snuff Film\" vydal v roce 1999, druhé nazvané \"Pop Crimes\" následovalo o deset let později. Zemřel na rakovinu jater ve svých padesáti letech.\n"}
{"id": "938545", "url": "https://cs.wikipedia.org/wiki?curid=938545", "title": "Josef Stibitz", "text": "Josef Stibitz\n\nJosef Stibitz (16. března 1842 – 7. ledna 1887 Křešice) byl rakouský a český politik německé národnosti, v 2. polovině 19. století poslanec Českého zemského sněmu a Říšské rady.\n\nProfesí byl sedlákem v Křešicích. Jeho statek patřil mezi nejvýznamnější v regionu. V domovské obci působil jako starosta. V roce 1886 se stal okresním starostou v Litoměřicích.\n\nV 70. letech 19. století se zapojil i do zemské politiky. Ve volbách v roce 1878 byl zvolen na Český zemský sněm za kurii venkovských obcí (obvod Litoměřice – Lovosice – Úštěk). Uvádí se jako nezávislý německý kandidát, který porazil kandidáta takzvané německé Ústavní strany. Mandát obhájil ve volbách v roce 1883. Poslancem Českého zemského sněmu byl do roku 1886, kdy rezignoval.\n\nZasedal také v Říšské radě (celostátní zákonodárný sbor), kam byl zvolen ve volbách do Říšské rady roku 1879 za kurii venkovských obcí v obvodu Litoměřice, Štětí, Ústí atd. Mandát ve vídeňském parlamentu obhájil ve volbách do Říšské rady roku 1885. Zde zasedal do své smrti, pak ho nahradil Franz Bienert.\n\nProfiloval se jako německý liberál (tzv. Ústavní strana). V říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\").\n\nZemřel v lednu 1887 na \"mozkové ochrnutí\". Ještě několik dní před smrtí přitom předsedal zasedání okresního zastupitelstva v Litoměřicích. Měl sedm dětí.\n"}
{"id": "938546", "url": "https://cs.wikipedia.org/wiki?curid=938546", "title": "...Baby One More Time Tour", "text": "...Baby One More Time Tour\n\n…Baby One More Time Tour je první koncertní turné americké zpěvačky Britney Spears. Proběhlo na podporu jejího debutového alba ...Baby One More Time. Začalo 28. června 1999 a končilo 15. září 1999. Po dlouhé pauze se znovu rozjelo 8. března 2000 a končilo 20. dubna 2000. Druhá část turné byla pod názvem: (You Drive Me) Crazy Tour. Všechna vystoupení proběhla pouze na území USA a Kanady.\n\nAmerická televize Fox si natočila záznam 20. dubna 2000 v Honolulu a záběry byly použity v dokumentárním DVD o Britney s názvem Britney Spears: Live and More!, které vyšlo 21. listopadu 2000.\n\n1999\n\n2000\n"}
{"id": "938547", "url": "https://cs.wikipedia.org/wiki?curid=938547", "title": "Anglure", "text": "Anglure\n\nAnglure je francouzská obec v departementu Marne v regionu Grand Est. V roce 2010 zde žilo 848 obyvatel.\n\n\"Počet obyvatel\"\n\n"}
{"id": "938586", "url": "https://cs.wikipedia.org/wiki?curid=938586", "title": "Oldřichovské háje a skály", "text": "Oldřichovské háje a skály\n\nOldřichovské háje a skály je naučná stezka v Jizerských horách, vedená částečně skalním městem nad Oldřichovem v Hájích. Celková délka trasy je 5–10 km a na ní návštěvník najde deset informačních panelů, seznamujících s přírodními zajímavostmi a historií oblasti. Původní stezka byla vytvořená v roce 1986, současná pochází z roku 2003.\n\nStezka začíná v Oldřichovském sedle, naproti motorestu Hausmanka, odkud míří okolo skalního útvaru \"Sněhulák\" na vrch Kopřivník a okolo skal \"Gorila\", \"Oldříšek\", \"Skalní brána\" k horolezci velmi oblíbené Lysé skále. Po svahu Stržového vrchu se dostává na rozcestník \"Skalní hrad\", kde je možno odbočit ke Skalnímu hradu u Raspenavy. Až k Hřebenovému buku jde souběžně se zelenou turistickou značkou, tady se na chvíli připojuje i žlutá. Naučná stezka pokračuje okolo \"Temné věže\", \"Skalní brány\" a \"Guttenbergovy skály\" až k rozcestníku \"Pod Špičákem\", kde zelenou značku opouští a po žluté se přes Špičák, okolo \"Důlní skály\" a Kříži na Scheibe vrací k Hřebenovému buku a po modré se stáčí k Oldřichovu v Hájích. Kousek před Oldřichovem však modrou turistickou značku opouští a lesní cestou se vrací do Oldřichovského sedla.\n\n"}
{"id": "938588", "url": "https://cs.wikipedia.org/wiki?curid=938588", "title": "Transfăgărășan", "text": "Transfăgărășan\n\nTransfagarasan nebo Transfăgărășan, počeštěle Transfagaraš, (název úseku je odvozen z jeho tranzitní povahy a názvu pohoří kterým tento úsek prochází – Fagaraš) je rumunský horský silniční přechod. Je součástí státní silnice s označením DN7C. Transfagarasan je dle mnoha názorů jednou z nejmalebnějších silnic na světě, v Rumunsku nazývána jako „Cesta světa“ ( ). Jeden z takovýchto názorů vyslovil i Jeremy Clarkson, který silnici navštívil při natáčení jednoho z dílů známého motoristického pořadu \"Top Gear\".\n\nSilnice DN7C je 169 km dlouhá a spojuje rumunská města Sibiu (souřadnice GPS počátku silnice: ), ležící na severním úbočí a Pitești (souřadnice GPS konce silnice: ), ležící na jižním úbočí pohoří Fagaraš. Samotný úsek horského přechodu Transfagarasan je dlouhý cca 90 km a nachází se mezi obcemi Cârțișoara a Arefu, ležících u státní silnice DN7C. Tento úsek silnice prochází hranicemi provincií Transylvánie a Munténie, župami Sibiu a Argeș.\n\nAtraktivnější úsek silnice Transfagarasan je ze severní strany, tedy od obce Cartisoara až k tunelu Baela – Capra, který leží na vrcholu tohoto silničního úseku. Tento vrchol se nachází mezi dvěma nejvyššími horami Rumunska a to horou Moldoveanu, která je nejvyšší horou Rumunska s nadmořskou výškou 2544 metrů a horou Negoiu, která je druhou nejvyšší horou Rumunska s nadmořskou výškou 2535 metrů. Severní úsek silnice prochází také nedaleko jezera ledovcového původu Balea, ležícího v nadmořské výšce 2034 metrů.\nÚdolím na severní straně, přímo nad silničním úsekem Transfagarasan, vede visutá kabinková lanovka, která jezdí do stanice u jezera Balea.\n\nJižní strana úseku Transfagarasan se nachází na druhé straně tunelu Balea (severní strana) – Capra (jižní strana), který je zároveň nejdelším tunelem v Rumunsku s délkou 887 metrů. Tunel protínající pohoří Fagaraš má výšku 4,4 metry a šířku 6 metrů. Serpentýny Transfagarašské kaskády vedou níže kolem vodopádů ležících na řece Arges, která pramení v jezeře Baela. Vodopády, které jsou velkou atrakcí turistů, jsou se svou kaskádou o výšce 68 metrů nejvyššími svého druhu v Rumunsku. Spodní úsek silnice Transfagarasan vede kolem přehrady Vidraru, ležící na zmíněné řece Arges. Přehrada byla vybudována v letech 1960–1965, kdy se po dokončení stala s vodní plochou 890 ha a objemem 465 miliónů metrů kubických pátou největší přehradou Evropy a devátou největší přehradou světa. Oblouková hráz přehrady má výšku 166 metrů a délku 305 metrů. Tloušťka hráze v dolní části je 25 metrů a v horní části pouze 6 metrů. Oblouková hráz je vklíněna mez dva skalní masivy. V blízkosti přehradní hráze se v podzemí nachází masivní vodní elektrárna s výkonem je 220 MW. Nad hrází přehrady stojí památník elektřiny, obrovská oplechovaná socha Prométhea, dílo rumunsko-řeckého sochaře Constantina Popovice.\n\nV zimním období, obvykle od 1. listopadu do 30. června je úsek silnice Transfagarasan uzavřen pro silnou sněhovou pokrývku. I během zimních měsíců je ale možné k jezeru Balea a chatě „Balea Waterfall“ dojet zmíněnou lanovkou.\n\nPlány na vybudování silnice přes pohoří Fagaraš pocházejí ze šedesátých let 20. století a vznikly při budování přehrady Vidraru. S výstavbou silnice ale nebylo započato, jelikož si Rumunsko v době výstavby přehrady nemohlo dovolit další takovýto výrazný finanční výdaj. Po okupaci Československa v roce 1968 se Nicolae Ceausescu rozhodl postavit strategickou jednoproudovou silnici přes pohoří Fagaraš, na což použil plány z dob výstavby přehrady. Práce na výstavbě jednoproudové silnice počaly v prosinci roku 1969. V roce 1971 ale Nicolae Causescu nechal původní plány pozměnit a rozhodl se na místo jednoproudové silnice, která měla sloužit hlavně pro dopravu dřeva z jihu do středu země, zde vybudovat silnici dvouproudou, kdy v obou údolích chtěl následně vybudovat zimní střediska s hotely. Takovýto projekt byl ale pro nedostatek finančních prostředků brzy zastaven a bylo pokračováno ve výstavbě projektu původního. Stavba jednoproudové silnice se proti původním plánům o jeden rok opozdila a tak byla silnice slavnostně otevřena až 20. září 1974. Slavnostnímu otevření byl přítomen i sám Ceausescu a silnice přes pohoří byla pojmenována Transfagarašan. Asi po dvou letech po slavnostním otevření jednoproudové silnice se začalo s její přestavbou a silnice jak ji známe dnes, byla dokončena v roce 1980. Stavba silnice Transfagarasan a přehrady Vidraru jsou ale spojeny se smrtí mnoha lidí. Oficiální statistiky hovoří o úmrtí 40 lidí, kteří při stavbách zemřeli, ale neoficiální statistiky hovoří o tom, že jen při stavbě přehrady zemřelo až 400 lidí.\nNa silnici Transfagarasan se nachází 833 mostů, 28 viaduktů a 5 tunelů a při její stavbě bylo nutno přesunout několik miliónů tun horniny. Pro toto bylo například použito 6520 tun výbušnin, z čehož 20 tun bylo spotřebováno pro proražení tunelu Capra–Balea.\n\n"}
{"id": "938592", "url": "https://cs.wikipedia.org/wiki?curid=938592", "title": "Jan Stöhr", "text": "Jan Stöhr\n\nJan Stöhr (23. května 1822 Vamberk – 3. května 1899 Praha) byl rakouský a český politik, v 2. polovině 19. století poslanec Českého zemského sněmu a starosta Vamberku.\n\nProfesí byl velkoobchodníkem. Pocházel z rodiny vamberského krupaře. V letech 1864–1873 a opět 1877–1883 zastával funkci starosty Vamberka. Za jeho působení v čele radnice byl ve městě postaven kamenný most a založen sbor dobrovolných hasičů. Inicioval výstavbu nové radnice. Během prusko-rakouské války roku 1866 zabránil drancování města. V roce 1867 prosadil vznik Měšťanské besedy ve Vamberku, přičemž po téměř dvacet let zastával post jejího předsedy. Angažoval se i v místním ochotnickém divadle.\n\nV 70. letech 19. století se zapojil i do zemské politiky. V zemských volbách v roce 1878 byl zvolen na Český zemský sněm za kurii venkovských obcí (obvod Rychnov – Kostelec). Patřil k staročeské straně (Národní strana). Na poslanecké křeslo rezignoval roku 1880.\n\nOd roku 1885 žil v Praze, kde také v květnu 1899 zemřel. Pohřben byl na starém vambereckém hřbitově. Podle jiného zdroje byl pohřeb konán na Olšanských hřbitovech v Praze.\n\n"}
{"id": "938595", "url": "https://cs.wikipedia.org/wiki?curid=938595", "title": "Miroslav Hudec", "text": "Miroslav Hudec\n\nMiroslav Hudec (* 16. listopadu 1951 Benešov) je český psycholog a politik, v letech 2012 až 2016 zastupitel Libereckého kraje, dlouholetý zastupitel města České Lípy, psycholog, v současnosti člen Strany zelených.\n\nVystudoval psychologii na Filozofické fakultě Univerzity Karlovy v Praze (promoval v roce 1976). Ihned poté začal pracovat jako psycholog v Pedagogicko-psychologické poradně v České Lípě, v letech 1991 až 2012 byl navíc jejím ředitelem (z funkce odstoupil po zvolení krajským zastupitelem).\n\nMiroslav Hudec je ženatý a má dceru.\n\nV politice působí od roku 1989, kdy spoluzakládal Občanské fórum na Českolipsku. V komunálních volbách v roce 1990 byl zvolen zastupitelem města České Lípy. Mandát zastupitele obhájil i v komunálních volbách v roce 1994 jako člen strany Svobodní demokraté (OH) a v komunálních volbách v roce 1998, tentokrát jako člen České strany národně sociální (ČSNS). V komunálních volbách v roce 2002 však mandát zastupitele obhájit nedokázal (ČSNS se totiž do zastupitelstva nedostala). V roce 2004 vstoupil do Strany zelených, za kterou pak úspěšně kandidoval v komunálních volbách v roce 2006 a do Zastupitelstva města České Lípy se tak vrátil. Mandát zastupitele obhájil v komunálních volbách v roce 2010 (působil jako předseda Výboru pro životní prostředí), ve volbách v roce 2014, kdy vedl kandidátku subjektu \"Zelení a Nezávislí\", i ve volbách v roce 2018, a to jako člen Zelených na kandidátce subjektu \"ŽIVÁ LÍPA\".\n\nDo vyšší politiky se pokoušel vstoupit v krajských volbách, kdy kandidoval třikrát neúspěšně do Zastupitelstva Libereckého kraje - v krajských volbách v roce 2000 ještě za ČSNS, krajských volbách v roce 2004 a krajských volbách v roce 2008 už za Stranu zelených. Uspěl až v krajských volbách v roce 2012, kdy kandidoval jako člen SZ za subjekt \"Změna pro Liberecký kraj\", který společně tvořily politické hnutí Změna a Strana zelených. V zastupitelstvu působil ve Výboru dopravy a ve Výboru sociálních věcí. Ve volbách v roce 2016 mandát obhajoval jako člen SZ za subjekt \"ZMĚNA PRO LIBERECKÝ KRAJ\" (tj. politické hnutí Změna a SZ), ale neuspěl.\n\nPokoušel se dostat také do Senátu PČR. V senátních volbách v roce 2008 kandidoval v obvodu č. 36 - Česká Lípa za Stranu zelených. Se ziskem 6,57 % hlasů však skončil na pátém místě a nepostoupil ani do druhého kola.\n\nNeúspěšně kandidoval ve volbách do Poslanecké sněmovny PČR v roce 1996 za SD-LSNS, v letech 1998 a 2002 za ČSNS a v letech 2006 a 2010 za SZ. Ve volbách do Poslanecké sněmovny PČR v roce 2013 kandidoval v Libereckém kraji jako lídr Strany zelených, ale opět neuspěl.\n"}
{"id": "938599", "url": "https://cs.wikipedia.org/wiki?curid=938599", "title": "Oops!... I Did It Again Tour", "text": "Oops!... I Did It Again Tour\n\nOops!... I Did It Again Tour je druhé koncertní turné americké zpěvačky Britney Spears. Proběhlo na podporu jejího druhého studiového alba Oops!... I Did It Again. Začalo 20. června 2000 a končilo 12. ledna 2001. Britney navštívila kromě Severní Ameriky i Evropu a Jižní Ameriku. Oops! Tour bylo jedno z nejvýdělečnějších turné roku 2000.\n\nByl natočen záznam z Londýna, který byl následně vysílán na stanici Sky1. Oficiálně na DVD nikdy nevyšel.\n\n"}
{"id": "938616", "url": "https://cs.wikipedia.org/wiki?curid=938616", "title": "Karl Stöhr", "text": "Karl Stöhr\n\nKarl Stöhr, uváděn též jako Carl Stöhr (22. února 1833 Teplice – 25. prosince 1896 Teplice )), byl rakouský a český politik německé národnosti, v 2. polovině 19. století poslanec Českého zemského sněmu a Říšské rady, dlouholetý starosta Teplic.\n\nProfesí byl poštmistrem, městským radním a starostou Teplic. – 25. prosince 1896 Po 32 let zastával post náměstka starosty nebo starosty Teplic (starostou byl v období let 1864–1871 a 1882–1896). Z funkce starosty odstoupil roku 1896, oficiálně ze zdravotních důvodů (o několik měsíců dříve skončil také na postu okresního starosty). Ve skutečnosti podlehl rostoucí opozici od radikálně nacionálních německých politiků za svou údajnou vstřícnost vůči české menšině (u okresního hejtmanství podporoval konání sokolské slavnosti v Teplicích). Na pozici starosty Teplic ho pak nahradil Adolf Siegmund.\n\nV 60. letech 19. století se zapojil i do zemské politiky. Ve volbách v lednu 1867 byl zvolen na Český zemský sněm za kurii venkovských obcí (obvod Teplice – Duchcov – Bílina). Mandát obhájil za týž obvod i v krátce poté vypsaných volbách v březnu 1867. Zvolen zde byl i v zemských volbách roku 1870, volbách roku 1872, volbách roku 1878, volbách roku 1883 a volbách roku 1889. Uvádí se jako německý liberál (takzvaná Ústavní strana, později Německá pokroková strana). Rezignace na mandát byla oznámena na schůzi sněmu v březnu 1892.\n"}
{"id": "938620", "url": "https://cs.wikipedia.org/wiki?curid=938620", "title": "Stöhr", "text": "Stöhr\n\nPříjmení Stöhr (varinantně někdy i Stohr či Stoehr) nosí tyto osobnosti:\n\n"}
{"id": "938623", "url": "https://cs.wikipedia.org/wiki?curid=938623", "title": "Bagneux (Marne)", "text": "Bagneux (Marne)\n\nBagneux je francouzská obec v departementu Marne v regionu Grand Est. V roce 2013 zde žilo 456 obyvatel.\n\nObec leží u hranic departementu Marne s departementem Aube. Sousední obce jsou: Anglure, Baudement, Clesles, Étrelles-sur-Aube (Aube), Granges-sur-Aube a Saint-Just-Sauvage.\n\n\"Počet obyvatel\"\n"}
{"id": "938627", "url": "https://cs.wikipedia.org/wiki?curid=938627", "title": "Baudement", "text": "Baudement\n\nBaudement je francouzská obec v departementu Marne v regionu Grand Est. V roce 2010 zde žilo 120 obyvatel.\n\n\"Počet obyvatel\"\n\n"}
{"id": "938632", "url": "https://cs.wikipedia.org/wiki?curid=938632", "title": "Dálněvýchodní federální univerzita", "text": "Dálněvýchodní federální univerzita\n\nDálněvýchodní federální univerzita (, ) je vysoká škola ve Vladivostoku. Její historie sahá až do roku 1899. V současné době prochází univerzita postupným přesunem do nového kampusu na Ruském ostrově. Tento kampus byl vystavěn pro summit APEC v roce 2012. Zároveň byl ostrov spojen s městem novým mostem. Celkové náklady na výstavbu nových budov, mostů apod. přesáhly 680 miliard ruských rublů (21 miliard amerických dolarů).\n\nNa univerzitě studuje okolo 33 tisíc studentů, z toho 2 tisíce cizinců z 35 různých zemí. Působí zde 3300 vědecko-pedagogických pracovníků. Škola nabízí 300 studijních programů. (2016)\n\nUniverzita se skládá z devíti \"škol\", které organizačně odpovídají našim fakultám:\n\n"}
{"id": "938633", "url": "https://cs.wikipedia.org/wiki?curid=938633", "title": "Elijahu Golomb", "text": "Elijahu Golomb\n\nElijahu Golomb (: אליהו גולומב,‎ 2. března 1893, Vaukavysk – 11. června 1945, Tel Aviv) byl jedním ze zakladatelů a vůdců židovské podzemní vojenské organizace Hagana a hlavní architekt židovských obranných struktur v britské mandátní Palestině. Stál též u zrodu politické strany Achdut ha-avoda a odborového svazu Histadrut.\n\nNarodil se ve městě Vaukavysk v Ruském impériu (dnešní Bělorusko) a v šestnácti letech podnikl aliju do Palestiny, která v té době byla součástí Osmanské říše. Po dokončení studií na gymnáziu Herzlija v Tel Avivu odešel pracovat do kibucu Deganja Alef. Po smrti otce v roce 1914 se však musel vrátit do Jaffy, aby se staral o rodinný mlýn. Oženil se s Adou Šertokovou, sestrou Moše Šertoka (Šareta), jeho spolužáka z gymnázia Herzlija a pozdějšího izraelského premiéra. Společně měli tři děti.\n\nPo vypuknutí první světové války mu bylo úřady nařízeno, aby mlýn provozoval pro potřeby osmanské armády i o šabatu. Když odmítl, byl z rozkazu guvernéra Jaffy veřejně zbičován. Pro hlubokou nenávist, kterou vůči Osmanům pociťoval, byl proti tomu, aby Židé bojovali v osmanské armádě a prosazoval vznik nezávislých židovských ozbrojených sil. V roce 1918 (podle jiných zdrojů 1917) vstoupil do Židovské legie, což byla sionistická armádní jednotka složená z dobrovolníků, která bojovala po boku britské armády za vyhnání Osmanské říše z Palestiny, a snažil se pro ni získat co nejvíce dobrovolníků. Doufal, že se z Židovské legie stane základ oficiální židovské armády. Byl jedním ze zakladatelů politické strany Achdut ha-avoda a po demobilizaci v roce 1920 se stal členem výboru odborového svazu Histadrutu, který plánoval vznik židovské vojenské organizace Hagana. Téhož roku se zapojil do posílání pomoci obráncům vesnice Tel Chaj.\n\nSehrál zásadní roli ve vytvoření židovských obranných sil a zastával názor, že všichni Židé žijící v Palestině by měli bránit sionistické cíle. Židovská armáda tak dle něj měla být všelidová a nikoliv pouze závisející na malé elitní skupině. Byl zakládajícím členem Hagany a měl na starosti nákup zbraní pro její příslušníky. Od roku 1922 za tímto účelem cestoval po světě, do roku 1924 rovněž organizoval programy pro židovskou mládež v Evropě. Podílel se taktéž na organizování a financování židovské imigrace do mandátní Palestiny, která byla omezena britskou politikou MacDonaldovy bílé knihy. V letech 1920 až 1930 byl členem ústřední komise Hagany a od roku 1931 až do své smrti byl členem jejího nejvyššího vedení.\nStavěl se proti existenci samostatně působících radikálních revizionistických skupin, jako byl Irgun a Lechi, a nesouhlasil s jejich nahodilými útoky proti arabskému obyvatelstvu. Během arabského povstání v Palestině v letech 1936 až 1939 zastával strategii zdrženlivosti, známou jako havlaga, jejíž hlavní myšlenkou byla obrana a zdržení se odvetných útoků proti arabským civilistům. Zároveň však byl iniciátorem vzniku elitních úderných jednotek Plugot Sade (zkráceně Foš), které konfrontovaly arabské útočníky. Společně s Berlem Kacnelsonem a Chajimem Arlozorovem strávil mnoho času přesvědčováním Ze'eva Žabotinského a jeho revizionistického hnutí ke sjednocení židovských obranných snah a přivedení revizionistických skupin Irgun a Lechi pod jednotné velení Hagany.\n\nBěhem druhé světové války podporoval službu Židů v britských ozbrojených silách, zároveň však měl na paměti, že v budoucnu bude nezbytné zbavit se britské správy nad Palestinou. Stal se jedním ze zakladatelů elitních úderných jednotek Hagany, známých jako Palmach.\n\nZemřel 11. června 1945 ve věku 52 let a byl pohřben na Trumpeldorově hřbitově v Tel Avivu. Jeho někdejší dům na Rothschildově bulváru v Tel Avivu byl později přeměněn na muzeum Hagany, známé jako Bejt Elijahu (doslova „Dům Elijahův“). Na jeho počest nese jeho jméno řada míst po celém Izraeli. Patří mezi ně například kibuc Nir Elijahu, telavivská čtvrť Jad Elijahu a ulice v řadě měst (Tel Avivu, Haifě, Jeruzalémě, Ra'ananě). Golombův syn David zastával v letech 1968 až 1969 a následně 1977 až 1981 post poslance Knesetu.\n"}
{"id": "938635", "url": "https://cs.wikipedia.org/wiki?curid=938635", "title": "Vítor Baía", "text": "Vítor Baía\n\nVítor Manuel Martins Baía (* 15. říjen 1969, São Pedro da Afurada) je bývalý portugalský fotbalista, brankář.\nS portugalskou fotbalovou reprezentací získal bronzovou medaili na mistrovství Evropy roku 2000. Hrál též na světovém šampionátu roku 2002 a Euru 1996. Celkem za národní tým odehrál 80 utkání.\n\nS FC Porto vyhrál v sezóně 2003/04 Ligu mistrů, v sezóně 2002/03 Pohár UEFA a dvakrát Interkontinentální pohár (1987, 2004). S FC Barcelona navíc získal v ročníku 1996/97 Pohár vítězů pohárů. Je jedenáctinásobným mistrem Portugalska a jednou se stal mistrem Španělska (1997–98).\n\nV letech 1989 a 1991 byl vyhlášen nejlepším fotbalistou Portugalska. V anketě Rádio e Televisão de Portugal nazvané Naši velcí Portugalci, hledající největší osobnosti portugalských dějin, skončil na 66. místě.\n"}
{"id": "938639", "url": "https://cs.wikipedia.org/wiki?curid=938639", "title": "Akrobatické lyžování na Zimních olympijských hrách 2002", "text": "Akrobatické lyžování na Zimních olympijských hrách 2002\n\nAkrobatické lyžování na Zimních olympijských hrách 2002 probíhalo v lyžařském středisku Deer Valley Resort v Park City v Utahu.\n"}
{"id": "938642", "url": "https://cs.wikipedia.org/wiki?curid=938642", "title": "Bernie McGann", "text": "Bernie McGann\n\nBernie McGann (rodným jménem Bernard Francis McGann; 22. června 1937 − 17. září 2013) byl australský jazzový saxofonista. Nejprve hrál na bicí. Svou kariéru zahájil koncem padesátých let v Sydney. Během své kariéry vydával alba pod svým vlastním jménem a spolupracoval s dalšími hudebníky, mezi které patří Sam Keevers, Lloyd Swanton a další. Zemřel na komplikace po operaci srdce ve svých šestasedmdesáti letech.\n\n"}
{"id": "938646", "url": "https://cs.wikipedia.org/wiki?curid=938646", "title": "Karel Ullrich", "text": "Karel Ullrich\n\nKarel Ullrich, uváděn též Karel Ulrich nebo Karel Ulrych (31. prosince 1802 Benešov – 2. února 1879 Benešov), byl rakouský a český lékař a politik, v 2. polovině 19. století poslanec Českého zemského sněmu a starosta Benešova.\n\nPocházel z Benešova. Jeho rod se původně nazýval \"Vondřichovi\". Studoval gymnázium v Benešově a Českých Budějovicích. Absolvoval Karlo-Ferdinandovu univerzitu v Praze. Od roku 1836 byl lékařem ve Vídni, od roku 1838 působil v Benešově. Zde se zapojil do veřejného života. V roce 1844 se stal městským radním a roku 1846 i purkmistrem (starostou Benešova). V roce 1848 se starostenské funkce vzdal, ovšem v roce 1858 se do ní opět vrátil. Starostou pak byl až do své smrti roku 1879. Město mu roku 1870 udělilo čestné občanství.\n\nV 70. letech 19. století se zapojil i do zemské politiky. V doplňovacích volbách roku 1873 byl zvolen na Český zemský sněm za městskou kurii (obvod Jílové – Vyšehrad – Benešov – Černý Kostelec). V rámci tehdejší politiky české pasivní rezistence ale křeslo nepřevzal, byl pro absenci zbaven mandátu a následně opět zvolen doplňovacích volbách roku 1874, roku 1875, 1876 a 1877. Mandát obhájil za týž obvod i v řádných zemských volbách v roce 1878. Patřil k staročeské straně (Národní strana).\n"}
{"id": "938653", "url": "https://cs.wikipedia.org/wiki?curid=938653", "title": "Dov Hoz", "text": "Dov Hoz\n\nDov Hoz (: דב הוז;‎ 19. září 1894 – 29. prosince 1940) byl jeden z vůdců dělnického sionismu, patřící mezi zakladatele židovské podzemní vojenské organizace Hagana, a průkopník židovského letectví v Palestině. Stál rovněž u zrodu politické strany Achdut ha-avoda a odborového svazu Histadrut.\n\nNarodil se ve městě Orša v carském Rusku (dnešní Bělorusko) a ve dvanácti letech spolu s rodinou přesídlil do Palestiny, která tehdy byla součástí Osmanské říše. Od roku 1909 byl součástí skupiny organizující strážní hlídky města Tel Aviv (společně s Ša'ulem Me'iruvem-Avigorem, Elijahu Golombem a Moše Šertokem). S Golombem a Šertokem rovněž studoval na telavivském gymnáziu Herzlija a později se Hoz a Golomb oženili s Šertokovými sestrami.\nPo vypuknutí první světové války se dobrovolně přihlásil do osmanské armády. Pro opakovanou pomoc obraně židovských osad v Palestině byl však v nepřítomnosti vojenským soudem odsouzen k trestu smrti. Trestu se ale vyhnul útěkem na jih Palestiny, která již tou dobou byla ovládána Brity. Tam se přidal k Židovské legii, což byla sionistická armádní jednotka složená z dobrovolníků, která bojovala po boku britské armády za vyhnání Osmanské říše z Palestiny.\n\nPo válce se stal jedním ze zakladatelů podzemní vojenské organizace Hagana, politické strany Achdut ha-avoda a odborových svazů Histadrut. Jako politik působil v městské radě Tel Avivu a od roku 1935 byl jeho místostarostou.\n\nZemřel v prosinci 1940 ve věku 46 let při automobilové nehodě, během cesty na jednání výkonné rady jeho letecké společnosti Aviron. Šlo o první židovské aerolinky v Palestině a zároveň krytí pro Šerut Avir, což byla letecká složka Hagany. Spolu s ním zahynula i jeho žena Rivka, dcera Tirca a obchodní partner Jicchak Ben Ja'akov. Je pohřben na Trumpeldorově hřbitově v Tel Avivu.\n\nNa jeho počest nese jeho jméno letiště Sde Dov v Tel Avivu, zajišťující vnitrostátní lety, a kibuc Dorot v blízkosti Pásma Gazy. Jeho název je akronymem jmen členů Hozovy rodiny, kteří zahynuli při zmíněné dopravní nehodě (Dov, Rikva, Tirca).\n"}
{"id": "938655", "url": "https://cs.wikipedia.org/wiki?curid=938655", "title": "Alpské lyžování na Zimních olympijských hrách 2002", "text": "Alpské lyžování na Zimních olympijských hrách 2002\n\nAlpské lyžování na Zimních olympijských hrách 2002 se konaly v blízkosti Salt Lake City, (Utah). Sjezd , super G a kombinace se konaly v Snowbasin , obří slalom v Park City a slalom v Deer Valley . Závody se konaly od 10 do 23. února 2002 .\n"}
{"id": "938657", "url": "https://cs.wikipedia.org/wiki?curid=938657", "title": "Bauke Mollema", "text": "Bauke Mollema\n\nBauke Mollema (* 26. listopadu 1986) je nizozemský profesionální cyklista. Jezdí za tým Trek Factory Racing.\n\nNarodil se v Nizozemsku ve městě Groningenu, kde také vyrůstal. V Groningenu také vystudoval střední školu. Na stejnou školu chodil také známý fotbalista Arjen Robben. Nejprve se věnoval fotbalu, tenisu, běhu a chvíli i hokeji. K cyklistice ho přivedli jeho prarodiče, kteří se věnovali výrobě kol. Ve svých osmnácti letech se přihlásil do nizozemského týmu NWVG.\n\nV roce 2004 byl přijat do týmu NWVG. Zde začala jeho cyklistická kariéra. Po roce s dočkal svého prvního závodu, Zuid-Holland, kde ale skončil bez úspěchu. V druhém závodě Köln-Schuld-Frechen se udržel s pelotonem až do cíle. Prvního úspěchu se dočkal v etapovém závodě Tryptique Ardennais, kde získal 25. místo. Na své první vítězství dosáhl v belgické městě Vodelée. Od 1. srpna 2006 odešel na zkoušku do týmu toho Team Löwik Meubelen. Španělské město León se stalo symbolem jeho vzestupu kariéry. Po vítězství se sešel s manažerem týmu Rabobank Nico Verhoevenem a stal se tak členem tohoto ProTour týmu. Ze začátku ale jezdil pouze za jeho kontinentální tým.\n\nRabobank\n\nV roce 2007 poprvé nastoupil v dresu Rabobanku. I nadále ukazoval svůj talent v kopcích. Celkově vyhrál Circuito Montañés a závod specializovaný na mladé jezdce Tour de l'Avenir. Do ProTour týmu Rabobank se dostal v roce 2008. Prosazoval se i mezi elitou. Byl šestý celkově na Vuelta a Castilla y León a sedmá na Deutschland Tour. Úpadek formy přišel v roce 2009, kdy ho po špatně odjetých jarních klasikách postihla infekční mononukleóza. Na kolo se vrátil až v roce 2010, kdy absolvoval svou první GrandTour. Tou bylo Giro d'Italia, kde obsadil 12. místo. Na závodě Kolem Polska vyhrál 6. etapu a bylo to tak jeho první vítězství mezi elitou. Dobré období se protáhli i do roku 2011. Dojel na 4. místě na Vuelta a España a získal zelený trikot. V dalším roce se stabilně umísťoval v první desítce na jarních klasikách. V roce 2013 skončil šestý na Tour de France a druhý na závodě Okolo Švýcarska, kde vyhrál i druhou etapu. Letos se zúčastní i světového šampionátu v silniční cyklistice ve Florencii.\n\nTrek Factory Racing\n\nV roce 2014 podepsal dvouletou smlouvu s týmem Trek Factory Racing.\n\n\n\n"}
{"id": "938658", "url": "https://cs.wikipedia.org/wiki?curid=938658", "title": "Římskokatolická farnost Strachotín", "text": "Římskokatolická farnost Strachotín\n\nŘímskokatolická farnost Strachotín je územním společenstvím římských katolíků v rámci děkanátu Hustopeče brněnské diecéze s farním kostelem svatého Oldřicha. \nKostel svatého Oldřicha stojí na jižním okraji vesnice. Vznikl již ve 13. století a patří k nejstarším gotickým kostelům v okrese Břeclav. Byl podstatně upravován v letech 1575 a 1872, kdy dostal nynější podobu.\nFarní budova pochází z konce 18. století, důkladnou opravou prošla v devadesátých letech 20. století.\nAdministrátorem excurrendo byl od 1. srpna 2011 R. D. Mgr. Jiří Grmolec ze Šakvic. S platností od 1. srpna 2019 byl novým administrátorem excurrendo jmenován R. D. Jan Nekuda.\n\nDnem vzájemných modliteb farností za bohoslovce a bohoslovců za farnosti brněnské diecéze je 26. říjen. Adorační den připadá na 25. června.\n\nKaždoročně se zde koná tříkrálová sbírka. V roce 2015 se při ní vybralo 11 440 korun.Při sbírce v roce 2016 činil výtěžek 8 965 korun. V roce 2016 se ve farnosti při sbírce vybralo 18 968 korun.\n\n"}
{"id": "938662", "url": "https://cs.wikipedia.org/wiki?curid=938662", "title": "Římskokatolická farnost Popice u Hustopečí", "text": "Římskokatolická farnost Popice u Hustopečí\n\nŘímskokatolická farnost Popice u Hustopečí je územním společenstvím římských katolíků v rámci děkanátu Hustopeče brněnské diecéze s farním kostelem svatého Ondřeje. \nFarní kostel svatého Ondřeje je původně románská stavba, který byl přestavěn na konci 17. století. Během 18. a začátku 19. století byl několikrát zasažen ohněm. Samostatnou farností se staly Popice roku 1860. O tři roky později byla postavena věž kostela.\nAdministrátorem excurrendo byl od 1. srpna 2011 R. D. Mgr. Jiří Grmolec ze Šakvic. S platností od 1. srpna 2019 byl novým administrátorem excurrendo jmenován R. D. Jan Nekuda.\n\nDnem vzájemných modliteb farností za bohoslovce a bohoslovců za farnosti brněnské diecéze je 9. prosinec. Adorační den připadá na 14. června.\n\nKaždoročně se zde koná tříkrálová sbírka. V roce 2015 se při ní vybralo 41 170 korun. Při sbírce v roce 2016 činil výtěžek 40 244 korun.\n\n"}
{"id": "938670", "url": "https://cs.wikipedia.org/wiki?curid=938670", "title": "Josef Vepřík", "text": "Josef Vepřík\n\nJosef Vepřík (\"1831\" (???) – 14. října 1907 Sudoměř) byl rakouský a český statkář a politik, v 2. polovině 19. století poslanec Českého zemského sněmu.\n\nProfesí byl statkářem v Sudoměři. V 60. letech 19. století se zde připomíná jako předseda školního výboru. Působil jako předseda správní rady Společenského cukrovaru a člen výboru Občanské záložny v Dolním Cetně. Dlouhodobě působil jako okresní starosta v Bělé. V roce 1896 byla vydána koncese na stavbu místní železniční trati z Dolního Cetna do Mšena. Koncesi na výstavbu trati získal Josef Vepřík ze Sudoměře.\n\nV 70. letech 19. století se zapojil i do zemské politiky. V doplňovacích volbách roku 1877 byl zvolen na Český zemský sněm za kurii venkovských obcí (obvod Mladá Boleslav – Mnichovo Hradiště – Bělá). Mandát obhájil za týž obvod i v řádných zemských volbách v roce 1878. Patřil k staročeské straně (Národní strana). Opětovně byl zvolen i ve volbách v roce 1883.\n\nZemřel v říjnu 1907, \"u věku 76 let\".\n"}
{"id": "938672", "url": "https://cs.wikipedia.org/wiki?curid=938672", "title": "Kostel svatého Marka (Fryštát)", "text": "Kostel svatého Marka (Fryštát)\n\nKostel sv. Marka (zastarale také \"Pohřební kostel\") je klasicistní filiální kostel nacházející se v Karviné v městské části Fryštát. Spadá pod římskokatolickou církev a je zasvěcen sv. Markovi. Kostel pochází z roku 1774, původně se však na jeho místě nacházel dřevěný protestantský kostel z roku 1569, který byl po třicetileté válce katolíky zabaven. Starý kostel byl pak v roce 1773 zbourán a nahrazen kostelem zděným. Po požáru v roce 1823 byl zrekonstruován a upraven do dnešní klasicistní podoby. Je chráněn jako kulturní památka České republiky.\n\nHistorie kostela a jeho založení souvisí s reformací, která se v 2. polovině 16. století šířila zdejší oblastí Těšínska. Těšínský kníže Fridrich Kazimír, jenž se k protestantismu hlásil, nechal v roce 1568 povolat do Fryštátu evangelického pastora Jakuba Preisse z Brzegu a o rok později dal poblíž městských hradeb postavit protestantský kostel. Kostel ze dřeva se nacházel na nově založeném hřbitově, a sloužil tedy ke konání pohřebních bohoslužeb (díky tomu se mu později začalo říkat \"Pohřební kostel\"). K ostatním obřadům sloužil nedaleký kostel Nanebevzetí Panny Marie, dnes známý jako kostel Povýšení svatého Kříže.\n\nBěhem třicetileté války bylo v roce 1627 vydáno Obnovené zřízení zemské, které mj. ustanovilo katolictví jako jediné povolené vyznání. Následující rok tedy došlo k uzavření všech nekatolických kostelů na Těšínsku, včetně Pohřebního kostela. V roce 1654 byl kostel evangelické církvi odebrán, připadl církvi katolické a po jeho opětovném vysvěcení pak znovu plnil svůj původní účel. Kostel však časem chátral, a tak místní farář Augustin Fojcik rozhodl v roce 1773 o jeho stržení. Na stejném místě byl pak o rok později postaven zděný kostel v klasicistním slohu, zasvěcený svatému Markovi. Na jeho stavbu přispěl i majitel města, irský šlechtic Mikuláš Taafe z Calingfordu.\n\nO pár let později, v roce 1781, zasáhl Fryštát ničivý požár, který kostel vážně poškodil a narušil jeho statiku. Po základních opravách však kostel postihlo roku 1786 zemětřesení, jež zanechalo v jeho zdech velké trhliny. Další katastrofou byl pak požár v roce 1823. Zchátralého kostela se ujal stavitel Vavřinec Müller, který na své vlastní náklady provedl v letech 1823–1826 jeho rekonstrukci. Stavba se zvýšila o 1,5 m a věž dostala svou dnešní typickou cibulovitou střechu. Nad nový oltář byl také pověšen obraz \"Svatý Jan v poušti\", který kostelu daroval hrabě Jindřich Larisch-Mönnich. Obraz byl původně v rodinné hrobce v zámeckém parku. Později přibyly také nové varhany a obraz svatého Marka z roku 1863 od Gabriela Preisse.\n\nDalší rekonstrukcí prošel kostel až v letech 1996-1997, kostelu však byla zachována jeho podoba z roku 1826. Kostel již neslouží svému původnímu pohřebnímu účelu, občas se zde však konaly mše a příležitostně i prohlídky kostela.\n\nV roce 2014 kostel svatého Marka prošel generální opravou. Byla vyměněna střecha a krov lodi, věž získala nové opláštění. Byla opravena fasáda, okna a dveře byly repasovány. Interiér kostela byl vymalován, vyměněna elektroinstalace, křížová cesta a sochy byly restaurovány. Opravy byly hrazeny z fondů EU prostřednictvím Regionálního operačního programu regionu soudržnosti Moravskoslezsko a za pomoci Nadace OKD. Kostel je využíván jako ekumenický, bohoslužby v něm slouží tři církve.\n\nKostel je postaven v čistě klasicistním stylu. Je tvořen jednou lodí s trojbokým kněžištěm a v západním průčelí s hranolovou věží a vchodem v podvěží. Boční zdi jsou prolomeny okny s vnitřním segmentovým, z vnějšku polygonálním, záklenkem V jihovýchodní zdi je pak umístěn boční vchod, který se jako jediný používá pro vstup do kostela. Vedle něj se nachází náhrobní kámen fryštátského faráře Josefa Plasuna z roku 1864. Loď je plochostropá, kruchta podklenuta valeně. Na evangelijní straně kněžiště je přistavěna čtyřboká sakristie.\n\nHlavní oltář s pozlaceným svatostánkem se nachází ve vyvýšeném kněžišti. Nad svatostánkem jsou obrazy Svatý Marek a pod ním \"Svatý Jan v poušti.\" Na hudební kruchtě jsou umístěny novodobé varhany a harmonium z roku 1828, které byly vyrobeny u c. k. dvorního varhanáře T. Kotykiewicze. Na stěnách je rozmístěna křížová cesta.\n\nUvnitř kostela je umístěn také barokní náhrobek Benigny Haugwitzové z Gašína z roku 1674, který se původně nacházel na hřbitově u kostela.\n\nPo ukončené rekonstrukci v roce 1826 byly do věže kostela zavěšeny dva zvony, které byly ulity v roce 1823 u zvonaře Jana Zukowského v Ustroni.\n\nNové zvony byly vysvěceny a zavěšeny 20. září 2014.Tři zvony byly ulity ve zvonařské dílně Felzcynski v polské Přemyšli. Největší zvon nese jméno sv. Marek a váží 220 kg, ladění tón d, střední zvon nese jméno sv. František, váží 150 kg laděn na tón e, nejmenší sv. Florián váží 100 kg tón fis. Zvony posvětil biskup František Lobkowicz.\n\nV těsné blízkosti kostela se nachází novobarokní kamenný kříž z roku 1879. Na jeho místě se původně nacházel dřevěný kříž, který sem byl přemístěn z náměstí. Dnes se dřevěný kříž nachází v kostelu Povýšení sv. Kříže. Při opravě kostela v roce 2014 byl kříž přemístěn k hlavnímu vchodu kostela (na epištolní stranu).\n\nPolychromovaná novobarokní socha sv. Floriána pochází z roku 1898. Je zhotovena z pískovce a původně se nacházela na křižovatce ulic Fryštátská a Lázeňská, odkud byla přemístěna kvůli opravě komunikací. Svatý Florián, jakožto patron hasičů, měl za úkol chránit Fryštát před požáry, které město několikrát postihly a napáchaly vážné škody. Je zde vyobrazen ve své zbroji, s vědrem vody v pravé ruce, jak hasí požár. V roce 2000 byla socha zrestaurována. V roce 2014 byla znovu restaurována do původní podoby bez polychromie a přemístěna do úrovně kostelní věže před boční vchod.\n\n"}
{"id": "938677", "url": "https://cs.wikipedia.org/wiki?curid=938677", "title": "Jugoslávská Prva liga", "text": "Jugoslávská Prva liga\n\nJugoslávská Prva liga (srbskou cyrilicí Прва савезна лига, chorvatsky 1. Savezna liga SFRJ) je dnes již neexistující nejvyšší fotbalová soutěž pořádaná na území Jugoslávie. Pořádala se v letech 1923 – 1992. Nástupnickou ligou se stala po vytvoření soustátí Srbsko a Černá Hora Prva savezna liga.\n\nFranjo Glaser (16/0), Risto Nikolić (6/0), Franjo Šostarić (2/0) – Aleksandar Atanacković (17/3), Stjepan Bobek (23/24), Miroslav Brozović (23/2), Zlatko Čajkovski (20/3), Ratko Čolić (2/0), Milivoje Đurđević (17/0), Vladimir Firm (4/3), Stevan Jakuš (2/0), Jane Janevski (6/1), Miodrag Jovanović (13/0), Florijan Matekalo (7/3), Prvoslav Mihajlović (18/9), Bela Palfi (21/4), Stanislav Popesku (13/0), Momčilo Radunović (4/0), Franjo Rupnik (18/11), Kiril Simonovski (19/5), Silvester Šereš (12/2), Šepe Šutevski (1/0) – trenér Illés Spitz\n\nSlavko Arneri (6/0), Josip Babić (9/0), Zvonimir Monsider (3/0) – Aleksandar Benko (9/4), Zvonimir Cimermančić (18/11), Željko Čajkovski (18/6), Drago Horvat (18/0), Ivica Horvat (9/0), Ivan Jazbinšek (9/0), Marko Jurić (12/0), Ratko Kacijan (16/2), Mirko Kokotović (2/0), Dragutin Lojen (1/0), Branko Pleše (18/2), Krešimir Pukšec (10/0), Ivica Rajs (10/3), Božidar Senčar (7/4), Zvonko Strnad (2/1), Đuka Strugar (4/0), Franjo Velfl (17/12) – trenér Karl Mütsch\n\nRajko Grčević (1/0), Franjo Šostarić (17/0) – Aleksandar Atanacković (15/3), Stjepan Bobek (17/13), Zlatko Čajkovski (14/0), Ratko Čolić (9/0), Božidar Drenovac (4/0), Vladimir Firm (9/0), Lajoš Jakovetić (15/1), Stevan Jakuš (1/0), Miodrag Jovanović (17/0), Prvoslav Mihajlović (3/1), Miomir Petrović (18/0), Momčilo Radunović (8/1), Božidar Senčar (7/2), Božidar Drenovac (4/0), Kiril Simonovski (18/4), Zvonko Strnad (14/3), Marko Valok (11/11) – trenér Illés Spitz\n\nVladimir Beara (18/0) – Vojko Andrijašević (1/1), Krešimir Arapović (8/1), Miljenko Batinić (1/0), Božo Broketa (18/1), Milorad Diskić (2/0), Dragutin Drvodelić (11/0), Ervin Katnić (18/0), Ljubomir Kokeza (15/0), Stane Krstulović (7/1), Slavko Luštica (18/4), Frane Matošić (18/5), Ivo Mrčić (10/0), Ivo Radovniković (17/2), Tonči Radovniković (2/0), Vladimir Šenauer (4/0), Branko Viđak (12/5), Bernard Vukas (18/5) – trenér Luka Kaliterna\n\nLjubomir Lovrić (14/0), Srđan Mrkušić (8/0) – Milorad Diskić (16/0), Predrag Đajić (22/1), Milivoje Đurđević (9/0), Jovan Jezerkić (18/6), Borivoje Kostić (3/1), Lajčo Kujundžić (1/0), Rajko Mitić (17/5), Branko Nešović (1/0), Tihomir Ognjanov (22/10), Bela Palfi (22/1), Pavle Radić (1/0), Branko Stanković (13/1), Dimitrije Tadić (12/0), Kosta Tomašević (21/16), Branislav Vukosavljević (7/1), Siniša Zlatković (11/4), Ivan Zvekanović (14/0), Todor Živanović (10/4) – trenéři Ljubiša Broćić, Žarko Mihajlović\n\nVladimir Beara (22/0) – Vojko Andrijašević (2/2), Krešimir Arapović (17/4), Božo Broketa (22/6), Dragutin Drvodelić (1/0), Davor Grčić (1/0), Lenko Grčić (20/0), Zdravko Juričko (6/1), Ervin Katnić (17/0), Ljubomir Kokeza (16/0), Stane Krstulović (18/12), Slavko Luštica (22/1), Frane Matošić (20/7), Ante Mladinić (5/1), Ivo Mrčić (11/0), Vladimir Šenauer (19/3), Bernard Vukas (22/10) – trenér Jozo Matošić\n\nSrboljub Krivokuća (14/0), Ljubomir Lovrić (1/0), Srđan Mrkušić (7/0) – Jovan Cokić (6/2), Milorad Diskić (17/0), Predrag Đajić (21/1), Milivoje Đurđević (2/0), Miroslav Lazić (1/0), Svetislav Milić (1/0), Rajko Mitić (18/8), Branko Nešović (1/0), Tihomir Ognjanov (17/3), Miodrag Petrović (1/0), Branko Stanković (21/1), Ljubiša Spajić (6/0), Vasilije Šijaković (6/1), Dimitrije Tadić (7/0), Kosta Tomašević (9/3), Branislav Vukosavljević (13/8), Miljan Zeković (22/0), Siniša Zlatković (21/0), Todor Živanović (21/17), Dragoljub Župac (3/2) – trenéři Branislav Sekulić, Žarko Mihajlović\n\nBranko Kralj (16/0), Vladimir Majerović (10/0) – Ivica Banožić (3/0), Aleksandar Benko (21/13), Zvonimir Cimermančić (2/0), Dragutin Cizarić (9/0), Tomislav Crnković (20/0), Željko Čajkovski (24/13), Vladimir Čonč (26/13), Dionizije Dvornić (26/16), Emil Ferković (10/0), Drago Horvat (6/0), Dragutin Kukec (3/0), Luka Lipošinović (10/3), Lav Mantula (21/2), Stojan Osojnak (10/9), Branko Režek (23/2), Zvonko Strnad (1/0), Vasilije Šijaković (6/1), Josip Šikić (25/0) – trenér Ivan Jazbinšek\n\nVladimir Beara (20/0), Ante Vulić (6/0) – Davor Benčić (1/0), Božo Broketa (20/1), Leo Dadić (10/0), Davor Grčić (25/1), Lenko Grčić (21/0), Ljubomir Kokeza (25/0), Bogdan Kragić (3/3), Slavko Luštica (26/1), Frane Matošić (21/8), Nikola Radović (20/1), Sulejman Rebac (23/9), Vladimir Šenauer (22/7), Joško Vidošević (26/18), Bernard Vukas (26/20) – trener Aleksandar Tomašević.\n\nVladimir Beara (7/0), Srboljub Krivokuća (19/0) – Jovan Cokić (5/2), Vladimir Durković (7/1), Borivoje Kostić (17/14), Rajko Mitić (25/4), Miljan Miljanić (2/0), Branko Nešović (17/0), Vladimir Popović (17/2), Antun Rudinski (24/5), Ljubiša Spajić (24/0), Branko Stanković (20/1), Dragoslav Šekularac (22/7), Lazar Tasić (25/4), Novak Tomić (2/0), Ivan Toplak (24/12), Stevan Veselinov (1/0), Miljan Zeković (17/0), Todor Živanović (13/9) – trenér Milovan Ćirić\n\nVladimir Beara (17/0), Srboljub Krivokuća (9/0) – Jovan Cokić (6/2), Vladimir Durković (6/1), Momčilo Ilić (1/0), Borivoje Kostić (24/27), Predrag Marković (2/0), Rajko Mitić (21/4), Branko Nešović (6/0), Ivan Popović (12/7), Vladimir Popović (25/21), Antun Rudinski (24/12), Ljubiša Spajić (23/0), Branko Stanković (18/0), Nikola Stipić (1/0), Dragoslav Šekularac (23/4), Lazar Tasić (25/2), Novak Tomić (5/0), Ivan Toplak (12/6), Stevan Veselinov (4/0), Miljan Zeković (22/0) – trenér Milovan Ćirić\n\nGordan Irović (24/0), Vladimir Majerović (2/0) – Ivica Banožić (18/0), Aleksandar Benko (12/8),\nTomislav Crnković (25/0), Vladimir Čonč (20/4), Emil Ferković (5/0), Franjo Gašpert (22/7), Drago Hmelina (8/1), Ivica Horvat (26/0), Bernard Hugl (3/0), Dražan Jerković (22/17), Marijan Kolonić (1/0), Mladen Koščak (22/0), Luka Lipošinović (20/8), Željko Matuš (20/3), Zdravko Prelčec (4/1), Branko Režek (24/2), Ivan Šantek (8/0) – trenér Gustav Lechner\n\nVladimir Beara (19/0), Tatomir Radunović (2/0), Špiro Đurić (1/0) – Ranko Borozan (13/0), Vladimir Durković (18/0), Borivoje Kostić (22/25), Dušan Maravić (15/3), Selimir Milošević (3/1), Rajko Mitić (11/2), Branko Nešović (2/0), Vladimir Nikolovski (2/0), Ivan Popović (10/6), Vladimir Popović (15/0), Antun Rudinski (17/7), Ljubiša Spajić (20/0), Nikola Stipić (17/2), Dimitrije Stojanović (7/0), Dragoslav Šekularac (18/2), Lazar Tasić (15/1), Ivan Toplak (1/0), Miljan Zeković (20/0) – trenér Milorad Pavić\n\nVladimir Beara (21/0), Petar Ćosić (1/0) – Ranko Borozan (5/0), Vladimir Durković (22/0), Borivoje Kostić (21/19), Dušan Maravić (13/5), Nikola Mijušković (4/0), Selimir Milošević (12/3), Blagoje Mitić (10/0), Vladimir Nikolovski (4/1), Ivan Popović (7/3), Vladimir Popović (14/0), Anton Rudinski (11/1), Ljubiša Spajić (22/0), Nikola Stipić (14/5), Dimitrije Stojanović (12/0), Dragoslav Šekularac (11/3), Antun Rudinski (11/1), Lazar Tasić (20/0), Ivan Toplak (11/5), Branko Zebec (7/2), Miljan Zeković (10/0) – trenér Milorad Pavić\n\nMilutin Šoškić (22/0) – Bruno Belin (5/0), Milan Galić (21/14), Aleksandar Jončić (11/0), Fahrudin Jusufi (22/0), Tomislav Kaloperović (22/7), Vladimir Kovačević (18/4), Branislav Mihajlović (12/5), Jovan Miladinović (16/2), Milorad Milutinović (18/4), Velibor Milutinović (6/2), Ilija Mitić (5/0), Božidar Pajević (5/0), Miodrag Petrović (1/0), Dragomir Slišković (1/0), Velimir Sombolac (9/0), Lazar Radović (17/3), Velibor Vasović (22/1), Joakim Vislavski (20/5), Milan Vukelić (20/8) – trenér Stjepan Bobek\n\nMilutin Šoškić (22/0) – Bruno Belin (2/0), Zvezdan Čebinac (14/3), Milan Galić (21/7), Mustafa Hasanagić (1/0), Dragoslav Jovanović (8/0), Fahrudin Jusufi (21/0), Vladimir Kovačević (19/15), Branislav Mihajlović (16/0), Ljubomir Mihajlović (6/0), Milorad Milutinović (12/0), Radivoj Ognjanović (9/1), Miodrag Petrović (3/0), Vladimir Petrović (3/0), Lazar Radović (16/2), Ivan Rajić (3/1), Dragomir Slišković (4/1), Velimir Sombolac (17/0), Velibor Vasović (22/2), Joakim Vislavski (17/3), Milan Vukelić (17/6) – trenér Stjepan Bobek\n\nMilutin Šoškić (26/0) – Manojlo Bajić (4/0), Zvezdan Čebinac (16/0), Milan Damjanović (1/0), Milan Galić (25/16), Mustafa Hasanagić (12/4), Aleksandar Jončić (8/0), Dragoslav Jovanović (2/0), Fahrudin Jusufi (25/0), Vladimir Kovačević (26/14), Branislav Mihajlović (4/1), Ljubomir Mihajlović (23/0), Milorad Milutinović (5/0), Velibor Milutinović (15/1), Miodrag Petrović (3/1), Vladimir Petrović (3/0), Lazar Radović (5/2), Ivan Rajić (6/1), Antun Rudinski (8/6), Dragomir Slišković (5/0), Velimir Sombolac (14/0), Velibor Vasović (24/2), Joakim Vislavski (16/7), Milan Vukelić (18/2) – trenér Stjepan Bobek\n\nMirko Stojanović (22/0), Petar Ćosić (4/0) – Milan Čop (24/0), Vladimir Durković (20/0), Dragan Džajić (23/4), Sreten Đurica (4/0), Živorad Jevtić (4/0), Borivoje Kostić (25/14), Luka Malešev (1/0), Dušan Maravić (15/2), Vojislav Melić (23/0), Ljubomir Milić (1/0), Tomislav Milićević (11/0), Blagoje Mitić (4/0), Slobodan Mitić (1/0), Selimir Milošević (2/1), Dragan Popović (4/1), Vladimir Popović (24/0), Zoran Prljinčević (23/15), Nikola Stipić (10/2), Dragan Stojanović (3/1), Dragoslav Šekularac (6/1), Novak Tomić (13/0), Velibor Vasović (13/0) – trenér Milorad Pavić\n\nIvan Ćurković (23/0), Milutin Šoškić (4/0), Jovan Ćurčić (1/0) – Manojlo Bajić (6/1), Radoslav Bečejac (20/2), Milan Damjanović (11/0), Milan Galić (24/15), Mustafa Hasanagić (20/13), Fahrudin Jusufi (18/0), Vladimir Kovačević (28/14), Branislav Mihajlović (2/0), Ljubomir Mihajlović (26/0), Jovan Miladinović (19/0), Velibor Milutinović (6/0), Miodrag Petrović (5/1), Josip Pirmajer (27/7), Lazar Radović (8/0), Branko Rašović (17/0), Vojislav Simeunović (1/0), Velimir Sombolac (14/0), Velibor Vasović (15/0), Joakim Vislavski (18/5), Milan Vukelić (10/0) – trenér Aleksandar Atanacković\n\nIlija Pantelić (30/0), Branislav Veljković (1/0) – Rajko Aleksić (2/0), Veljko Aleksić (4/0), Ivan Brzić (29/0), Adolf Lambi (8/2), Anđelko Marinković (1/0), Đorđe Milić (3/1), Stevan Nešticki (17/0), Žarko Nikolić (29/4), Đorđe Pavlić (18/8), Vasa Pušibrk (30/2), Radivoj Radosav (12/4), Dimitrije Radović (16/1), Vladimir Savić (29/5), Stevan Sekereš (29/0), Tonče Stamevski (3/0), Dragan Surdučki (1/0), Silvester Takač (30/13), Dobrivoje Trivić (28/7), Mladen Vučinić (26/0) – trenér Branko Stanković\n\nRefik Muftić (5/0), Ibrahim Sirćo (25/0) – Boško Antić (30/14), Milenko Bajić (30/0), Ibrahim Biogradlić (15/0), Stjepan Blažević (20/0), Sreten Dilberović (4/0), Mirsad Fazlagić (30/0), Asim Ferhatović (8/0), Sead Jesenković (29/0), Osman Maglajlija (1/0), Anton Mandić (3/0), Milan Makić (1/0), Vahidin Musemić (25/16), Fuad Muzurović (23/0), Fahrudin Prljača (29/5), Boško Prodanović (28/10), Sreten Šiljkut (25/3), Dragan Vujanović (9/1), Svetozar Vujović (2/0) – trenér Miroslav Brozović\n\nRatomir Dujković (28/0), Dragomir Racić (3/0) – Jovan Aćimović (24/3), Zoran Antonijević (29/5), Kiril Dojčinovski (30/1), Dragan Džajić (27/12), Milovan Đorić (26/2), Živorad Jevtić (13/0), Sava Karapandžić (7/0), Branko Klenkovski (18/2), Vojin Lazarević (29/21), Aleksandar Marković (8/0), Trifun Mihajlović (11/2), Tomislav Milićević (13/0), Stevan Ostojić (30/15), Miroslav Pavlović (30/1), Živan Rakić (10/0), Slobodan Škrbić (10/0) – trenér Miljan Miljanić\n\nRatomir Dujković (31/0), Dragomir Racić (3/0) – Jovan Aćimović (31/3), Kiril Dojčinovski (33/2), Dragan Džajić (33/16), Milovan Đorić (34/3), Slobodan Janković (3/0), Živorad Jevtić (22/0), Sava Karapandžić (4/0), Stanislav Karasi (1/0), Branko Klenkovski (32/3), Petar Krivokuća (21/2), Vojin Lazarević (34/22), Aleksandar Marković (10/0), Trifun Mihajlović (2/0), Stevan Ostojić (32/17), Miroslav Pavlović (32/1), Dojčin Perazić (1/0), Radeta Radić (1/0) – trenér Miljan Miljanić\n\nRatomir Dujković (33/0), Ognjen Petrović (1/0) – Jovan Aćimović (16/4), Svetozar Andrejić (12/3), Zoran Antonijević (34/3), Kiril Dojčinovski (30/0), Dragan Džajić (30/13), Milovan Đorić (30/1), Milorad Ivković (1/0), Živorad Jevtić (14/2), Sava Karapandžić (14/0), Stanislav Karasi (31/10), Mihalj Keri (13/0), Branko Klenkovski (30/2), Petar Krivokuća (21/2), Vojin Lazarević (26/12), Trifun Mihajlović (18/8), Milovan Mitić (1/0), Stevan Ostojić (15/6), Miroslav Pavlović (29/0), Branko Radović (1/0), Slobodan Škrbić (4/0) – trenér Miljan Miljanić\n\nRadomir Vukčević (25/0), Ante Sirković (9/0) – Mario Boljat (20/0), Miroslav Bošković (16/1), Ivan Buljan (16/1), Vilson Džoni (32/0), Miroslav Ferić (1/0), Joško Gluić (7/0), Ivan Hlevnjak (34/6), Dragan Holcer (33/0), Ante Ivković (1/0), Jurica Jerković (33/7), Mićun Jovanić (29/7), Marino Lemešić (29/1), Ivica Matković (2/0), Petar Nadoveza (24/20), Ivan Pavlica (30/7), Luka Peruzović (13/0), Vladimir Smolčić (3/0), Miroslav Vardić (23/4), Veselin Zrilić (10/0), Dinko Žutelija (11/1) – trenér Slavko Luštica\n\nSlobodan Janjuš (34/0) – Velija Bećirspahić (33/1), Blagoje Bratić (33/7), Josip Bukal (32/14), Avdija Deraković (31/1), Enver Hadžiabdić (34/0), Fahrija Hrvat (15/0), Božidar Janković (33/13), Branimir Jelušić (32/2), Nusret Kadrić (2/0), Josip Katalinski (34/12), Dragan Kojović (26/0), Slobodan Kojović (6/0), Edin Sprečo (32/5), Miloš Radović (8/0), Željko Rodić (4/0), Hajrudin Saračević (2/0), Džemal Šerbo (2/0) – trenér Milan Ribar\n\nRatomir Dujković (8/0), Ognjen Petrović (28/0) – Jovan Aćimović (28/3), Zoran Antonijević (4/0), Vladislav Bogićević (32/1), Zoran Bingulac (1/0), Kiril Dojčinovski (28/0), Dragan Džajić (20/9), Milovan Đorić (11/0), Zoran Filipović (17/5), Slobodan Janković (17/3), Živorad Jevtić (2/0), Nikola Jovanović (11/0), Stanislav Karasi (32/17), Mihalj Keri (29/0), Branko Klenkovski (3/0), Petar Krivokuća (26/3), Vojin Lazarević (34/25), Dušan Nikolić (5/0), Mile Novković (14/0), Aleksandar Panajotović (8/1), Miroslav Pavlović (33/0), Vladimir Petrović (27/2), Sead Sušić (2/0) – trenér Miljan Miljanić\n\nIvan Katalinić (2/0), Rizah Mešković (33/0) – Mario Boljat (21/1), Ivan Buljan (25/2), Vilson Džoni (24/2), Joško Gluić (3/0), Dragan Holcer (26/0), Jurica Jerković (32/9), Mićun Jovanić (16/3), Goran Jurišić (11/2), Ivica Matković (15/3), Željko Mijač (22/2), Dražen Mužinić (30/2), Branko Oblak (28/5), Luka Peruzović (31/1), Berislav Poldrugovac (3/0), Vedran Rožić (29/0), Nenad Šalov (2/0), Ivica Šurjak (34/8), Slaviša Žungul (30/12) – trenér Tomislav Ivić\n\nIvan Katalinić (13/0), Rizah Mešković (16/0), Vjeran Simunić (7/0) – Mario Boljat (27/2), Ivan Buljan (33/1), Joško Duplančić (3/1), Vilson Džoni (29/2), Dragan Holcer (4/0), Jurica Jerković (32/9), Mićun Jovanić (18/3), Marin Kurtela (13/0), Šime Luketin (16/1), Ivica Matković (8/1), Željko Mijač (23/6), Dražen Mužinić (30/0), Branko Oblak (7/4), Luka Peruzović (24/1), Ivica Šurjak (30/7), Vedran Rožić (30/0), Vladimir Smolčić (4/0), Nenad Šalov (7/1), Slaviša Žungul (32/15) – trenér Tomislav Ivić\n\nBlagoje Istatov (3/0), Radmilo Ivančević (32/0) – Radomir Antić (7/1), Dragan Arsenović (16/1), Nenad Bjeković (31/24), Nenad Cvetković (1/0), Boško Đorđević (23/5), Svemir Đorđić (14/1), Borislav Đurović (32/1), Ivan Golac (26/0), Pavle Grubješić (12/3), Refik Kozić (30/0), Rešad Kunovac (33/0), Sima Nikolić (3/0), Vladimir Pejović (19/0), Vukan Perović (19/7), Dževad Prekazi (3/0), Nenad Stojković (14/0), Aranđel Todorović (25/2), Predrag Tomić (23/1), Aleksandar Trifunović (8/0), Momčilo Vukotić (33/7), Ilija Zavišić (31/6) – trenér Tomislav Kaloperović\n\nBoško Kajganić (25/0), Dragan Simeunović (1/0), Aleksandar Stojanović (11/0) – Dušan Ajder (1/0), Milan Babić (16/0), Petar Baralić (17/1), Vladislav Bogićević (34/7), Zdravko Borovnica (10/0), Milan Ćalasan (3/0), Bratislav Đorđević (5/0), Zoran Filipović (33/21), Nikola Jovanović (23/0), Zoran Jelikić (27/0), Dušan Lukić (23/1), Danilo Mandić (1/0), Slavoljub Muslin (32/0), Dušan Nikolić (30/2), Mile Novković (18/1), Aleksandar Panajotović (1/0), Vladimir Petrović (10/0), Branko Radović (26/0), Radivoje Ratković (3/0), Dušan Savić (25/15), Srboljub Stamenković (19/4), Dejan Stanković (1/0), Dragoslav Stepanović (7/0), Sead Sušić (13/7), Miloš Šestić (22/8) – trenér Gojko Zec\n\nPetar Borota (34/0) – Dragan Arsenović (11/0), Boško Đorđević (27/5), Borislav Đurović (28/1), Ivan Golac (19/1), Pavle Grubješić (17/3), Jusuf Hatunić (27/0), Milovan Jović (24/6), Tomislav Kovačević (14/0), Nikica Klinčarski (34/2), Refik Kozić (5/1), Rešad Kunovac (8/0), Vladimir Pejović (15/0), Miroslav Polak (1/0), Dževad Prekazi (22/2), Slobodan Santrač (16/11), Nenad Stojković (34/3), Aranđel Todorović (2/0), Aleksandar Trifunović (32/5), Momčilo Vukotić (34/11), Novica Vulić (4/0), Ilija Zavišić (24/4) – trenér Ante Mladinić\n\nIvan Budinčević (21/0), Špiro Ćosić (11/0), Ivan Katalinić (1/0), Milorad Nižetić (2/0) – Mario Boljat (3/1), Davor Čop (16/2), Borislav Đorđević (32/4), Mićun Jovanić (16/2), Robert Juričko (2/0), Ivan Gudelj (1/0), Mišo Krstičević (30/7), Šime Luketin (32/3), Ivica Matković (4/0), Dražen Mužinić (29/0), Luka Peruzović (30/0), Boro Primorac (29/10), Nenad Šalov (25/1), Ivica Šurjak (27/6), Vedran Rožić (32/0), Zlatko Vujović (25/10), Zoran Vujović (19/4), Marijan Zovko (2/0), Slaviša Žungul (17/12) – trenér Tomislav Ivić\n\nŽivan Ljukovčan (23/0), Aleksandar Stojanović (11/0) – Cvijetin Blagojević (31/2), Zdravko Borovnica (14/0), Boško Đurovski (14/1), Zoran Filipović (24/6), Nikola Jovanović (14/0), Milan Jovin (31/1), Ivan Jurišić (19/0), Zlatko Krmpotić (25/0), Dragan Miletović (18/0), Nedeljko Milosavljević (23/3), Đorđe Milovanović (14/3), Zoran Mitić (1/0), Borislav Mitrović (1/0), Slavoljub Muslin (15/0), Radomir Savić (9/3), Srboljub Stamenković (1/0) – trenér Branko Stanković\n\nŽivan Ljukovčan (17/0), Dragan Simeunović (16/0), Goran Živanović (1/0) – Cvijetin Blagojević (16/2), Zdravko Borovnica (29/12), Zdravko Čakalić (2/0), Boško Đurovski (26/0), Milko Đurovski (9/5), Slobodan Goračinov (2/0), Rajko Janjanin (34/6), Milan Janković (30/5), Zoran Jelikić (10/1), Milan Jovin (16/2), Ivan Jurišić (27/1), Zlatko Krmpotić (32/1), Srboljub Marinković (1/0), Dragan Miletović (23/0), Nedeljko Milosavljević (6/2), Slavoljub Muslin (10/0), Vladimir Petrović (23/6), Slavko Radovanović (1/0), Milenko Rajković (14/0), Srebrenko Repčić (33/10), Radomir Savić (12/0), Srboljub Stamenković (1/0), Ljubiša Stojanović (12/0), Miloš Šestić (31/7) – trenér Branko Stanković\n\nZvonko Marić (3/0), Marijan Vlak (32/0) – Zlatan Arnautović (9/4), Radimir Bobinac (2/0), Dragan Bošnjak (30/2), Milivoj Bračun (26/0), Petar Bručić (31/2), Snježan Cerin (31/19), Borislav Cvetković (9/1), Zvjezdan Cvetković (26/3), Milan Ćalasan (4/0), Branko Devčić (3/0), Stjepan Deverić (25/11), Emil Dragičević (15/1), Drago Dumbović (6/0), Ismet Hadžić (16/0), Željko Hohnjec (9/1), Čedomir Jovičević (1/0), Zlatko Kranjčar (17/12), Edi Krnčević (1/0), Marko Mlinarić (33/2), Mladen Munjaković (3/0), Džemal Mustedanagić (29/0), Zoran Panić (23/8), Velimir Zajec (28/1) – trenér Miroslav Blažević\n\nRanko Stojić (16/0), Rade Zalad (20/0) – Zoran Dimitrijević (23/2), Miloš Đelmaš (6/0), Miodrag Ješić (27/1), Nikica Klinčarski (21/2), Novica Kostić (2/0), Stevica Kuzmanovski (2/0), Zoran Lilić (1/0), Dragan Mance (30/15), Sead Mašić (2/0), Slobodan Pavković (2/0), Zvonko Popović (10/1), Dževad Prekazi (19/4), Ljubomir Radanović (34/3), Miodrag Radović (25/1), Radomir Radulović (1/0), Slobodan Rojević (32/1), Sead Sarajlić (11/0), Admir Smajić (22/0), Nenad Stojković (23/1), Aleksandar Trifunović (32/9), Zvonko Varga (20/3), Momčilo Vukotić (32/5), Zvonko Živković (23/9) – trenér Miloš Milutinović\n\nTomislav Ivković (34/0) – Zoran Banković (19/3), Cvijetin Blagojević (3/0), Ranko Đorđic (14/3), Žarko Đurović (13/0), Milko Đurovski (23/8), Marko Elsner (32/0), Rajko Janjanin (14/0), Milan Janković (16/2), Milan Jovin (21/0), Ivan Jurišić (19/0), Dragić Komadina (9/0), Miodrag Krivokapić (4/0), Zlatko Krmpotić (2/0), Dragan Miletović (17/0), Goran Milojević (14/0), Nedeljko Milosavljević (12/0), Đorđe Milovanović (21/3), Mitar Mrkela (20/2), Jovica Nikolić (22/8), Slavko Radovanović (1/0), Radomir Savić (1/0), Ljubiša Stojanović (15/1), Miloš Šestić (29/7), Miroslav Šugar (22/0), Radoslav Žugić (1/1) – trenér Gojko Zec\n\nMiloš Đurković (34/0) – Tomislav Bošnjak (5/0), Dragan Božović (5/0), Edin Hadžialagić (13/1), Faruk Hadžibegić (34/4), Esad Hošić (1/0), Dragan Jakovljević (30/9), Mehmed Janjoš (32/1), Davor Jozić (29/2), Goran Jurišić (10/0), Mirza Kapetanović (30/0), Senad Merdanović (23/3), Nenad Milak (17/0), Husref Musemić (31/19), Agim Nikolić (1/0), Predrag Pašić (33/9), Vladimir Petković (2/0), Dejan Raičković (2/0), Ferid Redeljaš (32/0), Zijad Švrakić (16/0), Ivica Vujičević (8/0), Slaviša Vukićević (33/3) – trenér Boško Antić\n\nFahrudin Omerović (34/0) – Miloslav Bajović (6/0), Miodrag Bajović (15/0), Goran Bogdanović (5/0), Vlado Čapljić (21/3), Miloš Đelmaš (26/11), Milonja Đukić (23/1), Jovica Kolb (4/1), Dragan Mance (5/2), Radoslav Nikodijević (17/0), Milinko Pantić (9/2), Ljubomir Radanović (32/4), Miodrag Radović (12/0), Slobodan Rojević (29/0), Isa Sadriu (4/0), Admir Smajić (30/2), Goran Stevanović (28/3), Zvonko Varga (32/17), Vladimir Vermezović (32/1), Nebojša Vučićević (27/6), Zvonko Živković (24/12), Bajro Župić (24/0) – trenér Nenad Bjeković\n\nFahrudin Omerović (34/0) – Miodrag Bajović (27/2), Goran Bogdanović (17/1), Vlado Čapljić (24/1), Miloš Đelmaš (26/7), Aleksandar Đorđević (16/2), Milko Đurovski (31/19), Srečko Katanec (30/3), Darko Milanič (4/0), Ljubomir Radanović (5/0), Miodrag Radović (4/0), Isa Sadriu (18/0), Admir Smajić (31/3), Goran Stevanović (31/4), Vladimir Vermezović (29/1), Fadil Vokrri (28/5), Nebojša Vučićević (28/7), Bajro Župić (26/0) – trenér Nenad Bjeković\n\nBranko Davidović (11/0), Stevan Stojanović (23/0) – Dragiša Binić (27/13), Borislav Cvetković (32/9), Žarko Đurović (34/5), Slavoljub Janković (2/0), Dejan Joksimović (17/3), Goran Jurić (23/0), Dragić Komadina (16/1), Zlatko Krdžević (17/0), Miodrag Krivokapić (30/0), Vladan Lukić (2/1), Slobodan Marović (30/1), Goran Milojević (33/3), Mitar Mrkela (5/0), Husref Musemić (15/4), Jovica Nikolić (10/0), Robert Prosinečki (23/4), Dragan Punišić (11/1), Slavko Radovanović (25/5), Dragan Stojković (28/15), Refik Šabanadžović (10/1) – trenér Velibor Vasović\n\nČedomir Maras (34/0), Dragan Vasić (1/0) – Jovo Bosančić (2/0), Željko Dakić (15/2), Dragan Gaćeša (15/0), Zoran Hajdić (1/0), Slaviša Jokanović (24/4), Dejan Joksimović (23/5), Goran Kartalija (28/1), Dragan Marković (7/0), Siniša Mihajlović (31/4), Dušan Mijić (28/1), Zoran Milosavljević (6/0), Stevan Milovac (26/2), Zoran Mijucić (19/4), Enes Muhić (4/0), Milan Popović (20/1), Dragan Punišić (25/4), Svetozar Šapurić (28/1), Miloš Šestić (30/7), Miroslav Tanjga (14/1), Ljubomir Vorkapić (25/6), Budimir Vujačić (31/7), Marijan Zovko (4/0) – trenér Ljubomir Petrović\n\nZvonko Milojević (4/0), Stevan Stojanović (29/0) – Ivan Adžić (1/0), Miodrag Belodedici (14/1), Zoran Dimitrijević (1/0), Miloš Drizić (11/1), Slavoljub Janković (2/0), Vladimir Jugović (1/0), Goran Jurić (21/0), Dragan Kanatlarovski (29/1), Vladan Lukić (25/10), Slobodan Marović (27/2), Mitar Mrkela (22/2), Ilija Najdoski (29/1), Darko Pančev (32/25), Zoran Pavlović (2/0), Robert Prosinečki (31/5), Duško Radinović (29/2), Dejan Savićević (25/10), Dragan Stojković (31/10), Vlada Stošić (24/4), Refik Šabanadžović (10/0), Zoran Vujović (15/0) – trenér Dragoslav Šekularac\n\nMilić Jovanović (3/0), Stevan Stojanović (33/0) – Đorđe Aćimović (1/0), Ivan Adžić (4/1), Miodrag Belodedici (34/1), Enes Bešić (3/0), Dragiša Binić (27/14), Slaviša Čula (2/0), Vladimir Jugović (32/7), Goran Jurić (8/0), Dejan Joksimović (5/0), Vladan Lukić (4/1), Slobodan Marović (27/1), Siniša Mihajlović (14/1), Ljubiša Milojević (8/1), Ivica Momčilović (13/0), Mitar Mrkela (1/0), Ilija Najdoski (32/2), Darko Pančev (32/34), Robert Prosinečki (29/12), Duško Radinović (30/0), Milorad Ratković (1/0), Duško Savić (2/0), Dejan Savićević (25/8), Vlada Stošić (35/4), Refik Šabanadžović (26/0), Rade Tošić (11/0), Goran Vasiljević (7/0) – trenér Ljubomir Petrović\n\nDragoje Leković (17/0), Zvonko Milojević (13/0), Milić Jovanović (3/0) – Đorđe Aćimović (1/0), Ivan Adžić (3/0), Miodrag Belodedici (24/1), Elvir Bolić (11/2), Slaviša Čula (8/0), Ilija Ivić (27/8), Predrag Jovanović (3/0), Vladimir Jugović (29/4), Aleksandar Kristić (3/0), Nebojša Krupniković (2/0), Vladan Lukić (13/7), Siniša Mihajlović (24/8), Ilija Najdoski (29/2), Saša Nedeljković (9/0), Darko Pančev (28/25), Duško Radinović (30/4), Milorad Ratković (26/4), Duško Savić (5/0), Dejan Savićević (22/5), Mitko Stojkovski (7/0), Vlada Stošić (17/4), Miroslav Tanjga (18/0), Rade Tošić (5/0), Goran Vasiljević (15/0) – trenér Vladimir Popović\n\n"}
{"id": "938678", "url": "https://cs.wikipedia.org/wiki?curid=938678", "title": "Josef Veverka (politik)", "text": "Josef Veverka (politik)\n\nJosef Veverka (2. července 1827 Smiřice – 18. března 1882 Dvůr Králové nad Labem), byl rakouský a český lékař a politik, v 2. polovině 19. století poslanec Českého zemského sněmu a starosta Dvora Králové.\n\nProfesí byl lékařem. Zastával funkci starosty Dvora Králové nad Labem. Zasloužil se o rozvoj obce a vědy.\n\nV 70. letech 19. století se zapojil i do zemské politiky. V zemských volbách v roce 1878 byl zvolen na Český zemský sněm za městskou kurii (obvod Dvůr Králové – Náchod – Hořice – Nové Město n. Metují). Patřil k staročeské straně (Národní strana).\n\nZemřel v březnu 1882.\n"}
{"id": "938679", "url": "https://cs.wikipedia.org/wiki?curid=938679", "title": "Bradavičník malý", "text": "Bradavičník malý\n\nBradavičník malý (\"Acrochordus granulatus\") je nejmenší zástupce čeledi bradavičníkovitých. Je to vodní a nejedovatý had, který jen zřídka leze na souš. Druh se vyznačuje hnědavou či modravou (forma z Filipín) barvou a příčným černým pruhováním, které napodobuje některé prudce jedovaté mořské hady. Oproti všem jiným rodům hadů chybí bradavičníkům některé kosti v lebce a jsou tedy považováni jen za vzdálené příbuzné běžných hadů.\n\nBradavičníci dorůstají až 100 centimetrů délky. Má drobné šupiny, které se nepřekrývají a jsou poměrně drsné. Jejich kůže je velmi volná, což v kombinaci s drsnými šupinami pomáhá při lovu ryb, kterými se především živí. Jejich zbarvení je různorodé, většinou však různé odstíny modravé (hadi z Filipín), hnědé až béžové s klikatou čárou na hřbetu. Modrá forma z Filipín může na první pohled připomínat jedovatého mořského hada \"Laticauda laticaudata\". Mají poměrně krátkou hlavu a nevýrazný krk. Oči i nozdry jsou postavené spíše nahoře, aby mohli být ponoření a vidět nad hladinu. Jejich čelisti nejsou srostlé, mezičelist však není ozubená. Dolní čelist je pevná.\n\nJe to sladkovodní had. Vyskytuje se v jižní Indii, Číně, Indonésii (ostrovy Sumatra, Jáva a Borneo), Vietnamu, Kambodži, Myanmaru, Thajsku, Malajsii, Singapuru až po Filipíny. Obývá rybníky, močály a jezera se stojatou vodou. \nBradavičník malý je skutečně vodní had, který na břeh vystupuje jen zřídka. Loví ryby. Samice rodí živá mláďata.\n\nChov je doporučován ve stojaté vodě v akváriu s nízkým sloupcem vody ca do 12 cm podle velikosti hada. Nejvhodnější potravou jsou ryby, u malých hadů např. paví očka. Filtr by v akváriu neměl vytvářet silný proud vody.\n\n"}
{"id": "938680", "url": "https://cs.wikipedia.org/wiki?curid=938680", "title": "Peugeot 208", "text": "Peugeot 208\n\nPeugeot 208 je malý automobil, vyráběný od roku 2012. Je následníkem typu 207. Vyrábí se jako tří nebo pětidveřový hatchback. Snaží se navázat na úspěšné typy 205 a 206, je tedy menší a lehčí než Peugeot 207\n\nZávodní automobil postavený speciálně pro závody do vrchu Pikes Peak International Hill Climb. Vůz má podélně umístěný motor 3,2 V6 se dvěma turbodmychadly, výkon 644 kW a točivý moment 883 N.m. V roce 2013 s ním Sebastien Loeb vyhrál závod celkově a zároveň stvořil nový rekord 8:13,878 minut, čímž významným rozdílem překonal čas 9:46.164 z předchozího roku. Peugeot tak navázal na své výhry v roce 1988 a 1989.\nVůz se představil v roce 2012 a stal se prvním automobilem kategorie R5, která nahrazuje třídu S2000 Motor je přeplňovaný čtyřválec o objemu 1,6 litru, výkon má 280 koní.\n\nVůz kategorie R2. Motor je upravený čtyřválec 1,6 VTi o výkonu 138 kW (188 koní). V Česku vůz představila na 48. Rally Šumava Klatovy posádka Jan Černý-Pavel Kohout.\n"}
{"id": "938682", "url": "https://cs.wikipedia.org/wiki?curid=938682", "title": "Orca Symphony No. 1", "text": "Orca Symphony No. 1\n\nOrca s podtitulem \"Symphony No. 1\" je čtvrté studiové album zpěváka Serje Tankiana, vydané v červnu 2013 u vydavatelství Serjical Strike Records. Producentem alba byl sám Tankian a jde o jeho první symfonii. Nahrána byla v říjnu 2012.\n"}
{"id": "938683", "url": "https://cs.wikipedia.org/wiki?curid=938683", "title": "Dobrodružství Chéri-Bibiho", "text": "Dobrodružství Chéri-Bibiho\n\nDobrodružství Chéri-Bibiho (1913–1925, Les Aventures de Chéri-Bibi) je románová trilogie francouzského spisovatele Gastona Lerouxe s příběhem na pomezí mezi dobrodružnou a fantastickou literaturou.\n\nTrilogie se skládá z těchto částí:\n\nChéri-Bibi je přezdívka mladého řeznického učně obdarovaného neobyčejnou silou, který je obviněn z vraždy svého šéfa, pana Bourreliera, otce jeho snoubenky Cecily. Je odsouzen a poslán na Ďábelské ostrovy, zatímco Cecily si vezme markýze Maxima du Touchais. Chéri-Bibi uprchne z vězeňské lodi a když Maxim zahyne při ztroskotání své jachty, nechá si geniálním plastickým chirurgem vytvořit jeho tvář. Doufá, že s Cecily začne nový život, ale po návratu do Francie zjistí, že pravím vrahem pana Bourreliera byl právě Maxim. Protože nyní vypadá jako on, je opět odsouzen a opět poslán na Ďábelské ostrovy.\nChéru-Bibi uprchne z Ďábelských ostrovů společně s dalším trestancem, který se jmenuje Palas a který byl také uvězněn za vraždu, kterou nespáchal. Chéri-Bibi se skrývá v Paříži a podporuje Palase, který šťastně žije pod cizím jménem. Skutečný pachatel vraždy, za kterou byl Palas odsouzen, však odhalí Palasovu skutečnou totožnost, Aby Chéri-Bibi prokázal Palasovu nevinu, musí opustit svůj úkryt a ztratí opět svobodu, pochopitelně že ne nadlouho.\nNemanželský syn Chéri-Bibiho, Jacques du Touchais, charismatický politik, zkusí svrhnout vládu a je zatčen. Chéri-Bibi se musí hodně snažit, aby zachránil svého syna před gilotinou a přesvědčí jej, aby se vzdal svých šíleních plánů. Na konci románu odjíždí Chéri-Bibi do Ameriky. Místem děje románu je Francie, ale v časopisecké verzi se román odehrával ve smyšlené evropské zemi Stasia.\n\n\n"}
{"id": "938684", "url": "https://cs.wikipedia.org/wiki?curid=938684", "title": "Franz Wanka", "text": "Franz Wanka\n\nFranz Wanka (14. února 1834 Praha – 31. října 1892 Praha) byl rakouský a český podnikatel v pivovarnictví a politik německé národnosti, v 2. polovině 19. století poslanec Českého zemského sněmu a Říšské rady.\n\nByl majitelem pražského pivovaru, který založil jeho děd Franz Wanka (původně dům U Primasů v centru města) a který pak vlastnil jeho otec Franz Wanka. V 60. letech 19. století převzal sám řízení firmy. Byl odborníkem na pivovarnictví a členem pražské obchodní komory. V obchodní komoře zasedal v její živnostenské sekci a to v letech 1875–1881.\n\nV 60. letech 19. století se zapojil i do zemské politiky. Ve volbách v lednu 1867 byl zvolen na Český zemský sněm za velkostatkářskou kurii (obvod nesvěřenecké velkostatky). Do sněmu se pak vrátil po několikaleté přestávce ve volbách roku 1872 (opět za velkostatkářskou kurii). Mandát v ní obhájil ve volbách roku 1878. Na poslanecké křeslo rezignoval roku 1880. Uvádí se jako člen provídeňsky a centralisticky orientované Strany ústavověrného velkostatku.\n\nZasedal také v Říšské radě (celostátní zákonodárný sbor), kam byl zvolen ve volbách do Říšské rady roku 1873 za velkostatkářskou kurii.\n\nZemřel v říjnu 1892, \"ve věku 59 let\". Pohřben byl na Olšanských hřbitovech.\n\n"}
{"id": "938686", "url": "https://cs.wikipedia.org/wiki?curid=938686", "title": "Marco Mengoni", "text": "Marco Mengoni\n\nMarco Mengoni (* 25. prosince 1988 Ronciglione, Viterbo, Lazio, Itálie) je italský zpěvák-skladatel. Proslavil se v roce 2009, poté co vyhrál 3. sérii italské talentové show X Factor. Jeho debutový EP \"Dove si vola\" předcházel singl se stejným názvem, který dosáhl prvního místa v žebříčku \"Italian Top Digital Downloads chart\" a také sloužil jako jeho korunovační píseň.\n\nV únoru 2010 soutěžil na 60. ročníku hudebního festivalu Sanremo s písní \"\"Credimi ancora\"\", kdy se umístil na 3. místě v poli 15 konkurentů. Píseň byla zařazena do jeho 2. EP \"Re matto\", které debutovalo v Itálii na čísle 1. EP bylo podporováno italským turné, které přineslo živé album \"Re matto live\".\n\nMengoniho první celovečerní studiové album \"Solo 2.0\" bylo vydáno v září 2010 a bylo certifikováno zlatem organizací FIMI. V roce 2013 vyhrál 63. ročník hudebního festivalu Sanremo s písní \"\"L'essenziale\"\". Během soutěže byl interně zvolen italskou televizí RAI, aby reprezentoval Itálii na Eurovision Song Contest 2013 v Malmö, kde vystoupil s písní \"\"L'essenziale\"\". Píseň se také stala pilotním singlem alba \"#prontoacorrere\", které se stalo čtyřikrát číslem 1 v \"Italian Albums Chart\".\nBěhem své kariéry získal několik cen, včetně 2 cen \"TRL Awards\", 7 cen \"Wind Music Awards\" a 2 ceny \"Italian MTV Music Awards\". V roce 2010 se také stal 1. italským umělcem, který vyhrál MTV Europe Music Awards za nejlepší evropský počin.\n\n\n\n\n"}
{"id": "938687", "url": "https://cs.wikipedia.org/wiki?curid=938687", "title": "Willem van Hanegem", "text": "Willem van Hanegem\n\nWillem van Hanegem, v dobách své hráčské kariéry známý také jako Wim van Hanegem (* 20. únor 1944, Breskens) je bývalý nizozemský fotbalista, opora slavného mužstva Feyenoordu 70. let 20. století. Hrával na pozici záložníka.\nS nizozemskou fotbalovou reprezentací získal stříbrnou medaili na mistrovství světa roku 1974, bronzovou medaili si přivezl z mistrovství Evropy 1976. Celkem za národní tým odehrál 52 utkání a vstřelil v nich 6 gólů.\n\nS Feyenoordem Rotterdam vyhrál Pohár mistrů evropských zemí 1969/1970 a Pohár UEFA v sezóně 1973/1974. Má ve své sbírce též Interkontinentální pohár (1970). Třikrát s Feyenoordem získal domácí titul (1969, 1971, 1974) a dvakrát nizozemský pohár (1969, 1978).\n\nČasopis \"Voetbal International\" ho zařadil mezi 50 nejlepších fotbalistů 20. století.\nMěl přezdívku \"De Kromme\" (\"Křivý\"), to pro tvar svých nohou i zakřivenost svých pasů.\n\nPo skončení hráčské kariéry se stal trenérem.\n"}
{"id": "938693", "url": "https://cs.wikipedia.org/wiki?curid=938693", "title": "Prva savezna liga", "text": "Prva savezna liga\n\nPrva savezna liga byla nejvyšší fotbalová ligová soutěž pořádaná na území Srbska a Černé Hory. Pořádala se v letech 1992–2006.\n\n"}
{"id": "938695", "url": "https://cs.wikipedia.org/wiki?curid=938695", "title": "Rinus Israël", "text": "Rinus Israël\n\nMarinus David Israël, v dobách své hráčské kariéry známý především jako Rinus Israël (* 19. březen 1942, Amsterdam) je bývalý nizozemský fotbalista, opora slavného mužstva Feyenoordu 70. let 20. století. Hrával na pozici obránce.\nS nizozemskou fotbalovou reprezentací získal stříbrnou medaili na mistrovství světa roku 1974. Celkem za národní tým odehrál 47 utkání a vstřelil v nich 3 góly.\n\nS Feyenoordem Rotterdam vyhrál Pohár mistrů evropských zemí 69/70 a Pohár UEFA v sezóně 1973/74. Má ve své sbírce též Interkontinentální pohár (1970). Čtyřikrát s Feyenoordem získal domácí titul (1963–64, 1968–69, 1970–71, 1973–74) a jednou nizozemský pohár (1968-69).\n\nV anketě Zlatý míč, která hledala nejlepšího fotbalistu Evropy, skončil roku 1970 desátý.\nPo skončení hráčské kariéry se stal trenérem.\n"}
{"id": "938696", "url": "https://cs.wikipedia.org/wiki?curid=938696", "title": "Snilovské sedlo", "text": "Snilovské sedlo\n\nSnilovské sedlo (1 524 m n. m.) je sedlo v Malé Fatře na Slovensku. Nachází se v hlavním hřebeni kriváňské části pohoří mezi vrcholy Velký Kriváň (1 709 m) na západě a Chleb (1 646 m) na východě. Severní svahy spadají do horní části Vrátne doliny, jižní do horní části Snilovské doliny. Jedná se o důležitou křižovatku turistických tras. Kousek pod sedlem se nachází horní stanice kabinkové lanovky, která sem vede od chaty Vrátna.\n\n\n\n"}
{"id": "938697", "url": "https://cs.wikipedia.org/wiki?curid=938697", "title": "Beth Hart", "text": "Beth Hart\n\nBeth Hart (* 24. ledna 1972 Los Angeles) je americká zpěvačka a hráčka na klávesové nástroje. Do širšího povědomí se dostala díky písni „LA Song (Out of This Town)“ ze svého alba \"Screamin' for My Supper\" (1999). V roce 2011 zpívala doprovodné vokály na albu \"Dust Bowl\" kytaristy Joea Bonamassy, se kterým v následujících letech vydala dvě společná alba, \"Don't Explain\" (2011) a \"Seesaw\" (2013). V roce 2012 zpívala v písni „Mother Maria“ z prvního sólového alba kytaristy Slashe. \n\nV roce 1993 zvítězila v soutěži Star Search, která objevovala nové talenty.\n\n\n\nV rané dospělosti byla závislá na drogách a trpěla poruchami příjmu potravy, ovšem úspěšně se léčila. Má výrazné tetování od Grega Jamese, kterým překryla dřívější tetování na pažích.\n\nBeth Hart je vdaná za jevištního manažera Scotta Guetzkowa a v současnosti žije v Los Angeles. \n\nJejí skupina má tyto členy: sólová kytara Jon Nichols, basová kytara Tom Lilly, bicí Todd Wolf.\n\n\n\n"}
{"id": "938698", "url": "https://cs.wikipedia.org/wiki?curid=938698", "title": "Bublen", "text": "Bublen\n\nBublen (1 510 m n. m.) je sedlo v Malé Fatře na Slovensku. Nachází se v hlavním hřebeni kriváňské části pohoří mezi vrcholy Koniarky (1535 m) na severozápadě a Pekelník (1609 m) na jihovýchodě. Severní svahy spadají do horní části Vrátne doliny, jižní do horní části doliny Studenec. Jedná se o důležitou křižovatku turistických tras.\n\n\n\n"}
{"id": "938699", "url": "https://cs.wikipedia.org/wiki?curid=938699", "title": "Aliance národních sil (Česko)", "text": "Aliance národních sil (Česko)\n\nAliance národních sil je české politické hnutí. Vzniklo v roce 2011 pod názvem Občané 2011 a jeho prvním předsedou byl Ludvík Adámek. V předčasných volbách v roce 2013 kandidovalo pouze v Praze.\n\nK 2. červnu 2018 byla jako předsedkyně zapsána Vladimíra Vítová a k 2. červenci 2018 bylo hnutí přejmenováno na Aliance národních sil. \n\nAliance národních sil podle bannerů na svém webu podporuje vystoupení České republiky z NATO a Evropské unie, podporuje „tradiční rodinu“, podporuje zestátnění strategických odvětví národního hospodářství a přírodního bohatství (vody a nerostných surovin) a zrušení církevních restitucí. Staví se proti „migraci plánované Evropskou unií“, proti „novodobému otrokářství nadnárodních firem a exekucím“, proti „zrušení Benešových dekretů“ a proti „snahám o likvidaci českého státu“. \n\nNa prvním webu Aliance národních sil byli za zakladatele Aliance národních sil označení Ing. Karel Janko, předseda České strany národně socialistické, Zbyněk Štěpán, předseda Národní prosperity, a \nPhDr. Vladimíra Vítová, Ph.D., předsedkyně Českého mírového fóra. Vladimíra Vítová byla uvedena jako členka a předsedkyně přípravného výboru, petici za vznik politického hnutí Aliance národních sil organizoval Ing. Jaroslav Tichý, první místopředseda přípravného výboru, dalšími místopředsedy přípravného výboru byli Ing. Marie Paukejová, předsedkyně Jihočeské růže, Miroslav Starý, vydavatel a šéfredaktor Severočeské pravdy, a Ing. Josef Kopa. Dále web uváděl 13 poradců a konzultantů, mezi nimi 3 bývalí ministři za ČSSD (Jaroslav Bašta, Ivan David a Eduard Zeman).\n\nHnutí se zúčastnilo voleb do Evropského parlamentu, lídrem kandidátky byl Jiří Černohorský. Hnutí obdrželo 1 971 hlasů (0,08%) a nezískalo tak žádný mandát.\n\n"}
{"id": "938700", "url": "https://cs.wikipedia.org/wiki?curid=938700", "title": "Jefta a jeho dcera", "text": "Jefta a jeho dcera\n\nJefta a jeho dcera je historický román Liona Feuchtwangera vydaný v roce 1957. Odehrává se v období kolem 1000 let před Kristem na území dnešního Izraele a Jordánska. Hlavní postavou je vůdce kmene Galád zvaný Jefta, jehož vzor si Feuchtwanger zvolil v  biblické Knize soudců.\n\nPo pohřbu Galáda, náčelníka a \"šófeta\" (soudce) stejnojmenného izraelitského kmene v městě Masfě se mezi pozůstalými rozhoří boj o jeho funkce i majetek. V tomto boji proti sobě stojí Gadál, Jelek a Samgar, synové jeho právoplatné manželky Silpy na jedné straně, a Jefta, levoboček jeho \"beuly\" (vedlejší ženy) Levany, která pocházela z kmene Ammonitů, vyznavačů boha Milkoma, tedy protivníků Hospodinových. Třebaže žádný z Galádových právoplatných synů neměl o otcovy funkce zájem, tížila je skutečnost, že by měli Jeftovi přenechat část majetku, zejména nemovitosti ve městě Mechanajim a velká stáda dobytka.\n\nPřestože Silpa se svými syny nechtěla zpočátku Jeftu na Galádův pohřeb pozvat, vrchní kněz Abijam jí to rozmluvil. V předvečer pohřbu se celá rodina sešla, aby zahájila rozhovory o nastávajícím dělení moci a majetku. Jeftovi od začátku nahrávaly jeho vrozené vůdcovské vlastnosti a sympatie lidu. Zbytek jeho rodiny stavěl proti němu na nejen na skutečnosti, že je bastard, ale také, že je synem ženy z kmene vyznávajícího jiného boha, stejně jako jeho manželka Ketura. Třebaže se Jefta považuje a prohlašuje za služebníka Hospodinova, v osudném okamžiku mu během diskuze vypadnou z váčku pod opaskem amulety cizích božstev. Jefta se úspěšně obhájí a vymyslí lest, podle které je chtěl věnovat svému otci na poslední cestu do pohřební jeskyně. Velekněz Abijam však rozhodl, že chce-li se Jefta stát kmenovým vůdcem a soudcem Galádu a zároveň si ponechat majetek po otci, musí svou ženu zapudit.\n\nSebevědomý Jefta takovýto ponižující kompromis odmítá a s početným doprovodem mechanajimského lidu, mezi kterým je i jeho věrný švagr Par, opouští Galád. Zbytek kmene se usídlí v nehostinné a pusté zemi Tob. Postupně se k nim přidávají další utečenci nazývaní \"holí lidé\", a tak nový kmen sílí a upevňuje si pozice v celé oblasti. Jeftova dcera Jáala je v novém prostředí šťastná, projevuje sklony ke zpěvu a hudbě a rychle tělesně i duševně dospívá. Stává se hluboce oddanou Hospodinovi. Jednoho se však při pochůzce lesem zřítí do rokle, zraní si nohu a upadne do bezvědomí. Zachrání ji však mladý Amorejec jménem Maribáal, a tak mezi nimi vznikne hluboké přátelství. Jefta postupně dobývá sedm měst na východě patřících Babylónské říši.\n\nTou dobou začínají Galád napadat a obléhat nepřátelské kmeny Ammonitů a Moábitů ze západu v čele s králem Nachašem. Galádští vyšlou k Jeftovi posly s žádostí o pomoc. Jefta pomoc přislíbí, ale před zahájením bojů uzavře se svými bratry smlouvu, podle které mu připadne funkce soudce a majetek po otci, pokud z hradeb města Masfy nebude vidět jediného Nachašova vojáka. Poté začne s Nachašem vyjednávat na území rozbořeného města Elealeh. Nachaš nabízí mír výměnou za Jeftovu dceru Jáalu, s níž by rád oženil svého syna Meše a odvolává se na skutečnost, že Galádové, Ammonité a Moábité jsou všichni Hebrejci. Jefta si vyžádá čas na rozhodnutí do příštího jara. Část Galádských Jeftovi zazlívá, že netáhne do boje, na který se již těší, jiní jsou rádi, že zůstává mír, a tak se mohou věnovat hospodářství.\n\nV mezidobí se Nachaš tajně spojí s bázanským králem Abirem. Ještě než Jeftovi uplyne lhůta na rozhodnutí, přijdou za ním Nachašovi poslové a dožadují se odpovědi již uprostřed zimy. Jefta jim dává vyhýbavou odpověď a poslové předstírají, že je uspokojila a že se vrací zpět. Když zmizí z dohledu, obrátí se na východ do Babylónu, aby tam sjednali vojenské spojenectví proti Galádu a Jeftovi. Jeftovi se donese zpráva, že se z východu blíží nepřátelské vojsko babylónského krále Marduka, které doprovází i královský vyslanec a zároveň synovec, princ Gudea. Když vojsko toto prochází úzkou soutěskou, Jefta ji nechává z obou stran uzavřít, a snadno zvítězí. Princ Gudea i se svou družinou se stává jeho zajatcem. Zajatci se stávají vítaným zpestřením jednotvárného života Jeftova kmene a Jáála obdivuje babylónské hudebníky, kteří jí věnují některé ze svých hudebních nástrojů.\n\nPozději dorazí hlavní babylónské voje a dojde k velkým bojům, při nichž Jefta čelí mnohanásobné přesile. Ještě předtím však kněz Abijam vyjedná přes Jeftův silný odpor vojenskou podporu vůdce dalšího izraelitského kmene Efraim Tachana, kterému kdysi odmítli Galádští v nouzi vojenskou pomoc. Jefta je v boji se svým švagrem Parem a menší skupinou vojáků odříznut od zbytku svých bojovníků, bratr Gádal padne a archa, kterou na poslední chvíli přinese družina nejmladšího bratra Samgara, padne do rukou nepřítele. Když už situace vypadá zcela beznadějně, Jefta si vyžádá od Hospodina pomoc a jako odměnu mu slíbí zápalnou oběť v podobě první osoby, která jej jako první po návratu vyjde z jeho domu uvítat. Za okamžik se bojová situace jako zázrakem obrátí a Jeftovo vojsko dosáhne vítězství. Když je po boji, dorazí na pomoc efraimské vojsko, Jefta je však vykáže ze svého území pod pohrůžkou napadení, k čemuž následně dojde. Když je po všem, Jefta si uvědomuje hrůznost svého slibu Hospodinovi.\n\nAby se vyhnul tomu nejhoršímu, rozhodne se Jefta nevrátit do svého panství Mechanajim, ale zamíří napřed do Masfy. Jáala však předtím Mechanajim opustila, aby otce mohla uvítat jako první, což se při příjezdu do Masfy také stane. Od té doby se Jefta jako vyměněný a prožívá hluboká vnitřní muka a boje, zda má svůj slib splnit. Nakonec se svěří manželce Ketuře, které se mu tím zcela odcizí a přijde o ni, i Jáale, která svou oběť naopak bere jako velikou čest. Jeftův slib Hospodinovi se neutají a mezi lidem zavládne zároveň děs i úcta. Jefta se přestává starat o své úřady a po uplynutí předepsané doby svou oběť nakonec vykoná. Po sedmi letech ve funkci kmenového náčelníka nešťasten umírá, vědom si marnosti své oběti.\n\nV Knize soudců se o Jeftovi vyskytují celkem čtyři zmínky, které sestávají celkem z 27 vět, pocházejí z různých období a na první pohled je kromě jména Jefta mnoho nespojuje. Na jejich základě Lion Feuchtwanger vystavěl svůj obdivuhodný příběh a zasadil jej do doby zhruba 1300 až 1000 před Kristem.\n\nNěmecká\nČeská\n"}
{"id": "938701", "url": "https://cs.wikipedia.org/wiki?curid=938701", "title": "Romská demokratická strana", "text": "Romská demokratická strana\n\nRomská demokratická strana (RDS) vznikla v srpnu 2013, těsně před volbami do Poslanecké sněmovny. Předsedou je Miroslav Tancoš. Program strany počítá s vytvářením nových firem, výstavbou sociálního bydlení. Preferuje zaměstnanost před pasivním pobíráním dávek.\n\nStrana se zúčastnila voleb do Poslanecké sněmovny v roce 2013, kde kandidovala v Libereckém a Středočeském kraji. Získala 609 hlasů (0,01%) a nezískala žádný mandát.\n\nStrana se zúčastnila voleb do Evropského parlamentu v roce 2019. Lídrem kandidátky byl Miroslav Tancoš. Strana obdržela 1 651 hlasů (0,06%) a nezískala tak žádný mandát.\n"}
{"id": "938702", "url": "https://cs.wikipedia.org/wiki?curid=938702", "title": "Běh na lyžích na Zimních olympijských hrách 2002", "text": "Běh na lyžích na Zimních olympijských hrách 2002\n\nBěh na lyžích na olympiádě v Salt Lake City.\n"}
{"id": "938703", "url": "https://cs.wikipedia.org/wiki?curid=938703", "title": "Římskokatolická farnost Nové Veselí", "text": "Římskokatolická farnost Nové Veselí\n\nŘímskokatolická farnost Nové Veselí je územním společenstvím římských katolíků v rámci děkanátu Žďár nad Sázavou brněnské diecéze s farním kostelem svatého Václava.\nPrvní písemná zmínka o obci pochází z roku 1377. Farní barokní kostel svatého Václava byl postaven v polovině 18. století, vysvěcen byl roku 1757.\n1. P. Petr Rummer, nastoupil 1628 2. P. Bartoloměj Pramen, nast. 1634, odešel 1640 3. P. Bartoloměj Vostinský, nast. 1640, odešel 1640 4. P. Jiří Stanislav Kordnel  , nast. 1640, odešel 1653 5. P. Heřman Bartoloměj Sartorius, nast. 1653, odešel 1662, možná měl příjmení Krejčí, což je latinský překlad slova Sartorius 6. P. Václav Senický, nar. Ve Vyškově, nast. 1662, odešel 1668 7. P. Jan Skalka, nast. 1668, odešel 1698 8. P. Jan Kryštof Kubelius, nar. v Telči, nast. 1698, odešel 1705 do Lukova 9. P. Vavřinec Veselý, nast. 1705, odešel 1709 10. P. Matěj Jakeš, nast. 1709, odešel 1722 11. P. Kašpar Jedlička, nast. 1722, odešel 1733 do Šitbořic 12. P. Václav Plasek, nast. 1733, odešel 1733 13. P. Václav Zadražil, nast. 1733, + 1747 14. P. František Kunda, nast. 1747, za něho postaven kostel, odešel 1767 15. P. František Peška, nast. 1767, odešel 1772 16. P. Isidor Mareš, nar. 1743 v Novém Městě, vysvěcen 1766, nast. 1772, za něho postavena fara, děkan, + 12.4.1808 17. P. Kašpar Urbánek, nar. 1762 v Telči, vysvěcen 1789, nast. 1808, + 22.4.1848 18. P. Jakub Vejvoda, nar. 1806 v Rychtářově na Vyškovsku, vysvěcen 1833, nast. 1848, + 19.8.1877 19. P. Hubert Zelinka, nar. 1827 v Náměšti nad Oslavou, vysvěcen 1852, nast. 1877, odešel 1890 do Žďára, + 5.4.1903 20. P. Arnošt Vlček, nar. 1842 v Příštpu u Jaroměřic n. Rokytnou, vysvěcen 1867, nast. 1890, odešel 1893 do Borkovan u Brna, + 12.10.1916 21. P. František Chalupa, nar. 28.10.1853  v Měříně, vysvěcen 1879 v Brně, v N. Veselí  1893 – 1898, odchází do Zábrdovic, kde slouží do r. 1919, + 22.2.1925 22. P. František Vítek, nar.  4.9.1858 v Týništi v Čechách, vysvěcen 1883, 1891 – 1898 farář v Jamách, v N. Veselí 1898 – 1912, odešel do Polné, kde byl až do smrti děkanem a poslední rok okresním vikářem, + 5.10.1942 v Polné 23. P. Jan Filipovič, nar. 8.5.1876 v Moravské Nové Vsi, vysvěcen 1901 v Brně, v N. Veselí 1912 – 27.12.1941, kdy zemřel a pochován v N. Veselí na starém hřbitově 24. P. Emanuel Kuchař, nar. 8.8.1910 v Prostějově, vysvěcen 1935, v Novém Veselí 1942 – 1951, kdy odešel do Rybného u Rychnova nad Kněžnou 25. P. Karel Trunda, 14.02.1920 narozen v Protivanově, 29.07.1945 vysvěcen na kněze v Brně, 1951 – 1960 v N. Veselí, pak odešel do Nového Města  a v roce 1964 do Čebína, kde v květnu 1986 zemřel slepý a 31.5. byl pohřben 26. P. Rudolf Pazourek, 21.09.1923 narozen ve Vysokých Popovicích,   05.07.1947 vysvěcen na kněze v Brně, od 01.04.1960 administrátor v Novém Veselí, 17.08.1960 zajištěn – bez státního souhlasu,  od 15.04.1969 administrátor  v Dubňanech, pak ve Vratěníně od r.1972 farář v Cetkovicích u Boskovic, tam 21.10.1995 zemřel a pohřben 27. P. Karel Šindelář, nar. 30. 12. 1915 v Předhoří ve farnosti Luka n. Jihl., vysvěcen 1940 v Brně, 1946 – 1960 administrátor v Horních a Dolních Věstonicích, v N. Veselí od r.  1960,  děkan žďárský, později i arcikněz jihlavský, + 7.11. 1981 a pohřben na starém hřbitově 28. P. Alois Weigl, nar. 7.2.1927 ve Svatoslavi u Brna, vyhnán ze semináře k PTP, pak ve výrobě, vysvěcen až 1970 v Brně, v N. Veselí od r. 1981, od r. 1986 i Bohdalov, zemřel v nemocnici v N. Městě 11.5.2009 a pochován ve Svatoslavi 29. P. RNDr Miroslav Kazík, nar. 1957 v Uh. Hradišti, vysvěcen 27.6.1998 v Brně, v N. Veselí a Bohdalově 2009 – 2017 , přeložen do Ivančic u Brna 30. P. Jan Peňáz  \n\nKaždou první středu v měsíci je mše sv. pro rodiče s malými dětmi se zpěvem rychlejších dětských písní.\nAdorační den připadá na 13. září.\nBěhem roku 2018 se uskutečnily pouti v Kotlasech, Budči, Újezdě, Matějově, Březí, Novém Veselí i Bohdalově.\nDne 17. června 2018 se konalo ve farním kostele biřmování.\nVe farnosti se pravidelně koná tříkrálová sbírka. V roce 2016 se při sbírce vybralo v Novém Veselí 42 083 korun. V roce 2018 to bylo v Novém Veselí 52 785 korun a v celé farnosti pak 124 693 korun.\n\n"}
{"id": "938705", "url": "https://cs.wikipedia.org/wiki?curid=938705", "title": "D-3000", "text": "D-3000\n\nD-3000 je egyptský raketomet pro vytváření kouřových clon. D-3000 se montuje na obrněný transportér Walid, odkud střílí 80mm rakety. Za normálního počasí vydrží clona 15 minut a dosáhne do výšky až 1000 metrů. Větší verze D-6000 se montuje na boční stranu věže tanku T-62, odkud střílí 122mm rakety.\n\n"}
{"id": "938706", "url": "https://cs.wikipedia.org/wiki?curid=938706", "title": "Krommyónská svině", "text": "Krommyónská svině\n\nKrommyónská svině (starořecky \"Ὑς Κρομμυων\", také známá Phaea nebo Phaia, řecky \"Φαια\") je prase popisované v řecké mytologii.\n\nKrommyónská svině je divoké prase, které pustošilo oblast kolem vesnice Krommyon mezi Magarou a Korintem a nakonec bylo zabito Theseem při jeho dobrodružství. Dle knih Bibliotheca (Pseudo-Apollodorus) se povídá, že je dcerou Echidny a Týfóna a byla pojmenovaná po staré ženě, která ji vychovávala. Podle Strabóna je svině matkou Kalydonského kance. Gaius Iulius Hyginus řekl, že svině, kterou Theseus zabil v Krommyónu, byl divoký kanec. Mezi její sourozence patří Kerberos, Orthos, Hydra, Chiméra, Nemejský lev a Sfinx.\n\n"}
{"id": "938708", "url": "https://cs.wikipedia.org/wiki?curid=938708", "title": "Conflans-sur-Seine", "text": "Conflans-sur-Seine\n\nConflans-sur-Seine je francouzská obec v departementu Marne v regionu Grand Est. V roce 2010 zde žilo 678 obyvatel. Leží na břehu řeky Seiny.\n\n\"Počet obyvatel\"\n\n"}
{"id": "938714", "url": "https://cs.wikipedia.org/wiki?curid=938714", "title": "Marcilly-sur-Seine", "text": "Marcilly-sur-Seine\n\nMarcilly-sur-Seine je francouzská obec v departementu Marne v regionu Grand Est. V roce 2010 zde žilo 630 obyvatel. Leží na soutoku řek Seina a Aube.\n\n\"Počet obyvatel\"\n\n"}
{"id": "938721", "url": "https://cs.wikipedia.org/wiki?curid=938721", "title": "Come non detto", "text": "Come non detto\n\nCome non detto (tj. \"Jak neřečeno\") je italský hraný film z roku 2012, který režíroval Ivan Silvestrini.\n\n25letý Mattia žije v Římě a bydlí se svou kamarádkou Stefanií, ale udržuje na dálku vztah se svým přítelem Eduardem, který bydlí v Madridu. Před svou rodinou tají, že je gay, protože se bojí, že rodiče pro něho nebudou mít dostatek porozumění. Jednoho rána mu Eduard sdělí, že za ním ještě téhož dne přiletí do Říma, aby poznal jeho rodiče. Mattia si proto cvičí svůj coming out na společnou večeři, na které se má sejít celá rodina. Přitom během celého dne vzpomíná na chvíle, kdy se s Eduardem potkali a na to, jak potkával své přátele. Když Eduard přiletí, zůstane v bytě se Stefanií. Mattia jde na večeři, kde oznámí rodičům, babičce a sestře, že je gay. Rozhodne se přestěhovat do Španělska za Eduardem.\n"}
{"id": "938724", "url": "https://cs.wikipedia.org/wiki?curid=938724", "title": "Medzirozsutce", "text": "Medzirozsutce\n\nMedzirozsutce (1 200 m n. m.) je sedlo v Malé Fatře na Slovensku. Nachází se v hlavním hřebeni kriváňské části pohoří mezi Velkým Rozsutcem (1 609 m) a hřebenem Malého Rozsutce. Hlavní hřeben se asi 300 m severně od sedla napojuje na kolmý hřeben \"Rozsutcov\", v němž se za sedlem Zákres (1 225 m) nachází Malý Rozsutec (1 344 m). Západní svahy spadají do tzv. Jánošíkových dier, východní do Biele doliny. Místo je součástí Národní přírodní rezervace Rozsutec. Jedná se důležitou křižovatku turistických tras, nachází se zde turistický přístřešek se stolem a lavicemi. Kousek pod sedlem se nachází pramen pitné vody.\n\n\n\n"}
{"id": "938727", "url": "https://cs.wikipedia.org/wiki?curid=938727", "title": "Giselle (balet)", "text": "Giselle (balet)\n\nGiselle je romantický balet o dvou jednáních na hudbu Adolpha Charlese Adama. Autor libreta Théophile Gautier se inspiroval v knize \"O Německu\" Heinricha Heineho, kde básník zmiňuje pověst o dívkách, jež zemřou neprovdány, po smrti se stanou vílami a utancovávají pocestné k smrti. Premiéra byla v Paříži roku 1841. Choreografii navrhl Jules Perrot, v 80. letech doznala úprav od Maria Petipy.\n\nGiselle je venkovská dívka, která ráda tančí. Miluje ji Hilarion, ona má však ráda Albrechta. Albrecht ale není obyčejný vesničan, nýbrž šlechtic. Giselle s Albrechtem tančí, je však brzy unavená, protože má slabé srdce. Hilarion tajně vejde k Albrechtovi do domku a objeví jeho meč, a tak zjistí jeho šlechtický původ. Přichází panstvo, které je v kraji na lovu, aby si ve vesnici odpočinulo. Ve vesnici se slaví svatba. Hilarion oslavy přeruší a dokáže všem, že Albrecht lhal. Giselle nevěří. Hilarion svolá loveckou společnost, šlechtična Bathilda pozná Albrechta, se kterým je zasnoubena. Giselle se zhroutí a zblázní se. Umírá v Albrechtově náručí. \n\nV lese u hrobu Giselle se v noci objeví víly v čele s Myrthou. Čekají na Giselle. K dívčinu hrobu přijde Hilarion. Víly ale každého pocestného utancují k smrti a nejinak je tomu i s Hilarionem. Když se objeví Albrecht, má mít stejný osud. Zastane se ho však Giselle a pomůže mu noc přestát. Objevují se první sluneční paprsky, víly nechávají Albrechta a mizí. Giselle se loučí s Albrechtem, musí též odejít a Albrecht zůstává sám u jejího hrobu. \n"}
{"id": "938730", "url": "https://cs.wikipedia.org/wiki?curid=938730", "title": "Ylvis", "text": "Ylvis\n\nYlvis je bratrské komediální duo pocházející z Bergenu v Norsku. Po úspěšném debutu v roce 2000 se zúčastnili několika koncertů a byli hosté v rádiových a televizních show. Proslavili se hlavně svým singlem \"The Fox\"\" (Liška)\", vydaným 3. 9. 2013. Skladba byla původně určena jako vtip pro podzimní premiéru 3. série jejich show I kveld med Ylvis (\"Dnes večer s Ylvis\"), avšak za pouhé čtyři dny dosáhla na YouTube 7 milionů zhlédnutí a z Ylvis se rázem staly globální hvězdy. Již za necelý první měsíc měl klip přes 350 miliónů zhlédnutí a ke 3. únoru 2020 dosáhl klip přes 910 miliónu zhlédnutí.\n\nVegard Urheim Ylvisåker (*1979, Trondheim) a Bård Urheim Ylvisåker (*1982, Bergen) žili od narození v Bergenu (rodiče pocházejí z provincie Sogn og Fjordane) na západě Norska. V dětství se však se svými rodiči přestěhovali do Angoly a Mosambiku, kde jejich otec pracoval v jako inženýr. Po pár letech se vrátili zpět do Bergenu. Již jako malí byli vedeni k hudbě. Vegard se učil hrát na violu a piano a Bård na housle a saxofón. Mají nejmladšího bratra jménem Bjarte Urheim Ylvisåker, který s nimi občas vystupuje na koncertech, jeho specialitou je píseň \"I will never be a star\" (\"Nikdy nebudu hvězda\"), kde zpívá o úspěchu svých bratrů, zatímco on nikdy slavný nebude.\n\nOba nyní se svými rodinami žijí v Oslu, převážně kvůli práci. Bård má dvě dcery a jednoho syna, Vegard má dva syny a jednu dceru.\nNa střední škole se často zapojovali do školního divadla gymnázia Fana i do pěveckých sborů. V roce 2000 si jejich vystoupení všiml Peter Brandt, který jim poté zorganizoval debut v divadle Ole Bull. Jejich show nesla název „Ylvis – en kabaret“.\n\nV roce 2006 podepsali smlouvu s produkční společností Stageway. Debutovali také jako hosté v úspěšném rádiovém pořadu „O-fag“.\n\nJejich nejúspěšnější hit je určitě \"The Fox\". Zúčastnění jsou oblečení v kostýmech různých zvířat a napodobují pro určitý druh specifické zvuky. Smyslem písně je zamyšlení nad tím, jak dělá liška, jež má zároveň největší prostor v oblasti kostýmů a efektů. Píseň sama začíná slovy: \"Pes dělá haf, kočka dělá mňau, pták dělá píp a myš piští\". I přesto se klip a píseň staly ihned hitem internetu, během několika málo dnů klip vidělo několik desítek milionů lidí. Díky rostoucí světové oblibě klip míří velmi vysoko. Do repertoáru skupiny Ylvis patří také například píseň Stonehenge, Massachusetts, Someone like me, Pressure, Work it, Jan Egeland či Kjemperform, atd. Se svým velkolepým turné \"The Expensive Jacket Tour\" objeli v roce 2014 celé Norsko.\n\nKromě své hudební kariéry také moderují norskou populární talk-show \"I Kveld Med Ylvis\" (\"Dnes večer s Ylvis\") na TVNorge, kde je doplňují Calle Hellevang Larsen (1., 3. a 4. série, v 2. sérii David Chandra Batra) a Magnus Devold.\n\nDále mají za sebou již 4 série varietních vystoupení složených z různých vtipných skečí a hudebních vystoupení.\n\nTěsně před zveřejněním klipu písně \"The Fox\" vydali Ylvis dětskou knihu se stejnojmenným názvem.\n\n\n\n\n\n\n\n\n"}
{"id": "938731", "url": "https://cs.wikipedia.org/wiki?curid=938731", "title": "Mistrovství světa v silniční cyklistice 2013", "text": "Mistrovství světa v silniční cyklistice 2013\n\nMistrovství světa v silniční cyklistice 2013 proběhlo od 22. září do 29. září 2013 v italské Florencii. Byl to 86. ročník tohoto šampionátu a 13. ročník pořádaný v Itálii. Zúčastnilo se celkem 77 zemí.\n"}
{"id": "938735", "url": "https://cs.wikipedia.org/wiki?curid=938735", "title": "Marcilly", "text": "Marcilly\n\nMarcilly je název více obcí ve Francii:\n\n\n"}
{"id": "938742", "url": "https://cs.wikipedia.org/wiki?curid=938742", "title": "Emir (zpěvák)", "text": "Emir (zpěvák)\n\nEmir (*7. září 1980, Istanbul, Turecko) je turecký popový zpěvák. Vystudoval obor Komunikace na Mamarské univerzitě. V roce 2009 jeho píseň \"Eline Düştüm\" vyhrála cenu \"Nejžádanější píseň roku\", která je jednou z cen \"Istanbul FM\". Písně z jeho debutového alba obsadily tři pozice v Top 5 \"Turkish Singles Chart\". První píseň dala i název celému albu \"Ben Sen Olaman\". Druhou příčku obsadila píseň \"Eline Düştüm\" a čtvrtou příčku píseň \"Tornistan\". Píseň \"Súdán Sebep\" dosáhla v top v \"Turkish Chart\" v červnu 2012.\n\n"}
{"id": "938748", "url": "https://cs.wikipedia.org/wiki?curid=938748", "title": "Ján Burius", "text": "Ján Burius\n\nJán Burius (18. ledna 1636 – 1689) byl slovenský evangelický kazatel, historik a spisovatel.\n\nNapsal rozsáhlou práci o pronásledováni evangelíků v Uhersku \"Micae Historiae evangelicorum in Hungaria ab anno 1673 ad 1688 annum\" (Dějiny zbytků evangelíků v Uhersku od roku 1673 do roku 1688), která vyšla tiskem roku 1864.\n"}
{"id": "938749", "url": "https://cs.wikipedia.org/wiki?curid=938749", "title": "Marcilly (Manche)", "text": "Marcilly (Manche)\n\nMarcilly je francouzská obec v departementu Manche v regionu Normandie. V roce 2010 zde žilo 372 obyvatel.\n\n\"Počet obyvatel\"\n"}
{"id": "938753", "url": "https://cs.wikipedia.org/wiki?curid=938753", "title": "Marcilly-la-Campagne", "text": "Marcilly-la-Campagne\n\nMarcilly-la-Campagne je francouzská obec v departementu Eure v regionu Normandie. V roce 2010 zde žilo 1 023 obyvatel.\n\n\"Počet obyvatel\"\n\n"}
{"id": "938757", "url": "https://cs.wikipedia.org/wiki?curid=938757", "title": "Defying Gravity (film)", "text": "Defying Gravity (film)\n\nDefying Gravity (tj. \"Odolný gravitaci, Stav beztíže\") je americký hraný film z roku 1997, který režíroval John Keitel podle vlastního scénáře. Film popisuje vztah dvou studentů, z nichž jeden je napaden kvůli homosexualitě.\n\nJohn Griffith zvaný Griff je průměrný student, který bydlí na koleji, zatímco jeho přítel Pete se z koleje odstěhoval. Griff a Pete mají utajený sexuální vztah. Griffovi toto uspořádání vyhovuje, protože nechce, aby někdo věděl, že je gay, ale Pete chce, aby tvořili klasický pár se vším všudy. Griff tedy jednou souhlasí a jde s ním na rande. Je však naštvaný, když zjistí, že Pete naplánoval setkání v gay kavárně. Jejich rande skončí hádkou a odchodem z kavárny. Pete odchází sám do temné uličky, Griff nasedá do svého džípu a všimne si černého auta, které jede uličkou za Petem.\n\nDruhého dne se Griff a jeho spolubydlící dozvědí, že Pete byl brutálně napaden a leží v kómatu v nemocnici. Griff je šokován a s Toddem jedou do nemocnice za Petem. Zde potkají detektivku Hornovou, která vyšetřuje útok, ale Griff jí neřekne, že byl s Petem té noci. Griff se straní svých přátel a zanedbává výuku. Jde zpět do kavárny, kde potká spolužačku Denetru, se kterou se spřátelí. Zajde rovněž za Petem do nemocnice, kde se setká s jeho rodiči. Griff kvůli starostem s Petem zapomene zajisti občerstvení na večírek na koleji. Po hádce se spolubydlícími se Todd rozhodne Griffa vzít za město na výlet. Zde Griff přizná Toddovi, že miluje Peta, a že spolu byli večer před napadením. Todd s ním jde rovnou na policejní stanici, kde Griff učiní výpověď. Po jejich návratu na kolej potkají studenta Smittyho, který zde parkuje se svým černým autem, ve kterém Griff pozná vůz, který následoval Peta. Spolubydlící Stewy se přizná k útoku, že ve tmě nepoznali Peta.\n\nGriff se poté odstěhuje z koleje do domu k Petovi. Po čase se Pete probere z kómatu a Griff mu slibuje, že ho neopustí. Když se Pete uzdraví, stane se z nich klasický pár.\n\n"}
{"id": "938759", "url": "https://cs.wikipedia.org/wiki?curid=938759", "title": "Beauvoir-en-Lyons", "text": "Beauvoir-en-Lyons\n\nBeauvoir-en-Lyons je francouzská obec v departementu Seine-Maritime v regionu Normandie. V roce 2010 zde žilo 594 obyvatel.\n\n\"Počet obyvatel\"\n\n"}
{"id": "938764", "url": "https://cs.wikipedia.org/wiki?curid=938764", "title": "Induktivní logické programování", "text": "Induktivní logické programování\n\nInduktivní logické programování (také pod zkratkou ILP – Inductive logic programming) je podoborem oboru strojového učení, v rámci kterého zahrnuje techniky strojového učení spadající pod širší kategorii konceptního učení (concept learning). Cílem konceptního učení je naučení nějakého konceptu, jenž definuje třídu objektů, příkladů, nebo individuí tak, že na základě jistých tréninkových příkladů a znalostní báze (background knowledge) bude vygenerována hypotéza, která by mohla být dobrou aproximací originálního konceptu. Ukazuje se, že jazyk pozůstávající z logických programů poskytuje dostatečnou expresivnost pro řešení mnohých učících problémů s relacemi. Systémy, které dokáží indukovat hypotézu ve formě logického programu proto nazýváme systémy induktivního logického programovaní (ILP systémy – \"Inductive Logic Programming systems\").\n\nILP rozšiřuje možnosti tradičnějších metod, kde jsou příklady i hypotézy popsány hodnotami atributů (attribute-value, neboli AV), o expresivnost prvořádové logiky. ILP metody mohou tedy využívat vztahy mezi vlastnostmi charakterizujícími příklady a mezi samotnýma příklady, a vyjádřit jich ve formě prvořádových predikátů s proměnnými.\n\nKombinace strojového učení a logického programování rozvíjí běžné induktivní strojové učení o nástroje a techniky k indukci hypotézy z pozorování (příkladů) a syntetizaci znalostí ze zkušenosti. Užívání výpočtové logiky jako reprezentačního mechanizmu pro hypotézy a pozorování napomáhá ILP překonat dvě hlavní omezení klasických technik strojového učení (jakým je např. Top-Down-Induction-of-Decision-Tree, TDIDT):\n\nNavíc ILP rozšiřuje teorii a praxi výpočtové logiky větším využíváním indukce jako způsobu inference. Zatímco současná výpočtová logika popisuje deduktivní inferenci z logických formulí poskytnutých uživatelem, ILP popisuje induktivní inferenci logického programu na základě příkladů a znalostní báze.\n\nSpecifikace problému:\nNechť je daná množina Hornových klauzulí formula_1 (znalostní báze, teorie), množina pozitivních příkladů formula_2 a množina negativních příkladů formula_2. Potom najdi hypotézu formula_4 takovou, že\n\nCílové koncepty v ILP jsou reprezentovány vo formě prvořádových predikátů formula_22(formula_23..,formula_23) jisté arity formula_25. Hypotézy generované učícím algoritmem jsou definicemi pro každý z cílových predikátů formula_22, ve formě množiny logických klauzulí (pravidel) formula_22(formula_23..,formula_23)←formula_30...,formula_30, kde formula_30..,formula_30 sú literály.\n\nExistence znalostní báze jako jistého souboru předešlých znalostí není nutná, avšak pro závažnější problémy žádoucí, jelikož eventuálně slouží k lepší a přirozenější vyjadřovací schopnosti při generalizaci příkladů. Nebo jinak, znalostní báze determinuje vyhledávací prostor popisů konceptů, jenž nazýváme prostor hypotéz (hypothesis space).\nNa základě tohoto můžeme přeformulovat naši definici slovně takhle: \nNechť je dána množina tréninkových příkladů formula_2 a znalostní báze formula_1, najdi hypotézu formula_4, vyjádřenu v nějakém jazyce pro popis konceptů formula_30 tak, že formula_4 je úplná a konzistentní vzhledem ke znalostní báze formula_1 a příkladům formula_2.\nDefinice: Hypotézu formula_4 nazýváme \"úplnou\" vzhledem k množině tréninkových příkladů formula_2 a znalostní bázi formula_1, jestli z hypotézy a znalostní báze může být odvozen každý pozitivní příklad v tréninkové množině (formula_1 ∪formula_4 ⊢ formula_46, pro všechna formula_46∈formula_2)\nDefinice: Hypotézu formula_4 nazýváme \"konzistentní\", jestli žádný negativní příklad nemůže být z hypotézy a znalostní bázi odvozen (formula_1 ∪formula_4 ⊬ formula_46, pro všechna formula_46∈formula_2).\n\nV principu se tedy jedná o žádoucí podmínky, které jsou již zahrnuty v definice výše, nicméně tyhle podmínky se ukáží jako svazující v praktických situacích s nedokonalými informacemi (např. chybějící hodnoty, chyby v tréninkových příkladech a znalostní bázi – tzv. hluk nebo noise, nedostateční množství příkladů ...). Navíc mohou tyhle podmínky pomoci k produkci přílišně složitých hypotéz, které způsobují tzv. přeučení tréninkových příkladů (v anglické literatuře označováno jako \"overfitting\").\n\nZvolený jazyk je také jedním z mechanizmů, které mohou omezit vyhledávaní hypotéz, tedy určují prostor hypotéz samotný. Když zvolíme silnější jazyk (tedy méně expresivní jazyk kandidátních hypotéz), vyhledávací prostor se zmenší a učení se stane efektivnější; avšak tahle metoda stejně zamezí, aby systém nalezl komplexnější řešení, které není obsaženo v méně expresivním jazyce. Tato dilema mezi expresivností a komplexitou tvoří velkou část současného výzkumu v oboru induktivního učení.:\nPříkladem jazykových omezení na typ klauzulí v predikátových definicích jsou Hornovy klauzule, klauzule bez funkčních symbolů (teda v predikátech v klauzulových literálech se nenacházejí žádné složitější termy, jenom proměnné a konstanty), nerekurzivní predikáty (cílový predikát se nesmí objevit v tele klauzule).\n\nVýše popsané koncepty lze ilustrovat na jednoduchém příkladu, v němž se snažíme definovat cílový koncept \"dcera\" vyjádřen pomocí predikátu dcera(X,Y) (X je dcera Y). V tabulce 1 jsou tréninkové příklady formula_2 (kde znamínkem + jsou označeny pozitivní příklady a znaménkem mínus negativní příklady)a znalostní báze formula_1.\nTabulka 1 :\nILP algoritmus je schopný vygenerovat následující hypotézu predikátu dcera(X,Y) (předpokládáme jazyk formula_30 Hornových klauzulí:\nTohle možno vyslovit v programovacím jazyku Prolog ve formě pravidla dcera(X,Y):- žena(X), rodič(Y,X)., v přirozeném jazyce: \"Když X je žena a Y je rodič X, pak X je dcera Y.\".\n\nExistují různé pohledy na klasifikaci ILP systémů :\nna základě několika kritérií:\nNa základě tyhle rozdělení je možné udělat nejdůležitější rozlišení, a to mezi empirickými ILP systémy a interaktivními ILP systémy.\n\nAbychom výše zmíněnou definici učení spravili funkčnější, je vhodné využít sémantického pojmu \"pokrytí\". Říkáme, že formula_46 je pokryto hypotézou formula_4 při dané znalostní bázi formula_1, když formula_46 je logickým důsledkem formula_1 ∪formula_4, teda formula_1 ∪formula_4 ⊨ formula_46.\n\nDefinice: Mějme formula_1 znalostní bázi, formula_4 hypotézy a množinu příkladů formula_2, funkce formula_70 je definována následovně: formula_70 (formula_1 ,formula_4, formula_46) = formula_75, když formula_1 ∪ formula_4 ⊨ formula_46.\nRozšířením funkce na množiny příkladů dostaneme formula_70(formula_1,formula_4,formula_2) = { formula_46 ∈ formula_2 | formula_1 ∪ formula_4 ⊨ formula_46 }.\n\nTahle definice pokrytí je ovšem \"intenzionální\", jelikož znalostní báze formula_1 je intenzionální obsahující i základní fakty (pozitivní a negativní příklady) i \"nezákladní\" klauzule (v znalostní bázi). Na druhé straně, extenzionální pojem pokrytí v sobě zahrnuje extenzionální znalostní bázi, která sestává jenom ze základních faktů. Většina empirických ILP systémů využívá právě tohohle pojmu. V tomhle případe, jestli formula_1 obsahuje intenzionální predikátové definice, extenzionální ILP systém musí transformovat formula_1 do základního modelu formula_91 bázové teorie formula_1 (teda do modelu, jenž obsahuje všechny pravdivé základní fakty odvozené z formula_1).\nNásledně můžeme definovat pojem \"extenzionální pokrytí\".\nDefinice: Hypotéza formula_4 extenzionálně pokrývá příklad formula_46 vzhledem ku základnímu modelu formula_91, když existuje klauzule formula_97 ∈ formula_4, formula_97 = formula_100 ← formula_101, a substituce θ taková, že formula_100θ=formula_46 a formula_101θ = {formula_30...,formula_30}θ ⊆ formula_91. Tohle pokrytí pak značíme formula_70(formula_91, formula_4, formula_46).\nÚloha empirického ILP systému v sobě zahrnuje některé odlišnosti, hlavně typickou orientaci na jediný cílový koncept v prostředí velkého souboru převážně zašuměných (noisy) příkladů, využívaní tréninkových příkladů najednou (batch learner), neinteraktivní charakter, a učení od základů.\nMohli bychom ji popsat následovně:\nDána je množina tréninkových příkladů formula_2 pozůstávající z pravdivých formula_2 a nepravdivých formula_2 základních faktů o neznámém predikátu formula_22. Jazyk formula_30 specifikuje syntaktické restrikce definice predikátu formula_22. Dána je znalostní báze formula_1, definující predikáty formula_119 (odlišné od formula_22), které mohou být použity v definici formula_22 a poskytující dodateční informace o argumentech příkladů predikátu formula_22.\nNájdi definici formula_4 pre formula_22, vyjádřitelní v formula_30 takovou, že formula_4 je úplní a konzistentní vzhledem ku formula_2 a formula_1. :\nSystémy, které bychom mohli zařadit mezi empirické ILP, jsou např. FOIL, GOLEM, PROLOG.\n\nInteraktivní ILP jsou naproti empirickým převážně orientovány na učení mnohých cílových predikátů z menšího množství příkladů, typicky inkrementálně. Jejich úkol bychom mohli popsat takhle:\nDaná je množina tréninkových příkladů formula_2 o vícerých predikátech, znalostní báze formula_1 s predikátovými definicemi, které považujeme za platné a současná hypotéza formula_4 pokud možno neplatná. Navíc zde existuje nějaké orákulum, které je schopné rozhodnout o náležitosti dotazů o příkladech formula_46 do pozitivní a negativní třídy příkladů.\nNajdi novou hypotézu formula_4, získanou odvoláváním a potvrzováním jednotlivých klauzulí z formula_4 tak, aby formula_4 byla úplná a konzistentní vzhledem ku příkladům formula_2 ∪ {formula_46} a znalostní bázi formula_1. :\n\nV tomhle procese sehrává důležitou úloha možná změna hypotézy jazyka formula_30 v procese učení. Tahle změna může vést ku tvorbě nových predikátů, stejně tak i silnějších hypotéz jazyka.\nMezi tyhle systémy bychom mohli zařadit MIS sestavený Ehudem Shapirem, MARVIN, CLINT, nebo CIGOL.\n\nNa konceptní učení je možno nahlížet jako na vyhledávací problém, kde cílem je najít stavy v prostoru hypotéz, které uspokojují nějaké kvalitativní kritéria. Pro umožnění hledání je nutné strukturovat prostor hypotéz, což je možné prostřednictvím speciálního svazu θ-zahrnutí. Díky tomu zavedeme do struktury částečné uspořádaní. Nejprve je nutné definovat funkci substituce.\nDefinice: Substituce θ = {formula_23/formula_141...,formula_23/formula_141} je funkce z proměnných do termů. Aplikací substituce θ na dobře vytvořenou formuli formula_144 se získá formula_144θ, kde jsou všechny výskyty každé proměnné formula_23 ve formula_144 nahrazeny stejným termem formula_141.\nDefinice: Klauzule formula_97 = formula_100←formula_101 (kde formula_100 je atom formula_22(formula_23...,formula_23) a formula_101 je konjunkce literálů formula_30...,formula_30) θ-zahrnuje klauzuli formula_97', když existuje substituce θ={formula_23/formula_141...,formula_23/formula_141} z proměnných formula_23 v formula_97 do termů formula_141 tak, že klauzule formula_97 se substitucí θ je podmnožina klauzule formula_97' (formula_97θ⊆formula_97')\nPříklad\nNechť máme klauzuli formula_171, kde formula_172 představuje vztah \"X je dcera Y\" a formula_173 zase vztah \"Y je rodič X\".\nNechť termy m = Marie, a = Anna, t = Tomáš.\nSubstitucí formula_174 získáme klauzuli formula_175.\nNotace formula_176 může být vyjádřena i ve formě\nKlauzule formula_97 pak θ-zahrnuje klauzuli formula_179, kde atom formula_180 možno interpretovat jako \"X je žena\", pod substitucí formula_181.\nKlauzule formula_97 také θ-zahrnuje klauzuli formula_183 pod substitucí formula_184, protože formula_185\n\nθ-zahrnutí zavádí syntaktický pojem obecnosti. Klauzule formula_97 je alespoň tak obecná jak klauzule formula_187 (formula_188), když formula_97 θ-zahrnuje formula_187. Klauzule formula_97 je obecnější jako klauzule formula_187 (formula_193), když platí formula_188 a neplatí formula_195. V tomto případě říkáme, že formula_187 je specializací (zjemněním) formula_97 a formula_97 je generalizací formula_187.\nTakhle definováno θ-zahrnutí, které zavádí svaz (formula_200) na množině redukovaných klauzulí (což znamená, že každé dvě klauzule mají nejmenší horní mez (nhm) a největší dolní mez (ndm)), zároveň poskytuje dostateční základnu pro dvě ILP techniky:\n\n\nPoužívají se hlavně u interaktivních (inkrementálních) ILP systémů. Začínají od nejvíce specifikované klauzule, která pokrývá daný příklad, a poté zobecňují tuhle klauzuli, až kým nemůže být více zobecněná bez pokrytí negativních příkladů. Využívají dvě základní generalizační (syntaktické) operace:\nPři tyhle technikách se využívá ještě pojmu nejmenší obecní zobecnění (z ang. least general generalization, lgg), která pomáhá minimalizovat riziko z přijetí negativních příkladů. Pojem \"lgg\" vychází ze svazového uspořádání, které bylo zavedené prostřednictvím θ-zahrnutí.\nDefinice: Nejmenší obecní zobecnění (lgg) dvou redukovaných klauzulí formula_97 a formula_187 je nejmenší horní mez formula_97 a formula_187 v θ-zahrnujícím svaze, a označuje se formula_205.\nTohle je ovšem jenom základní definice, lgg je jinak definováno rekurzivně pro termy, predikáty, literály a klauzule.\n\nTyto techniky jsou využívány empirickými ILP systémy, protože hledání shora-dolů se lépe přizpůsobuje heuristice omezování velkého vyhledávacího prostoru. Využívají specializační operátor, jinak nazýván i zjemňující operátor, jenž je založený na θ-zahrnutí.\nDefinice: Pro daný jazyk formula_30, zjemňující operátor ρ mapuje klauzuli formula_97 do množiny klauzulí formula_208, které jsou specializací (zjemněním) klauzule formula_97 :\nformula_210\nTento operátor využívá dvě základní specializační (syntaktické) techniky:\nAlgoritmus využíván při této technice iterativně přidává nové klauzule formula_211 k finální hypotéze formula_4, aby pokrývala stále větší množinu příkladů, a eliminuje předtím přidány klauzule, které nakonec pokrývají i negativní příklady, až kým je hypotéze \"úplní\" a \"konzistentní\". Přitom využívá orientovaný acyklický graf (v tomhle případe nazýván zjemňující/specializační graf), v kterém uzly představují programové klauzule a hrany korespondují se základními zjemňujícími operacemi (substituce a přidávání literálů). Tenhle graf pak funguje ku vyhledávání od nejobecnější klauzule (prázdný klauzule (formula_213) ku více specifické klauzuli (formula_214) pokrývající podmnožinu pozitivních příkladů formula_2+.\n"}
{"id": "938769", "url": "https://cs.wikipedia.org/wiki?curid=938769", "title": "Brestová (Roháče)", "text": "Brestová (Roháče)\n\nBrestová je hora v Roháčích, na hlavním hřebeni Západních Tater. Nachází se asi 6 km jihovýchodně od Zuberce.\n\nBrestová se nachází v severní části rozlehlého masivu Salatínu (2048 m), od kterého je oddělena sedlem Parichvost (1856 m). Asi 300 metrů severně od tohoto sedla se nachází vrcholová kóta Brestové s výškou 1934 m n. m. Na některých mapách (např. mapy.hiking.cz) je vrchol Brestové vyznačen o dalších 300 m dál severozápadním směrem a s výškou jen 1903 m n. m, to je ale jen spočinek hlavního vrcholu.\n\nHřeben Roháčů se nad Brestovou stáčí na západ a pokračuje nevýraznými vrcholy Zuberec a Pálenica a končí v sedle Pálenica, necelé 2 km západně od Brestové.\n\nNa východních svazích Brestové se v Salatínské a Roháčské dolině nachází významné lyžařské středisko Zverovka - Spálená.\n\nPřístup je možný z několika směrů:\n"}
{"id": "938773", "url": "https://cs.wikipedia.org/wiki?curid=938773", "title": "Dubová hora (Polomené hory)", "text": "Dubová hora (Polomené hory)\n\nDubová hora (397 m n. m.) je vrch v okrese Česká Lípa Libereckého kraje, ležící asi 2,5 km západně od Dubé, ve stejnojmenném katastrálním území a částečně na území Pavliček. Na jihozápadním svahu leží samota Horní Dubová Hora.\n\nVrch náleží do celku Ralská pahorkatina, podcelku Dokeská pahorkatina, okrsku Polomené hory, podokrsku Vlhošťská vrchovina a Domašické části.\nAutomobilem se dá nejblíže dojet do Horní Dubové hory. Po severním svahu vrchu prochází modrá turistická značka (Dubá – Pavličky).\n"}
{"id": "938775", "url": "https://cs.wikipedia.org/wiki?curid=938775", "title": "Chvátal", "text": "Chvátal\n\nChvátal (Chvátalová), Chvatal, Chwatal, Quatal či Quadal je používané příjmení.\n\n\ntaké s krátkým \"\"a\"\"\n\n"}
{"id": "938776", "url": "https://cs.wikipedia.org/wiki?curid=938776", "title": "Elektrický paralyzér", "text": "Elektrický paralyzér\n\nElektrický paralyzér je neletální (nesmrtící) zbraň založená na účincích elektrického proudu. Útočník je dočasně zneškodněn po působení elektrického šoku, který ochromí funkci příčně pruhovaného svalstva. Elektrický paralyzér se používá především v sebeobraně a při policejních zákrocích.\n\nElektrický paralyzér generuje z nízkého vstupního napětí vysoké výstupní napětí. Jako zdroj se obvykle používá baterie s napětím od 1,5 do 12 V. Napětí ze zdroje prochází zesilovacím obvodem, kde je znásobeno na 200 000 až 500 000 Voltů, ale dochází ke snížení intenzity elektrického proudu. Součástí tohoto obvodu je také oscilátor měnící kmitočtovou charakteristiku proudu a kondenzátor umožňující uchování energie potřebné k vytvoření výboje. Následně je elektrický proud přiveden na kontaktní elektrody, které jsou přiloženy k tělu útočníka.\n\nPokud je elektrický paralyzér spuštěn naprázdno (bez kontaktu s útočníkem), je mezi kontaktními elektrodami patrný elektrický oblouk. \n\nPro vhodné použití paralyzéru je nutné přiložit přístroj přímo k tělu (ideálně na vzdálenost 1-1,5 cm). Ideálně na nezakryté místo přímo na pokožku.\n"}
{"id": "938777", "url": "https://cs.wikipedia.org/wiki?curid=938777", "title": "Stavisky", "text": "Stavisky\n\nStavisky (originální francouzský název \"Stavisky...\") je francouzské životopisné filmové drama režiséra Alaina Resnaise z roku 1974. Jako předloha filmu posloužil život Alexandra Staviského, kterého působení vyvrcholilo tzv. Staviského aférou, která vedla až k pádu francouzské vlády.\n\nSerge Alexander, známější pod jménem Stavisky, je francouzský obchodník, původem z Ukrajiny, který už byl za různá podvodní jednání před léty usvědčen a souzen. Přesto znovu začíná s činností, přičemž hodnota jeho podvodů dosahuje milionů až desítek milionů franků. Přesto, že od začátku je jasné, že celá hra se může skončit pouze jeho pádem, Stavisky si díky svému sebejistému jednání a odvážným (byť nereálným) plánům udržuje stálý okruh spolupracovníků.\n\nKdyž se do věci vloží politici, jeho pád je nevyhnutelný. Většina spolupracovníků jej opouští a na úřadech vypovídají proti němu. V roce 1934 Stavisky nakonec spáchal sebevraždu.\n\n"}
{"id": "938780", "url": "https://cs.wikipedia.org/wiki?curid=938780", "title": "Dream Within a Dream Tour", "text": "Dream Within a Dream Tour\n\nDream Within a Dream Tour je třetí koncertní turné americké zpěvačky Britney Spears. Proběhlo na podporu jejího třetího studiového alba Britney. Začalo 1. listopadu 2001 a končilo 28. července 2002. Turné probíhalo v Severní Americe a pouze s jedním vystoupením zavítala do Asie a to do Japonska.\n\nAmerická televize HBO natočila záznam koncertu v Las Vegas 28. listopadu 2001. Následně pak vyšel 22. ledna 2002 na DVD s názvem Britney Spears Live from Las Vegas.\n\n"}
{"id": "938781", "url": "https://cs.wikipedia.org/wiki?curid=938781", "title": "Mikuláš Albergati", "text": "Mikuláš Albergati\n\nMikuláš Albergati, : (1373 Boloňa – 9. května 1443 Siena) byl italský kardinál a diplomat.\n\nNarodil se v Boloni roku 1373 do šlechtické rodiny. Absolvoval práva a v roce 1394 se stal členem kartuziánského řádu. Po skončení papežského schizma podporoval papeže Martina V., který jej roku 1417 jmenoval biskupem boloňským a 24. května 1426 titulárním kardinálem baziliky Svatého Kříže v Jeruzalémě. Roku 1431 zahájil čtrnáctiletý Basilejský koncil, jenž v římskokatolické církvi přinesl definitivní vítězství papalismu nad konciliarismem a buly o sjednocení s Kopty, Řeky, Armény, Syřany a Chaldejci. V rodném městě se zasadil o rozvoj vzdělanosti.\n\nAlbergati sloužil jako diplomat u několika papežů. V tomto úřadu navštívil Francii a několik dalších italských států. Roku 1435 vykonal v roli papežského legáta pontifika Evžena IV. cestu na kongres v Arrasu, který nepřinesl zamýšlený mír mezi Anglií a Francií ve stoleté válce. Znamenal však odklon Burgundska od Anglie a navázání spojenectví mezi burgundským vévodou Filipem III. Dobrým a francouzským králem Karlem VII. Mezi lety 1438–1443 zastával úřad hlavního penitenciáře Apoštolské penitenciárie, jednoho ze tří tribunálů Římské kurie.\n\nK jeho žákům patřili pozdější papežové Mikuláš V., Pius II. a také italský renesanční humanista Francesco Filelfo. Tommaso Parentuccelli, pozdější Mikuláš V., u něj vykonával službu tajemníka a z úcty ke svému benefaktorovi si zvolil papežské jméno „Mikuláš“.\n\nMikuláš Albergati vážně onemocněl během cest v Sieně, kde 9. května 1443 zemřel. K uložení ostatků do hrobu došlo ve florentských kartouzích. Prohlášen za blahoslaveného byl 25. září 1744.\n"}
{"id": "938810", "url": "https://cs.wikipedia.org/wiki?curid=938810", "title": "José Altafini", "text": "José Altafini\n\nJosé João Altafini, v Brazílii známý spíše jako Mazzola (* 24. červenec 1938, Piracicaba) je bývalý brazilský fotbalista. Hrával na pozici útočníka. Reprezentoval dvě země, svou rodnou Brazílii a Itálii. V Brazílii byl nazýván Mazzola pro svou podobnost s italským fotbalistou Valentinem Mazzolou.\n\nS brazilskou reprezentací vyhrál mistrovství světa roku 1958. V italském dresu se zúčastnil světového šampionátu v Chile roku 1962. Za brazilský národní tým odehrál 8 zápasů, v nichž vstřelil 4 branky, za italský 6 utkání, v nichž se mu podařilo skórovat pětkrát.\n\nV italské lize hrál za AC Milán, SSC Neapol a Juventus Turín. Ve 459 zápasech v Serii A vstřelil 216 branek, a je tak čtvrtým nejlepším střelcem v historii této ligy. V roce 1962 se stal nejlepším střelcem ročníku. S AC Milan vyhrál v sezóně 1962/63 Pohár mistrů evropských zemí. Byl nejlepším střelcem tohoto ročníku PMEZ a vstřelil i dvě branky v památném finále ve Wembley proti Eusébiově Benfice.\n\nPo skončení hráčské kariéry se stal televizním a rozhlasovým komentátorem.\n\n"}
{"id": "938814", "url": "https://cs.wikipedia.org/wiki?curid=938814", "title": "Patrick Wilson (hudebník)", "text": "Patrick Wilson (hudebník)\n\nPatrick George Wilson (* 1. února 1969) je americký hudebník. V roce 1992 spoluzaložil skupinu Weezer, ve které působí převážně jako bubeník, ale hraje také na kytaru. Později krátce hrál se skupinou The Rentals, rovněž jako bubeník, a od roku 1996 vede vlastní projekt The Special Goodness, ve kterém hraje na různé nástroje. V roce 2006 ztvárnil Johna Calea ve filmu \"Warholka\"; hrál zde i jeho kolega z Weezer Brian Bell.\n"}
{"id": "938817", "url": "https://cs.wikipedia.org/wiki?curid=938817", "title": "Roman Knižka", "text": "Roman Knižka\n\nRoman Knižka (8. února 1970 v Budyšíně) je německý filmový, televizní a divadelní herec slovenského původu.\n\nKnižka pochází z umělecké rodiny, jeho matka je zpěvačka a jeho slovenský otec je choreograf. Knižka žije se svou manželkou v Berlíně.\n\nPo škole se vyučil při Drážďanské státní opeře jako divadelní truhlář a následně pracoval jako dekoratér ve Státním drážďanském divadle. Krátce před pádem Berlínské zdi emigroval do Spolkové republiky Německo a vystudoval Westfälische Schauspielschule v Bochumi. V této době začal prvně vystupovat jako divadelní a televizní herec.\n\nV televizi a ve filmu hraje Knižka především v kriminálkách (např. \"Místo činu\") a thrillerech, objevil se ale také v komediích (\"Reine Geschmacksache\") a filmech pro děti (\"Die Bauernprinzessin\"). Za ztvárnění postavy Michiho v seriálu \"Schlaraffenland\" (1999) získal v ocenění \"New Faces Awards\" třetí místo. Namluvil rovněž v němčině řadu audioknih.\n\n\n"}
{"id": "938826", "url": "https://cs.wikipedia.org/wiki?curid=938826", "title": "Aura (album, Miles Davis)", "text": "Aura (album, Miles Davis)\n\nAura je studiové album amerického jazzového trumpetisty Milese Davise, nahrané mezi 31. lednem a 4. únorem 1985 ve studiu Easy Sound Studio v dánské Kodani pro vydavatelství Columbia Records. V době nahrání však album nevyšlo a vyšlo až po Davisově odchodu k Warner Bros. v roce 1989. Album produkoval Palle Mikkelborg, který je rovněž autorem všech skladeb.\n\nAutorem všech skladeb je Palle Mikkelborg.\n"}
{"id": "938828", "url": "https://cs.wikipedia.org/wiki?curid=938828", "title": "Aura (rozcestník)", "text": "Aura (rozcestník)\n\nAura může být:\n\n\n\n"}
{"id": "938833", "url": "https://cs.wikipedia.org/wiki?curid=938833", "title": "Biatlon na Zimních olympijských hrách 2002", "text": "Biatlon na Zimních olympijských hrách 2002\n\nZávody v biatlonu na Zimních olympijských hrách 2002 probíhaly od 11. do 20. února 2002 ve středisku Soldier Hollow, ležícím 85 km jihovýchodně od Salt Lake City. Startovalo v nich 190 olympioníků z 34 zemí. Poprvé od roku 1992 došlo k rozšíření soutěží, když olympijskou premiéru zažil stíhací závod.\n"}
{"id": "938839", "url": "https://cs.wikipedia.org/wiki?curid=938839", "title": "Beauvoir", "text": "Beauvoir\n\nBeauvoir může být:\n\n\n\n\n"}
{"id": "938840", "url": "https://cs.wikipedia.org/wiki?curid=938840", "title": "The Onyx Hotel Tour", "text": "The Onyx Hotel Tour\n\nThe Onyx Hotel Tour je čtvrté koncertní turné americké zpěvačky Britney Spears. Proběhlo na podporu jejího čtvrtého studiového alba In the Zone. Začalo 2. března 2004 a předběžně muselo skončit 6. června 2004, kvůli poranění kolena Britney při natáčení videoklipu k Outrageous. Muselo být zrušeno 37 vystoupení v Severní Americe. Turné probíhalo v Severní Americe a poté v Evropě.\n\nAmerická televize Showtime natočila záznam koncertu v Miami 28. března 2004. Vysílal se v televizi pod názvem Britney Spears Live From Miami. Na DVD vydán nebyl a tak fanoušci podali petici, aby záznam vyšel oficiálně a podařilo se jim to až v roce 2013, kdy opravdu na DVD vydán byl.\n\n"}
{"id": "938844", "url": "https://cs.wikipedia.org/wiki?curid=938844", "title": "Mistrovství světa ve vodním slalomu 2010", "text": "Mistrovství světa ve vodním slalomu 2010\n\nMistrovství světa ve vodním slalomu 2010 se uskutečnilo ve dnech od 8. do 12. září 2010 v Lublani (městská část Tacen) ve Slovinsku. Celkově se jednalo o 33. mistrovství světa ve vodním slalomu a třetí světový šampionát konaný v Lublani.\n\nČeskou výpravu tvořilo 12 mužů a 5 žen:\n\n"}
{"id": "938847", "url": "https://cs.wikipedia.org/wiki?curid=938847", "title": "Boby na Zimních olympijských hrách 2002", "text": "Boby na Zimních olympijských hrách 2002\n"}
{"id": "938851", "url": "https://cs.wikipedia.org/wiki?curid=938851", "title": "Medziholie", "text": "Medziholie\n\nMedziholie (1 185 m n. m.) je sedlo v Malé Fatře na Slovensku. Nachází se v hlavním hřebeni kriváňské části pohoří mezi vrcholy Velký Rozsutec (1 609 m) na severu a Stoh (1 608 m) na jihu. Východní svahy spadají do Biele doliny, západní do Štefanové doliny. Poblíž sedla se k hlavnímu hřebeni připojuje boční hřeben kulminující vrcholem Osnica (1 363 m). Sedlo je významnou křižovatkou turistických tras. Nachází se zde dřevěný přístřešek se stolem a lavicemi. V minulosti zde stávala Chata pod Rozsutcom (vyhořela 17. ledna 1985). Kousek pod sedlem je při modré značce pramen pitné vody.\n\n\n\n"}
{"id": "938852", "url": "https://cs.wikipedia.org/wiki?curid=938852", "title": "Časovka ženských týmů na Mistrovství světa v silniční cyklistice 2013", "text": "Časovka ženských týmů na Mistrovství světa v silniční cyklistice 2013\n\nČasovka ženských týmů na mistrovství světa v silniční cyklistice 2013 proběhla 22. září 2013. Časovka týmů je jediná disciplína, kde jezdci nenastupují za svůj stát, ale za svůj tým.\n\nTrať měla celkem 42, 8 km. Start proběhl ve městě Pistoia a cíl byl ve Florencii. Celkovým vítězem se stal americký tým Specialized–lululemon.\n\nDle ženského žebříčku UCI bylo pozváno 20 týmů. Pozvání přijalo pouze týmů 15 a italský tým Vaiano Fondriest byl pozván dodatečně.\n"}
{"id": "938853", "url": "https://cs.wikipedia.org/wiki?curid=938853", "title": "Door, Door", "text": "Door, Door\n\nDoor, Door je první studiové album australské rockové skupiny The Boys Next Door, vydané v roce 1979. První část alba byla nahrána v červnu 1978, zbytek pak v lednu následujícího roku. Mezi dvěma nahrávacími frekvencemi se ke skupině přidal kytarista Rowland S. Howard, který tedy hraje pouze v písních nahraných v lednu 1979. O produkci se starala skupina sama a o nahrávání Tony Cohen.\n\n"}
{"id": "938855", "url": "https://cs.wikipedia.org/wiki?curid=938855", "title": "Krasobruslení na Zimních olympijských hrách 2002", "text": "Krasobruslení na Zimních olympijských hrách 2002\n"}
{"id": "938857", "url": "https://cs.wikipedia.org/wiki?curid=938857", "title": "La La Land", "text": "La La Land\n\nLa La Land je píseň americké zpěvačky Demi Lovato. Napsali ji Lovato, Joe Jonas, Kevin Jonas a Nick Jonas a produkovali ji Jonas Brothers společně s Johnem Fieldsem, pro debutové studiové album Lovato s názvem Don't Forget (2008). Píseň byla vydána jako v pořadí druhý singl z alba dne 10. dubna 2009 prostřednictvím Hollywood Records. \"La La Land\" je jednou šesti písní z alba, jejichž spoluautory jsou Jonas Brothers, kteří také do písně přispěli doprovodnými vokály a kytarami. Lovato řekla, že napsala píseň o tom, jak být sám sebou v Hollywoodu a nenechat ostatní lidi, aby vás změnili.\n\nPíseň se setkala s pozitivními ohlasy u kritiků. Komerčně se umístila na padesátém druhém místě v hitparádě Billboard Hot 100 a třicátém pátém místě v UK Singles Chart. Nejvyššího umístění dosáhla v Irsku, kde se umístila na třicátém místě v Irish Singles Chart. Méně úspěšnou se stala v Austrálii a Německu, kde obsadila spodní polovinu hitparád. Doprovodný videoklip režírovali Brendan Malloy a Tim Wheeler a následuje hollywoodskou tematiku. Píseň byla použita při propagaci sitcomu \"Sonny ve velkém světě\", kde hrála Lovato hlavní roli a ve videoklipu se objeví několik herců z tohoto seriálu.\n\n\n\n\n\n"}
{"id": "938858", "url": "https://cs.wikipedia.org/wiki?curid=938858", "title": "Časovka mužských týmů na Mistrovství světa v silniční cyklistice 2013", "text": "Časovka mužských týmů na Mistrovství světa v silniční cyklistice 2013\n\nČasovka mužských týmů na mistrovství světa v silniční cyklistice 2013 proběhla 22. září 2013.\n\nTrať byla dlouhá 57, 2 km a start proběhl ve městě Montecatini Terme a cíl byl ve Florencii. Mistrem se stal belgický tým OmegaPharma - Quick Step\n\nNa start se postavilo celkem 35 týmů, které se kvalifikovali podle žebříčku UCI, mezi nimi byl i český tým Etixx-IHNed, který se umístil na 25. místě se ztrátou 5 minut a 19 sekund na vítěze\n"}
{"id": "938860", "url": "https://cs.wikipedia.org/wiki?curid=938860", "title": "Slovenská extraliga ledního hokeje 2013/2014", "text": "Slovenská extraliga ledního hokeje 2013/2014\n\nTipsport extraliga 2013/14 je 21. sezónou slovenské hokejové extraligy. Titul z minulé sezony obhajoval tým HKm Zvolen, který rovněž vyhrál základní část. Vítěz kanadského bodování předešlého ročníku Žigmund Pálffy ukončil kariéru. Vítězem se stal tým HC Košice. Nejlepším hráčem playoff se stal slovenský hráč Jozef Stümpel z týmu HK Nitra.\n\nSystém je stejný jako v minulé sezóně 2012/2013. Z minulé sezóny žádný z klubů nesestoupil.\n\n\nZde jsou uvedeni hráči, kteří měli nejvíce kanadských bodů po ukončení základní části.\n\"Z = Odehrané zápasy; G = Vstřelené góly; A = Asistence; B = Body; TM = Trestné minuty; POZ = Pozice\"\n\nZde jsou uvedeni brankáři, kteří měli nejlepší průměr obdržených gólů na zápas po ukončení základní části, zatímco odehráli alespoň 1200 minut.\n\n\n\n\nPoznámka : V báraži se utkali poslední tým z Extraligy a vítěz 1. ligy. Série byla na čtyři vítězné zápasy. Vítězem se stal tým MsHK DOXXbet Žilina, který se tak udržel ve slovenské nejvyšší soutěži.\n\nZde jsou uvedeni hráči, kteří měli nejvíce kanadských bodů po ukončení playoff.\n\n"}
{"id": "938862", "url": "https://cs.wikipedia.org/wiki?curid=938862", "title": "The Good Son", "text": "The Good Son\n\nThe Good Son je šesté studiové album rockové skupiny Nick Cave and the Bad Seeds, vydané v dubnu 1990 u vydavatelství Mute Records. Nahráno bylo v říjnu 1989 v São Paulu, kde Cave v té době žil, a mixováno bez účasti Cavea v Berlíně od listopadu do prosince toho roku.\n\n"}
{"id": "938863", "url": "https://cs.wikipedia.org/wiki?curid=938863", "title": "Vasilij Rozanov", "text": "Vasilij Rozanov\n\nVasilij Vasiljevič Rozanov (; 2. května 1856 Vetluga, Kostromská gubernie – 5. února 1919 Sergijev Posad) byl originální ruský filosof, spisovatel a publicista.\n\nNarodil se v rodině malého úředníka a poměrně brzy osiřel. Studoval jazyky na Moskevské univerzitě a ještě během studia se oženil s mnohem starší A. P. Suslovou, bývalou milenkou F. M. Dostojevského, která ho však po pěti letech opustila. Roku 1882 promoval v historii a filologii a pak učil na různých gymnáziích v Rusku a věnoval se psaní. Po neúspěchu své první knihy \"O rozumění\" (1886) začal psát do různých časopisů, konservativních i pokrokových, a pod různými pseudonymy zastával často i protichůdná stanoviska. \n\nRoku 1891 se podruhé oženil s V. T. Butjaginou, ale protože jeho první žena odmítala rozvod, zůstalo při civilním sňatku, což oba velmi trápilo. Jejich manželství však vydrželo a měli spolu pět dětí. Roku 1893 se odstěhovali do Sankt Petěrburgu, kde Rozanovovi udržovali salon, kam docházela řada významných hostí. Rozanov se zabýval ruskou kulturou, Dostojevským a filosofií náboženství, ale ostře kritizoval církev, psal o manželství a sexualitě, kterou podle něho křesťané na rozdíl od Židů potlačují, ale psal i články vyloženě antisemitské.Roku 1911 byl v Kyjevě zavražděn třináctiletý chlapec a i když podezření vedlo k zločinecké bandě Věry Čeberjakové, příslušníci Černé sotni rozšířili fámu o rituální vraždě a obvinili židovského dělníka Bejlise. Zpolitizovaný proces skončil roku 1913 fiaskem a porota Bejlise nakonec osvobodila, připustila však, že mohlo jít o rituální vraždu. Když se Rozanov k tomuto názoru připojil, musel na nátlak Merežkovského a dalších opustit Filosoficko-náboženskou společnost a většina přátel se s ním rozešla. Rozanov reagoval čtyřmi antisemitskými pamflety, ale časopisy odmítaly jeho články. Věnoval se pak i egyptskému náboženství a mnoha dalším tématům. \n\nOd roku 1912 vydával své zápisky a aforismy (\"Solitaria\", \"Spadané listy\"), které se dodnes vydávají a překládají. Jako přesvědčený monarchista utekl po Říjnové revoluci s rodinou do Sergijeva Posadu (později Zagorsk) u Moskvy, kde napsal \"Apokalypsu naší doby\", výslovně se zřekl svého antisemitismu a roku 1919 zemřel. \n\n\n\n"}
{"id": "938864", "url": "https://cs.wikipedia.org/wiki?curid=938864", "title": "Jiří Polák", "text": "Jiří Polák\n\nJiří Polák – nositeli tohoto jména jsou tyto osobnosti:\n"}
{"id": "938865", "url": "https://cs.wikipedia.org/wiki?curid=938865", "title": "Toucy", "text": "Toucy\n\nToucy je francouzská obec v departementu Yonne v regionu Burgundsko-Franche-Comté. V roce 2010 zde žilo 2 628 obyvatel. Je centrem kantonu Cœur de Puisaye.\n\n\"Počet obyvatel\"\n\n"}
{"id": "938872", "url": "https://cs.wikipedia.org/wiki?curid=938872", "title": "Nothing but the Beat", "text": "Nothing but the Beat\n\nNothing But the Beat je šesté studiové album francouzského DJ Davida Guetty, vydané 29. srpna 2011 vydavatelstvím Virgin Records.\n\n\n"}
{"id": "938874", "url": "https://cs.wikipedia.org/wiki?curid=938874", "title": "Grinderman", "text": "Grinderman\n\nGrinderman byla britská rocková skupina, založená v roce 2006 v Londýně. Jejími členy byli Nick Cave (zpěv, kytara, klavír), Warren Ellis (kytara, housle, viola), Martyn P. Casey (baskytara, kytara) a Jim Sclavunos (bicí, perkuse). Všichni členové zároveň působili v Caveově domovské kapele The Bad Seeds. Své první album nazvané \"Grinderman\" skupina vydala v roce 2007, druhé \"Grinderman 2\" následovalo v roce 2010. Kapela původně, když šla do studia za účelem nahrát své první album, neměla název. Členové zvažovali různé možnosti, až nakonec zvolili název Grinderman, a to podle písně „Grinder Man“ od Johna Lee Hookera. Ta zase svůj název dostala podle písně „Grinder Man Blues“ od Memphis Slima. Svou činnost skupina ukončila v roce 2011 a v dubnu 2013 byla pro jeden koncert obnovena. Cave v roce 2018 ohledně možného reunionu kapely uvedl, že je to možné, ale čím budou členové starší, tím bude Grinderman lepší.\n"}
{"id": "938875", "url": "https://cs.wikipedia.org/wiki?curid=938875", "title": "Fontaines (Yonne)", "text": "Fontaines (Yonne)\n\nFontaines je francouzská obec v departementu Yonne v regionu Burgundsko-Franche-Comté. V roce 2010 zde žilo 470 obyvatel.\n\n\"Počet obyvatel\"\n\n"}
{"id": "938878", "url": "https://cs.wikipedia.org/wiki?curid=938878", "title": "Steny", "text": "Steny\n\nSteny (1572 a 1535 m n. m.) je dvouvrcholová hora v Malé Fatře na Slovensku. Jedná se vlastně o poměrně dlouhý úsek hlavního hřebene kriváňské části pohoří mezi vrcholy Hromové (1636 m) a Poludňový grúň (1460 m). Od Hromového je oddělen mělkým Sedlem za Hromovým (asi 1550 m), k Poludňovému grúni hřeben klesá bez znatelného sedla. Západní svahy spadající příkře do horní části Vrátne doliny jsou chráněny v rámci národní přírodní rezervace Chleb. Východní svahy spadají do horní části Šútovské doliny. Nižší severní vrchol (1535 m) ležící asi 0,5 km jižně od Poludňového grúně je od svého jižního protějšku oddělen poměrně výrazným Sedlem v Stenách (1480 m). Vyšší jižní vrchol (1572 m) leží asi 300 m severozápadně od Hromového, od kterého je oddělen již zmíněným Sedlem za Hromovým. Z jihovýchodního úbočí vybíhá do Šútovské doliny krátká klesající rozsocha zakončená vrcholem Úplaz (1450 m). Na východním úbočí se nacházejí Mojžíšove pramene, jejichž voda stéká k Šútovskému vodopádu níže.\n\n\n\n"}
{"id": "938879", "url": "https://cs.wikipedia.org/wiki?curid=938879", "title": "Pentti Lammio", "text": "Pentti Lammio\n\nPentti Johannes Lammio (24. října 1919 Tampere – 25. července 1999 Lempäälä) byl finský rychlobruslař.\n\nPrvního mistrovství Evropy se zúčastnil v roce 1939 (15. místo), tentýž rok startoval také na světovém šampionátu (24. místo). Během druhé světové války závodil na finských mistrovstvích, další mezinárodní starty absolvoval na Zimních olympijských hrách 1948, kde v závodě na 10 000 m získal bronzovou medaili. Kromě toho byl osmý na poloviční trati a na patnáctistovce se umístil na 21. místě. Několik týdnů poté startoval na Mistrovství světa (12. místo). Dalšího úspěchu dosáhl na zimní olympiádě 1952. Bronz z desetikilometrové distance sice neobhájil, skončil však těsně pod stupni vítězů čtvrtý, v závodě na 5000 m byl sedmý. Poslední starty absolvoval v roce 1953.\n"}
{"id": "938883", "url": "https://cs.wikipedia.org/wiki?curid=938883", "title": "Jiří Polák (politolog)", "text": "Jiří Polák (politolog)\n\nJiří Polák (* 27. května 1933, Zábřeh nad Odrou, Československo) je český a švédský politolog, překladatel, spisovatel a úředník. V roce 1965 emigroval do Itálie. Později se odstěhoval do Švédska, kde žije dodnes v Södra Sandby u Lundu.\n\nMaturoval na gymnáziu v roce 1953. Poté pracoval jako technický překladatel a úředník. V roce 1965 se s manželkou nevrátili z oficiální cesty do Říma, kde požádali o azyl. Odtam odešli do Švédska, kde Jiří Polák studoval na Lundské univerzitě v letech 1979–1986, nejprve románské jazyky, angličtinu a čínštinu, poté společenské vědy, zejména politologii. V Lundu získal v roce 1986 doktorát z mezinárodní politiky. O své disertační práci \"Dependence Patterns in the Soviet Bloc\" tvrdí že v ní \"předpověděl brzký rozpad východního bloku\", tehdy to ale již bylo téma mnohých diskusí a řady publikací. Poslední léta před penzí (1998) pracoval v přistěhovaleckém úřadě města Malmö, kde za dob studií (1989) začal pracoval na částečný úvazek.\n\nOd odchodu do penze se plně věnuje tématům tzv. \"deliberativní demokracie\", kterou nazývá \"\"Direct Deliberative Democracy, D3\"\", přímé demokracie a kritiky stranického pojetí demokracie.\nV roce 1998 uspořádal v Příbrami \"\"První mezinárodní konferenci o přímé demokracii\"\", další konference následovaly v letech 2000 a 2011.\nOd téhož roku také vydává bulletin \"\"World­wide Direct Democracy Newsletter\"\", později přejmenovaný na \"\"Direct Democratic Euro-Vision Newsletter\"\".\nSpolu s Milanem Valachem inicioval Hnutí za přímou demokracii (HzPD), jehož je také spoluzakladatelem, dále hnutí Demokracie s Petrem Czaschem.\n\nPublikoval také články o čínské filosofii a vědě (Tchaj-wan a Švédsko), politické romány \"2084\" (1992), \"Závody\" (2003) a \"Soumrak bohů Nového světa\" (2013) a řadu politologických traktátů, jako \"Democracy – Direct or Indirect?\" (1993), \"Direct Democracy of Tomorrow\" (s Jaroslavem Kočím), \"Direkt Demokrati: Historia, analyser, perspektiv\" (švédsky) a další.\n\n\n\n\n"}
{"id": "938884", "url": "https://cs.wikipedia.org/wiki?curid=938884", "title": "Saně na Zimních olympijských hrách 2002", "text": "Saně na Zimních olympijských hrách 2002\n"}
{"id": "938889", "url": "https://cs.wikipedia.org/wiki?curid=938889", "title": "Lassi Parkkinen", "text": "Lassi Parkkinen\n\nLauri Rikhard „Lassi“ Parkkinen (8. května 1917 Varkaus – 3. října 1994 Espoo) byl finský rychlobruslař.\n\nNa mezinárodní scéně se poprvé objevil v roce 1938 na Mistrovství světa (9. místo), během druhé světové války války závodil především na finských šampionátech. V roce 1946 byl čtvrtý na neoficiálním světovém šampionátu, o rok později Mistrovství světa vyhrál a také byl osmý na Mistrovství Evropy. Startoval na Zimních olympijských hrách 1948, kde v závodě na 10 000 m vybojoval stříbrnou medaili, dále byl čtvrtý na patnáctistovce, devátý na pětikilometrové trati a ve sprintu na 500 m se umístil na 16. příčce. Na evropských šampionátech dosáhl nejlépe čtvrtého místa v roce 1952, tentýž rok také získal stříbro na Mistrovství světa. Zúčastnil se zimní olympiády 1952, kde byl šestý na trati 1500 m a osmý na desetikilometrové distanci (sprint na 500 m nedokončil). V roce 1953 startoval pouze na světovém šampionátu (12. místo), což byl jeho poslední závod.\n"}
{"id": "938892", "url": "https://cs.wikipedia.org/wiki?curid=938892", "title": "Severská kombinace na Zimních olympijských hrách 2002", "text": "Severská kombinace na Zimních olympijských hrách 2002\n"}
{"id": "938893", "url": "https://cs.wikipedia.org/wiki?curid=938893", "title": "Stohové sedlo", "text": "Stohové sedlo\n\nStohové sedlo (1 230 m n. m.) v Malé Fatře na Slovensku se nachází v hlavním hřebeni kriváňské části pohoří mezi vrcholy Stoh (1 608 m) na jihovýchodě a Poludňový grúň (1 460 m) na jihozápadě. Severní svahy spadající do Doliny Stohového potoka jsou chráněny v rámci Národní přírodní rezervace Rozsutec. Jižní svahy spadají do Šútovské doliny. Těsně pod sedlem pramení Šútovský potok.\n\n\n\n"}
{"id": "938894", "url": "https://cs.wikipedia.org/wiki?curid=938894", "title": "Česká asociace asistenčních společností", "text": "Česká asociace asistenčních společností\n\nČeská asociace asistenčních společností (zkráceně ČAAS) je organizace, která zajišťuje, že všichni její členové poskytují kvalitní asistenční služby k povinnému ručení a havarijnímu pojištění. \n\nČAAS také stanovuje etické normy chování mezi asistenčními společnostmi, poskytovateli technických služeb a klienty ve svém etickém kodexu.\n\nCílem České asociace asistenčních společností je také bojovat proti tzv. „lovcům nehod“. Jde o firmy, které cíleně vyhledávají dopravní nehody, přijedou na její místo a nabízí vlastní asistenční služby, které jsou však často předražené. \n\nČlenem se může stát právnická osoba, která podniká v oblasti asistenčních služeb a zároveň splňuje zákonné povinnosti platné legislativy ČR, dodržuje stanovy ČAAS a uhradí každoročně členský poplatek.\n\nČlenové České asociace asistenčních společností jsou:\n\nPojištění odpovědnosti z provozu vozidla\n"}
{"id": "938895", "url": "https://cs.wikipedia.org/wiki?curid=938895", "title": "Short track na Zimních olympijských hrách 2002", "text": "Short track na Zimních olympijských hrách 2002\n\n"}
{"id": "938897", "url": "https://cs.wikipedia.org/wiki?curid=938897", "title": "Skoky na lyžích na Zimních olympijských hrách 2002", "text": "Skoky na lyžích na Zimních olympijských hrách 2002\n"}
{"id": "938898", "url": "https://cs.wikipedia.org/wiki?curid=938898", "title": "Organizace pro zákaz chemických zbraní", "text": "Organizace pro zákaz chemických zbraní\n\nOrganizace pro zákaz chemických zbraní (zkracováno OPCW podle anglického názvu \"\") je mezinárodní organizace sídlící v Haagu v Nizozemsku, která prosazuje a kontroluje dodržování úmluvy o chemických zbraních, která zakazuje využívání chemických zbraní a vyžaduje jejich zničení. Svou činnost začala organizace vykonávat 29. dubna 1997, kdy úmluva o chemických zbraních nabyla účinnosti.\n\nOrganizace pro zákaz chemických zbraní sice není přímo úřadem Organizace spojených národů, nicméně obě organizace spolu silně spolupracují, například pracovníci Organizace pro zákaz chemických zbraní mívají cestovní dokumenty od OSN.\n\nSekretariát Organizace pro zákaz chemických zbraní se silně mezinárodním složením má zhruba 500 zaměstnanců.\n\nZa Českou republiku spolupracuje s Organizací pro zákaz chemických zbraní Oddělení pro kontrolu zákazu chemických zbraní Odboru pro kontrolu nešíření zbraní hromadného ničení Státního úřadu pro jadernou bezpečnost.\n\nV roce 2013 byla organizace oceněna Nobelovou cenou za mír „za intenzivní snahu o omezování chemických zbraní“.\n"}
{"id": "938905", "url": "https://cs.wikipedia.org/wiki?curid=938905", "title": "Snowboarding na Zimních olympijských hrách 2002", "text": "Snowboarding na Zimních olympijských hrách 2002\n"}
{"id": "938907", "url": "https://cs.wikipedia.org/wiki?curid=938907", "title": "Chórová lavice", "text": "Chórová lavice\n\nChórová lavice ( \"stalla\") bývá součástí výbavy některých kostelů. \n\nLavice bývají párové a jsou umístěny v chóru kostela (kapitulního či klášterního) na dvou protilehlých stranách. Lavice slouží pro společnou chórovou modlitbu breviáře (případně i jiné pobožnosti) členům řeholní komunity či kanovnické kapituly. Bývají stabilní součástí klášterních kostelů mnišských řádů benediktinů, cisterciáků, trapistů, karmelitánů kartuziánů či řádů řeholních kanovníků (např. premonstrátů nebo augustiniánů). Chór bývá někdy oddělen od ostatního kostela a chórové lavice nepřístupné laikům.\n\n\nVzhledem podobná, ovšem jiného určení bývá lavice, určená pro donátory či stavebníky kostela. V tom případě ale nejde o lavici chórovou, nýbrž tzv. patronátní lavici. \n"}
{"id": "938908", "url": "https://cs.wikipedia.org/wiki?curid=938908", "title": "Aillant-sur-Tholon", "text": "Aillant-sur-Tholon\n\nAillant-sur-Tholon je francouzská obec v departementu Yonne v regionu Burgundsko-Franche-Comté. V roce 2010 zde žilo 1 403 obyvatel.\n\n\"Počet obyvatel\"\n\n"}
{"id": "938910", "url": "https://cs.wikipedia.org/wiki?curid=938910", "title": "Thomas Wydler", "text": "Thomas Wydler\n\nThomas Wydler (* 9. října 1959 Curych) je švýcarský rockový bubeník. V roce 1982 spoluzaložil skupinu Die Haut, ve které působil řadu let. Během jejího turné počátkem osmdesátých let se seznámil s australským zpěvákem Nickem Cavem, který jej později pozval do své skupiny The Bad Seeds, ve které hraje od roku 1985 dodnes. Prvním albem této skupiny, na kterém se podílel, bylo \"Kicking Against the Pricks\" z roku 1986.\n"}
{"id": "938914", "url": "https://cs.wikipedia.org/wiki?curid=938914", "title": "The M+M's Tour", "text": "The M+M's Tour\n\nThe M+M's Tour je páté koncertní turné americké zpěvačky Britney Spears. Série šesti koncertů se odehrávala pouze v klubech v USA. Začalo 1. května 2007 a končilo 20. května 2007. Vystoupení trvala pouze 12-16 minut a Britney zpívala na playback a skoro ani netančila. Vystoupení byla vyprodána během minut, ale jinak byla spíš kritizována negativně.\n\n"}
{"id": "938915", "url": "https://cs.wikipedia.org/wiki?curid=938915", "title": "Pierino Prati", "text": "Pierino Prati\n\nPierino Prati (* 13. prosinec 1946, Cinisello Balsamo) je bývalý italský fotbalista. Hrával na pozici útočníka.\n\nS italskou fotbalovou reprezentací vyhrál mistrovství Evropy roku 1968 a získal stříbrnou medaili na světovém šampionátu roku 1970. Celkem za národní tým odehrál 14 utkání a vstřelil v nich 7 gólů.\n\nS AC Milán vyhrál v sezóně 1968/69 Pohár mistrů evropských zemí. Ve finále s Ajaxem přitom zaznamenal hattrick. Spolu s Ferencem Puskásem a Alfredem di Stéfanem je jediným fotbalistou, kterému se tři branky ve finále této soutěže podařilo vstřelit. Dvakrát s Milánem získal Pohár vítězů pohárů (1967/68, 1972/73), roku 1969 vyhrál Interkontinentální pohár a jednou se s ním stal mistrem Itálie (1967–68). V italské první lize nastřílel rovných 100 branek. Byl nejlepším střelcem ročníku 1967/68.\n\nV anketě Zlatý míč, která hledala nejlepšího fotbalistu Evropy, skončil roku 1969 osmý.\n"}
{"id": "938916", "url": "https://cs.wikipedia.org/wiki?curid=938916", "title": "Kostelní vrch (Jičínská pahorkatina)", "text": "Kostelní vrch (Jičínská pahorkatina)\n\nKostelní vrch (456 m n. m.) leží v okrese Liberec Libereckého kraje, asi 1 km jihozápadně od města Hodkovice nad Mohelkou ve stejnojmenném katastrálním území.\n\nJižně od vrcholu je sportovní letiště a ještě níže vesnice Vrchovina. Odlesněná plocha umožňuje výhledy. Rozsáhlou kuestu obtéká z východní a jižní strany Mohelka.\n\nVrch náleží do celku Jičínská pahorkatina, podcelku Turnovská pahorkatina, okrsku Českodubská pahorkatina, podokrsku Letařovická pahorkatina a Hradčanské části.\n\nPřes temeno vrchu vede silnice Hodkovice – Vrchovina. Silnici kopíruje žlutá turistická stezka – odbočuje z ní jen na Křížovou cestu s Kalvárií, vedoucí do svahu kopce ze hřbitova v Hodkovicích. Ve Vrchovině se žlutá stezka napojuje na červenou a v Hodkovicích na modrou stezku.\n\n"}
{"id": "938920", "url": "https://cs.wikipedia.org/wiki?curid=938920", "title": "Aero 30", "text": "Aero 30\n\nAero 30 byl malý osobní automobil, vyráběný v letech 1934–1947 firmou Aero, továrna letadel dr.Kabeš, v Praze-Vysočanech. Vůz byl opatřen dvouválcovým dvoutaktním motorem, který poháněl přední kola. Celkem vzniklo 7 964 vozů.<ref name=\"AR12/04\">\n</ref>\n\nVysočanská letecká továrna Aero vyráběla automobily od roku 1929. Jednalo se o jednoduchá lidová vozidla, poháněná jednoválcovým (Aero 500), později dvouválcovým (Aero 662, Aero 1000) dvoutaktním motorem. V roce 1931 byl zahájen vývoj zcela nového, většího vozu. Vznikly dva konkurenční projekty. Jeden byl navržen Ing. Břetislavem Novotným, autorem prvních vozů Aero. Jednalo se o rozpracování stávající koncepce s výkonnějším dvouválcovým motorem. Autorem druhého návrhu byl Josef Bašek, vedoucí dílen automobilky Aero. Jím navržený vůz byl se vyznačoval zcela novou koncepcí, jejímž základem byl nízký plošinový rám a pohon předních kol; autorem designu a karoserie byl konstruktér ing.Josef Voříšek. Baškův návrh byl nakonec schválen vedením firmy. Vývoj a utajené testování nového vozu pokračovaly až do jara 1934.<ref name=\"AR3/98\">\n</ref> \nNový vůz Aero 30 se představil na XXIV. pražském autosalónu, v dubnu 1934. Byl představen ve verzích roadster a dvoudveřová limuzína. Cena roadsteru činila 23 500 Kč, limuzíny 25 800 Kč. Aero 30 vzbudilo velký zájem návštěvníků a získalo řadu objednávek, do konce roku 1934 bylo prodáno 600 vozů. V roce 1935 bylo vyrobeno 937 mírně upravených vozů. Roku 1936 prodělalo Aero 30 další zdokonalení a v nabídce se objevila karoserie kabriolet. V tomto roce vzniklo 1131 vozů. V roce 1939 proběhla velká modernizace karosérie. Kapota dostala moderní zaoblenou masku s vodorovnými žebry. V této podobě byl vůz vyráběn až do roku 1947, kdy došlo k ukončení produkce osobních automobilů ve Vysočanech.\n\nVozy Aero 30 byly automobilkou nasazovány do řady závodů, soutěží a propagačních jízd, včetně účasti na závodu 1000 mil československých. Roku 1934 absolvoval propagátor skautingu a motorismu František Alexander Elstner dálkovou jízdu k jezeru Loch Ness. O rok později závodník Bohumil Turek a redaktor Konig prodělali s Aerem 30 jízdu dlouhou 10 000 km po cestách Sovětského svazu.\n\nAero 30 je malý osobní automobil sportovního stylu. Podvozek je tvořen ocelovým plošinovým rámem, svařeným z uzavřených profilů obdélníkového průřezu. K rámu je zespodu přivařena podlaha z prolamovaného plechu. Celý rám je zavěšen pod osou kol, čímž je dosaženo nízkého těžiště. To dalo vozu ve své době nadprůměrné jízdní vlastnosti.\nPřední náprava je kyvadlová, odpružená příčným listovým pérem. Řízení kol je hřebenové. Zadní náprava je tvořena kyvnými polonápravami, odpruženými dvojicí příčných listových per. Závěsné čepy polonáprav jsou umístěny u středu rámu a pod osou kol. Díky tomu je značně potlačena změna rozchodu kol v závislosti na zatížení, vyskytující se u klasických polonáprav. Brzdy jsou bubnové mechanické, průměr bubnů je 260 mm. Kola jsou opatřena pneumatikami rozměru 5,25×16.\n\nMotor vozu je dvoudobý řadový dvouválec o zdvihovém objemu 998,7 cm³. Blok motoru a kliková skříň jsou odlity v celku z šedé litiny. Hlava motoru je odlita z lehké slitiny. Kliková hřídel je sešroubována ze čtyř dílů a uložena na kuličkových ložiskách. Chlazení motoru je vodní, termosifonové, bez oběžného čerpadla. Objem chladicí soustavy je 16 l. Zapalování zajišťuje šestivoltové dynamo. Karburátor je horizontální, značky Amal nebo Solex. Jako palivo slouží směs oleje a benzínu, míchaná v poměru 1:40. Palivová nádrž o objemu 47 l je umístěna na příčné stěně motorového prostoru. Z ní je palivo do karburátoru dopravováno samospádem.\n\nPohonné ústrojí vozu je umístěno podélně za přední nápravou. Od předu je tvořeno rozvodovkou s diferenciálem a dvoukloubovými hnacími hřídelemi. Za nimi se nachází třístupňová nesynchronizovaná převodovka a motor. Celé pohonné ústrojí má kompaktní stavbu a lze jej v celku vyjmout. Nevýhodou konstrukce je nevhodné umístění těžiště a z toho plynoucí prokluzování předních kol při horších adhezních podmínkách. To bylo výrobcem omezeno použitím speciálních přilnavých pneumatik značky Michelin nebo Baťa.\n\nVůz Aero 30 byl dodáván s otevřenými nebo uzavřenými karosériemi. Otevřené karosérie typu dvou- nebo čtyřsedadlový roadster a kabriolet byly celokovové konstrukce. Uzavřené karosérie byly v provedení dvoudveřová limuzína nebo dodávka, s kostrou z jasanového dřeva potaženou plechem. Kromě toho byla dodávána samostatná šasi, určená ke karosování specializovanými karosáři.\n\nMotor je řadový, kapalinou chlazený zážehový dvoudobý dvouválec.\n\nZdvihový objem: 998,7 cm³\nVrtání: 85 mm\nZdvih: 88 mm\nStupeň komprese: 5,2\nElektrická soustava: 6 V\nNejvyšší výkon: 20,6–22,1 kW (28–30 k) při 3500–4000 ot/min \n\nPřevodovka: třístupňová nesynchronizovaná se zpátečkou. Poslední poválečné série měly 2. a 3. stupeň synchronizovaný.\n\nDélka: 4120–4220 mm\nŠířka: 1500 mm\nVýška: dle typu karosérie \nRozvor: 2515 mm (dvousedadlový roadster), 2715 mm (čtyřsedadlový roadster, kabriolet, limuzína) \nRozchod: 1200 mm \nPohotovostní hmotnost: 850–930 kg\nNejvyšší rychlost: 95–105 km/h\nSpotřeba paliva: 8,5–11 l/100 km\n\n\n\n"}
{"id": "938923", "url": "https://cs.wikipedia.org/wiki?curid=938923", "title": "Saint-Fargeau", "text": "Saint-Fargeau\n\nSaint-Fargeau je francouzská obec v departementu Yonne v regionu Burgundsko-Franche-Comté. V roce 2010 zde žilo 1 793 obyvatel. Je centrem kantonu Saint-Fargeau.\n\n\"Počet obyvatel\"\n\n"}
{"id": "938928", "url": "https://cs.wikipedia.org/wiki?curid=938928", "title": "Ozbrojená islámská skupina", "text": "Ozbrojená islámská skupina\n\nOzbrojená islámská skupina či také Islámská ozbrojená skupina (arabsky: \"Al-Džamá'a al-islámíja al-musallaha\", francouzsky: \"Groupe islamique armé\", zkr. GIA) byla největší alžírská teroristická organizace během alžírské občanské války.\n\nSvé aktivity začala vyvíjet v roce 1992 poté, co alžírská armáda násilně anulovala demokratické volby, v nichž vyhrála umírněná nábožensky orientovaná politická strana, Islámská fronta spásy. Hněv, který nastal po těchto událostech, tak v Alžírsku podnítil vznik několika radikálních skupin a vyústil do občanské války. GIA si kladla za cíl vytvořit z Alžírska fundamentalistický islámský stát a proti vojenskému režimu začala bojovat hlavně skrze teroristické útoky, které však zaměřovala zejména proti nevinným civilistům. Vrchol aktivit této organizace nastal v letech 1994 až 1998, přičemž během tohoto období se stala známou hlavně kvůli rozsáhlé kampani brutálních útoků proti civilnímu obyvatelstvu. Tyto útoky byly realizovány v odlehlých venkovských oblastech, kde většinou v noci ozbrojení členové GIA napadali a masakrovali celé vesnice. Mezi nejhorší případy patří například masakry ve vesnicích \"Rais\" a \"Bentalha\" ze srpna a září 1997, při kterých bylo brutálně zavražděno více než 200 lidí. Některé důkazy však naznačují, že na těchto násilnostech měla podíl i samotná armáda, jejíž tajné služby infiltrovaly GIA, manipulovaly a provokovaly její členy ke stupňování teroru. Armáda tak měla záminku k udržování a posilování svého vojenského režimu v zemi.\n\nGIA byla aktivní i v zahraničí, především ve Francii, kterou považovala za hlavního podporovatele alžírského režimu. 24. prosince 1994 čtyři členové skupiny unesli let \"Air France 8969\" a do úspěšného zásahu francouzské policie zabili tři pasažéry. V létě roku 1995 zorganizovala GIA v Paříži sérii bombových útoků, které si vyžádaly celkem 8 mrtvých a desítky zraněných. V březnu 1996 terorisé unesli sedm francouzských mnichů z kláštera v Tibhirine, které později zavraždili. Existují však dohady, že na smrti mnichů měla podíl i armáda.\n\nKe konci 90. let se organizace začala zmítat ve vnitřních konfliktech a rozdělovat do více frakci (např. v roce 1998 se od GIA odštěpila \"Salafistická skupina výzvy a boje (al-Safája)\", později považována za větev organizace Al-Ká'ida). Výrazně ji oslabily i armádní protiteroristické operace a její poslední důležitý lídr Antar Zouabri byl zabit v únoru 2002. Přesto došlo i k dalším útoků, jako 5. července 2002, kdy zahynulo po výbuchu bomby na tržišti v jihoalžírském městě Larbi více než 30 lidí. Poslední známky aktivity organizace GIA se projevily ještě v roce 2005, avšak sporadické teroristické akce prováděné jejími frakčními skupinami pokračují v Alžírsku i nadále. Terorismus reprezentovaný hlavně skupinou GIA a jejími následovníky si v Alžírsku vyžádal za posledních 20 let již více než sto tisíc obětí a stále ve svých krvavých aktech pokračuje.\n\n"}
{"id": "938932", "url": "https://cs.wikipedia.org/wiki?curid=938932", "title": "East Side Story", "text": "East Side Story\n\nEast Side Story je americký hraný film z roku 2006, který režíroval Carlos Portugal podle vlastního scénáře. Romantická komedie popisuje osudy problémy gayů v komunitě Latinoameričanů. Snímek měl světovou premiéru na \"Newfest Film Festivalu\" v New Yorku 7. června 2006.\n\nDiego je mladý Latinoameričan, který žije ve východní části Los Angeles, kde pracuje v rodinné restauraci své babičky. Udržuje utajený vztah s realitním makléřem Pablem a má již delší dobu pocit, že žije v pasti konzervativní komunity. Plánuje proto odejít do Phoenixu a otevřít si vlastní restauraci. Rád by žil se svým přítelem Pablem, ale ten pohlíží na jejich vztah velmi odlišně. Když se rodina dozví, že Diego je gay, Pablo se s ním rozejde a začne chodit s jeho tetou Biancou, aby mohl dál tajit svou sexuální orientaci. V té době se do sousedství přistěhuje dvojice Wesley a Jonathan. Mezi Wesleym a Diegem se začne vytvářet vztah. Posléze se Wesley s Jonathanem rozejdou a Diego se rozhodne zůstat v L. A. a vést dál restauraci. Z Diega a Wesleye se stane pár.\n"}
{"id": "938933", "url": "https://cs.wikipedia.org/wiki?curid=938933", "title": "Jaroslav Fryčer", "text": "Jaroslav Fryčer\n\nJaroslav Fryčer (13. června 1932 Ostrava – 26. září 2006 Brno) byl český romanista, literární kritik a teoretik, překladatel z francouzského jazyka a vysokoškolský pedagog.\n\nNarodil se v roce 1932 v Ostravě. Studia na reálném gymnáziu v Ostravě a Znojmě ukončil v Brně, kde také v roce 1951 začal studovat na Filozofické fakultě Masarykovy univerzity, obor francouzština a čeština. Jeho profesory na jazyky a literaturu tam byli Dušan Jeřábek a Antonín Grund (čeština) a Otakar Novák (francouzština). Studium ukončil získáním diplomu v roce 1956.\n\nPo ukončení studia, v letech 1956–1962 získával zkušenosti jako pedagog. Potom se vrátil na Filozofickou fakultu Masarykovy univerzity, katedru romanistiky, kde se stal asistentem profesora Otakara Nováka, který ho zapojil do některých svých prací na připravovaném díle \"Slovník spisovatelů. Francie, Švýcarsko, Belgie, Lucembursko\", vydaném v roce 1966. Dizertační práci \"L'oeuvre dramatique d'Alfred de Musset\" obhájil ve stejném roce 1966. Při práci na fakultě se dále tříbil jeho trvalý zájem o francouzskou literaturu konce 19. a začátku 20. století, literární žánry této éry a o vzájemné francouzsko–české kulturní vztahy v průběhu tohoto období. Založil \"Centre d'Études des Tendances Marginales dans le Romantisme Français. V roce 1987 se stal docentem a v roce 1991 profesorem.\n\nV období normalizace (1970–1989), které nebylo příznivé pro jeho specializaci, pobýval na četných zahraničních univerzitách (Vratislav, Lublaň, Brest, Dijon). Po roce 1990 byl pozván, aby vyučoval jako profesor na univerzitách ve Vídni, Brestu, Dijonu, Postupimi a Paříži.\n\nV roce 1993 byl profesor Fryčer francouzskou vládou jmenován rytířem Řádu akademických palem (chevalier dans l'Order des Palmes Académiques). V letech 1994–1995 řídil katedru bohemistiky na pařížské Sorbonně a stal se členem – korespondentem \"Revue d'Histoire Littéraire de France\", členem \"Societé des Études Dix–neuviémistes\" a \"Centre de Recherches Révolutionnaires et Romantiques (Clermont–Ferrand).\n\nKromě činnosti na Ústavu románských jazyků a literatur Filozofické fakulty Masarykovy univerzity v Brně byl též profesorem francouzské literatury na Pedagogické fakultě Jihočeské univerzity v Českých Budějovících.\n\nZemřel v Brně, po vážné nemoci, 26. září 2006.\n\nJaroslav Fryčer byl autorem mnoha studií, publikací, monografií a překladů. Jeho rozsáhlé dílo lze zařadit zhruba do třech oblastí. Tou první byly vlastní překlady (Breton, Fourier, Stendhal,\nDumas, Louÿs, Valéry, Borel).\n\nDruhou oblastí byly monografie francouzsky píšících spisovatelů (Musset, Proust, Verhaeren) a literárních kritiků (Starobinski, Barthes, Nadeau) a též stati o literárních směrech (symbolismus, frenetismus, parnasismus).\n\nTřetí oblast činnosti představuje dlouhodobá spolupráce s nakladatelstvími (Československý spisovatel, Odeon, Libri, Host aj.), pro která psal předmluvy, doslovy a kritiky k překladům z francouzštiny od jiných překladatelů.\n\nByl autorem kapitol \"Alphonse Daudet, Georges Courteline, Marcel Proust, Georges Bernanos a Jean Giono\", 2. svazku \"Dějin francouzské literatury 19. a 20. století: 1870– 1930\" a kapitoly \"Belgická francouzsky psaná literatura 19. století\", 3. svazku téhož díla autora Jana Otokara Fischera z roku 1976.\n\nPod vedením Jaroslava Fryčera sestavil kolektiv renomovaných překladatelů a badatelů nový\n\"Slovník francouzsky píšících spisovatelů : Francie, Belgie, Lucembursko, Švýcarsko, Kanada, Maghreb a severní Afrika, \"Černá\" Afrika, Libanon, Oblast Indického a Tichého oceánu\", vydaný v roce 2002.\n\nJaroslav Fryčer se zasloužil o rozvoj a propagaci studia francouzského jazyka a literatury v České republice a stal se vzorem pro mnoho dalších vědeckých pracovníků, překladatelů a pedagogů.\n\n\n\n\n\n"}
{"id": "938936", "url": "https://cs.wikipedia.org/wiki?curid=938936", "title": "Dynastie Braganza-Sasko-Koburg-Gotha", "text": "Dynastie Braganza-Sasko-Koburg-Gotha\n\nDynastie Braganza-Sasko-Koburg-Gotha (též Braganza-Wettin) je někdejší německo-portugalská dynastie vládnoucí v Portugalském království od roku 1853 do roku 1910.\n\nZakladateli dynastie byli manželé Marie II. z rodu Braganza a Ferdinand z dynastie sasko-kobursko-gothajské. Jelikož je tato dynastie vymřelá, následnictví portugalského trůnu přešlo na potomky Michala I. Portugalského (strýce Marie II.) z dynastie Braganza.\n\nV roce 1910 byla v Porugalsku svržena monarchie a nastolena republika. V roce 1932 se o dědičné tituly přihlásila žena Maria Pia Sasko-Kobursko-Gothajská a z Braganzy, nemanželská dcera Karla I.\n"}
{"id": "938937", "url": "https://cs.wikipedia.org/wiki?curid=938937", "title": "Smrt Zajdy Munroa", "text": "Smrt Zajdy Munroa\n\nSmrt Zajdy Munroa je v pořadí druhý román australského hudebníka a spisovatele Nicka Cavea z roku 2009. Hlavním hrdinou romány je Bunny Munro, který pracuje jako podomní prodejce kosmetických přípravků a je posedlý sexem. Když jeho manželka zjistí, že jí byl nevěrný, spáchá sebevraždu. Munro nakonec žije se smrtelně nemocným otcem a s devítiletým synem. Zpočátku jde o úsměvný příběh, ale postupem děje se proměňuje v tragikomický příběh o vině, trestu a pokání, kde se mísí prvky reálného vyprávějí se snovými vizemi hlavní postavy.\n"}
{"id": "938939", "url": "https://cs.wikipedia.org/wiki?curid=938939", "title": "Akrobatické lyžování na Zimních olympijských hrách 1998", "text": "Akrobatické lyžování na Zimních olympijských hrách 1998\n\nAkrobatické lyžování na olympiádě v Nagánu.\n"}
{"id": "938972", "url": "https://cs.wikipedia.org/wiki?curid=938972", "title": "Femme Fatale Tour", "text": "Femme Fatale Tour\n\nFemme Fatale Tour je sedmé koncertní turné americké zpěvačky Britney Spears. Proběhlo na podporu jejího sedmého studiového alba Femme Fatale. Začalo 16. června 2011 skončilo 10. prosince 2011. Turné probíhalo v Severní Americe, v Evropě v Asii a v Jižní Americe.\n\nAmerická televize Epix natočila záznam koncertu v Torontu 13. a 14. srpna 2011. Vysílal se v televizi 12. listopadu 2011 pod názvem Britney Spears Live: The Femme Fatale Tour. Na DVD byl vydán 21. listopadu 2011. K sehnání je dokonce i v 3D verzi.\n\n"}
{"id": "938975", "url": "https://cs.wikipedia.org/wiki?curid=938975", "title": "The Winery Dogs", "text": "The Winery Dogs\n\nThe Winery Dogs je americká rocková kapela založená roku 2012 v New Yorku. Jejími členy jsou Billy Sheehan, Richie Kotzen a Mike Portnoy.\n\n"}
{"id": "938976", "url": "https://cs.wikipedia.org/wiki?curid=938976", "title": "From Her to Eternity", "text": "From Her to Eternity\n\nFrom Her to Eternity je první studiové album rockové skupiny Nick Cave and the Bad Seeds, vydané v červnu 1984 u vydavatelství Mute Records. Nahráváno bylo nejprve od září do října 1983 a následně v březnu 1984. Jeho producentem byl Flood. Název alba je kalambúrem jména amerického románu Jamese Jonese \"From Here to Eternity\".\n\n"}
{"id": "938979", "url": "https://cs.wikipedia.org/wiki?curid=938979", "title": "Hrobka (Jičínská pahorkatina)", "text": "Hrobka (Jičínská pahorkatina)\n\nHrobka (487 m n. m.) je vrch v okrese Liberec Libereckého kraje, ležící asi 0,5 km jihovýchodně od vesnice Jílové, na katastrálním území Žďárek u Sychrova. Jen 1,2 km severovýchodně od Hrobky, taktéž na okraji kuesty, leží vyšší vrch Zabolky (531 m n.m.).\n\nVrch náleží do celku Jičínská pahorkatina, podcelku Turnovská pahorkatina, okrsku Českodubská pahorkatina, podokrsku Letařovická pahorkatina a Žďárecké části.\n\nNejkratší pěší přístup je ze Žďárku či Jílového. Přímo na vrchol vede polní cesta odbočující ze silnice tato sídla spojující. Ještě bližší, ale nevyšlapaný přístup je po sejití ze zpevněné cesty Jílové – Odolenovice mezi Hrobkou a Zabolkami.\n"}
{"id": "938983", "url": "https://cs.wikipedia.org/wiki?curid=938983", "title": "The Firstborn Is Dead", "text": "The Firstborn Is Dead\n\nThe Firstborn Is Dead je druhé studiové album rockové skupiny Nick Cave and the Bad Seeds, vydané v červnu 1985 u vydavatelství Mute Records. Jeho nahrávání probíhalo v berlínském studiu Hansa-Tonstudios od listopadu do prosince 1984. O produkci se starali členové skupiny spolu s producentem jménem Flood.\n\n"}
{"id": "938985", "url": "https://cs.wikipedia.org/wiki?curid=938985", "title": "Akrobatické lyžování na Zimních olympijských hrách 1994", "text": "Akrobatické lyžování na Zimních olympijských hrách 1994\n\nAkrobatické lyžování na olympiádě v Lillehammeru.\n"}
{"id": "938987", "url": "https://cs.wikipedia.org/wiki?curid=938987", "title": "Poludňový grúň", "text": "Poludňový grúň\n\nPoludňový grúň (1460 m n. m.) je hora v Malé Fatře na Slovensku. Nachází se v hlavním hřebení kriváňské části pohoří mezi Stohem (1608 m) na východě a severním vrcholem Sten (1535 m) na jihu. Stoh je oddělen hlubokým Stohovým sedlem (1230 m), Steny jsou napojeny stoupajícím hřebenem bez znatelného sedla. Severozápadním směrem vybíhá z Poludňového grúně krátká klesající rozsocha, která se v závěru dělí na dvě větve: západní Rožeň a severní Grúň (989 m). Severní svahy hory spadají do Štefanové doliny, západní do Vrátne doliny a jihovýchodní do Šútovské doliny. Na severozápadních svazích se nachází lyžařské středisko.\n\n\n\n"}
{"id": "938989", "url": "https://cs.wikipedia.org/wiki?curid=938989", "title": "Seznam vrcholů v Pohronském Inovci", "text": "Seznam vrcholů v Pohronském Inovci\n\nSeznam vrcholů v Pohronském Inovci zahrnuje pojmenované vrcholy s nadmořskou výškou nad 600 m. K sestavení seznamu bylo použito map dostupných na stránkách hiking.sk.\n\n"}
{"id": "938991", "url": "https://cs.wikipedia.org/wiki?curid=938991", "title": "Horka (Českodubská pahorkatina)", "text": "Horka (Českodubská pahorkatina)\n\nHorka (398 m n. m.) je vrch v okrese Liberec Libereckého kraje. Leží při jihovýchodním okraji města Hodkovice nad Mohelkou na katastrálním území Jílové u Hodkovic nad Mohelkou.\n\nVrch náleží do celku Jičínská pahorkatina, podcelku Turnovská pahorkatina, okrsku Českodubská pahorkatina, podokrsku Hodkovická kotlina a části Petrašovická brázda.\n\nNa vrchol nevede žádná cesta, jen z jihu od silnice na Jílové stoupá krátká cesta. Ale pěší přístup je možný odkudkoli, pohodlný je zejména z jihovýchodu, kde jsou luční plochy.\n"}
{"id": "938998", "url": "https://cs.wikipedia.org/wiki?curid=938998", "title": "Clementine", "text": "Clementine\n\nClementine může být:\n\n"}
{"id": "939008", "url": "https://cs.wikipedia.org/wiki?curid=939008", "title": "Cassady", "text": "Cassady\n\nPříjmení Cassady nosí více osobností:\n\n"}
{"id": "939017", "url": "https://cs.wikipedia.org/wiki?curid=939017", "title": "Máta klasnatá", "text": "Máta klasnatá\n\nMáta klasnatá (\"Mentha spicata\") je jeden z vytrvalých druhů rodu máta, statná bylina charakteristická vysokým obsahem silic.\n\nDruh vyrůstá v mírném podnebném pásu téměř v celé Evropě, Asii, Africe, Severní i Jižní Americe i v Austrálii včetně Nového Zélandu. Do mnoha oblastí se dostal lidským přičiněním, byl tam přivezen a pěstován pro své aromatické listy nebo jako okrasná rostlina a postupně z určených pozemků unikal do volné přírody a nemaje přirozených nepřátel se úspěšně rozšířil.\n\nRostliny vyžadují vlhkou, hlubokou, hlinitou, slabě kyselou až mírně zásaditou půdu. Vyrůstají často na naplaveninách okolo vodních toků, v rákosinách na březích rybníků, jezer nebo močálů jakož i na zavlhlých zahradách, polích, loukách i pastvinách a okolo vlhčích polních i lesních cest.\n\nVytrvalá rostlina s přímou nebo vystoupavou, v horní části větvenou čtyřhrannou lodyhou dorůstající do výše 0,5 až 1,1 m. Přímá nebo u báze vystoupavá lodyha vyrůstá z 5 až 15 cm dlouhých a téměř 0,5 cm tlustých podzemních oddenků s lysými výběžky. Je porostlá hustými, dolu zahnutými chlupy promísenými s chlupy parohovitě větvenými; někdy bývá lodyha zdánlivě lysá a pouze v horní části má hustě rozmístěny maličké papily.\n\nPřisedlé nebo s krátkými řapíky (do 3 mm) křižmostojné lodyžní listy mají čepele, dlouhé 3,5 až 6 cm a široké 1,5 až 2,5 cm, které bývají kopinaté, podlouhlé, eliptické či vejčité, u báze jsou uťaté až vykrojené a na konci obvykle špičaté; někdy bývají zvlněné. Po obvodě jsou čepele poměrně řídce ostře pilovité, horní stranu mají hustě porostlou jednoduchými chlupy směrem k vrcholu listu zahnutými a spodní stranu šedými, neuspořádanými, jednoduchými chlupy; někdy bývají listy zdánlivě holé a mají pouze kratičké papily. Žilnatina na spodní straně listů je mírně vyniklá a obsahuje 7 až 10 postranních žilek. Natě obsahují poměrně dost silic, jejich celkové složení však není výhodné pro průmyslové využívání, téměř nemají mentol.\nDrobné květy s převážně chlupatými stopkami rostou z úžlabí nepatrných čárkovitých listenů. Vytvářejí poměrně řídký, na bázi přetrhaný lichoklas vyrůstající nad horními lodyžními listy který bývá dlouhý 4 až 11 cm. Úzký, pětičetný, zvonkovitý až trubkovitý kalich dlouhý asi 2 mm je rozdělen do třetiny až poloviny své délky v úzké trojúhelníkové cípy porostlé kratičkými chlupy. Jeho trubka s deseti až dvanácti žilkami je po vnější straně chlupatá a v ústí bývá lysá. Čtyři korunní lístky mají barvu světle růžovou až růžově fialovou, z koruny ční konce čtyř stejně dlouhých tyčinek s prašníky asi 0,5 mm dlouhými. Na lysém semeníku vyrůstá čnělka s rozeklanou bliznou. Entomogamické květy kvetou od července do září. Plody jsou hnědé tvrdky asi 0,8 mm dlouhé které mají na povrchu více či méně výrazně vyznačenou síťovinou. Chromozómové číslo tohoto hemikryptofytu je 2n = 48.\n\nListy máty klasnaté (\"herba menthae spicata\") se používají k přípravě čajů, které mají příjemnou vůni a chuť nebo jako droga pro přípravu odvarů s léčivými účinky při onemocnění horních cest dýchacích, břišních potížích a také jako přísada do koupelí pro léčení revmatismu a kožních nemocí.\n\nMáta klasnatá se často kříží s dalšími druhy a podílí se např. i na vzniku těchto v ČR vyrůstajících kříženců které se dále šíří převážně vegetativní cestou.\n\nTento tetraploidní druh je neobyčejně proměnlivý, z velkého počtu v minulosti rozpoznaných vnitrodruhových taxonů má většina jen velmi malou taxonomickou hodnotu. Jako oprávněné se v současnosti jeví pouze rozdělení do dvou poddruhů:\n\nPoddruh pochází ze západní Evropy a západního Středomoří. Jeho lodyha bývá zdánlivě lysá, pouze v horní části jsou hustě rozmístěny papily viditelné jen při zvětšení. Tmavohnědé tvrdky mají na povrchu pouze nevýrazně naznačenou síťovinu. Poddruh je považován za neofyt který na našem území zdomácněl.\n\nJe to vědomě dovezený a uměle pěstovaný poddruh který ze zahrad unikl do volné přírody a tam se úspěšně rozšířil. Pochází z východního Středomoří, rostliny jsou nápadně chlupaté a jejich tvrdky mají na povrchu výrazně vyznačenou síťovinu.\n\n \n"}
{"id": "939019", "url": "https://cs.wikipedia.org/wiki?curid=939019", "title": "Carl-Erik Asplund", "text": "Carl-Erik Asplund\n\nCarl-Erik Asplund (* 14. září 1923 Föllinge) je bývalý švédský rychlobruslař.\n\nPrvních velkých mezinárodních závodů se zúčastnil v roce 1950, tehdy skončil na Mistrovství Evropy sedmý a na Mistrovství světa dvanáctý. Nejlepších umístění na šampionátech dosáhl následujícího roku, byl čtvrtý na kontinentálním a šestý na světovém mistrovství. Startoval na Zimních olympijských hrách 1952, kde vybojoval na desetikilometrové trati bronzovou medaili a kde se dále umístil šestý na poloviční distanci a čtvrtý na patnáctistovce. V letech 1953 a 1954 se na mistrovstvích světa i Evropy pohyboval výsledkově ve druhé desítce, poslední závody absolvoval v roce 1956.\n\n"}
{"id": "939021", "url": "https://cs.wikipedia.org/wiki?curid=939021", "title": "Máta vonná", "text": "Máta vonná\n\nMáta vonná (\"Mentha suaveolens\") je jeden z vonných druhů rodu máta který v závislosti na varietě voní po citronu, jablku, nebo dokonce zázvoru.\n\nRoste, vyjma severních oblastí, v celé Evropě a dále v Makaronézii, západní Asii a v severozápadní Africe. Druhotně byla rozšířena do Číny, Severní a Jižní Ameriky, Austrálie i na Nový Zéland.\n\nVyrůstá na otevřených, převážně vlhkých místech bohatých živinami, hlavně dusíkem a vápníkem. Bývají to břehy stok a příkopů okolo cest, louky, pastviny i obdělávaná pole, skládky, lidskou činnosti narušené pozemky i místa pod železničními náspy. Do volné přírody České republiky se dostala zplaněním, unikla ze zahrad kde byla pěstována pro lékařské či gurmánské účely nebo jen pro ozdobu.\n\nVytrvalá rostlina s podzemním oddenkem který má převážně chlupaté výběžky. Vyrůstá z něj přímá, nahoře latnatě členěná lodyha, obvykle vysoká 30 až 50 cm, která je porostlá asi 0,5 mm dlouhými chlupy jež jsou ve spodní části větvené a v horní jednoduché. Vstřícné lodyžní listy vyrůstající křižmostojně bývají přisedlé nebo mají řapík dlouhý do 3 mm a jejich vejčité čepele mohou být dlouhé 2 až 4 cm a široké 1,5 až 3 cm. Po obvodu pilovité až vroubkované čepele jsou u báze uťaté nebo vykrojené a na vrcholu tupé nebo zaokrouhlené, na svrchní straně porůstají jednoduchými chlupy do 0,3 mm délky, na spodní straně s výraznou žilnatinou jsou větvené chlupy dvojnásobně delší. Buňky listů a lodyh jsou prosyceny vonnými esenciální oleje, (hlavně mentolem) které po rozemnutí výrazně voní (zapáchají).\n\nOboupohlavné květy vyrůstají na 1 mm dlouhých lysých stopkách a to na konci lodyhy nebo větví. Vytvářejí květenství kterým je úzký, hustý nebo řídký válcovitý, v počátku přetrhovaný lichoklas dlouhý 4 až 9 cm. Široce zvonkovitý, krátce chlupatý, trvalý až 2 mm dlouhý kalich je do čtvrtiny až třetiny délky rozčleněn do pěti šídlovitých cípů, deseti až třináctižilná kališní trubka má ústí lysé. Koruna je velká cca 2 mm a její trubku dlouhou asi 1,5 mm tvoří čtyři laloky barvy bělavé s růžovým nebo fialovým nádechem. Z koruny vystupují čtyři tyčinky s prašníky a dvojitá blizna vyrůstající z lysého semeníku. Entomogamní květy kvetou od června do srpna. Plody jsou hnědé až černé tvrdky s výraznou síťovinou na povrchu.\n\nMáta vonná se může rozmnožovat vegetativně i generativně. Druh je náchylný k hybridizaci a proto nové rostliny vypěstované s dobře klíčících semen nejsou ve vzhledu ani obsahu silic vyrovnané. V zahradnictvích se proto rozmnožují dělením trsů nebo oddenků (stačí 3 cm délky), tím jsou u potomků zaručeny obdobné vlastnosti jako měl rodič. Zplanělé rostliny uniklé ze zahrad do přírody se za pomoci svých kořenů rozmnožují dále poměrně agresivně.\n\nKvetoucí rostliny tohoto druhu, a vlastně i téměř celého rodu, jsou náchylné ke křížení s jiným druhem a vzniká tak množství hybridů. V ČR například lze občas lze nalézt hybridy které měly za jednoho z rodičů mátu vonnou:\n\nDruh se dále vyskytuje ve třech poddruzích, v ČR roste pouze nominátní.\n\nPěstují se pro své voňavé listy užívané v kuchyni na ochucení potravin nebo pro přípravu léčivých čajů které mají hlavně antiseptické účinky, snižují horečku a podporují trávení. Jejich vůně údajně odpuzuje myši a potkany. V zahradách jsou používány jako půdokryvné rostliny, je vyšlechtěno několik variet, nejznámější je 'Variegata' s bíle panašovanými listy.\n\n \n"}
{"id": "939024", "url": "https://cs.wikipedia.org/wiki?curid=939024", "title": "Kjell Bäckman", "text": "Kjell Bäckman\n\nKjell Hilding Bäckman (21. února 1934 Göteborg – 9. ledna 2019) byl švédský rychlobruslař.\n\nNa mezinárodní scéně debutoval v roce 1959 účastí na Mistrovství Evropy (31. místo) i Mistrovství světa (40. místo). Startoval na Zimních olympijských hrách 1960, ze kterých si přivezl bronzovou medaili, jež vybojoval v závodě na 10 000 m; na poloviční trati skončil dvanáctý. Nejlepších umístění na evropských šampionátech dosáhl v letech 1961 (16. místo) a 1963 (15. místo). V letech 1966 a 1967 startoval již pouze na švédských mistrovstvích.\n\nZemřel 9. ledna 2019 ve věku 84. let.\n\n"}
{"id": "939028", "url": "https://cs.wikipedia.org/wiki?curid=939028", "title": "Portugal. The Man", "text": "Portugal. The Man\n\nPortugal. The Man je americká rocková skupina sídlící ve městě Portland, Oregon. Skupinu tvoří John Gourley, Zach Carothers, Kyle O'Quin, Noah Gersh a Kane Ritchotte. Gourley a Carothers se seznámili během studia na střední škole ve městě Wasilla na Aljašce, kde spolu začali také hrát. Od zformování skupiny v roce 2005 již vydali osm studiových alb a pět EP. Dvě první alba vydal label Fearless Records. Zároveň svoji hudbu vydali pod vlastní značkou Approaching AIRballoons prostřednictvím nezávislého vydavatelství Equal Vision Records. 2. dubna 2010 podepsal Portugal. The Man smlouvu s Atlantic Records. 4. června 2013 vydali zatím své poslední studiové album \"Evil Friends\", první album, které vzniklo kolaborací mezi skupinou Portugal. The Man a producentem se jménem Danger Mouse.\n\nV srpnu roku 2002 založil John Gourley a Zach Carothers skupinu nazvanou Anatomy of a Ghost. Frontmanem skupiny se stal Gourley, který však neměl žádné předešlé pěvecké zkušenosti. Skupina Anatomy of A Ghost si rychle získala popularitu, avšak netrvalo dlouho a kapela se rozpadla. Portugal. The Man byl původně vedlejší projekt Johna Gourleyho, ve kterém hrál Zach Carothers na basovou kytaru. Místo bubeníka využívali bicí automat. Nedlouho poté se Gourley s Carothersem dali dohromady s Wesleym Hubbardem, Nickem Kleinem (předtím fungoval jako kytarový technik pro Anatomy of a Ghost) a Harveym Tumblesonem a společně založili kapelu Portugal. The Man. Kapela opustila Aljašku a přemístila se do Portlandu v Oregonu s úmyslem koncertovat a nahrávat alba. V létě roku 2004 kapela natočila dema písní a na podzim odjela na americké turné. V létě roku 2005 kapelu opustili Klein s Tumblesonem, které později nahradil Jason Sechrist. Debutové album skupiny, \"\", vydalo 24. ledna 2006 Fearless Records. Album produkoval Casey Bates.\n\n22. června 2007 vydal Portugal. The Man své druhé album \"Church Mouth\", které znovu produkoval Casey Bates a skupina vyjela na americké turné s předskokany The Photo Atlas, Play Radio Play, Tera Melos a The Only Children. Následovalo evropské turné, na které opět navázalo turné americké, kdy kapele během září a října předskakovaly kapely Rocky Votolato a Great Depression. V listopadu téhož roku doplnili kapely Thursday a Circle Takes The Square na jejich krátkém turné po východním pobřeží.\n\nV roce 2008 opustili hudební vydavatelství Fearless Records a kapelu doplnil Ryan Neighbors (klávesy), který nahradil Wese Hubbarda.\n\n30. července 2008 bylo oznámeno, že Portugal. The Man vydá své album \"Censored Colors\" prostřednictvím nezávislého vydavatelství Approaching AIRballoons, ve spolupráci s vydavatelstvím Equal Vision Records. Album vyšlo 16. září 2008. John Gourley toho roku získal ocenění 'Nejlepší zpěvák roku' udělované \"AP magazínem\".\n\nV roce 2009 si kapela zahrála hned na několika festivalech, mezi kterými nechyběly proslulé festivaly Bonnaroo a Lollapalooza v chicagském Grant Parku.\n\n9. dubna oznámil Portugal. The Man vydání alba \"The Satanic Satanist\", jež vyšlo 21. července 2009. Originální název tohoto alba byl \"The Satanic Satanist of the Majestic Majesty\". Název alba byl později zkrácen a akustická verze alba vyšla pod jménem \"The Majestic Majesty\". Tématy alba \"The Satanic Satanist\" jsou vzpomínky a historky zpěváka Johna Gourleyho na dětství prožité na Aljašce. Album vyšlo ve spolupráci s nahrávacím producentem Paulem Kolderiem, známým producentem, který má na svědomí alba Pixies a Radiohead.\n\n11. února 2010 Gourley oznámil, že v pořadí páté studiové album kapely, \"American Ghetto\", vyjde 2. března. Avšak kvůli obavám z možného úniku alba na internet, nebyly žádné kopie alba nabízeny předem.\n\nV dubnu roku 2010 podepsala skupina nahrávací smlouvu s Atlantic Records.\n\nBěhem léta roku 2010 se Portugal. The Man navrátil do studia, aby natočil nové album s producentem Johnem Hillem. Album se nahrávalo v El Pasu (Texas), Londýně a v San Diegu v Kalifornii. Nositel ceny Grammy, producent Andy Wallace, se ujal konečného mixu alba. Wallace je nejvíce známý spoluprací s kapelami Rush, Nirvana, At the Drive-In, či zpěvákem Paulem McCartneym.\n\nNa podzimním turné roku 2010 zahrála skupina svůj nový song \"We Got It All.\" Na festivalu SXSW 2011 představili novou skladbu s názvem \"Senseless.\" Počínaje 7. dubnem 2011 vydávala skupina každý týden 30 sekundové klipy z jejich nového alba na svém kanálu na YouTube. Mezi takto představenými skladbami byly \"Once Was One,\" \"All Your Light (Times Like These)\" a \"So American\". 29. dubna 2011 vydali první singl z alba, píseň \"Got it all (This Can't Be Living Now.)\". 5. května vyšel druhý singl z připravovaného alba nazvaný \"Sleep Forever.\" Album \"In the Mountain in the Cloud\" vyšlo 19. července 2011. Krátkometrážní film skupiny Portugal. The Man, \"Sleep Forever\", režírovaný Michaelem Ragenem, čítá 13 minut a byl natáčený ve městě Wasilla na Aljašce odkud pochází frontman kapely. \"Sleep Forever\" měl premiéru 6. června 2011 prostřednictvím nezávislého filmového kanálu IFC.\n\nPortugal. The Man se v červnu roku 2011 podruhé představil na festivalu Bonnaroo Music and Arts Festival, právě u příležitosti 10. výročí festivalu a v srpnu skupina vystoupila na festivalu Lollapalooza.\n\n8. srpna, po vystoupení na festivalu Lollapalooza, byla kapele ukradena dodávka s návěsem, ve kterém měla kapela všechny své instrumenty a koncertní vybavení. Den poté, 9. srpna, byla dodávka nalezena, avšak již bez veškerého vybavení. Seznam všech hledaných předmětů kapela později zveřejnila na svém webu. 12. srpna se kapele téměř veškeré vybavení navrátilo; jistý muž jej uviděl v bazaru a kapelu ihned informoval. Skupina mu posléze poslala děkovný dopis, který také vyvěsili na svých stránkách. ,Je to mnohem více než jen výhra pro Portugal. The Man, je to také vítězství twitteru, světa sociálních médií, chicagské policie a starého dobrého žurnalismu.\"\n\nNa podzim roku 2011 se kapela vydala na americké turné, pro které se ke kapele připojil kytarista, Noah Gersh. V lednu se zúčastnili evropského turné kapely The Black Keys a později se vypravili do Austrálie na tamější festival St Jerome's Laneway Festival. Na jaře roku 2012 se vydal Portugal. The Man na turné s názvem \"Jägermeister Music Tour\" společně s kapelou The Lonely Forest.\n\n3. dubna 2012 se objevilo na Facebooku kapely prohlášení, že klávesista Ryan Neighbors opouští kapelu, aby se věnoval svému novému projektu, kapele \"Hustle and Drone\". Nahradil ho Kyle O'Quin. Bubeník Jason Sechrist byl krátce po odchodu Ryana Neigborse nahrazen dříve známým dětským hercem a bubeníkem Kanem Ritchottem.\n\n8. února unikly na internet fotografie, které prozrazovaly, že producentem pro připravovanou desku kapely bude Brian Burton, známý jako Danger Mouse. Danger Mouse proslul spoluprací s CeeLo Greenem na projektu Gnarls Barkley, také spoluprací s Jackem Whitem a Broken Bells, dále pak produkcí cenami oceněných alb pro kapely Gorillaz, The Black Keys a zpěvačku Norah Jones. Podle Zacha bylo album velmi ovlivněné kapelou Pink Floyd a jejich nejslavnějším albem \"The Dark Side of the Moon\".\n\n25. února bylo na Instagramu zveřejněno jméno připravované desky - \"Evil Friends\". 6. března byl odhalen design a obal alba Evil Friends. Následující den kapela zveřejnila videoklip pro titulní skladbu alba na YouTube. 4. června 2013 bylo album vydáno ve Spojených státech amerických.\n\nNedávno byly některé skladby z alba Evil Friends natočeny mnohými umělci, mezi které patří například Bear Mountain, Terry Urban (Portugal. The Man & Friends) a Passion Pit.\n\n6. června 2011 vydala skupina krátký film, ve kterém zazněly skladby \"Sleep Forever\" a \"Got It All (This Can't Be Living Now)\" z alba \"In The Mountain In the Cloud\". Film byl produkován Richardem Hutchinsem a režíroval ho Michael Ragen. Film je dlouhý 13 minut a 16 sekund, obsahuje záběry Aljašské divočiny prokládané záběry na frontmana skupiny Johna Gourleyho, jež jede na spřežení taženém psi do té doby, než mu psi utečou a on je nucen jít po svých. Na konci je záběr na Gourleyho, který se nedopatřením střelí do tváře a padá do čerstvého sněhu. Jeho psi se v sekundě navrací ke svému mrtvému majiteli a začínají ho požírat.\n\nPortugal. The Man již zveřejnil hudební videoklipy ke skladbám \"So American\", \"People Say\", \"All Your Light\", \"Do You\", \"The Dead Dog\", \"AKA M80 The Wolf\", \"Lay Me Back Down\", \"The Sun,\" \"Evil Friends,\" \"Purple Yellow Red and Blue\", \"Atomic Man\" a nejznámější z nich \"Modern Jesus\".\n\n\n\n"}
{"id": "939030", "url": "https://cs.wikipedia.org/wiki?curid=939030", "title": "Karl Hass", "text": "Karl Hass\n\nKarl Hass (5. října 1912, Kiel, Německé císařství – 21. dubna 2004, Castel Gandolfo u Říma, Itálie) byl německý válečný zločinec, v roce 1998 odsouzený na doživotí za svou roli při masakru 335 italských civilistů v Ardeatinských jeskyních u Říma v březnu 1944. \n\nHass nebyl z válečných zločinů obviněn hned po druhé světové válce. K odsouzení v roce 1998 vedla jeho účast při soudním procesu s někdejším velitelem oddílů SS Erichem Priebkem. Ten byl dopaden v Argentině téměř 50 let po skončení války a Hass v jeho procesu původně vystupoval jako svědek. \n\nV roce 1934 Hass vstoupil do zpravodajské služby SS Sicherheitsdienst. Po pádu Benita Mussoliniho v roce 1943 byl Hass poslán do Říma, aby vytvořil síť radiooperátorů a organizoval sabotéry za spojeneckými liniemi. Sloužil zde dále pod SS-obersturmbannführerem Herbertem Kapplerem a napomohl k deportaci více než tisíce Židů do Osvětimi.\n\nPoté, co 23. března 1944 italští partyzáni zaútočili proti jednotce SS, v níž přišlo o život 33 německých vojáků, Hass a mj. také velitel SS Erich Priebke shromáždili 335 italských civilistů a následujícího dne je nechali odvézt do Ardeatinských jeskyní na okraji Říma. Hass, Priebke a jejich vojáci všechny zajatce systematicky popravili střelou do týla. \n\nPo skončení války byl Hass zajat spojenci. Místo aby byl stíhán za své válečné zločiny, byl patrně zaměstnán zpravodajskou službou CIC americké armády k provádění špionáže v Sovětském svazu. \nSoudu se tehdy ještě vyhnul i Priebke, kterému se podařilo uprchnout do Argentiny. Z masakru v Ardeatinských jeskyních se tak po válce zodpovídal pouze Kappler, v roce 1947 odsouzený na doživotí. \n\nPočátkem 90. let však byl v Jižní Americe americkým reportérem objeven Priebke, který byl následně vydán italskému soudu. Hass přijel do Itálie, aby proti němu svědčil. V předvečer dne, kdy měl u soudu vypovídat proti svému někdejšímu kolegovi, se Hass pokusil přes balkón uprchnout ze svého hotelového pokoje. Když se snažil slézt dolů, uklouzl, spadl a vážně se zranil. Byl převezen do nemocnice, kde pak před soudními úředníky svědčil. Sám se přiznal k usmrcení dvou civilistů, přičemž své své jednání hájil tím, že pouze vykonával rozkazy. \n\nZa svůj podíl na Ardeatinském masakru byl nakonec v roce 1998, stejně jako Priebke, odsouzen na doživotí. Kvůli pokročilému věku a chatrnému zdraví žil Hass až do své smrti v domácím vězení v městečku Castel Gandolfo u Říma. \n"}
{"id": "939031", "url": "https://cs.wikipedia.org/wiki?curid=939031", "title": "USS Iwo Jima (CV-46)", "text": "USS Iwo Jima (CV-46)\n\nUSS \"Iwo Jima\" (CV-46) byla nedokončená letadlová loď třídy \"Essex\" Námořnictva Spojených států, jejíž stavba byla zahájena v roce 1945.\n\nPojmenována byla podle strategického ostrova Iwodžima v Tichém oceánu, kde začátkem roku 1945 proběhla jedna z významných bitev druhé světové války. Její stavba byla zahájena 29. ledna 1945 v loděnicích Newport News Shipbuilding v Newport News ve Virginii, mělo se jednat o 25. jednotku třídy \"Essex\". Dne 12. srpna 1945, na konci druhé světové války, však došlo ke zrušení stavby dvou letadlových lodí této třídy, \"Iwo Jimy\" a \"Reprisalu\". Nedokončený trup \"Iwo Jimy\" byl následně sešrotován.\n\n"}
{"id": "939033", "url": "https://cs.wikipedia.org/wiki?curid=939033", "title": "USS Iwo Jima", "text": "USS Iwo Jima\n\nOznačení USS \"Iwo Jima\" nesla v historii amerického námořnictva tři plavidla:\n"}
{"id": "939034", "url": "https://cs.wikipedia.org/wiki?curid=939034", "title": "Albert Werunsky", "text": "Albert Werunsky\n\nAlbert Werunsky (13. března 1843 Stříbro – 29. prosince 1915 Praha) byl rakouský a český advokát a politik německé národnosti, v 2. polovině 19. století a počátkem 20. století poslanec Českého zemského sněmu.\n\nNarodil se roku 1843 v západočeském Stříbře. Byl synem stříbrského magistrátního rady a pozdějšího rady vrchního zemského soudu. Vychodil gymnázium v Mostě. V prosinci 1867 získal na Karlo-Ferdinandově univerzitě v Praze titul doktora práv. Od října 1873 působil jako advokát v Praze a od roku 1879 jako zkušební komisař pro uchazeče o advokátskou dráhu. V roce 1884 se stal členem státní státovědecké zkušební komise. V roce 1886 nastoupil rovněž na post člena rady disciplinární komise advokátní komory. V roce 1887 začal také působil coby právní zástupce České spořitelny. Byl aktivní i v akademické sféře. Od roku 1884 do roku 1897 byl profesorem národohospodářství na německé obchodní akademii v Praze. Byl rovněž mimořádným profesorem pro správní a právní vědy na německé technice v Praze.\n\nV 70. letech 19. století se zapojil i do zemské politiky. Ve volbách v roce 1878 byl zvolen na Český zemský sněm za městskou kurii (obvod Kraslice – Nejdek – Schönbach) jako oficiální kandidát německého volebního výboru. V roce 1880 ho v tomto volebním obvodu nahradil Johann Krumbholz. Již v roce 1881 se ovšem Werunsky do sněmu vrátil, když byl zvolen v doplňovací volbě za obvod Mikulášovice – Zeidlery – Krásná Lípa poté, co zemřel tamní dosavadní poslanec Moritz Raudnitz. Za týž obvod mandát obhájil ve volbách v roce 1883. Poslanecké křeslo si zde udržel i ve volbách roku 1889. Stranicky se uvádí jako německý liberál (takzvaná německá Ústavní strana, později Německá pokroková strana, liberálně a centralisticky orientovaná formace). Poslanecké křeslo obhájil opětovně ve volbách roku 1895 a volbách roku 1901. Ve volbách v roce 1908 již na sněm nekandidoval.\n\nOd roku 1883 byl členem zemské školní rady a od roku 1885 rovněž náhradníkem zemského výboru. V roce 1898 se stal přímo členem zemského výboru (poté, co odstoupil poslanec Julius Lippert). Zaměřoval se především na otázky regulace říčních toků a meliorací. Zabýval se též projektem splavnění Labe a Vltavy. Od roku 1901 zastával na sněmu funkci náměstka Nejvyššího maršálka Království českého. Tuto funkci získal již v prosinci 1898, ale pro tehdejší politiku pasivní rezistence německých poslanců ji nepřijal. I po volbách roku 1908 zůstal členem zemského výboru, ačkoliv již nebyl poslancem, protože obstrukce znemožnily ustavení exekutivních orgánů nově zvoleného sněmu.\n\nAngažoval se v sudetoněmeckém a rakouskoněmeckém družstevnictví, podílel se na zakládání nákupních a hospodářských družstev a byl předsedou Svazu německých nákupních a hospodářských družstev Rakouska a ředitelem Svazu českoněmeckých záložen.\n\nByl svobodný, bezdětný. Za jeho veřejné aktivity mu byl udělen Řád železné koruny III. třídy a roku 1908 i Řád Františka Josefa (komturní kříž).Roku 1902 mu České Budějovice udělily čestné občanství. Zemřel v prosinci 1915 po dlouhé nemoci. Trpěl plicními potížemi, ke kterým se v poslední době přidaly i srdeční problémy.\n\n"}
{"id": "939036", "url": "https://cs.wikipedia.org/wiki?curid=939036", "title": "USS Valley Forge (CV-45)", "text": "USS Valley Forge (CV-45)\n\nUSS \"Valley Forge\" (CV-45) byla letadlová loď Námořnictva Spojených států, která působila ve službě v letech 1946–1970. Jednalo se o 23. postavenou jednotku třídy \"Essex\" (třináctou ve verzi s dlouhým trupem). \n\nJejí stavba byla zahájena 14. září 1943 v loděnici Philadelphia Naval Shipyard ve Filadelfii. K jejímu spuštění na vodu došlo 8. července 1945, do služby byla zařazena 3. listopadu 1946. V roce 1952 byla překlasifikována na útočnou letadlovou loď CVA-45, roku 1954 byla upravena a překlasifikována na protiponorkovou letadlovou loď CVS-45. V roce 1961 došlo k její přestavbě na vrtulníkovou výsadkovou loď s označením LPH-8. Vyřazena byla 15. ledna 1970 a v roce 1971 byla prodána do šrotu. Během své služby se jako letadlová loď zúčastnila korejské války, jako vrtulníková výsadková loď sloužila také ve vietnamské válce.\n\n"}
{"id": "939037", "url": "https://cs.wikipedia.org/wiki?curid=939037", "title": "USS Valley Forge", "text": "USS Valley Forge\n\nOznačení USS \"Valley Forge\" nesla v historii amerického námořnictva tři plavidla:\n"}
{"id": "939048", "url": "https://cs.wikipedia.org/wiki?curid=939048", "title": "Vraždy podle Jidáše", "text": "Vraždy podle Jidáše\n\nVraždy podle Jidáše (originální anglický titul zní \"Resurrection\") je americký kriminální thriller z roku 1999 australského režiséra Russella Mulcahyho. Vyskytuje se zde chiméra mimořádně inteligentního sériového vraha, který si je jist svou nadřazeností a záměrně zanechává policii stopy. Zápletka filmu je obdobná jako ve filmu \"Sedm\" z roku 1995.\n\nDetektiv John Prudhomme je se svým parťákem detektivem Andrewem Hollinsworthem povolán k případu neobvyklé vraždy v Chicagu. Obětí je 33letý muž, rybář, kterému byla odťata pravá ruka, následkem čehož vykrvácel. Vrah jej nejprve omráčil elektrickým obuškem na dobytek a ruku mu odřízl teprve poté, až přišel k vědomí. Amputovanou paži si odnesl s sebou a na okně zanechal jehněčí krví napsaný vzkaz „He´s Coming“ (česky „On přichází“). Oběť má na krku vypálený obrys klíče, jehož originál je ve svazku klíčů, které se najdou na místě činu. V kůži má vyříznuté římské číslice MMCDXXVII (2427).\n\nTato stopa dovede vyšetřovatele ke skříňce Bismarckova úschovného servisu, v jejíž útrobách leží květ australského stromu Brachychiton acerifolius. Vyšetřovatelé pátrají v botanické zahradě, kde pod korunou tohoto stromu naleznou další mrtvolu, jíž také chybí horní končetina, tentokrát levá a v kůži má vyříznuté číslice CXIX (119). V momentě, kdy je nalezeno třetí tělo (bezhlavé), je z indicií jisté, že sériový vrah sestavuje ze svých obětí tělo Krista. Všechny oběti měly jména apoštolů, měly 33 let (stejně jako Ježíš v den své smrti) a zemřely týden po sobě v pátek (den smrti Ježíše). Římské číslice symbolizují kapitoly v Bibli. Vrah má ještě tři týdny na zkompletování těla, neboť se blíží Velikonoce (vzkříšení Ježíše Krista). Začíná masivní pátrací akce.\n\nPrudhomma informuje manželka Sara, že k nim přijede na návštěvu její přítelkyně Jenny. John není příliš nadšen, neboť naposledy se Jenny zdržela dva týdny, ale nevymlouvá to své ženě. Jejich manželství je navíc poznamenáno smrtí jejich malého syna, který zemřel před rokem. Dvojici vyšetřovatelů je představen agent FBI Wingate, který je zrovna přítomen doručení vzkazu (faxem) od vraha. Je v něm další vodítko, které Prudhomme záhy rozklíčuje. Třetí mužská oběť jménem Jakub má bratra Jana, jenž vlastní fotografický ateliér. Detektiv si uvědomí, že Jan má být dalším mužem, který je v hledáčku vraha. Se svým parťákem Hollinsworthem přijedou na místo pozdě, Jan je přivázán, má uřízlou nohu a umírá. První pomoc už jej nezachrání. Sériový vrah je však stále na místě (odřízlá noha leží opodál, nestihl ji vzít) a při následné honičce omráčí elektrickým obuškem Hollinswortha. Toho pak obleče do svého oděvu, nasadí mu svou masku a přiváže pistoli ke svázaným rukám. Hollinsworth je pak postřelen policisty do nohy v domnění, že jde o vraha. Zranění je vážné a detektiv o nohu přijde, je mu amputována. Jelikož si vrah nestačil z místa činu odnést nohu Jana, ukradne z nemocnice dolní končetinu Hollinswortha (Andrew, česky Ondřej bylo také jméno jednoho z apoštolů). Poté pošle na pásce Prudhommovi výstrahu za téměř zmařenou akci. Hodlá zabít jeho manželku Saru. Prudhomme jede okamžitě domů, kde nalezne mrtvou Jenny. Jeho žena Sara v momentě útoku vraha nebyla v domě. V televizních zprávách je odvysílán spot s nahrávkou výstrahy. Policii se přihlásí žena, která hlas identifikovala. Jeho majitelem je jistý pan Breslauer, slepec. Vrah je chytrý, zaplatil mu 50 dolarů, aby pro něj namluvil pásek. Je nalezeno další tělo.\n\nJeden z kolegů upozorní Prudhomma na zprávu z FBI o dva roky staré vraždě z Tennessee, která vykazuje shodné rysy (muž 33 let jménem Filip, stejné jméno jako jeden z apoštolů, torzo bylo dekapitováno). Prudhomme se diví, že se to k němu nedostalo dříve a jede na ústředí FBI za agentem Wingatem. Až tady vyjde najevo, že Wingate je někdo jiný. Muž, který se za něj vydával, je sebevědomý a drzý sériový vrah. Zatím ještě netuší, že byl odhalen a souhlasí s další schůzkou, při níž je zatčen. Na 48 hodin je vzat do vazby a pro tým vyšetřovatelů začíná souboj s časem o dodání důkazů. Pokud se jim to nepodaří, vrah bude propuštěn. Jelikož je totožnost zadrženého neznámá, jeho portrét je odvysílán v relaci vybízející občany ke spolupráci. Identifikace se nezdaří včas, důkazy podporující obvinění policie nemá a tak je muž propuštěn. Je bedlivě sledován, přesto se mu podaří na vlakovém nádraží agentům uprchnout. Když je nakonec identifikován jako Gerald Demus, vraždí dalšího muže a bere si jeho trup. \n\nDetektiv Prudhomme vypátrá místo, kde Demus sestavil z částí těl obětí Kristovo tělo (je to jedna z rezidencí, v níž vraždil). Mimo něj a nahraného videozáznamu nalezne Prudhomme v místnosti plné much roztahovač žeber. Poslední obětí před Velikonocemi má být novorozený chlapec, jehož matka se jmenuje Marie. Jeho srdce má sestaveného Ježíše probudit k životu. Zásah v porodnici dopadne úspěšně, finální scéna se odehraje na střeše, kde zraněný detektiv nejenže zastřelí Demuse(který poté padá dolů v poloze evokující Ježíše na kříži), ale zachrání i dítě, za což se dočká vděku jeho rodičů. Od svého nadřízeného dostane navíc tříměsíční placené volno.\n\nLexikon des Internationalen Films (Německo): \"Makabrózní psychothriller, který nedosahuje intenzity předchůdců, ale hledá úspěch v bezostyšně prezentovaných násilných scénách. Postavy zůstávají poměrně ploché, religiózní námět je bez významu. Slabý žánrový příběh bez originality, zato s chabou inscenací.\"\n\n\n"}
{"id": "939050", "url": "https://cs.wikipedia.org/wiki?curid=939050", "title": "Akrobatické lyžování na Zimních olympijských hrách 1992", "text": "Akrobatické lyžování na Zimních olympijských hrách 1992\n\nAkrobatické lyžování na olympiádě v Albertville proběhlo v Tignes, které se nachází 85 km od Albertville.\n"}
{"id": "939051", "url": "https://cs.wikipedia.org/wiki?curid=939051", "title": "José Augusto Torres", "text": "José Augusto Torres\n\nJosé Augusto da Costa Séneca Torres (8. září 1938, Torres Novas – 3. září 2010, Lisabon) je bývalý portugalský fotbalista. Hrával na pozici útočníka.\nS portugalskou fotbalovou reprezentací získal bronzovou medaili na mistrovství světa roku 1966. Celkem za národní tým odehrál 33 utkání, v nich vstřelil 14 branek.\n\nS Benfikou Lisabon se stal devětkrát mistrem Portugalska. V sezóně 1962/63 byl nejlepším střelcem portugalské ligy. V ročníku 1964/65 nejlepším střelcem Poháru mistrů (spolu s Eusébiem).\n\nV anketě Zlatý míč, která hledala nejlepšího fotbalistu Evropy, skončil roku 1966 desátý.\n\nPo skončení hráčské kariéry se stal trenérem. V letech 1984–1986 vedl portugalskou reprezentaci, a to i na mistrovství světa v Mexiku roku 1986.\n"}
{"id": "939052", "url": "https://cs.wikipedia.org/wiki?curid=939052", "title": "Petr Královec", "text": "Petr Královec\n\nPetr Královec (* 26. dubna 1973) je bývalý český fotbalista.\n\nV české lize hrál za FC Viktoria Plzeň. Nastoupil celkem v 7 ligových utkáních.\n"}
{"id": "939055", "url": "https://cs.wikipedia.org/wiki?curid=939055", "title": "Martin Vácha", "text": "Martin Vácha\n\nMartin Vácha (* 19. února 1963) je bývalý český fotbalista, brankář.\n\nV české lize hrál za FK Švarc Benešov. Nastoupil v 19 ligových utkáních. Ve druhé lize hrál za VTJ Tábor a BSS Brandýs nad Labem.\n\n"}
{"id": "939056", "url": "https://cs.wikipedia.org/wiki?curid=939056", "title": "Jarmila Stojčevská", "text": "Jarmila Stojčevská\n\nMgr. Jarmila Stojčevská (* 21. dubna 1949 Praha) je česká básnířka a překladatelka z makedonštiny.\n\nNa Pedagogické fakultě Univerzity Karlovy vystudovala obor český jazyk a hudební výchova. Záhy nato se provdala za makedonského očního lékaře, jehož následovala do zahraničí. Pět let žil pár v rozvojové Libyi, poté se manželé přestěhovali do dnešní Severní Makedonie (tehdejší Jugoslávie). Na začátku 90. let se kvůli smrti svého manžela a z důvodu začínající balkánské války rozhodla se svými dvěma syny vrátit do vlasti. Zde začala znovu působit jako učitelka, zpočátku v brandýské, následně pak ve staroboleslavské základní škole, kde je nyní ředitelkou.\n\nPrvní básně publikovala již na gymnáziu, básnická prvotina ji vyšla však až v Makedonii. Zde také přeložila pro makedonskou televizi stovku filmů, seriálů a televizních inscenací, spolupracovala s rozhlasem a do makedonštiny přeložila také básně Otokara Březiny, knihu Václava Havla Dopisy Olze nebo některé práce Ilji Hurníka a Vladislava Mareše.\n\nV roce 2006 vydala básnickou sbírku Nedopalky slov. Počínaje rokem 1998 je stálou členku poroty literární soutěže Macharův Brandýs a pořádá také veřejná čtení.\n\n\n\n"}
{"id": "939058", "url": "https://cs.wikipedia.org/wiki?curid=939058", "title": "Hanke", "text": "Hanke\n\nPříjmení Hanke nosí více různých osobností:\n"}
{"id": "939061", "url": "https://cs.wikipedia.org/wiki?curid=939061", "title": "Eric Gerets", "text": "Eric Gerets\n\nEric Maria Gerets (* 18. květen 1954, Rekem) je bývalý belgický fotbalista. Hrával na pozici obránce.\nS belgickou fotbalovou reprezentací vybojoval stříbrnou medaili na mistrovství Evropy roku 1980. Hrál i na světovém šampionátu roku 1982, 1986 (4. místo) a 1990.. Celkem za národní tým odehrál 86 utkání (2 góly), to je třetí nejvyšší počet startů v historii belgické reprezentace.\n\nS PSV Eindhoven vyhrál v sezóně 1987/88 Pohár mistrů evropských zemí. S PSV je šestinásobným mistrem Nizozemska (1985–86, 1986–87, 1987–88, 1988–89, 1990–91, 1991–92), se Standardem Lutych dvojnásobným mistrem Belgie (1981–82, 1982–83).\n\nRoku 1982 byl v Belgii vyhlášen fotbalistou roku. Časopis \"Voetbal International\" ho zařadil mezi 50 nejlepších fotbalistů 20. století.\n\nPo skončení hráčské kariéry se stal trenérem. Získal mistrovské tituly s Lierse SK, Bruggami, PSV Eindhoven, Galatasaray Istanbul a saúdskoarabským klubem Al-Hilal FC. V letech 1997 a 1998 byl v Belgii vyhlášen trenérem roku.\n"}
{"id": "939063", "url": "https://cs.wikipedia.org/wiki?curid=939063", "title": "Akrobatické lyžování na Zimních olympijských hrách 1988", "text": "Akrobatické lyžování na Zimních olympijských hrách 1988\n\nAkrobatické lyžování na olympiádě v Calgary proběhlo jako ukázkový sport, na dalších hrách již pravidelně jako olympijský sport od roku 1992.\n"}
{"id": "939069", "url": "https://cs.wikipedia.org/wiki?curid=939069", "title": "Alpské lyžování na Zimních olympijských hrách 1998", "text": "Alpské lyžování na Zimních olympijských hrách 1998\n\nAlpské lyžování na Zimních olympijských hrách 1998 v blízkosti Nagana.\n"}
{"id": "939074", "url": "https://cs.wikipedia.org/wiki?curid=939074", "title": "Seznam přehradních nádrží v Královéhradeckém kraji", "text": "Seznam přehradních nádrží v Královéhradeckém kraji\n\nSeznam přehradních nádrží v Královéhradeckém kraji\n\nV roce 2011 byl zveřejněn \"Generel území chráněných pro akumulaci povrchových vod\" zahrnující 65 lokalit v případě potřeby využitelných pro výstavbu vodních nádrží. Z nich se 5 lokalit nachází na území Královéhradeckého kraje. U nádrže Pěčín začala být od roku 2015 posuzována možnost její realizace. Názvy jsou odvozeny podle lokalit, v případě realizace výstavby nádrže se název může lišit.\n\n"}
{"id": "939075", "url": "https://cs.wikipedia.org/wiki?curid=939075", "title": "Přemysl I. Velkopolský", "text": "Přemysl I. Velkopolský\n\nPřemysl I. (5. červen 1220/4. červen 1221 – 4. června 1257) byl velkopolský kníže v letech 1241–1257.\n\nPřemysl byl nejstarším synem vévody Vladislava Odonice a jeho manželky Hedviky, nejspíš dcery vévody Mstivoje Gdaňského nebo Přemyslovny (tento dohad by potvrzovalo i jméno jejího syna, které se v piastovské dynastii objevilo poprvé). Ve Velkopolsku vládl společně s bratrem Boleslavem (Pobožným) od roku 1241, po smrti Jindřicha II. Pobožného, knížete vratislavského, krakovského a velkopolského, v bitvě u Lehnice. Roku 1247 si však bratři zemi rozdělili. Vztahy mezi nimi se zkalily natolik, že v letech 1250–1253 Přemysl I. mladšího bratra věznil. Celkem bylo Velkopolsko děleno mezi bratry třikrát, naposledy roku 1253. Přemysl I. získal západní část (poznaňský úděl) a Boleslav východní část (kališsko-hnězdenský úděl).\n\nV roce 1253 si vybral za sídelní město Poznaň a začal se stavbou místního hradu.\n\nPřemysl rovněž provdal své sestry za slezská knížata - Salomeu roku 1249 za Konráda I. Hlohovského a Eufemii roku 1251 za Vladislava Opolského. Země se za jeho vlády nacházela v příznivých poměrech, neboť sousedé – Slezsko, Malopolsko a Kujavsko - byli oslabeni.\n\nPřemysl I. Velkopolský zemřel již 4. června 1257, tj. před narozením syna a dědice vévodství. Kromě syna měl Přemysl I. s manželkou Alžbětou Vratislavskou ještě čtyři dcery. Zatímco Konstancie byla zasnoubená s příslušníkem braniborského rodu Askánců Konrádem IV., Eufrosina, Anna a Eufemie vstoupily do kláštera. Poručníkem nezletilého Přemysla se stal jeho strýc Boleslav.\n"}
{"id": "939080", "url": "https://cs.wikipedia.org/wiki?curid=939080", "title": "Alžběta Vratislavská", "text": "Alžběta Vratislavská\n\nAlžběta Vratislavská (polsky \"Elżbieta wrocławska\"; asi 1232 – 16. ledna 1265) byla velkopolská kněžna, dcera Jindřicha II. Pobožného a Anny Lehnické a manželka Přemysla I.\n\nAlběta byla sedmá z celkem deseti dětí svých rodičů. Jejími prarodiči byli z otcovy strany Jindřich I. Bradatý a Hedvika Slezská a z matčiny strany Přemysl Otakar I. a Konstancie Uherská. Alběta strávila dětství s klášteře v Trzebnici se svou babičkou Hedvikou, která na vnučku mohla mít velký vliv. Není jisté, zda byla nebo nebyla nucena odebrat se do kláštera. V Trzebnici zůstala až do chvíle, kdy ji unesl bratr Boleslav II. Lysý, aby se provdala za Přemysla Velkopolského. Přemysl chtěl znovu získat některá území ve Slezsku. Manželství napomohlo připojení Kalisze k Velkopolsku. Založila klášter ve vesnici Owińska, kam se přesunuly některé jeptišky z kláštera v Trzebnici.\n\nS manželem měla Alžběta pět dětí, z toho čtyři dcery - Konstancie byla zasnoubená s příslušníkem braniborského rodu Askánců Konrádem IV., Eufrosina, Anna a Eufémie vstoupily do kláštera. Přemysl I. Velkopolský zemřel již 4. června 1257, ještě před narozením syna a dědice vévodství Přemysla II. Poručníkem malého Přemysla se stal jeho strýc Boleslav. Alžběta zemřela na svých vdovských pozemcích v roce 1265.\n"}
{"id": "939081", "url": "https://cs.wikipedia.org/wiki?curid=939081", "title": "Sassmann", "text": "Sassmann\n\nPříjmení Sassmann, ženská podoba Sassmannová je v České republice německá zkomolenina slovanského jména. Podle genealoga Aloise Sasmanna totiž pochází z českého jména \"Sazima, Sazma\" nebo \"Sezima\". V Česku žilo ke dni 5. září 2013 30 mužů a 41 žen s tímto příjmením. V Německu a jiných zemích vzniklo příjmení Sassmann též zkrácením příjmení Sassmannshausen (od německého Sachs, tj. Sas), což byl původně název obce.\n\n"}
{"id": "939084", "url": "https://cs.wikipedia.org/wiki?curid=939084", "title": "Michal Sokolt", "text": "Michal Sokolt\n\nMichal Sokolt (* 27. ledna 1973) je bývalý český fotbalista, útočník. Nyní působí v jihočeském krajském přeboru v Jistebnice, kde je pořád aktivní hráč.\n\nV české lize hrál za FK Švarc Benešov. Nastoupil v 9 ligových utkáních.\n"}
{"id": "939086", "url": "https://cs.wikipedia.org/wiki?curid=939086", "title": "NETCONF", "text": "NETCONF\n\nNetwork Configuration Protocol (NETCONF) je standardem IETF pro správu síťových zařízení. První verze byla pracovní skupinou NETCONF publikována v prosinci 2006 jako RFC 4741. Pozdější, revidovaná, verze protokolu byla zveřejněna v červnu 2011 jako RFC 6241, které protokol označuje jako \"Proposed Standard\". Na začátku roku 2013 se pracovní skupina shodla na záměru posunout specifikaci protokolu na úroveň \"Internet Standard\".\n\nNETCONF poskytuje mechanismus, kterým je manipulováno s konfiguračními daty síťového zařízení. Jednotlivé operace jsou prováděny na principu vzdáleného volání procedur (RPC), kdy klient specifikuje požadovanou operaci a její parametry, zatímco NETCONF server tuto operaci provede a klientovi vrátí odpověď s výsledkem. Komunikační zprávy jsou kódované pomocí XML a přenášeny pomocí transportního protokolu (SSH nebo TLS), který zajišťuje bezpečnost. Obsah přenášených konfiguračních dat je nad rámec protokolu NETCONF. Pro specifikaci konkrétních datových modelů konfiguračních dat jednotlivých zařízení je vhodné používat jazyk YANG, který byl vyvinut přímo pro tyto potřeby.\n\nPři ustavení NETCONF spojení odešlou obě strany, klient i server, <hello> zprávu, ve které oznamují verzi protokolu, kterou podporují, a seznam podporovaných rozšíření. Pro další komunikaci si obě strany zvolí nejvyšší společnou verzi protokolu. Seznam podporovaných rozšířený je důležitý hlavně pro klienta, který by se serveru měl přizpůsobit. Server většinou seznam podporovaných rozšíření ze strany klienta ignoruje.\n\nDalší komunikace mezi klientem a serverem je synchronní. Klient odesílá zprávu <rpc>, ve které specifikuje svůj požadavek. Server pak po vykonání požadované operace vrací zprávu <rpc-reply>, která podle typu požadavku obsahuje v případě úspěchu element <data> s vyžádaným obsahem nebo <ok>, v případě chyby pak element <rpc-error> s dalšími informacemi o problému. Server může komunikovat s více klienty najednou, ale požadavky jsou vždy zpracovávány sériově.\n\nRFC 5277 rozšiřuje základní protokol o asynchronní zprávy, tzv. notifikace. V tomto případě se klient přihlašuje k odběru (specifikované podmnožiny) notifikací, které server generuje na základě konkrétních událostí (přihlášení uživatele, změna konfiguračních dat apod.). Notifikace jsou pak klientovi doručovány asynchronně.\n\nNETCONF vyžaduje od transportního protokolu vytvoření dlouho-trvajícího, spojově orientovaného spojení. Transportní vrstva navíc poskytuje možnost zabezpečeného spojení včetně autentizace uživatele a kontroly integrity dat. Každá implementace protokolu NETCONF musí podporovat transport pomocí protokolu SSH (RFC 6242). Jako další jsou (nebo historicky byly) podporovány:\n\n\nBez rozšíření pracuje protokol NETCONF pouze s jedním úložištěm konfiguračních dat, který nazývá <running>. Toto úložiště obsahuje data podle nichž bylo zařízení konfigurováno (což nutně neznamená, že všechny parametry odráží aktuální stav zařízení). Pomocí základní sady rozšíření jsou pak definována další dvě úložiště:\n\n\nNETCONF předpokládá, že obsahem datových úložišť je správně strukturovaný (well-formed) XML dokument. Pro definici obsahu těchto dokumentů vznikl v rámci pracovní skupiny NETMOD modelovací jazyk YANG (RFC 6020). V rámci stejné pracovní skupiny pak probíhá i standardizace některých obecných datových modelů pro konfiguraci síťových zařízení.\n\nZ pohledu NETCONF se data v úložišti dělí na stavová (nelze je konfigurovat) a konfigurační (uživatel může změnit jejich hodnotu).\n\nRFC 6241 definuje základní sadu operací pro manipulaci s konfiguračními daty konfigurovaného zařízení:\n\n\nOperace <get> a <get-config> mohou obsahovat specifikaci filtru, který omezuje požadavek pouze na určitou podmnožinu dat zařízení.\n\nDalší dvě operace slouží pro manipulaci s NETCONF spojením:\n\n\nProtokol může být dále rozšiřován pomocí tzv. \"capabilities\", které umožňují zejména přidávat nové operace a případně měnit chování operací stávajících. Při navazování spojení oznamuje server v rámci své <hello> zprávy sadu podporovaných rozšíření a popisuje tak klientovi své chování během další komunikace. Již RFC 6241, definující základní chování protokolu NETCONF, obsahuje i následující sadu rozšíření:\n\n\nMezi další významná rozšíření patří:\n\nOd 80. let 20. století se pro potřeby správy sítí využíval hlavně protokol SNMP. Oproti svému původnímu účelu byl však tento protokol využíván hlavně k monitoringu a detekci chyb (fault management). Úlohu konfigurace však přebraly zejména proprietární rozhraní jednotlivých výrobců. V roce 2002 se vzniklou situaci rozhodlo řešit IETF. IAB uspořádalo pracovní setkání se síťovými operátory a jako výsledek vzniklo RFC 3535, které popisuje požadavky a podněty operátorů ke správě sítí a síťových zařízení.\n\nV rámci IETF byl vznik nové pracovní skupiny iniciován hned v polovině roku 2002. Pracovní skupina NETCONF pak oficiálně vznikla v dubnu 2003. \nPři vývoji nového protokolu byl jako základ použit JUNOScript, společnosti Juniper Networks. Specifikace protokolu NETCONF pak byla zveřejněna v prosinci 2006. Společně s RFC 4741 byly vydány i další RFC, které popisují použití protokolu NETCONF s využitím SSH (RFC 4742), SOAP (RFC 4743) a BEEP (RFC 4744). V květnu 2009 pak byla zveřejněna ještě specifikace použití protokolu NETCONF společně s TLS (RFC 5539), naopak RFC dokumenty popisující použití s protokoly SOAP a BEEP byly v říjnu 2012 označeny jako \"Historic\".\n\nPracovní skupina NETCONF se snaží udržovat přehled všech implementací protokolu NETCONF. Následující seznam obsahuje open-source implementace protokolu NETCONF podle RFC 6241.\n\n"}
{"id": "939110", "url": "https://cs.wikipedia.org/wiki?curid=939110", "title": "Milan Boháč", "text": "Milan Boháč\n\nMilan Boháč (* 30. srpna 1962) je bývalý český fotbalista, útočník.\n\nV české lize hrál za FK Švarc Benešov. Nastoupil v 13 ligovych utkáních a dal 1 gól. Ve druhé lize hrál za Mladou Boleslav a je s 50 góly na šestém místě mezi nejlepšími střelci týmu.\n\n\n"}
{"id": "939112", "url": "https://cs.wikipedia.org/wiki?curid=939112", "title": "Naučná stezka Hruboskalsko", "text": "Naučná stezka Hruboskalsko\n\nNaučná stezka Hruboskalsko je naučná stezka vedená Hruboskalským skalním městem. Její celková délka je cca 7,5 km a na cestě na návštěvníky čeká 16 zastavení.\n\nVýchozím místem jsou Lázně Sedmihorky, kde začíná i navazující Dětská lesní NS Sedmihorky. Odtud stezka stoupá spolu se zelenou a později i modrou turistickou značkou okolo skalní věže \"Osudová\" do Zámecké rokle se sochou sv. Prokopa. Odtud se dá odbočit Myší dírou na zámek Hrubá Skála, naučná stezka však pokračuje přes Adamovo lože k rozcestí \"U Adamova lože\", kde se napojuje na červeně značenou Zlatou stezku Českého ráje. S ní vede okolo arboreta Bukovina až k rozcestníku \"U Kavčin\", nedaleko skalního hradu Kavčiny. Cestou mineme dvě odbočky na vyhlídky Na Kapelu a U Lvíčka. Od rozcestníku se dá vydat ke hradu Valdštejn, naučná stezka se však s modrou značkou stáčí Angrovou cestou na Janovu vyhlídku, okolo skalního hradu Čertova ruka do skal oblasti Kapely až ke Smíchousově rybníku, kde se napojuje Dětská lesní NS Sedmihorky. Obě naučné stezky pokračují oblastí sedmihorských pramenů zpátky do areálu lázní.\n\nKromě již zmíněných se dají udělat další odbočky. Od rozcestníku \"U Adamova lože\" je možné se vrátit na zámek Hrubá skála okolo tzv. Prachovny, na jehož vrcholu zřejmě stálo předsunuté opevnění dřívějšího hradu; případně po žluté značce pokračovat na Zámeckou a Mariánskou vyhlídku a Symbolický hřbitov horolezců. Rozcestník u arboreta Bukovina zase nabízí modrou turistickou značku ke hradu Radeč a z rozcestí \"Jižní sedlo\" vede modrá značka ke Kopicově statku.\n\n"}
{"id": "939124", "url": "https://cs.wikipedia.org/wiki?curid=939124", "title": "Údolím lapků z Drakova", "text": "Údolím lapků z Drakova\n\nÚdolím lapků z Drakova je naučná stezka údolím Černé Opavy, vedoucí z Mnichova, místní části Vrbna pod Pradědem, do Rejvízu. Celková délka je 12 km a na cestě je umístěno 10 zastavení.\n\nStezka začíná na rozcestí v Mnichově a pokračuje proti proudu Černé Opavy přes celý Mnichov, okolo zámku a opevnění ze 30. let 20. století až k Josefskému hamru. Následně míjí osadu Drakov a okolo zaniklého hradu Drachenburg, zbytků Lorenzovy hutě, Rejvízského mostu, bývalého Brandlova mlýna až na rozcestí \"Pod Kobrštejnem\". Tady je možné udělat dvě odbočky. Zelené značka vpravo vede na Horní Údolí se zříceninou kaple sv. Anny a řadou bývalých štol v Tábornických skalách; tatáž značka vlevo pak vede na hrad Koberštejn. Trasa naučné stezky však pokračuje rovně přes Černou Opavu a přes osadu Starý Rejvíz do Rejvízu.\n\n\n\n\n\n\n\n\n\n\n\n"}
{"id": "939125", "url": "https://cs.wikipedia.org/wiki?curid=939125", "title": "Třída Roussen", "text": "Třída Roussen\n\nTřída Roussen je třída raketových korvet Řeckého námořnictva. Jedná se o 62 metrů dlouhou verzi raketových člunů typu Super Vita britské loděnice Vosper Thornycroft.\n\nPlavidla navrhla britská loděnice Vosper Thornycroft (nyní BAE Systems Surface Ships) na základě svého typu Super Vita již dříve vyzkoušeného u raketových člunů postavených pro Keňu (třída \"Nyayo\"), Omán (třída \"Dhofar\") a Katar (třída \"Barzan\"). Zakázku na stavbu prvních tří jednotek této třídy získala řecká loděnice Elefsis Industrial Enterprises SA. V roce 2003 byly přiobjednány další dva kusy a v roce 2008 poslední tři.\n\nJednotky třídy \"Roussen\":\nKorvety mají ocelový trup a hliníkové nástavby. Nesou bojový řídící systém Tacticos společnosti Thales Nederland, přehledový 3D radar Thales MW08, označovač cílů Thales Mirador, radar Thales Nederland Scout Mk.II a navigační radar Sperry Marine Bridgemaster-E. Další obrannou výbavu tvoří systémy pro elektronický boj DR 3000 a Argo AR 900 a vrhače klamných cílů SRBOC.\n\nHlavňovou výzbroj tvoří jeden 76mm kanón OTO Melara Super Rapid ve věži na přídi a dva 30mm kanóny Oto Melara ve věžičkách v zadní části nástavby. Údernou výzbroj plavidel tvoří osm protilodních střel MM.40 Exocet, přičemž první tři mají verzi block II s doletem 70 km a ostatní verzi block III s prodlouženým doletem. K ničení vzdušných cílů a útočících protilodních střel slouží systém bodové obrany RIM-116A RAM Block I se zásobou 21 střel s dosahem 10 km.\n\nPohonný systém tvoří čtyři diesely MTU 16V 595 TE 90, tři generátory a čtyři lodní šrouby. Nejvyšší rychlost dosahuje 35 uzlů.\n"}
{"id": "939126", "url": "https://cs.wikipedia.org/wiki?curid=939126", "title": "Maximilián Egon II. z Fürstenbergu", "text": "Maximilián Egon II. z Fürstenbergu\n\nMaximilián Egon II. kníže z Fürstenbergu, celým jménem Maximilián Egon II. Christian Karl Aloys Emil Leo Richard Anton kníže z Fürstenbergu, lantkrabě z Baar a Stühlingen, hrabě z Heiligenbergu a Werdenbergu, německy \"Maximilian Egon II. Christian Karl Aloys Emil Leo Richard Anton Fürst zu Fürstenberg, Landgraf in der Baar und zu Stühlingen, Graf zu Heiligenberg und Werdenberg\"; (13. října 1863 Lány, České království – 11. srpna 1941 zámek Heiligenberg na Bodamském jezeře) byl český, rakouský a německý velkostatkář a politik, narozený a vychovaný v Čechách. Byl členem rodu Fürstenbergů, synem knížete Maximiliána Egona I. z Fürstenbergu (1822–1873) a kněžny Leontiny, rozené hraběnky z Khevenhüller-Metsch (1843–1914). Jeho dědem byl kníže Karel Egon II. z Fürstenbergu.\n\nV Praze studoval na Gymáziu a po maturitě studoval práva na univerzitách v Bonnu a Vídni. Člen panské sněmovny ve všech třech zemích, přítel a poradce císaře Viléma II. Majetek v Německu zdědil až v roce 1896 po bratranci. Po vyhlášení pozemkové reformy v Československu po I. světové válce nabídl panství Lány státu, čímž zachránil zbytek Křivoklátska před vyvlastněním. Majetek v Čechách předal mladšímu synovi Maximiliánovi (1896–1959) a odstěhoval se do zahraničí.\n\nMaxmilián Egon II. se oženil 19. června 1889 ve Vídni s hraběnkou Irmou z Schönborn-Buchheimu (19. 5. 1867 Vídeň - 10. 10. 1948 Heiligenberg), dcerou hraběte Ervína (Erweina) z Schönborn-Buchheim (9. 11. 1842 Schönborn - 20. 1. 1903 Schönborn) a jeho manželky (sňatek 11. 4. 1864 Vídeň) hraběnky Františky z Trauttmansdorff-Weinsbergu (25. 6. 1844 Ober-Waltersdorf - 10. 2. 1898 Beaulieu). Narodilo se jim pět dětí:\n\n\n"}
{"id": "939128", "url": "https://cs.wikipedia.org/wiki?curid=939128", "title": "Honda SLR-650", "text": "Honda SLR-650\n\nHonda SLR-650 je motocykl japonského výrobce motocyklů Honda, kategorie enduro.\n\nModel SLR 650 byl vyráběn v letech 1997-1999. Vychází z Hondy Dominator, ale je více koncipován jako silniční enduro. Vyráběl se v továrně původní firmy Montesa ve Španělsku. V roce 1999 byl nahrazen modelem Honda FX650-Vigor.\n\n"}
{"id": "939129", "url": "https://cs.wikipedia.org/wiki?curid=939129", "title": "Cygnus (kosmická loď)", "text": "Cygnus (kosmická loď)\n\nCygnus je bezpilotní nákladní kosmická loď vyvinutá a vyráběná americkou společností Orbital ATK (dříve Orbital Sciences Corporation), v roce 2018 výrobu převzala firma Northrop Grumman, v rámci programu komerční orbitální dopravy (COTS) americké kosmické agentury NASA. Cygnus je určen k dopravě nákladu na Mezinárodní vesmírnou stanici (ISS). Do vesmíru je vynášen raketou Antares z kosmodromu MARS (Středoatlantský regionální kosmodrom), případně raketou Atlas V z mysu Canaveral na východním pobřeží USA.\n\nPo zrušení letů amerických raketoplánů Space Shuttle (poslední roku 2011) zajišťovaly dopravu nákladů na Mezinárodní vesmírnou stanici (ISS) ruské, evropské a japonské bezpilotní zásobovací lodi Progress, ATV a HTV. Americká NASA tak byla závislá na svých partnerech. Rozhodla se proto v programu komerční orbitální dopravy (, COTS) podpořit vývoj a výrobu bezpilotních nákladních lodí. Program vyústil v uzavření dvou kontraktů na dopravu zásob na ISS mezi NASA a společnostmi SpaceX (loď Dragon vynášená raketou Falcon 9) a Orbital Sciences Corporation (loď Cygnus vynášená raketou Antares). Podle smlouvy dostane společnost Orbital 1,9 miliardy USD za dodání dvaceti tun nákladu v osmi lodích Cygnus.\n\nLoď se skládá ze dvou válcových modulů. Větší nákladový modul (, PCM) vyrábí italská společnost Thales Alenia Space, má vnitřní hermetizovaný objem 18,9 m³ do kterého je možno umístit 2 tuny nákladu. Menší servisní modul (, SM) vyrábí firma Orbital. Obsahuje především manévrovací motor, nádrže s palivem (hydrazin a oxid dusičitý) a dva vyklápěcí solární panely s gallium arsenidovými články, výkon článků je 3,5 kW. Celková suchá váha nákladového modulu PCM je 1800 kg, délka 3,66 metru, průměr 3,07 metru. Celková hmotnost vylepšené lodi bez nákladu je cca 3750 kg. Z ISS může odvést až 1200 kg odpadu, se kterým zanikne v atmosféře Země.\n\nPohon lodi obstarává motor o tahu 45 kg, spalující pohonou směs NH + MON-3. Manévrování dále zajišťuje 32 trysek systému RCS o tahu cca 3 kg.\n\nPočínaje čtvrtou lodí je používána její vylepšená (Enhanced) verze o délce 4,86 metru s vnitřním prostorem zvýšeným na 27 m³ a maximálním nákladem 3 500 kg.\n\nCygnus je vynášen nosnou raketou Antares z kosmodromu MARS (Středoatlantský regionální kosmodrom), který se nachází v sousedství kosmodromu a střediska NASA Wallops na východním pobřeží USA.\n\n"}
{"id": "939132", "url": "https://cs.wikipedia.org/wiki?curid=939132", "title": "Sound of...", "text": "Sound of...\n\nSound of... je každoroční anketa hudebních kritiků a odborníků hudebního odvětví vyhlašovaná britskou společností BBC, s cílem nalézt nejslibnějšího hudebního nováčka roku. Poprvé byla anketa vyhlášena v roce 2003 stránkami \"BBC News website\" a nyní je široce zastřešena online korporacemi, rádiovými a televizními outlety a ostatními médii. V prosinci je zveřejňován širší list 15 uchazečů na toto ocenění a v lednu dochází k vyhlášení užšího výběru a nakonec i vítěze této ankety. \n\nVíce než 130 kritiků, editorů a komentátorů se zúčastnilo ankety \"Sound of 2009\", ve které zvítězila electro-popová zpěvačka Little Boots. Úplně poprvé byl 5. prosince 2008 zveřejněn dlouhý list 15 uchazečů na stránkách BBC. Ostatní umělci zahrnuti v širším výběru byli The Big Pink, Frankmusik, Master Shortie, Mumford & Sons a The Temper Trap.\n\nŠirší výběr na anketu Sound of 2010 byl zveřejněn 7. prosince 2009. Mezi nominované patřili Daisy Dares You, Delphic, Devlin, The Drums, Everything Everything, Giggs, Gold Panda, Ellie Goulding, Hurts, Joy Orbison, Marina and the Diamonds, Owl City, Rox, Stornoway a Two Door Cinema Club. Na začátku ledna 2010 byli zveřejněni držitelé pátého až druhého místa. 8. ledna 2010 byl vyhlášen vítěz tohoto ročníku, jímž se stala zpěvačka Ellie Goulding. Ta se posléze umístila na první příčce se svým debutovým albem \"Lights\".\n\n6. prosince 2010 byl zveřejněn dlouhý list nominovaných muzikantů v anketě Sound of 2011. Mezi ně patřili Anna Calvi, Clare Maguire, Daley, Esben and the Witch, Jai Paul, James Blake, Jamie Woon, Jessie J, Mona, Nero, The Naked and Famous, The Vaccines, Warpaint, Wretch 32 a Yuck. 7. ledna 2011 byla vyhlášena vítězka ankety, kterou se stala zpěvačka Jessie J.\n\nŠirší výběr kandidátů na Sound of 2012 byl odhalen 5. prosince 2011. Kandidáti na ocenění byli ASAP Rocky, Azealia Banks, Dot Rotten, Dry The River, Flux Pavilion, Frank Ocean, Friends, Jamie N Commons, Lianne La Havas, Michael Kiwanuka, Niki & The Dove, Ren Harvieu, Skrillex, Spector a Stooshe. 6. ledna 2012 bylo oznámeno, že se Michael Kiwanuka stal vítězem této ankety.\n\nŠiroký výběr nominovaných v anketě Sound of 2013 byl zveřejněn 9. prosince 2012. Mezi nominovanými byli AlunaGeorge, A*M*E, Angel Haze, Arlissa, Chvrches, Haim, King Krule, Kodaline, Laura Mvula, Little Green Cars, Palma Violets, Peace, Savages, The Weeknd a Tom Odell. 4. ledna 2013 byl na Radio 1 zveřejněn vítěz ankety, jímž se stala dívčí skupina Haim.\n\nČastokrát bylo kritizováno, že anketa Sound of..., společně s ostatními podobnými anketami vytváří tak zvanou sebenaplňující předpověď. Kritik týdeníku \"Guardian\", Kitty Empire, v prosinci roku 2007 napsala: ,Mnozí z nás jsou pověření editoři a přispivající žurnalisté předpovídající si své vlastní talenty, které bychom měli sledovat. Abychom nevypadali jako idioti, vybíráme umělce, jejichž alba jsou očekávaná, než abychom vybrali nějakého mladíka s cínovou píšťalkou, kterého jsme objevili na MySpace.\"\n\nStejný problém byl opět zmíněn v roce 2011, krátce po zveřejnění širšího výběru na anketu Sound of 2012. Joe Burgis z deníku \"The Telegraph\" napsal: ,The Sound of 2012 čelí kritice kvůli svému očividnému zatížení na mainstreamové umělce.\" \n\nOdpověď vedoucího oddělení hudby na BBC Radio 1 a 1Xtra zněla: ,Tento seznam bude inspirovat k debatě, to jistě, ale co je nejdůležitější, povede k objevu umělců a hudebníků, kteří se snaží vystoupit z neustále se rozšiřujícího davu, což je zaručeně dobrá věc\".\n\n"}
{"id": "939134", "url": "https://cs.wikipedia.org/wiki?curid=939134", "title": "Sanofi", "text": "Sanofi\n\nSanofi je globální diverzifikovaná farmaceutická skupina, která patří ke světovým lídrům v oblasti poskytování zdravotní péče. Vyvíjí, vyrábí a distribuuje léky, vakcíny a inovativní terapeutická řešení. Staví na sedmi růstových platformách: diabetes, vakcíny, inovativní léky, vzácná onemocnění, volně prodejné léky, rozvíjející se trhy a zdraví zvířat. Je světovým lídrem na trhu očkovacích látek a v oblasti zdraví zvířat. Významnou součástí společnosti je vlastní výzkum a vývoj v oblastech roztroušené sklerózy, diabetu, onkologie, vzácná onemocnění, kardiovaskulární a metabolická onemocnění a imunologie.\n\nSpolečnost vznikla postupným spojováním farmaceutických firem na mezinárodní úrovni a v České republice je přítomna od konce devadesátých let 20. století. Její portfolio zahrnuje širokou škálu lečiv. Vlajkovou lodí společnosti v České republice je výrobce generických přípravků Zentiva. V rámci skupiny v Česku působí i divize očkovacích látek Sanofi Pasteur, biotechnologická společnost Genzyme, zaměřená na léčbu vzácných onemocnění a roztroušené sklerózy.\n\n"}
{"id": "939138", "url": "https://cs.wikipedia.org/wiki?curid=939138", "title": "Alpské lyžování na Zimních olympijských hrách 1994", "text": "Alpské lyžování na Zimních olympijských hrách 1994\n\nAlpské lyžování na Zimních olympijských hrách 1994 v Lillehammeru.\n"}
{"id": "939144", "url": "https://cs.wikipedia.org/wiki?curid=939144", "title": "USS Coral Sea (CV-43)", "text": "USS Coral Sea (CV-43)\n\nUSS \"Coral Sea\" (CV-43) byla letadlová loď Námořnictva Spojených států, která působila ve službě v letech 1947–1990. Jednalo se o třetí a poslední postavenou jednotku třídy \"Midway\".\n\nByla pojmenována podle Korálového moře, kde v roce 1942 proběhla námořní bitva. Objednána byla jako letadlová loď s označením CV-43, přibližně měsíc poté byla překlasifikována na velkou letadlovou loď CVB-43. Její stavba byla zahájena 10. července 1944 v loděnici Newport News Shipbuilding v Newport News ve Virginii. K jejímu spuštění na vodu došlo 2. dubna 1946, do služby byla zařazena 1. října 1947. V roce 1952 byla překlasifikována na útočnou letadlovou loď CVA-43, v roce 1957 byla odstavena a do roku 1960 přestavěna (včetně doplnění úhlové letové paluby). Do služby se vrátila v roce 1960, roku 1975 byla její klasifikace změněna na víceúčelovou letadlovou loď CV-43. Vyřazena byla 30. dubna 1990, o tři roky později byla prodána do šrotu. Během své služby se zúčastnila například války ve Vietnamu či americko-íránské krize s rukojmími.\n\n"}
{"id": "939148", "url": "https://cs.wikipedia.org/wiki?curid=939148", "title": "USS Coral Sea", "text": "USS Coral Sea\n\nOznačení USS \"Coral Sea\" nesla v historii amerického námořnictva tři plavidla:\n"}
{"id": "939149", "url": "https://cs.wikipedia.org/wiki?curid=939149", "title": "Na Stožeckou skálu", "text": "Na Stožeckou skálu\n\nNa Stožeckou skálu je naučná stezka v NP Šumava a částečně též v PP Stožecká skála. Její délka je 1,5 km (s cestou zpět 3 km) a na trase je rozmístěno 5 informačních panelů. Ty seznamují návštěvníky s okolím obce Stožec a jeho přírodovědnou, národopisnou a kulturní hodnotou. Stezka začíná na rozcestníku \"Pod Stožeckou kaplí\" a následně kopíruje odbočku modré turistické značky (původní z Českých Žlebů na Černý Kříž, odbočka končí u kaple). Jedno ze zastavení je u Stožecké kaple (správně kaple Panny Marie) a od ní možný výstup na Stožeckou skálu se zbytky jménem neznámého hradu a rozhledem po Trojmezenské hornatině.\n\n"}
{"id": "939150", "url": "https://cs.wikipedia.org/wiki?curid=939150", "title": "LCM-1E", "text": "LCM-1E\n\nLCM-1E je třída vyloďovacích člunů Španělského námořnictva. Čluny byly vyvinuty loděnicí Navantia pro nasazení z paluby španělské letadlové a výsadkové lodě \"Juan Carlos I\", výrobku stejné loděnice. Jediným zahraničním uživatelem třídy je Australské královské námořnictvo, které je od roku 2014 nasadí na svých výsadkových lodích třídy \"Canberra\" (jedna unese čtyři kusy). Plavidla jsou určena k provádění námořních výsadků za horizont.\n\nVýrobcem tohoto typu člunů je španělská loděnice Navantia. Španělsku bylo v letech 2006–2008 dodáno celkem 12 člunů. Austrálie objednala celkem 12 plavidel LCM-1E. První čtyři jednotky byly dodány roku 2014. Poslední přitom budou dodány roku 2015. V roce 2013 Turecko objednalo licenční stavbu čtyř plavidel LCM-1E, která budou operovat z plánované turecké výsadkové lodě, která bude podobně jako v australském případě derivátem plavidla \"Juan Carlos I\".\n\nČlun unese jeden tank, či dva obrněné transportéry, nebo odpovídající množství jiného nákladu. Pro nákládku a vykládku nákladu slouží příďová a záďová rampa. Pohonný systém tvoří dva diesely MAN D-2842 LE 402X (každý o výkonu 806kW) a dvě vodní trysky. Nejvyšší rychlost je 22 uzlů u plavidla bez nákladu a 13,5 uzlu při plném zatížení. Dosah činí 190 námořních mil (352 km).\n"}
{"id": "939153", "url": "https://cs.wikipedia.org/wiki?curid=939153", "title": "Bromičnany", "text": "Bromičnany\n\nBromičnany jsou soli kyseliny bromičné, obsahují bromičnanový aniont BrO.\n\nBromičnany se obecně používají jako oxidační činidla, bromičnan draselný nachází využití díky své stálosti (není hygroskopický) v analytické chemii v bromátometrii ke stanovování iontů antimonu, arsenu a zinku.\n\nBromičnany se při zahřátí rozkládají:\n\n2BrO → 2Br + 3 O.\n\n"}
{"id": "939154", "url": "https://cs.wikipedia.org/wiki?curid=939154", "title": "Mézilles", "text": "Mézilles\n\nMézilles je francouzská obec v departementu Yonne v regionu Burgundsko-Franche-Comté. V roce 2010 zde žilo 573 obyvatel.\n\n\"Počet obyvatel\"\n\n"}
{"id": "939161", "url": "https://cs.wikipedia.org/wiki?curid=939161", "title": "USS Franklin D. Roosevelt (CV-42)", "text": "USS Franklin D. Roosevelt (CV-42)\n\nUSS \"Franklin D. Roosevelt\" (CV-42) byla letadlová loď Námořnictva Spojených států, která působila ve službě v letech 1945–1977. Jednalo se o druhou jednotku třídy \"Midway\".\n\nPůvodně byla pojmenována jako USS \"Coral Sea\", postavena byla jako velká letadlová loď s označením CVB-42. Její stavba byla zahájena 1. prosince 1943 v loděnici New York Naval Shipyard v New Yorku. K jejímu spuštění na vodu došlo 29. dubna 1945, krátce poté souhlasil prezident Harry S. Truman s jejím přejmenováním na USS \"Franklin D. Roosevelt\" na počest prezidenta Roosevelta, jenž zemřel na začátku dubna 1945. Do služby byla zařazena 27. října 1945. V roce 1952 byla její klasifikace změněna na útočnou letadlovou loď CVA-42, v letech 1954–1956 podstoupila rekonstrukci, při níž mimo jiné obdržela také novou úhlovou letovou palubu. V roce 1975 byla její klasifikace změněna na víceúčelovou letadlovou loď CV-42. Vyřazena byla 1. října 1977 a následujícího roku byla prodána do šrotu.\n\n"}
{"id": "939162", "url": "https://cs.wikipedia.org/wiki?curid=939162", "title": "Římský misál", "text": "Římský misál\n\nŘímský misál (latinsky \"Missale Romanum\") je liturgická kniha, která se od 13. století používá ve městě Římě (nejprve se jednalo o manuskripty, první tištěné vydání vzniklo roku 1474). V roce 1570 rozšířil papež Pius V. jeho závaznost téměř na celou římskokatolickou církev. Po druhém vatikánském koncilu byl revidován a nově vydán v roce 1970, poslední vydání vyšlo roku 2002, jeho doplněná reedice v r. 2008. Pro mimořádnou formu římského ritu se používá vydání z roku 1962.\n\n\n"}
{"id": "939173", "url": "https://cs.wikipedia.org/wiki?curid=939173", "title": "Naučná stezka Hrotovicko", "text": "Naučná stezka Hrotovicko\n\nNaučná stezka Hrotovicko je okružní naučná stezka mezi městem Hrotovice a obcí Rouchovany v okrese Třebíč v kraji Vysočina. Její celková délka je 5 km a na trase je 16 zastavení. Otevřena byla 9. června 2008 za přítomnosti starostů Hrotovic a přilehlých obcí.\n\nStezka začíná na křižovatce lesních cest Boříkovská a spojnice se Strženeckou cestou u chaty Zelená. Odtud vede souběžně se zelenou turistickou značkou a cyklotrasou 401 až k rozcestníku \"Mstěnice-odbočka\", kde je možná si udělat odbočku k vykopávkám středověké obce Mstěnice. Na této části se nachází 7 zastavení – 6 je věnováno přírodním tématům, sedmé se věnuje obci Mstěnice. Z rozcestí se stáčí ke Stinskému rybníku a kousek za ním se napojuje na účelovou komunikaci Strženec (zastávky 8 a 9). Po této komunikaci se dostává přes Junácké louky a okolo dvojice rybníků Chobot až na křižovatku u tzv. sněžné jámy (zastávky 10–15). Následně se stáčí na lesní cestu a okolo 16. zastávky se vrací na začátek.\n\nNedaleko jednoho ze zastavení (snad 6. či 7.) se nachází zbytky hradu Mstěnice.\n\n\n"}
{"id": "939176", "url": "https://cs.wikipedia.org/wiki?curid=939176", "title": "Guangzhou International Women's Open 2013", "text": "Guangzhou International Women's Open 2013\n\nGuangzhou International Women's Open 2013 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem městské tenisového centra. Konal se mezi 16. až 21. září 2013 v čínském Kantonu jako 10. ročník turnaje.\n\nTurnaj s rozpočtem 500 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala dvacátá druhá tenistka světa Sorana Cîrsteaová z Rumunska, kterou v úvodním kole vyřadila Bojana Jovanovská, vítězka Taškent Open 2013 z předešlého týdne.\n\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\nNásledující páry obdržely divokou kartu do hlavní soutěže:\n\n\n"}
{"id": "939177", "url": "https://cs.wikipedia.org/wiki?curid=939177", "title": "Římskokatolická farnost Bohdalov", "text": "Římskokatolická farnost Bohdalov\n\nŘímskokatolická farnost Bohdalov je územním společenstvím římských katolíků v rámci děkanátu Žďár nad Sázavou brněnské diecéze s farním kostelem svatého Vavřince.\n\nPrvní písemná zmínka o Bohdalově pochází z roku 1349. Farní kostel svatého Vavřince byl založen asi ve druhé polovině 13. století a v letech 1736 – 1759 byl barokně přestavěn. V roce 2001 byla provedena oprava střechy a nová fasáda kostela.\n\nPřehled duchovních správců je známý od konce 17. století:\n\nAdministrátorem excurrendo byl od 1. července 2009 R. D. RNDr. Miroslav Kazik.K 1. srpnu 2017 byl novým administrátorem excurrendo jmenován Mons. Mgr. Jan Peňáz. \nZ bohdalovské farnosti pochází celkem 12 kněží (stav ke květnu 2018):\n\nBohoslužby v neděli v 10, ve čtvrtek v letním čase v 18 hod. V kaplích dle ohlášení. Sledujte www.poutnik-jan.cz. Adorační den připadá na nejbližší neděli po 14. dubnu. Ve farnosti se pravidelně koná tříkrálová sbírka. V roce 2016 v Bohdalově vybralo 31 915 korun. V roce 2018 dosáhl výtěžek sbírky v Bohdalově 51 546 korun.\n\nMládež ve farnosti se zapojuje při přípravě akcí, na kterých se setkávají děti z farnosti i mimo farnost. Od roku 2014 se mládeži z farnosti daří připravovat farní tábor pro děti z domácí i okolních farností. Vedle tábora se také konají pravidelná každotýdenní adventní setkání mládeže a zpívání u jesliček.\n\nV jednotlivých obcích farnosti se konají v průběhu roku poutě (8. 7. v Chroustově, 29. 7. v Rudolci, 12. 8. v Bohdalově, 23. 9. v Pokojově, 7. 10. v Kyjově). Na konci prázdnin se koná děkovná bohoslužba za úrodu. V červenci farnost organizuje pouť do západních Čech.\n\n"}
{"id": "939179", "url": "https://cs.wikipedia.org/wiki?curid=939179", "title": "Občanská válka v Somálsku", "text": "Občanská válka v Somálsku\n\nObčanská válka v Somálsku je stále trvající válečný konflikt. Boje započaly v roce 1991, když ozbrojená klanová opozice svrhla režim diktátora Muhammada Siada Barreho.\nV nastalém mocenském vakuu začaly bojovat o moc různé frakce. Selhala i intervence ze strany Organizace spojených národů, mírové jednotky se v roce 1995 ze země po třech letech stáhly. Následovalo období decentralizace charakterizované v řadě oblastí návratem ke kmenovým a náboženským zákonům, stejně jako vznikem řady autonomních oblastních vlád především v severní části země. Počátkem 21. století se objevily první pokusy o vytvoření nové federální vlády, které vyvrcholily vytvořením Somálské prozatímní vlády (Transitional Federal Government, TSG) v roce 2004. V roce 2006 zahájila TFG, za pomoci etiopské armády, ofenzívu proti Svazu islámských soudů (Islamic Court Union, ICU), který kontroloval velká území na jihu země. ICU se následně rozpadl a zanechal po sobě několik menších, ale radikálnějších uskupení, především Aš-Šabáb. Od té doby pokračovaly boje mezi těmito uskupeními a somálskou vládou podporovanou spojenci z mise Africké unie AMISOM o kontrolu jižních území. Spojená ofenzíva vládních jednotek a jejich afrických spojenců z roku 2011 vytlačila islámské milice z klíčových bašt a byla tak pravděpodobně rozhodujícím milníkem ve válce proti radikálním islamistům.\n\nPo neúspěšné válce s Etiopií o Ogaden v letech 1977–1978 socialistická vláda Somálské demokratické republiky pod vedením generálmajora Muhammada Siada Barreho začala zatýkat vládní a armádní úředníky kvůli podezření z účasti na nezdařeném pokusu o převrat z roku 1978. Většina těchto osob byla popravena. Ti, kterým se podařilo před zatčením uprchnout, začali formovat první disidentské skupiny s cílem svrhnout Barreho s pomocí síly.\n\nV květnu 1986 utrpěl Barre vážná zranění při automobilové nehodě nedaleko Mogadiša, když v hustém dešti automobil, který jej převážel, narazil zezadu do autobusu. Se zraněním hlavy, zlomenými žebry a šokem strávil Barre více než měsíc v nemocnici v Saúdské Arábii. Generálporučík Muhammad Ali Samatar, tehdejší viceprezident, se tak na několik měsíců stal \"de facto\" hlavou státu. Barre se sice zotavil natolik, aby se v prezidentských volbách 23. prosince 1986 jako jediný kandidát nechal zvolit hlavou státu na další sedmileté období, jeho chatrné zdraví však vedlo ke spekulacím nad případným následnictvím. Mezi možnými nástupci byli zmiňováni Barreho tchán generál Ahmed Suleiman Abdille, který zastával úřad ministra vnitra, a již zmíněný viceprezident generálporučík Samatar.\n\nV této době morální autorita Barreho režimu silně upadla. Mnoho Somálců bylo zklamáno životem pod vojenskou diktaturou. Koncem 80. let navíc skončila studená válka a Somálsko ztratilo svůj strategický význam. Protivládní hnutí podporovaná etiopskou komunistickou vládou (Derg) rozšiřovala svůj vliv po celé zemi. V roce 1991 vypukla občanská válka, která vedla k rychlému pádu Barreho režimu a rozpuštění Somálské národní armády (SNA). Nejvýznamnějšími ozbrojenými skupinami, které se podílely na pádu Barreho režimu, byly Demokratická fronta pro záchranu Somálska (SSDF), Somálské národní hnutí (SNM), Somálské vlastenecké hnutí (SPM) a Jednotný somálský kongres (USC).\n\nPůvodně opoziční skupiny však po pádu režimu brzy začaly mezi sebou bojovat o moc. USC se rozštěpil na dvě části, jednu pod vedením Mohameda Farraha Aidida, druhou pod vedením Aliho Mahdiho Muhammada. Muhammad byl jmenován dočasným prezidentem, což ovšem Aidid odmítl uznat a obě frakce začaly bojovat o kontrolu nad Mogadišem.\n\nRezoluce Rady bezpečnosti OSN č. 733 a Rezoluce Rady bezpečnosti OSN č. 746 vedly k vytvoření mise UNOSOM I (\"United Nations Operation in Somalia I\"). Cílem byla humanitární pomoc a nastolení pořádku po rozpadu centrální vlády.\n\nRezoluce Rady bezpečnosti OSN č. 794, jednomyslně přijatá 3. prosince 1992, schválila vytvoření mezinárodních mírových sil pod vedením Spojených států. Tyto síly, pojmenované UNITAF (\"Unified Task Force\"), měly za úkol zajistit v regionu bezpečnost, aby bylo možné zajistit dodávky humanitární pomoci. Příchod mezinárodních jednotek v roce 1993 odstartoval dvouletou misi UNOSOM II (\"United Nations Operation in Somalia II\"). Jednotky operovaly převážně v jižní části země. Původním cílem UNITAF bylo zajistit doručení humanitární pomoci k cíli (v souladu s kapitolou VII Charty OSN) za použití \"všech nezbytných prostředků\". V tomto ohledu je mise považována za úspěšnou.\n\nNěkteré z frakcí bojujících o moc však přítomnost mezinárodních jednotek považovaly za ohrožení jejich hegemonie. Mezi místními milicemi a mírovými jednotkami tak docházelo v Mogadišu k přestřelkám. Jedním z těchto bojů byla i známá bitva v Mogadišu, později vykreslená ve filmu Černý jestřáb sestřelen. Americké jednotky se tehdy v operaci Gothic Serpent neúspěšně pokusily zadržet Mohameda Farraha Aidida, vůdce jedné z mocenských frakcí.\n\nMezinárodní jednotky se nakonec pod vlivem narůstajících ztrát na životech ze Somálska stáhly. Odchod mírových sil byl dokončen k 3. březnu 1995.\n\nVzhledem k neexistenci centrální vlády, která by uplatňovala svou pravomoc, si některé oblasti vytvořily vlastní samosprávu. Již krátce po pádu Barreho režimu v roce 1991 vyhlásil nezávislost Somaliland, oblast na severu, zahrnující převážnou část bývalého Britského Somálska. Další velká oblast na severovýchodě, Puntland, vyhlásila nezávislost v roce 1998. Ani jeden z těchto států nebyl dodnes mezinárodně uznán. Zatímco Somaliland usiluje o úplné odtržení, Puntland je ochoten podřídit se autoritě centrální vlády, pokud se podaří situaci v zemi stabilizovat. Oba zmíněné státy vedou mezi sebou pohraniční spory o regiony Sanaag a Sool.\n\nObčanská válka s sebou přinesla i rozpad soudního systému. Somálcům tedy v řadě oblastí nezbylo, než se vrátit k místním formám řešení konfliktů: různým formám světského, zvykového nebo islámského práva. V Puntlandu a Somalilandu byly vybudovány nové soudní systémy pod dohledem místních vlád, v případě Somálské prozatímní vlády (TSG) byly základy nového soudního systému dojednávány většinou na různých mezinárodních konferencích. Přes různé politické rozdíly mají zmíněné soudní systémy některé základní prvky společné: a) ústavu, která potvrzuje precedenci islámského práva (šaríi), přestože v praxi je šaría uplatňována především ve věcech osobního statusu jako manželství, rozvod, dědictví atd., b) třístupňový soudní systém zahrnující nejvyšší soud, odvolací soudy a soudy první instance, c) civilní zákony, které byly v platnosti před pučem, kterým se dostal k moci Barre.\n\nNa počátku 21. století se objevily nové pokusy o vytvoření centrální vlády. V roce 2000 byla ustanovena Somálská prozatímní národní vláda (Transitional National Government, TNG), v roce 2004 se pak jejím následovníkem stala Somálská prozatímní vláda (Transitional Federal Government, TFG).\n\nJako opozice se zformoval Svaz islámských soudů (Islamic Court Union, ICU). Tato organizace položila své základy již před rokem 2000, kdy se spojilo několik místních soudů v Mogadišu za účelem uplatňování společné autority. Vliv Svazu postupně rostl, v Mogadišu se stal opozicí vůči místním warlordům. Ti se spojili do Spojenectví pro obnovu míru a proti terorismu (Alliance for the Restoration of Peace and Counter-Terrorism, ARPCT). Mezi oběma uskupeními vypukly v roce 2006 boje. Svaz islámských soudů, těžící z větší podpory místních obyvatel i z podpory zahraničních islamistů brzy získal převahu. Ovládl Mogadišu a postupoval dále do venkovních oblastí. Do konce roku 2006 ovládl většinu oblastí v centru a na jihu země. Na dobytých územích Svaz záváděl důsledné uplatňování islámského práva šaría.\n\nSituace se radikálně změnila, když na žádost TFG došlo k intervenci zahraničních sil. Do bojů se zapojila etiopská armáda, mírové jednotky Africké unie, vzdušnou podporu poskytla americká armáda. Svaz islámských soudů se ocitl v defenzívě.\n\nDne 8. ledna 2007, v době bitvy o Ras Kamboni, prezident a zakladatel TFG Abdullahi Yusuf Ahmed, bývalý plukovník somálské armády a vyznamenaný válečný hrdina, poprvé od svého zvolení do úřadu vstoupil do Mogadiša. Vláda se tak ze svého přechodného sídla v Baidoa přesunula do Villa Somalia v Mogadišu. Tato událost byla významným mezníkem v občanské válce, poprvé od roku 1991 měla centrální vláda pod kontrolou většinu země.\n\nICU se sice rozpadl, ale zanechal po sobě několik menších militantních uskupení, především Aš-Šabáb. Tato uskupení pokračovala v boji proti TFG a zahraničním jednotkám. V letech 2007 a 2008 Aš-Šabáb zaznamenal několik významných vítězství a získal kontrolu nad některými městy v jižním a centrálním Somálsku. Na konci roku 2008 dobyl Aš-Šabáb dřívější provizorní sídlo centrální vlády Baidou, ne však Mogadišu. V lednu 2009 se etiopská armáda pod tlakem Aš-Šabábu a dalších milic stáhla a na podporu TSG zůstaly pouze nedostatečně vyzbrojené mírové jednotky Africké unie.\n\nKvůli nedostatku finančních a lidských zdrojů, embargu na dovoz zbraní a netečnosti mezinárodní komunity byl prezident Yusuf Ahmed nucen požádat Puntland o vyslání několika tisíc vojáků do Mogadišu na podporu centrální vlády. Vláda autonomního regionu prezidentovi vyhověla, ale úbytek takového množství bezpečnostních sil zanechal oblast zranitelnou vůči pirátství a teroristickým útokům.\n\nDne 29. prosince 2008 prezident Abdullahi Yusuf Ahmed rezignoval na svou funkci. Ve své řeči, přenášené státním rozhlasem, vyjádřil lítost, že se nepodařilo ukončit sedmnáctiletý válečný konflikt v zemi, k čemuž se jeho vláda zavázala. Obvinil také mezinárodní společenství z nezájmu a nedostatečné podpory. Oznámil, že jeho nástupcem v úřadě se v souladu s prozatímní ústavou stane mluvčí parlamentu Jama Ali Jama.\n\nMezi 31. květnem a 9. červnem 2008 probíhala na neutrální půdě v Džíbútí jednání mezi zástupci federální vlády a umírněnými islamisty z Aliance pro znovu-osvobození Somálska (Alliance for the Re-liberation of Somalia, ARS). Zprostředkovatelem byl bývalý Zvláštní vyslanec OSN pro Somálsko Ahmedou Ould-Abdallah. Konference skončila dohodou o stažení etiopských sil ze Somálska výměnou za ukončení nepřátelství mezi ARS a vládou. Parlament následně rozšířil počet míst na 550, aby přijal zástupce ARS. Novým prezidentem byl zvolen bývalý vůdce ARS, Sheikh Sharif Sheikh Ahmed. Ten následně jmenoval premiérem Omara Abdirashida Aliho Sharmarkeho, syna bývalého prezidenta Abdirashida Aliho Sharmarkeho, zavražděného při Barreho puči v roce 1969.\n\nS pomocí malého množství jednotek Africké unie zahájila koaliční vláda v únoru 2009 protiofenzívu vůči islamistickým rebelům. Aby upevnila svojí pozici, vláda vytvořila alianci se zbytky bývalého ICU (nyní členy ARS) a Ahlu Sunna Waljama'a, umírněnými súfijskými milicemi.\n\nBěhem příměří v březnu 2009 koaliční vláda oznámila, že je ochotná ustoupit rebelům a implementovat islámské právo šaría do státního soudního systému. Boje v centrální a jižní části země však nadále pokračovaly. Vláda postupně ztrácela kontrolu nad situací. V době abdikace prezidenta Yusufa Ahmada v prosinci 2008 centrální vláda kontrolovala až 70 % území na jihu a v centru země, během roku 2009 však tento podíl klesl až ke 20 %.\n\nPo krachu příměří z března 2009 se začaly islámské milice připravovat na novou ofenzívu proti vládním jednotkám a jejich zahraničním spojencům. 7. května zahájil Aš-Šabáb a jeho islamističtí spojenci spojenci útok proti pozicím vládních jednotek v Mogadišu. Do 14. května, kdy hlavní boje utichly, se rebelům podařilo ovládnout většinu města, vládu se jim však svrhnout nepodařilo. S menšími přestávkami ve městě docházelo k přestřelkám až do srpna. 16. května Aš-Šabáb dobyl strategické město Jowhar, čímž přerušil koridor spojující Mogadišu se zbytkem centrálního Somálska. 5. června\ndobyl Aš-Šabáb po krvavé bitvě Wabho. 19. června mluvčí prozatímního parlamentu Adan Mohamed Nuur Madobe oznámil, že vládní vojska jsou na pokraji porážky. Vláda vyhlásila výjimečný stav a požádala okolní státy (Keňu, Etiopii, Džíbútí a Jemen) o okamžitou vojenskou pomoc. Aš-Šabáb oznámil, že bude bojovat proti jakýmkoli zahraničním jednotkám. Útoky vůči keňským cílům pohrozila i Al-Káida. Během června navíc dezertovalo několik bývalých vojenských velitelů ICU, kteří po dohodě z Džíbútí bojovali na straně centrální vlády.\n\n6. července rebelové dali vládním jednotkám pětidenní ultimátum na složení zbraní. Ultimátum bylo odmítnuto.\n\n17. července 2009 došlo k únosu dvou francouzských občanů, kteří dělali poradce centrální vládě. Francie v odpověď vyslala k pobřeží Somálska svoje armádní jednotky. Jeden z rukojmích po měsíci uprchl, osud druhého není znám.\n\nK významnému zvratu došlo v říjnu 2009, kdy vypukly boje mezi dvěma hlavními rebelskými frakcemi Aš-Šabábem a Hizbul Islam. Příčinou byly spory o kontrolu nad strategickým přístavem Kismaayo. Těžké boje mezi oběma frakcemi trvaly celý říjen a odehrávaly se převážně na jihu země. Obě frakce byly nuceny stáhnout část svých sil z Mogadiša a situace ve městě se zklidnila. Boje pokračovaly s různou intenzitou i celý následující rok. Aš-Šabáb postupně vytlačil protivníka z jeho bašt a zbylé bojovníky přesvědčil, aby posílili jeho řady. Splynutí bylo potvrzeno 20. prosince 2010, kdy se poslední vůdci Hizbul Islam vzdali jednotkám Aš-Šabábu a oznámili rozpuštění organizace.\n\nCentrální vláda a její spojenci využili mezidobí k nabírání sil. V listopadu 2010 nastoupila do úřadu nově zvolená technokratická vláda, která ihned začala s reformami. K nejdůležitějším patřilo zavedení pravidelných měsíčních výplat služného vládním vojákům a zavedení biometrického registru pro bezpečnostní síly. Počátkem roku 2011 převzaly vládní jednotky iniciativu. Počet afrických mírových jednotek v rámci mise AMISOM dosáhl 9000. Islamistické milice byly postupně vytlačovány z Mogadišu, vládní jednotky postupovaly i na venkově. 6. srpna bylo dokončeno osvobozování Mogadiša, svědci potvrdili stahování rebelských jednotek z města směrem k Baidoe. 4. září keňské námořnictvo odřízlo Kismaayo z moře. 28. září zahájily vládní jednotky s podporou keňské armády a jednotek AMISOM pozemní útok na město. Po několikadenních bojích bylo Kismaayo dobyto, čímž Aš-Šabáb přišel o poslední větší město pod svou kontrolou.\n\nV říjnu 2011 zahájily somálská a keňská armáda společnou operaci proti islamistickým milicím v jižních oblastech země. Keňské jednotky byly v červnu 2012 formálně začleněny do AMISOM. Boje mezi vládními jednotkami a islamistickými rebely stále pokračují. Islamisté stále kontrolují rozsáhlé venkovní oblasti v centrální části země. Aktuální situace je vidět na přiložené, průběžně aktualizované mapce.\n\n"}
{"id": "939180", "url": "https://cs.wikipedia.org/wiki?curid=939180", "title": "Seznam amerických eskortních letadlových lodí", "text": "Seznam amerických eskortních letadlových lodí\n\nSeznam amerických eskortních letadlových lodí obsahuje přehled všech eskortních letadlových lodí Námořnictva Spojených států, které jsou seřazeny podle čísel klasifikačního symbolu trupu.\n"}
{"id": "939182", "url": "https://cs.wikipedia.org/wiki?curid=939182", "title": "Pojistná částka", "text": "Pojistná částka\n\nPojistná částka je nejvyšší finanční částka, jež může být vyplacena, dojde-li k pojistné události. Hodnota této částky je sjednána při uzavírání pojistné smlouvy a je v této smlouvě uvedena.\n\n"}
{"id": "939186", "url": "https://cs.wikipedia.org/wiki?curid=939186", "title": "Alpské lyžování na Zimních olympijských hrách 1992", "text": "Alpské lyžování na Zimních olympijských hrách 1992\n\nAlpské lyžování na Zimních olympijských hrách 1992 v Albertville sestávalo celkem z 10 disciplín a proběhlo od 9. do 22. února 1992. Mužské soutěže se konaly ve Val-d'Isère, s výjimkou slalomu, který se jel v Les Menuires. Všechny ženské soutěže proběhly v Méribelu.\n"}
{"id": "939188", "url": "https://cs.wikipedia.org/wiki?curid=939188", "title": "Nereceptorová tyrozinkináza", "text": "Nereceptorová tyrozinkináza\n\nNereceptorové tyrozinkinázy (nRTKs) jsou cytoplazmatické enzymy, které katalyzují přenos fosfátové skupiny (fosforylace) z nukleosidtrifosfátu, zejména z ATP, na tyrosinové zbytky v proteinech. Tyto enzymy z rodiny proteinkináz zajišťují regulaci mnoha buněčných funkcí prostřednictvím fosforylace proteinů účastnících se signálních drah. \nV lidském genomu je kódováno více než 2000 proteinkináz a více než 90 z nich patří do rodiny tyrozinkináz. Tyrozinkinázy můžeme rozdělit do dvou hlavních rodin: receptorové tyrozinkinázy (Receptor Tyrosine Kinases; RTKs) a nereceptorové tyrozinkinázy (Non-Receptor Tyrosine Kinases; nRTKs). Zatím bylo v lidském genomu objeveno 32 genů kódujících enzymy patřící do rodiny nereceptorových tyrozinkináz.\n\nMezi hlavní funkce nRTKs patří jejich zapojení do signálních drah v aktivovaných T a B lymfocytech. Signalizace mnoha receptorů imunitních buněk je závislá na nRTKs, včetně T-buněčných receptorů (TCR), B-buněčných receptorů (BCR), IL-2 receptorů (IL-2R), erytropoetinových (EpoR) a prolaktinových receptorů. T-buněčné koreceptory CD4 a CD8 využívají při své signalizaci také nRTKs, konkrétně enzym Lck z rodiny Src kináz. Po navázání antigenu na TCR dochází k autofosforylaci Lck, který následně fosforyluje i zeta řetězec T-buněčného receptoru. Vazba nereceptorové tyrozinkinázy Zap70 na TCR umožní pokračování signalizace až do jádra, kde dochází k transkripční aktivaci cytokinových genů. Další člen této proteinové rodiny, tyrozinkinázy Lyn, se účastní signalizace zprostředkované B-buněčným receptorem. Stimulace BCR a následná aktivace Lyn vede k fosforylaci dalších kináz, například Syk, Zap 70 a Btk. Mutace některých enzymů účastnících se buněčné signalizace jsou spojené s lidskými onemocněními, například mutace genu pro Btk vedoucí k expresi nefunkčního proteinu jsou odpovědně za X-vázanou agamaglobulinémii, onemocnění charakterizované nedostatkem zralých B lymfocytů. \n\nNa rozdíl od receptorových tyrozinkináz, nRTKs neobsahují domény typické pro receptorové proteiny, jako je extracelulární ligand-vazebná doména a transmembránová doména. Většina nRTKs se nachází v cytoplazmě, některé jsou však také ukotveny v plazmatické membráně, nikoli však pomocí transmembránové domény, ale pomocí modifikací na N-konci proteinu. Takto ukotvené kinázy mají obvykle modulární strukturu, kde jednotlivé moduly jsou navzájem propojeny pomocí tzv. linker sequencí. Doména vykonávající funkci nRTKs se nazývá tyrozinkinázová katalytická doména. Je složena z 275 aminokyselinových zbytků a lze na ni rozlišit malý a velký lalok. Malý lalok katalytické domény váže ATP, či jiný nukleosidtrifosfát, a velký lalok váže substrát. Po navázání ATP a substrátu na enzym dochází ve štěrbině mezi laloky ke katalýze přenosu fosfátu. Bylo zjištěno, že nRTKs mají určité sekvenční preference v okolí cílového tyrozinu. Například preferenční sekvence pro kinázu Src je Glu-Glu/Asp-Ile-Tyr-Gly/Glu-Glu-Phe a pro kinázu Abl Ile/Val-Tyr-Gly-Leu-Val/Val. Rozdíl v sekvenčních preferencích těchto dvou kináz naznačuje, že fosforylují odlišné cíle. \n\nNereceptorové tyrozinkinázy neobsahují pouze tyrozinkinázovou katalytickou doménu, dále jsou v jejich struktuře přítomny domény, které zprostředkovávají protein-protein, protein-lipid a protein-DNA interakce. Nejdůležitějšími doménami zajišťujícími protein-protein interakce jsou SH2 (Src Homology 2) a SH3 (Src Homology 3) domény. Delší SH2 doména, obsahující přibližně 100 aminokyselinových zbytků, vytváří hlubokou štěrbinu, která váže fosfotyrosinové zbytky (P-Tyr) jiných proteinů. SH3 doména o délce ~60 aminokyselinových zbytků váže proteinové sekvence bohaté na prolin, které jsou schopné tvořit polyprolinové smyčky II. typu. Některé nRTKs, které ve své struktuře neobsahují SH2 a SH3 domény, mají jiné protein-protein interagující domény specifické pro jednotlivé podrodiny. Příkladem jsou tyrozinkinázy rodiny Jak, které obsahují doménu vázající se na intracelulární části cytokinových receptorů, nebo tyrozinkinázy rodiny Fak, které obsahují doménu vázající fokální adheze. U nRTK Abl najdeme jak SH2 a SH3 doménu, tak další interakční domény: DNA vazebnou a F-aktin vazebnou doménu. Rodiny Btk a Tec kináz obsahují také SH2 a SH3 domény a navíc ještě PH doménu, jež se váže na fosfatidylinositol lipidy. Prostřednictvím této domény se mohou kinázy vázat na aktivované signální komplexy proteinů. \n\nNereceptorové tyrozinkinázy jsou nejčastěji regulovány prostřednictvím fosforylace tyrozinu v aktivační smyčce. Až na několik málo výjimek, vede tato modifikace ke zvýšení enzymatické aktivity. Fosforylace aktivační smyčky může být zajištěna trans-autofosforylací nebo fosforylací jinými nRTKs. Negativně může být aktivita těchto enzymů regulována například fosforylací tyrozinových zbytků mimo aktivační smyčku. Protein tyrozinfosfatázy (PTPs) katalyzují defosforylaci tyrozinu a tak se také podílejí na regulaci aktivity nRTKs. Většinou aktivitu nRTKs snižují, mohou však mít i pozitivní vliv na jejich činnost.\n\nSrc a Abl rodina\n\nTyrozinkinázy rodiny Src obsahují ve své struktuře několik typických oblastí: myristylovaný konec, oblast kladně nabitých aminokyselinových zbytků, SH2 a SH3 domény, tyrozinkinázovou katalytickou doménu a krátkou C-terminální oblast. V jejich struktuře najdeme dva hlavní tyrosinové zbytky hrající roli v regulaci enzymové aktivity prostřednictvím fosforylace. K potlačení aktivity kinázy dochází fosforylací Tyr-527 u C konce proteinu. Tato reakce je katalyzována tyrozinkinázou Csk. Experimenty s v-Src, onkogenní variantou Src kinázy, potvrdily význam tohoto tyrosinového zbytku v regulaci aktivity enzymu. Protein v-Src je oproti Src zkrácen a nepřítomnost regulačního Tyr-527 v jeho sekvenci způsobuje konstitutivní aktivitu této kinázy, a tudíž i nekontrolovatelný růst buňky. Dalším regulačním místem v molekule Src je Tyr-416, jehož mutace vedou také ke zvýšení aktivity kinázy.\nPro negativní regulaci Src kináz jsou také důležité domény SH2 a SH3. Mutace, které naruší vazební funkčnost těchto domén, vedou k aktivaci příslušné kinázy. Nereceptorová tyrozinkináza Abl také obsahuje SH2 a SH3 domény, jejich role v regulaci aktivity enzymu se však liší. Mutace SH2 domény narušující její funkčnost nevedou k aktivaci Abl kinázy, z čehož vyplývá, že se tato doména nepodílí na její negativní regulaci. Abl se od Src liší také tím, že na svém C-konci nemá fosforylační místo určené k negativní regulaci. K té slouží u Abl tedy jen SH3 doména, jejíž mutací dochází ke konstitutivní aktivaci enzymu. \n\nSyk a Jak rodina\n\nZap70, enzym z rodiny Syk kináz, je regulována pomocí dvou regulačních míst. Fosforylací Tyr-493 v aktivační smyčce enzymu dochází ke zvýšení jeho aktivity. Tato fosforylace je katalyzována enzymem Lck, patřící také mezi nRTKs. Naopak fosforylace Tyr-492 inhibuje aktivitu kinázy Zap70, jeho mutace způsobuje hyperaktivitu enzymu. Kináza Syk je regulována SH2 doménami. Vážou se na ITAM motiv (Immunoreceptor Tyrosine-based Activation Motif) T-buněčného receptoru, což vede ke stimulaci katalytické aktivity kinázy. \nČlenové proteinové rodiny Jak obsahují speciální pseudo-kinázovou doménu, sekvenčně velmi podobnou katalytické doméně. Tato pseudo-kinázová doména je enzymaticky nefunkční. Pokud v ní nahradíme několik klíčových aminokyselinových zbytků, dochází k inaktivaci kinázy. Tato skutečnost naznačuje, že právě tato doména může hrát roli v regulaci aktivity kináz rodiny Jak. Byly provedeny experimenty s mutantními kinázami Tyk2, u kterých byla pseudo-kinázová doména odstraněna, což vedlo k inhibici jejich katalytické aktivity a narušení signalizace in vitro, na které se podílejí. V kontrastu s tímto pozorováním jsou výsledky experimentu provedeného s dalším členem Jak rodiny, Jak2 kinázou. Autoři zde také použili enzym, který postrádal pseudo-kinázovou doménu, byl však plně schopen zprostředkovat signalizaci růstového hormonu. Bylo zjištěno, že v aktivační smyčce této domény jsou dvě místa možné fosforylace tyrozinu. Autofosforylace prvního tyrozinu je důležitá pro stimulaci tyrozin-kinázové aktivity, role druhého tyrozinu však zatím nebyla zjištěna. Úloha pseudo-kinázové domény v regulaci kináz Jak rodiny není tedy zcela objasněna. \nRegulaci kináz Jak rodiny zajišťují dále i SOCS proteiny (Supressor of Cytokine Signaling). Tyto proteiny obsahují pseudo-substrátovou sekvenci, jež se váže do aktivního místa kináz. Některé SOCS proteiny mají SH2 doménu, prostřednictvím které se vážou na fosfotyrozin v aktivační smyčce kinázy, a usnadňují tak interakci mezi pseudo-substrátovou doménou inhibičního proteinu a kinázovou doménou enzymu. Vazba SH2 domény do aktivační smyčky může také blokovat přístup substrátu nebo potlačit katalytickou aktivitu kinázy změnou konformace aktivní smyčky. \n\nMutace genů pro tyrozinkinázy mohou způsobit abnormální aktivitu těchto enzymů. Patologické zvýšení aktivity může být zodpovědné za růst a progresi nádorových buněk, indukci rezistence vůči lékům, vznik metastáz, či neovaskularizaci nádorů. Inhibice tyrozinkináz by tak mohla pomoci při léčbě nádorových onemocnění. Některé inhibitory jsou již testovány jako protinádorová léčba. Takováto cílená léčba blokuje intracelelární procesy zapojené v nádorové transformaci buněk a/nebo v údržbě maligního fenotypu nádorových buněk. Receptorové tyrozinkinázy jsou obvykle blokovány monoklonálními protilátkami, které blokují extracelulární doménu receptoru a brání tak navázání ligandu. Ke specifické inhibici nereceptorových tyrozinkináz se však používání nízkomolekulární látky označované TKI (Tyrosine-kinase inhibitors), které blokují buď přímo kinázu nebo jiný protein podílející se na stejné signalizační dráze.\n\n"}
{"id": "939189", "url": "https://cs.wikipedia.org/wiki?curid=939189", "title": "Naučná stezka Hostýnské vrchy", "text": "Naučná stezka Hostýnské vrchy\n\nNaučná stezka Hostýnské vrchy je naučná stezka v Hostýnských vrších, která spojuje Svatý Hostýn a Rajnochovice. Otevřena byla 20. dubna 2007. Celková délka trasy je 12 km a najdeme na ní 11 zastavení.\n\nStezka začíná na Svatém Hostýně, odkud vede se žlutou turistickou značkou na rozcestí \"Pod Valy\". Tady přechází na modrou značku a po svahu Bukoviny a Skalného, u něhož stával stejnojmenný skalní hrad a pod nímž přechází na zelenou značku, pokračuje až do lokality Klapinov. Následně se po červené stáčí do lokality Rožnovjačka (možnost odbočky na hrad Obřany) a přes PR Obřany k Bystřičce a podél ní na rozcestí \"Chvalčov–lesní školka\", kde se setkává s naučnými stezkami Příroda Hostýnských vrchů a Chodník Masarykových. Následně se po zelené značce stáčí k Německému lomu a přes PP Na Jančích, PR Smrdutá, za níž se napojuje na účelovou komunikaci a po svahu Čerňavy do lokality \"U Jasanu\". Dále vede stále po silničce okolo Teodorova pramene a podél PR Čerňava do lokality \"U Chaloupky\" a do Rajnochovic, na jejich okraji je ještě poslední zastavení.\n\n\n"}
{"id": "939195", "url": "https://cs.wikipedia.org/wiki?curid=939195", "title": "Seznam vietnamských aerolinií", "text": "Seznam vietnamských aerolinií\n\nSeznam vietnamských aerolinií je seznamem leteckých dopravců Vietnamu.\n\nNízkonákladová letecká společnost se sídlem na letišti Tân Sơn Nhất v Ho Či Minově Městě. Společnost provozuje pravidelné vnitrostátní a mezinárodní služby spolu s charterovými lety.\n\nLetecká společnost se sídlem na letišti Tân Sơn Nhất v Ho Či Minově Městě a letišti Nội Bài v Hanoji. Společnost provozuje pravidelné vnitrostátní a mezinárodní služby. Od října 2010 je členem aliance leteckých společností SkyTeam.\n\nPrvní vietnamská soukromá společnost. Od 27. února 2012 provozuje 360 letů a dopraví více než 40 000 cestujících.\n\nLetecká společnost se sídlem na letišti Tân Sơn Nhất v Ho Či Minově Městě. Létá především z Ho Či Minova města do Severního Vietnamu a na vietnamské ostrovy.\n"}
{"id": "939197", "url": "https://cs.wikipedia.org/wiki?curid=939197", "title": "Bardsragujn chumb", "text": "Bardsragujn chumb\n\nBardsragujn chumb je nejvyšší fotbalová ligová soutěž pořádaná na území Arménie. Pořádá ji Arménská fotbalová federace. Liga byla oficiálně založena v roce 1992 po rozpadu SSSR.\n\nZdroj: \n\n"}
{"id": "939199", "url": "https://cs.wikipedia.org/wiki?curid=939199", "title": "Naučná stezka Příroda Hostýnských vrchů", "text": "Naučná stezka Příroda Hostýnských vrchů\n\nNaučná stezka Příroda Hostýnských vrchů je naučná stezka v Hostýnských vrších, která spojuje Svatý Hostýn a Chvalčov. K jejímu otevření došlo 20. dubna 2007. Celková délka činí 1,7 km a najdeme na ní 8 zastavení. Naučná stezka v podstatě kopíruje červeně značenou turistickou trasu. Na Hostýně prochází celým areálem, tedy okolo baziliky Nanebevzetí Panny Marie i okolo keltského oppida. Stranou zůstává pouze okrajová vodní kaple a rozhledna na vlastním vrcholu Hostýna. Končí na rozcestí \"Chvalčov – lesní školka\", kde se setkává s dvojicí dalších naučných stezek, Hostýnské vrchy a Chodník Masarykových.\n\n\n"}
{"id": "939205", "url": "https://cs.wikipedia.org/wiki?curid=939205", "title": "KDB Korea Open 2013", "text": "KDB Korea Open 2013\n\nKDB Korea Open 2013 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem tenisového centra v soulském olympijském parku. Konal se mezi 16. až 22. září 2013 v jihokorejské metropoli Soulu jako 10. ročník turnaje.\n\nTurnaj s rozpočtem 500 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala čtvrtá tenistka světa Agnieszka Radwańská z Polska, která turnaj vyhrála.\n\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\nNásledující páry obdržely divokou kartu do hlavní soutěže:\n\n\n"}
{"id": "939209", "url": "https://cs.wikipedia.org/wiki?curid=939209", "title": "Marcus Krüger", "text": "Marcus Krüger\n\nMarcus Krüger (* 27. května 1990, Stockholm, Švédsko) je švédský hokejový střední útočník hrající v týmu Chicago Blackhawks v severoamerické lize (NHL), se kterým v letech 2013 a 2015 dokázal vyhrát Stanley Cup.\n\nJeho mateřským klubem ve Švédsku je Djurgårdens, kde působil od sezony 2006-2007. V sezoně 2008-09 si v 18 letech poprvé zahrál švédskou nejvyšší soutěž, ale většinu roku ještě strávil mezi juniory.\n\nVe vstupním draftu NHL v roce 2009 si ho vybralo Chicago v 5. kole (celkově jako 149. hráče), ale Krüger zůstal ještě 2 následující sezony v Elitserien. V sezoně 2009-10 odehrál 38 utkání a nasbíral 31 bodů (11+20). Dělil se o 2. místo v klubové produktivitě a byl nejproduktivnější v Elitserien z hráčů juniorského věku. Byl nominován na nováčka roku Elitserien. V playoff pomohl 10 body v 16 utkáních týmu až do finále, ale Djurgardens nestačil na HV71. V další sezoně byl již nejproduktivnějším hráčem svého týmu, když v 52 utkání nasbíral 35 bodů (6+29). V playoff nastoupil jen ke 3 utkáním ze 7 kvůli zranění a jeho tým vypadl v 1. kole.\n\nKrátce po vyřazení z playoff Krügera povolali Blackhawks za oceán, kde potřebovali nahradit zraněného Bollanda. K prvnímu utkání NHL nastoupil proti Floridě 23. března 2011. Pak přidal dalších 6 utkání základní části, ale v nebodoval. V playoff pak odehrál dalších 5 utkání a přidal 1 asistenci.\n\nV následující sezoně byl stále brán jako nováček, protože v předchozí sezoně odehrál malý počet utkání NHL. Celkem během roku nastřílel 9 branek a celkem nasbíral 26 bodů v 71 utkáních (o zbylá ho připravilo zranění). Mezi nováčky v NHL byl na 8. místě v +/- statistice s + 11 body a ve vyhraných vhazováních byl dokonce 4. V playoff v 6 zápasech proti Phoenixu nebodoval a Chicago vypadlo v prvním kole.\n\nKvůli výluce zahájil sezonu v Rockfordu, kde odehrál 34 zápasů s 22 body (8+14). Po skončení výluky se přesunul do Chicaga, kde hrál na pozici 4. centra a společně s Frolíkem vytvořili elitní dvojici útočníků na oslabení. Jejich zásluhou Blackhawks dokázali přestát většinu svých vyloučení bez inkasovaného gólu a jejich důležitost se ukázala především v playoff. V základní části nasbíral 13 bodů (4+9) v 47 zápasech. Na cestě Blackhawks za Stanley Cupem nasbíral pak 5 bodů (3+2) v 23 zápasech. Během letní přestávky se 12. července 2013 domluvil s Blackhawks na prodloužení smlouvy o 2 roky s ročním cap hitem 1,325 milionu dolarů.\n\nV sezoně 2013-2014 nasbíral 28 bodů (8+20) v 81 zápasech, kromě gólů vše jeho osobní maxima. Oproti předchozí sezoně se velmi zlepšil ve vhazování, když vyhrál 56,7% vhazování, což byl 7. nejlepší výkon v NHL. V playoff přidal při cestě Blackhawks do finále konference 4 body (1+3) v 19 zápasech. Měl nejvyšší úspěšnost na vhazování z hráčů Blackhawks (54,7%).\n\nV sezoně 2014-15 odehrál nejvíce minut v oslabení z útočníků Blackhawks (180 minut). Byl 2. v týmu v úspěšnosti na vhazování (53,3%). V 81 zápasech nasbíral 17 bodů (7+10). V playoff odehrál všech 23 zápasů, ve kterých si připsal 4 body. Rozhodl gólem 2. utkání finále konference proti [Anaheim Ducks|Anaheimu] ve 3. prodloužení a nakonec se mohl radovat ze svého druhého Stanley Cupu. Před novou sezonou, 11. září 2015, uzavřel roční smlouvu za 1,5 milionu dolarů.\n\nV sezoně 2015-16 nevstřelil gól a ve 41 zápasech si připsal jen 4 asistence. Kvůli zranění levého zápěstí musel vynechat polovinu utkání (od 18. 12. 2015 do 25. 3. 2016). I přes tuto absenci byl 3. v týmu v počtu vyhraných vhazování (233). Krátce před návratem po zranění prodloužil s Blackhawks 8. března 2016 smlouvu o 3 roky s cap hitem 3,083 milionu dolarů. V 7 utkáních 1. kola playoff proti St. Louis si připsal 1 asistenci.\n\nV sezoně 2016-17 se jeho produktivita zlepšila, když nasbíral 17 bodů (5+12) v 70 zápasech. Kvůli zranění vynechal v lednu 11 utkání. V zápase 19. února 2017 v Buffalu zaznamenal svůj 100. bod v NHL. V playoff si pak připsal 1 asistenci při hladkém vyřazení v 1. kole od Nashvillu.\n\nPřed rozšiřovacím draftem se spekulovalo, že si Vegas vybere právě jeho, ale nakonec si od Chicaga vybrali obránce van Riemsdyka. Do Vegas ale nakonec putoval 2. července 2017 za budoucí vyrovnání, ale Golden Knights ho obratem 4. července vyměnili do Caroliny za 5. kolo draftu NHL 2018. Sezona v novém působišti nevyšla podle představ, když odehrál za Hurricanes 48 zápasů a připsal si 6 bodů (1+5). Na začátku února jej Carolina zapsala na listinu volných hráčů, ale žádný tým si jej nevybral a tak zbytek sezony dohrál v AHL, kde v 19 utkáních za Charlotte nasbíral 8 bodů (4+4). Po sezoně byl 3. května 2018 vyměněn s 3. kolem draftu NHL 2018 do Arizony za útočníka Jordana Martinooka a 4. kolo draftu NHL 2018. Po této výměně proběhla médii zpráva, že uplynulou sezonu měl problémy s kýlou, jejíž operaci po sezoně postoupil a do další sezony by měl být v pořádku.\n\nZa Arizonu ovšem stejně jako za Vegas nenastoupil ani k jednomu zápasu, protože jej Coyotes poslali do Chicaga společně s MacKenziem Entwistlem, Jordanem Malettou, Andrew Campbellem a 5. kolem draftu NHL 2019 za Mariána Hossu, Vinnieho Hinostrozu, Jordana Oesterleho a 3. kolo draftu NHL 2019.\n\nNa Mistrovství světa juniorů 2010 pomohl 6 asistencemi Švédům k bronzovým medailím. O rok později již mezi dospělými pomohl 3 body (2+1) v 9 zápasech Švédsku ke stříbrným medailím. S 10 trestnými minutami se dělil o 1. místo v této kategorii v týmu. O rok později nasbíral dokonce 5 bodů (3+2) v 8 zápasech, ale ve čtvrtfinále vypadlo Švédsko s Českem. Na ZOH 2014 v Soči získal se Švédskem stříbrnou medaili. V roce 2016 reprezentoval Švédsko na Světovém poháru. V roce 2017 mohl po rychlém vyřazení z playoff je na Mistrovství světa, kde se Švédskem získal mistrovský titul, ke kterému přispěl 3 asistencemi.\n\n"}
{"id": "939211", "url": "https://cs.wikipedia.org/wiki?curid=939211", "title": "Chodník Masarykových", "text": "Chodník Masarykových\n\nChodník Masarykových je naučná stezka v Hostýnských vrších, která vede v okolí Chvalčova. Název dostala na památku návštěvy Tomáše Garrigua Masaryka a jeho rodiny v létě roku 1898. K otevření stezky došlo 5. srpna 1993, celkem měří 5 km s převýšením 170 m a na její trase se nachází 4 zastavení.\nStezka začíná v místní části Chvalčova Lhota u domu čp. 401, kde byli Masarykovi to léto ubytováni. Odtud vede proti proudu Bystřičky okolo kapličky k autobusové zastávce a památníku obětí první světové války. Tady se stáčí k říčce, kterou překračuje, a okolo fotbalového hřiště u SOS dětské vesničky stoupá a následně pokračuje po svahu Kozince, dále dolů k myslivecké chatě, okrajem PP Pod Kozincem k vrchu Hradišťko s bývalým kamenolomem a chatovou oblastí ke \"Korytu\". Prochází novou zástavbou Chvalčova a chatovou oblastí na svahu Javorníku zpátky k Bystřičce a po žluté turistické značce ke kapličce Cyrila a Metoděje, kde se od žluté turistické značky odpoutá a znovu se k ní připojí u hotelu Říka, a spolu s ní pokračuje okolo Jaroslavovy studánky k rozcestníku \"Chvalčov – lesní školka\". Tady se setkává s dvojicí dalších naučných stezek, Hostýnské vrchy a Příroda Hostýnských vrchů. Chodník Masarykových pokračuje do údolí mezi vrchy Hostýn a Kuželík, kterým ústí na Schwaigrovu paseku s bývalou hájovnou, zv. Švajgrovka, pojmenovanou podle na přelomu 80.a 90.let 19.století zde pobývajícího českého malíře, grafika a pedagoga Hanuše Schwaigera. Tady naučná stezka končí.\n\n"}
{"id": "939218", "url": "https://cs.wikipedia.org/wiki?curid=939218", "title": "KDB Korea Open 2013 – ženská dvouhra", "text": "KDB Korea Open 2013 – ženská dvouhra\n\nDo soutěže ženské dvouhry na tenisovém turnaji KDB Korea Open 2013 nastoupilo třicet dva hráček. Obhájkyní titulu byla bývalá světová jednička Caroline Wozniacká z Dánska, která na turnaji nestartovala.\n\nSoutěž dvouhry vyhrála nejvýše nasazená Polka Agnieszka Radwańská, která ve finále zdolala ruskou turnajovou trojku Anastasii Pavljučenkovovou ve třech sadách . Radwańská tak po lednových trofejích z Aucklandu a Sydney získala třetí singlový titul v sezóně a celkově třináctý kariérní.\n\n\n"}
{"id": "939225", "url": "https://cs.wikipedia.org/wiki?curid=939225", "title": "Norwich (Connecticut)", "text": "Norwich (Connecticut)\n\nNorwich je město ve státě Connecticut ve Spojených státech amerických. V roce 2010 zde žilo 40 493 obyvatel. S celkovou rozlohou 76,4 km² byla hustota zalidnění 499 obyvatel na km².\n\nNarodila se zde druhá manželka prezidenta USA Theodora Roosevelta Edith Rooseveltová\n\n"}
{"id": "939228", "url": "https://cs.wikipedia.org/wiki?curid=939228", "title": "Dětská lesní naučná stezka Sedmihorky", "text": "Dětská lesní naučná stezka Sedmihorky\n\nDětská lesní naučná stezka Sedmihorky je naučná stezka v Českém ráji, která vede okolím Sedmihorek. Jak už název napovídá, je určena především pro děti. Její celková délka je 3 km a na návštěvníky na ní čeká celkem 17 zastavení. Otevřena byla v roce 2005 k 50. výročí CHKO Český ráj.\n\nTato naučná stezka nemá pevně stanovený začátek, nicméně jako nejlepší východiště se doporučuje Autocamp Sedmihorky. Stezka jej v podstatě celý obchází a kousek za ním se napojuje na místní účelovou komunikace, která zároveň tvoří hranici mezi PR Bažantník a PR Hruboskalsko. Tato komunikace je přivede k silničce nedaleko Pilského rybníka, kde NS odbočuje vpravo a okolo parkoviště pokračuje po místní komunikaci ke Smíchousově rybníku. Komunikace pokračuje na hrad Valdštejn, naučná stezka ovšem zahýbá doleva a spolu s NS Hruboskalsko a modrou turistickou značkou míří oblastí sedmihorských pramenů k Lázním Sedmihorky. Tato naučná stezka pak pokračuje po silničce k rybníku Bažantník, který obchází a končí opět v areálu autokempu.\n\n"}
{"id": "939232", "url": "https://cs.wikipedia.org/wiki?curid=939232", "title": "SteamOS", "text": "SteamOS\n\nSteamOS je linuxová distribuce založena na distribuci Debian, kterou vyvíjí společnost Valve Corporation jako primární operační systém pro své herní konzole Steam Machine. Byla odhalena 13. prosince 2013 zároveň s oznámením začátku uživatelského betatestování Steam Machines.\n\nOperační systém SteamOS je určen primárně k hraní počítačových her v obývacím pokoji. Jeho uživatelé mohou streamovat hry z počítačů běžících na jiných operační systémech (Windows, macOS, Linux) na počítač používající SteamOS a mohou využít sdílení herní knihovny stejně jako v programu Steam. Valve tvrdí, že pomocí SteamOS dokázali zvýšit rychlost vykreslování snímků her (FPS).\n\nJelikož SteamOS je určený pouze k hraní her v obývacím pokoji, nemá mnoho jiných vestavěných funkcí s výjimkou prohližení internetu a hraní her; v základní instalaci chybí například správce souborů a prohlížeč obrázků, uživatelé ovšem mohou použít dostupné prostředí pracovní plochy GNOME a doinstalovat libovolný software. SteamOS zatím nepodporuje streamovací služby, ale Valve v současné době vyjednává se službami jako Spotify a Netflix o budoucí spolupráci a již nyní jsou na obchodu Steam k dispozici filmy nezávislých tvůrců. SteamOS nativně podporuje grafické karty od výrobců Nvidia, Intel a AMD.\n\nValve později do SteamOS přidalo podporu přehrávaní filmů (ovšem pouze filmů, které se prodávají na obchodu Steam), televizních programů a hudby z lokálních úložišť. Aktualizace systému z října 2015 přidala do vestavěného internetového prohlížeče podporu pro Netflix a další obsah chráněný ochranou DRM.\n\nSoučasné hardwarové požadavky výchozí instalace SteamOS jsou:\nExistuje také upravený instalátor, pomocí kterého jde SteamOS nainstalovat na pevné disky o menší velikosti a instalátor, který podporuje základní desky využívající BIOS. Tyto instalátory se dají najít v repozitáři Valve.\n\nPři přednášce na LinuxConu v roce 2013 prohlásil spoluzakladatel a ředitel firmy Valve Gabe Newell, že věří, že „Linux a otevřený software jsou budoucností hraní“ (ačkoliv není jasné, zda si myslí, že i samotné hry by měly mít otevřenou licenci), oznámil, že jeho společnost pomáhá herním vývojářům, kteří chtějí dostat své hry na Linux a že Valve připravuje oznámení iniciativy, která dostane Linux do obývacích pokojů. Dne 20. září 2013 Valve na svém webu vydalo prohlášení sdělující, že „svět Steamu se rozšíří v roce 2014“ a že připravují tři oznámení pro „zákazníky, kteří chtějí Steam ve svém obývacím pokoji“. 23. září bylo odhaleno první oznámení, SteamOS. Valve prohlásilo, že „došli k závěru, že nejlepší prostředí pro jejich zákazníky bude operační systém postavený kolem samotného Steamu.“ Odhalení se soustředilo především na otevřenost SteamOS; bylo oznámeno, že uživatelé budou moci upravit či nahradit jakoukoliv z jeho částí a že bude k dispozici zdarma.\n\nV říjnu 2013 Valve oznámilo dvoudenní konferenci „Steam Dev Days“, kde si herní vývojáři mohli ozkoušet SteamOS a Steam Machines a sdělit Valve své připomínky. Stejný měsíc Nvidia oznámila spolupráci s Valve na podpoře SteamOS s pomocí vývojového prostředí Nvidia GameWorks obsahujícího PhysX, OptiX, VisualFX a další API od Nvidie.\n\nV listopadu 2013 Valve potvrdilo, že nebudou vyvíjet žádné exkluzivní hry pro SteamOS a doporučili ostatním vývojářům to samé, jelikož jejich cílem je rozšířit hry mezi co největší množství zákazníků. V prosinci Valve oznámilo, že beta verze SteamOS vyjde 13. prosince 2013. Po vydání této beta verze Valve doporučilo uživatelům, že pokud nemají zkušenosti s linuxovými systémy, měli by počkat až na další verze v roce 2014.\n\nWeb Phoronix v prosinci 2013 porovnal výkon tří grafických karet od firmy Nvidia na SteamOS a Windows 8.1. Závěrem bylo, že linuxové ovladače od firmy Nvidia dosahují srovnatelného výkonu jako ovladače na Windows, ze kterých vycházejí.\n\nGameSpot v lednu 2014 porovnal výkon SteamOS ve hrách s výkonem Windows s použitím stejného hardwaru na dvou počítačových sestavách s grafickými kartami od Nvidia a AMD a nastavení. Bylo zjištěno, že na grafické kartě od AMD při použití SteamOS běží Dota 2, Left 4 Dead 2 a o poznání pomaleji. Left 4 Dead 2 se taktéž zasekávalo, což bylo přiřčeno chybě v ovladači. Na kartě Nvidia běželo Metro: Last Light o něco rychleji a Dota 2 běžela stejně. Ve článku bylo řečeno, že Left 4 Dead 2 na kartě Nvidia pod SteamOS běželo rychleji, ale nebylo specifikováno jak, protože podle grafu uvedeném ve článku mělo v porovnání s Windows méně snímků za sekundu. Na obou kartách měly v porovnání s Windows Left 4 Dead 2 a Dota 2 na SteamOS delší nahrávací časy.\n\nWeb Ars Technica v listopadu 2015 po oficiálním vydání Steam Machines porovnal výkon multiplatformních her na SteamOS a Windows 10 na stejném počítači a zjistil, že hry na SteamOS měly v porovnání s Windows 10 o 21% až 58% nižší průměrný počet snímků za sekundu. Dle názoru autora článku na Ars Technica to mohlo být způsobeno nedostatkem zkušeností vývojářů s optimalizací pro OpenGL a v budoucnu by mohlo dojít k zlepšení. V článku také bylo poznamenáno, že jejich test, obsahující pouhých šest her na jediném počítači, není příliš směrodatný.\n\nHry programované primárně pro OpenGL a Linux mohou běžet rychleji než jejich verze na Windows, což je vidět na testu webu Phoronix, kde freewarový klon hry Quake OpenArena běžel na Ubuntu 15.04 rychleji než ve Windows 10. Primární subjekty testu webu Phoronix byly hry OpenArena, Xonotic a program GpuTest. V OpenArena a GpuTest bylo Ubuntu 15.04 mírně rychlejší než Windows 10 pro všechny grafické karty použité v testu. Xonotic v0.8 ovšem běžel mnohem lépe na Windows 10 než na Ubuntu 15.04.\n\nOznámení systému SteamOS bylo komentováno spoustou vývojářů počítačových her. Tvůrce hry Minecraft Markus Persson prohlásil, že to je „skvělá zpráva“ a tvůrce hry Thomas Was Alone Mike Bithell nazval systém „povzbudivým“ pro nezávislé hry. Další vývojáři jako DICE, tvůrci série Battlefield, a Creative Assembly, tvůrci série Total War, prohlásili, že je možné, že jejich budoucí tituly vyjdou na Linux a SteamOS.\n\nŘeditel studia Gearbox Software Randy Pitchford prohlásil, že podle něj SteamOS potřebuje nějakou exkluzivní aplikaci, která k němu přitáhne vývojáře a že „bez nějaké hry, kterou by každý musel mít, čekám, že herní průmysl bude SteamOS zvědavě pozorovat, ale celkově ho to příliš neovlivní.“ Richard Stallman, hlava nadace Free Software Foundation, SteamOS opatrně podporuje, ale nesouhlasí s použitím DRM a prodejem her.\n\nBeta verze SteamOS se setkala se smíšenými recenzemi. Henry Winchester v recenzi webu TechRadar pochválil přehledné uživatelské prostředí a budoucí potenciál, ale zkritizoval obtížnou instalaci a chybějící funkce z programu Steam. Thomas Morgan z webu Eurogamer na problémy při instalaci nenarazil, ale negativně komentoval absenci detekce nativního rozlišení monitoru a audio výstupu a malý počet dostupných her. Také ovšem pochválil uživatelské prostředí a nazval beta verzi „dobrým začátkem.“\n\nOd prvotního vydání se média jako Ars Technica k SteamOS vrátily a vydaly články o jeho růstu, kladech a záporech. Dva z výrobců, kteří plánovali vyrábět soustavy se značkou Steam Machine – Falcon Northwest a Origin PC – nakonec od plánu nabízet soustavy upustili kvůli limitacím SteamOS v porovnání s Windows; zástupci firmy Falcon Northwest ale prohlásili, že pokud dojde k zlepšení výkonu SteamOS, začnou o výrobě Steam Machines opět uvažovat.\n"}
{"id": "939235", "url": "https://cs.wikipedia.org/wiki?curid=939235", "title": "Jan Konfršt", "text": "Jan Konfršt\n\nJan Konfršt (* 13. září 1944 v Praze) je český filozof, autor knih s duchovním zaměřením a životní poradce. Je autorem pěti doposud vydaných knih, z nichž první, s názvem \"Život v našich dlaních\", byla publikována v roce 2003, a prozatím poslední, knihy \"Co když to bylo tak… Přemýšlejme\", vydané v roce 2013.\n\nIng. Jan Konfršt vystudoval Vysokou školu elektrotechnickou v rámci tehdejšího ČVUT (v současnosti Fakulta elektrotechnická ČVUT) a dvacet jedna let pracoval jako výzkumný pracovník ve Výzkumném ústavu textilních strojů v Liberci, svého původního zaměstnání však nedlouho po Sametové revoluci zanechal a změnil způsob obživy – vyučil se nábytkovým truhlářem. Ve stejném období (rok 1990) se začal na základě výrazného niterného zážitku intenzivně zabývat sebepoznáním. V roce 1994 se rozhodl dělit s veřejností o své poznatky a zkušenosti na cestě sebepoznání a duchovního přesahu života.\n\nJan Konfršt od roku 1994 do roku 2014 veřejně působil na veřejných setkáních, později označených jako \"Povídání s Janem\", kde odpovídal na dotazy duchovního a filozofického charakteru kladené příchozími tazateli. V roce 2003 publikoval svou první knihu \"Život v našich dlaních\".\n\nNěkolikrát byl pozván do vysílacích relací Českého rozhlasu (Český rozhlas 6, Český rozhlas Pardubice, Český rozhlas Dvojka), zúčastnil se jako jeden z přednášejících dvou ročníků České Konference (kde například na žádost pořadatelů vystoupil a četl své texty o myšlenkách Jana Ámose Komenského). Přispěl svými články, případně byl aktérem rozhovorů pro některé časopisy, internetové servery a magazíny (např.: Magazín Aktuálně.cz, Rodiče, Phoenix, Záhady života).\n\nPři svých veřejných aktivitách a ve svých knihách se dotýká mimo jiné i netradičního, nicméně podle Jana Konfršta historické realitě bližšího, pohledu na učení a život historického Ježíše z Nazareta. Informace tohoto druhu lze nalézt v koncentrované podobě v jeho knize \"Co když to bylo tak... Přemýšlejme\". K tomuto tématu sepsal i vlastní český překlad aramejského originálu známé modlitby \"Otčenáš\", tzv. \"Aramejského Otčenáše\". Tato autorova aktivita pokračovala v roce 2015 vydáním audioknihy s názvem \"Modlitba srdcem\", kde text J. Konfršta čte český herec, moderátor a recitátor Alfred Strejček, a která je doprovozena hudbou Jana Valtera – českého hudebníka a skladatele. Toto tvůrčí trio postupně představilo ještě další dvě díla, audioknihu \"Modlitba za Ježíše\" (2017), a závěrečný díl této triolige, který nese název \"Modlitba za Boha\" (2017).\n\nJan Konfršt se věnuje další práci na svých knihách s duchovním zaměřením, mimo to např. také spolupracuje s MUDr. Janem Hnízdilem na projektu vytvoření zdravotnického a vzdělávacího centra celostní a psychosomatické medicíny s názvem \"Hnízdo zdraví\". Zde se např. zúčastnil jako jeden ze tří hlavních aktérů veřejné debaty \"Hovory z hnízda\" s MUDr. Janem Hnízdilem a Janem Mühlfeitem – vrcholným českým manažerem, globálním stratégem a později koučem rozvoje lidského potenciálu. Rozhovor s Janem Konfrštem je obsažen také v knize Jana Hnízdila, ve které dílčí rozhovory vedla Klára Mandausová, \"Příběhy obyčejného uzdravení\".\n\nJan Konfršt je autorem pěti doposud vydaných knih, z nichž první s názvem \"Život v našich dlaních\" (jejímž spoluautorem je Dr. Ing. Martin Dosoudil (* 1940), který mu v ní kladl otázky) byla publikována v roce 2003, a prozatím poslední, knihy \"Co když to bylo tak… Přemýšlejme\", vydané v roce 2013.\n\nVe svých knihách se J. Konfršt zaměřuje na duchovní témata ve spojitosti s běžným životem, např. na zákon příčiny a následku, karmy a kauzality, na provázanost způsobu myšlení a zdravotního stavu, na vztahové záležitosti mezi partnery a dalšími členy rodiny, na etické otázky dnešní vědy a medicíny, atd. Dalším okruhem témat, jimiž se autor zabývá, avšak v podstatě je nikdy neodděluje od ostatních, jsou otázky filozofické a kosmologické. Jeho výklad vývoje a fungování vesmíru (nejen toho našeho) respektuje aktuální stav vědeckého poznání s tím, že jej doplňuje o teoretický výklad širších souvislostí, a o teorii, že myšlenka, respektive tzv. „energie myšlenky“, je nejjemnější, nejsubtilnější formou hmoty – nejmenší částicí, která je pro současnou vědu stále neměřitelná, ale nad hmotou hrubší – tj. atomovou a dalšími druhy hmoty dnešními prostředky přímo detekovatelnými (viz subatomární částice), ve vesmíru převažuje, a to výrazně. Autor popisuje (např. v knize \"Život v našich dlaních\"), mimo jiné, existenci možnosti myšlenky nejen vysílat (myslet), ale také zpětně přijímat, s tím, že energie myšlenky je reálným fyzikálním záznamem, který ve vesmíru trvale přetrvává, to jest jak za života jedince, tak po jeho smrti, a jedinec schopný se na energii myšlenky naladit ji může zpětně sejmout, vnímat a zpětně naprosto přesně interpretovat. Pro souhrn veškerých kdy vyslaných myšlenek všech myslících bytostí Jan Konfršt používá slovo Vědomí (s velkým „V“). V tomto světle také vykládá vznik a vývoj inteligentního života, podstatu reinkarnace, záležitosti celého lidstva, a odvozuje obecné zákonitosti pro spokojený a naplněný život jak jednotlivce, tak i společnosti. Univerzální souhrn veškeré myšlenkové energie, Vědomí, je pro něj synonymem slova „Bůh“, kterého definuje jednak technicky výše uvedeným způsobem, jednak tento fenomén definuje například jako energii, pramen našeho života, či jako základní stavební kámen naší existence.\n\nNa mnoha místech svých knih se autor zabývá rolí víry v našem životě, a porovnává osobní niternou spiritualitu a organizovaná náboženství.\n\nZdůrazňuje též praktickou důležitost schopnosti zklidnit mysl, meditace, důležitost hmotného světa a těla pro duchovní vývoj, zdravého pohybu, tělesné a duševní hygieny, zdravé stravy, atd.\n\nV roce 2011 vyšla kniha \"Vyprávění o Banátu\", která vzešla z autorovi opakované návštěvy Rumunska, konkrétně oblasti Banátu v roce 2010, kde dodnes žijí potomci české komunity, která kolonizovala část tohoto území na počátku 19. století. Jan Konfršt v této knize však není autorem, je tím, kdo zaznamenal vyprávění tamního pamětníka a zároveň osobitého lidového historika české banátské komunity, pana Josefa Kocmana (* 1946).\n\n\n"}
{"id": "939236", "url": "https://cs.wikipedia.org/wiki?curid=939236", "title": "Letiště Abú Simbel", "text": "Letiště Abú Simbel\n\nLetiště Abú Simbel (IATA: ABS, ICAO: HEBL) je egyptské vnitrostátní letiště nacházející se 3 kilometry od města Abú Simbel.\n"}
{"id": "939238", "url": "https://cs.wikipedia.org/wiki?curid=939238", "title": "August Zátka", "text": "August Zátka\n\nAugust Zátka, plným jménem August Pantaleon Zátka (27. července 1847 České Budějovice – 31. ledna 1935 České Budějovice), byl rakouský a český advokát a politik z vlivného českobudějovického rodu Zátkových, na přelomu 19. a 20. století poslanec Českého zemského sněmu, předák českojazyčné komunity v Budějovicích, po vzniku Československa krátce předseda správní komise Českých Budějovic.\n\nChodil na piaristickou obecnou školu, pak od roku 1857 na gymnázium v Jindřichově Hradci, kde bydlel u strýce Jana. Zůstal zde až do roku 1861, i po strýcově odchodu, teprve toho roku přešel na německé piaristické gymnázium v Českých Budějovicích, ovšem v oktávě opět studoval v Jindřichově Hradci, kde i maturoval. Následně vystudoval práva a v červenci 1869 promoval. Roku 1870 získal titul doktora práv. Absolvoval vojenskou službu a soudní praxi v Štýrském Hradci. Ve věku 23 let se vrátil do Budějovic jako začínající advokát. Zároveň se po boku svého otce, podnikatele a politika Hynka Zátky zapojil do veřejného života. Od března 1876 měl vlastní advokátní kancelář v Budějovicích.\n\nV 70. letech 19. století se zapojil i do zemské politiky, v níž vystřídal otce Hynka Zátku. V zemských volbách v Čechách v roce 1878 byl zvolen v kurii venkovských obcí (volební obvod Budějovice – Lišov – Trhové Sviny – Hluboká – Týn n. Vltavou) do Českého zemského sněmu. Zvolen byl jako člen Národní strany (staročeské). Mandát obhájil ve volbách v roce 1883, volbách v roce 1889 i volbách v roce 1895, přičemž v roce 1889 i 1895 nadále kandidoval za staročechy. Ve volbách v roce 1901 byl na sněm zvolen za kurii obchodních a živnostenských komor (obvod Budějovice). Mandát obhájil ve volbách roku 1908, nyní za kurii městskou, obvod České Budějovice, přičemž byl společným kandidátem českých politických stran. Zemským poslancem byl nepřetržitě 35 let.\n\nKromě toho zasedal od roku 1872 do roku 1910 v okresním zastupitelstvu. Do obecního zastupitelstva v Budějovicích poprvé nastoupil roku 1876. Od roku 1885 působil jako starosta místní Občanské záložny. Podílel se na rozvoji českého hospodářského a společenského života a budování českého školství. V roce 1872 založil pobočku Ústřední matice školské v Budějovicích. Roku 1883 patřil k první garnituře Čechů, která získala většinu v dosud převážně německé obchodní komoře v Českých Budějovicích. V roce 1906 vedl českou volební kampaň v komunálních volbách, jejímž výsledkem byla česká většina v třetím voličském sboru v obecním zastupitelstvu, čímž se český živel výrazně posunul k ovládnutí dosud převážně německé městské samosprávy.\n\nVýhradním jeho dílem je českobudějovické školství, kde v roce 1917 bylo 26 škol a které byly navštěvovány 8000 žáky, pod jeho vedením vznikla řada průmyslových závodů, pracujících více než s 20 miliony korun kapitálu a skýtajících tisícům našinců obživy a neodvislosti. Jeho nezlomné energii děkujeme, že pro České Budějovice byl získán zemský mandát, mandát na říšskou radu a česká většina v obchodní komoře v Českých Budějovicích. \n\n27. října 1918 promluvil na manifestaci občanů Budějovic a ohlašoval brzkou národní samostatnost. Krátce se stal i nejvyšším představitelem města, protože v listopadu 1918 byl jmenován předsedou správní komise Českých Budějovic. Na českobudějovické radnici vítal 20. prosince 1918 prezidenta T. G. Masaryka, při jeho triumfálním návratu do vlasti . Na postu setrval jen do následujícího roku, kdy byla ustavena řádná obecní samospráva a kdy Zátka neuspěl ve volbách. V roce 1922 nicméně získal jako první osoba po roce 1918 titul čestného občana Budějovic. Pro udělení titulu hlasovali i němečtí členové zastupitelstva, kteří ho ocenili jako čestného protivníka. Čestné občanství mu udělily i mnohé další obce v regionu.\n\nRoku 1878 se oženil s Janou Zátkovou, rozenou Klavíkovou, vnučkou bývalého budějovického starosty Františka Josefa Klavíka. Jana Zátková byla rovněž aktivní ve veřejném životě, podílela se na organizování ženských spolků. August Zátka zemřel ve svém domě v roce 1935 na sešlost věkem. Pohřben byl na hřbitově u sv. Otýlie (u jižní ohradní zdi, hrobky vpravo č. 69).\n\n"}
{"id": "939239", "url": "https://cs.wikipedia.org/wiki?curid=939239", "title": "Svratecká vodohospodářská naučná stezka", "text": "Svratecká vodohospodářská naučná stezka\n\nSvratecká vodohospodářská naučná stezka se táhne podél Svratky od Dalečína do vsi Švařec. O její vytvoření se zasloužilo město Bystřice nad Pernštejnem, záštitu převzal tehdejší ministr životního prostředí Libor Ambrozek. K otevření došlo v roce 2005. Celková délka je cca 16 km a na trase se nachází 22 zastavení.\n\nAčkoliv na sebe jednotlivá zastavení navazují jen volně, je nejlepší začít trasu pod zámkem v Dalečíně. Stezka pak překračuje Svratku a pokračuje k VN Vír I. V tomto úseku se nachází prvních šest zastavení, další dvě zastávky jsou na začátku vodní nádrže. Další zastavení pak na návštěvníky čeká nedaleko přítoku, kterým je Písečenský potok. Stezka následně prochází místy zaniklého Chudobína a podél nádrže až na hráz (cestou má 4 zastavení). Na hrázi a cestou do obce Vír následují další 3 zastavení. Od rozcestí \"Vír-bus\" sleduje silnici II/388, přičemž v obci má ještě dvě zastavení, a následně silnici II/387 okolo VN Vír II, přes obec Koroužné do vsi Švařec. Ve Švařci je možnost si trasu prodloužit ke kryté lávce přes Svratku.\n\n\n"}
{"id": "939240", "url": "https://cs.wikipedia.org/wiki?curid=939240", "title": "Silnice II/225", "text": "Silnice II/225\n\nSilnice II/225 je pozemní komunikace vedoucí v jihozápadní části Ústeckého kraje. Začíná na křižovatce se silnicemi I/7 a I/28 v Lounech a končí na křižovatce se silnicí II/224 západně od vesnice Poláky.\n\nNa své trase postupně prochází těmito sídly:\n"}
{"id": "939241", "url": "https://cs.wikipedia.org/wiki?curid=939241", "title": "USS Midway (CV-41)", "text": "USS Midway (CV-41)\n\nUSS \"Midway\" (CV-41) je letadlová loď Námořnictva Spojených států, která působila ve službě v letech 1945–1992 a která od roku 2004 funguje jako muzeum v San Diegu. Jedná se o vedoucí loď své třídy.\n\nByla pojmenována podle bitvy o Midway. Objednána byla jako letadlová loď s označením CV-41, ještě před zahájením stavby v roce 1943 byla překlasifikována na velkou letadlovou loď CVB-41. Její stavba byla zahájena 27. října 1943 v loděnici Newport News Shipbuilding v Newport News ve Virginii. K jejímu spuštění na vodu došlo 20. března 1945, do služby byla zařazena 10. září 1945. V roce 1952 byla její klasifikace změněna na útočnou letadlovou loď CVA-41. V letech 1955–1957 prodělala modernizaci, při které mimo jiné obdržela úhlovou letovou palubu. V dalších desetiletích se zúčastnila např. války ve Vietnamu a války v Zálivu. V roce 1975 byla překlasifikována na víceúčelovou letadlovou loď CV-41. Ze služby byla vyřazena 11. dubna 1992, poté zůstala odstavena pro případné využití jako cvičná letadlová loď, nakonec z ní byly odstraněny všechny elektronické a zbraňové systémy. Na přelomu let 2003 a 2004 byla přetažena do kalifornského San Diega, kde byla zpřístupněna veřejnosti jako muzeum.\n\n"}
{"id": "939242", "url": "https://cs.wikipedia.org/wiki?curid=939242", "title": "USS Midway", "text": "USS Midway\n\nOznačení USS \"Midway\" nesla v historii amerického námořnictva tři plavidla:\n"}
{"id": "939243", "url": "https://cs.wikipedia.org/wiki?curid=939243", "title": "Franz Zunterer", "text": "Franz Zunterer\n\nFranz Zunterer (19. srpna 1836 Klatovy – 23. prosince 1886 Praha) byl rakouský a český advokát a politik německé národnosti, v 2. polovině 19. století poslanec Českého zemského sněmu.\n\nProfesí byl advokátem. Působil v Praze. V roce 1884 se uvádí jako náhradník disciplinární rady advokátní komory v Praze.\n\nV 70. letech 19. století se zapojil do zemské politiky. Ve volbách v roce 1878 byl zvolen na Český zemský sněm za městskou kurii (obvod Falknov – Vildštejn – Hazlov). Stranicky se uvádí jako člen takzvané německé Ústavní strana (liberálně a centralisticky orientovaná formace). Za týž obvod mandát obhájil ve volbách v roce 1883. V katalogu rakouské národní knihovny je uváděn i jako poslanec Říšské rady. Byl zapisovatelem sněmovního klubu německých poslanců. Na sněmu ho v doplňovacích volbách v září 1887 vystřídal Andreas Buberl.\n\nZemřel v prosinci 1886 po krátké nemoci na chorobu srdce. Podle jiného zdroje trpěl plicní nemocí.\n\n"}
{"id": "939244", "url": "https://cs.wikipedia.org/wiki?curid=939244", "title": "Savages (hudební skupina)", "text": "Savages (hudební skupina)\n\nSavages je britská post-punk revivalová rocková skupina založená v roce 2011 v Londýně. Jejich debutové album s názvem \"Silence Yourself\" se v květnu roku 2013 vyšplhalo na 19. příčku britské hitparády UK Albums Chart.\n\nPřestože byla kapela Savages založena v Londýně, zpěvačka Jehnny Beth (vlastním jménem: Camille Berthomier) pochází z Francie. Kytaristka skupiny, Gemma Thompson, vymyslela jméno kapely a více než rok diskutovala ideu založit kapelu se zpěvačkou Jehnny Beth. Thompson později sdělila, že název kapely pochází z knih, které četla, když byla mladší, jako je například román \"Pán much\". Skupina byla nakonec založena v říjnu roku 2011 a první koncert měla v lednu roku následujícího, kdy předskakovala rockové skupině British Sea Power. Manažerem skupiny je John Best, který má pod svými křídly mimo jiných i kapelu Sigur Rós. Deník \"The Observer\" o kapele Savages zveřejnil článek, ve kterém se mimo jiné píše: ,Není to úplně sexy, není to ani vtipné a nebudou se válet v bahně jako kdysi The Slits. Ale jde o uskupení, které se nejvíce blíží umění, které nám \"post-punk\" za poslední dobu nabídl. Magazín \"New Musical Express\" popsal jejich vystoupení jako \"velice intenzivní záležitost\".\n\nMezi prvními vydanými skladbami kapely byli písně \"Flying to Berlin\" a \"Husbands\", které vyšly v červnu roku 2012 prostřednictvím jejich vydavatelství Pop Noire. \"The Guardian\" napsal: ,\"Husbands\" nás nechávají snít o tom, jaké to muselo asi být, když kapely jako Public Image Ltd, Magazine, Siouxsie and the Banshees a Joy Division vydaly své debutové desky a jaké by to bylo, zažít ten pocit, když se tyto skvělé nahrávky poprvé objevily v obchodech, ta nadpozemská moc umožňující nám pociťovat jakoby útěk od všední reality.\" Jejich říjnový koncert na newyorském CMJ Music Maratonu obdržel příznivé kritiky. Deník \"Chicago Reader\" ve své recenzi poznamenal, že jejich koncert byl: ,ovlivněný Siouxsie & the Banshees, ale s hymnickou kvalitou, která mi připomněla PJ Harvey, a velké dávky rytmické zubatosti a hranatosti britského postpunku.\"\n\n9. prosince 2012 byla skupina nominována na každoročně udělovanou, britskou anketu Sound of 2013 vyhlašovanou stanicí BBC.\n\nDebutové album skupiny, \"Silence Yourself\", vyšlo 6. května 2013 prostřednictvím vydavatelství Pop Noire a Matador Records.\n\nSavages v roce 2013 vystoupili na festivalu Coachella Music and Arts Festival. Tento koncert sklidil pozitivní recenze.\n\n\n\n\n"}
{"id": "939248", "url": "https://cs.wikipedia.org/wiki?curid=939248", "title": "USS Tarawa (CV-40)", "text": "USS Tarawa (CV-40)\n\nUSS \"Tarawa\" (CV-40) byla letadlová loď Námořnictva Spojených států, která působila ve službě v letech 1945–1960. Jednalo se o 22. postavenou jednotku třídy \"Essex\" (dvanáctou ve verzi s dlouhým trupem).\n\nByla pojmenována podle bitvy o Tarawu. Její stavba byla zahájena 1. března 1944 v loděnici Norfolk Naval Shipyard v Portsmouthu ve Virginii. K jejímu spuštění na vodu došlo 12. května 1945, do služby byla zařazena 8. prosince 1945. Po krátké službě byla v roce 1949 přeřazena mezi rezervy, reaktivována byla o dva roky později. V roce 1952 byla překlasifikována na útočnou letadlovou loď CVA-40, roku 1955 byla její klasifikace změněna na protiponorkovou letadlovou loď CVS-40. V průběhu 50. let sloužila v Atlantském oceánu, vyřazena byla 13. května 1960. Zůstala v rezervách, kde byla v roce 1961 přeznačena na pomocný letadlový transport AVT-12. V roce 1968 byla odprodána do šrotu.\n\n"}
{"id": "939251", "url": "https://cs.wikipedia.org/wiki?curid=939251", "title": "Lesní naučná stezka Chaloupky", "text": "Lesní naučná stezka Chaloupky\n\nLesní naučná stezka Chaloupky prochází okolím Nové Brtnice a loveckého zámečku Chaloupky. Je zaměřena především na ekologii, ochranu přírody, botaniku a ornitologii. Za jejím vznikem stojí společnost Chaloupky, o. p. s. Celková délka činí cca 8,5 km a na cestě je rozmístěno 6 zastavení.\n\nZačátek naučné stezky je u loveckého zámečku Chaloupky. Odtud pokračuje spolu se zelenou turistickou značkou přes silnici II/402 do lesa, přičemž pod vrchem Hliniště se stezka odděluje. Stačí se na vrch Hliniště a následně v lokalitě \"U Žebrácké boudy\" přechází přes silnici II/405, vstupuje znovu do lesa, přes Radonínský potok pokračuje do lokality \"Na Kopaninách\" ke studánce U tří smrků. Tady se stáčí k silnici (405), u které se před přejitím dá udělat odbočka k rašeliništní enklávě, chráněné jako PP Urbánkův palouk. Naučná stezka se pak lesem vrací k loveckému zámečku.\n\n\n"}
{"id": "939257", "url": "https://cs.wikipedia.org/wiki?curid=939257", "title": "USS Tarawa", "text": "USS Tarawa\n\nOznačení USS \"Tarawa\" nesla v historii amerického námořnictva dvě plavidla:\n"}
{"id": "939259", "url": "https://cs.wikipedia.org/wiki?curid=939259", "title": "Pangea Ultima", "text": "Pangea Ultima\n\nPangea Ultima je označení hypotetického superkontinentu, který by podle teorie kontinentálního driftu měl vzniknout zhruba za 250 milionů let. Název odkazuje na zaniklý kontinent Pangea, protože se předpokládá, že by mělo dojít k jeho obnovení.\n\nAmerický geolog Christopher Scotese, který tento model vypracoval, předpokládá, že budou-li se světadíly pohybovat tak jako dosud, spojí se Afrika asi za padesát milionů let s Evropou a Asií, takže Středozemní moře a Rudé moře zaniknou (zároveň dojde k vyvrásnění velkých pohoří). V důsledku srážky se Eurasie pootočí po směru hodinových ručiček a Britské ostrovy se ocitnou blízko severního pólu, zatímco Sibiř se dostane do tropického pásma. Amerika se bude pomalu posouvat východním směrem a obepluje jižní cíp Afriky, až se Patagonie dotkne Malajského poloostrova a uzavře tak Indický oceán, který se stane vnitrozemským mořem. Vznikne tak jedna obrovská pevnina obklopená jediným oceánem, na jih od ní bude velký ostrov vytvořený spojením Austrálie a Antarktidy. Předpokládá se, že vnitrozemí tak velkého kontinentu bude mít velmi suché, pouštní klima se značnými teplotními výkyvy. \n\n"}
{"id": "939260", "url": "https://cs.wikipedia.org/wiki?curid=939260", "title": "Pavel Hron", "text": "Pavel Hron\n\nPavel Hron může být:\n\n\n\n\n"}
{"id": "939261", "url": "https://cs.wikipedia.org/wiki?curid=939261", "title": "Jan Žák (politik)", "text": "Jan Žák (politik)\n\nJan Žák (10. února 1829 Císařeves u Kolína – 6. května 1896 Praha) byl český právník a politik, v 2. polovině 19. století poslanec Českého zemského sněmu a Říšské rady, koncem století starosta Pardubic.\n\nVystudoval gymnázium a filozofii a práva na Karlo-Ferdinandově univerzitě v Praze. Během studií si vydělával jako písař v právní kanceláří doktora Ignáce Hauschilda. Studoval v latinském a německém jazyce, psané češtině se učil sám, ze starých knih. V mládí se v Kolíně znal s pozdějším architektem Josefem Hlávkou. Znal se osobně taky s F. L. Riegrem. Profesí byl advokátem, specializoval se na vodní právo. V roce 1856 získal titul doktora práv. Koncem 50. let se usadil v Pardubicích.\n\nByl předsedou Občanské záložny v Pardubicích. Působil v obecní i okresní samosprávě. V letech 1889–1893 byl starostou Pardubic. Byl rovněž místopředsedou správní rady Akciové továrny na cukr v Pardubicích.\n\nPo obnovení ústavního života v Rakouském císařství počátkem 60. let 19. století se zapojil i do zemské politiky. Ve volbách v roce 1861 byl zvolen poslancem na Český zemský sněm za městskou kurii (obvod Pardubice – Chlumec – Holice). Byl oficiálním kandidátem českého volebního výboru (Národní strana, staročeská). Mandát obhájil za týž obvod i v zemských volbách v lednu 1867, stejně jako i v krátce poté konaných zemských volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Čeští poslanci tehdy na protest proti ústavnímu směřování státu praktikovali politiku pasivní rezistence, kdy bojkotovali práci zemského sněmu, byli za neomluvenou absenci zbavováni mandátů a pak opětovně manifestačně voleni. Žák takto byl zbaven mandátu pro absenci v září 1868 a zvolen znovu v doplňovacích volbách v září 1869. Uspěl i v řádných volbách v roce 1870 a volbách roku 1872. Následovala opět série zbavení mandátu a opětovněho zvolení. Takto uspěl v doplňovacích volbách v říjnu 1873, doplňovacích volbách v červenci 1874, na jaře 1875 a v únoru 1876 Za svůj obvod byl zvolen i v řádných volbách roku 1878, stále jako člen staročeské strany. Opětovně mandát obhájil rovněž ve volbách roku 1883 a volbách roku 1889.\n\nPo delší dobu také zasedal i v Říšské radě (celostátní zákonodárný sbor), kam ho vyslal zemský sněm roku 1861 (tehdy ještě Říšská rada nevolena přímo, ale tvořena delegáty jednotlivých zemských sněmů). Rezignoval ovšem během II. zasedání sněmovny, nesložil slib, po znovuzvolení následoval opětovná rezignace 22. listopadu 1864, aniž by složil slib. Opětovně byl do Říšské rady delegován po roce 1871. Nedostavil se ale do sněmovny, proto jeho mandát 11. června 1872 prohlášen za zaniklý. Uspěl i v prvních přímých volbách do Říšské rady roku 1873, kdy získal mandát poslance za kurii městskou, obvod Pardubice, Holice atd. Z politických důvodů se ovšem nedostavil do sněmovny, čímž byl jeho mandát i přes opakované zvolení prohlášen za zaniklý. Aktivně se do práce vídeňského parlamentu zapojil až po volbách do Říšské rady roku 1879, kdy byl zvolen za týž obvod.\n\nPo volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nZemřel v květnu 1896 po dlouhé nemoci.\n"}
{"id": "939262", "url": "https://cs.wikipedia.org/wiki?curid=939262", "title": "Seznam fotoaparátů na ISS", "text": "Seznam fotoaparátů na ISS\n\nSeznam fotoaparátů na ISS je výčet fotografického vybavení používaného na Mezinárodní vesmírné stanici ISS.\n\n\nFotoaparáty se používají k záběrům z interiéru stanice a také se s nimi fotografují pohledy ven. Záběry slouží jak pro dokumentaci, tak i pro vědecké účely.\n"}
{"id": "939265", "url": "https://cs.wikipedia.org/wiki?curid=939265", "title": "Martín Palermo", "text": "Martín Palermo\n\nMartín Palermo (* 7. listopadu 1973 v La Plata, Argentina) je bývalý fotbalový útočník. V současné době trenér klubu Godoy Cruz.\n\nCA Boca Juniors\n\n"}
{"id": "939267", "url": "https://cs.wikipedia.org/wiki?curid=939267", "title": "Seznam primátorů Pardubic", "text": "Seznam primátorů Pardubic\n\nToto je seznam primátorů města Pardubice (včetně jiných nejvyšších představitelů tohoto města v jiných historických obdobích, jako purkmistři/starostové, předsedové MNV a MěNV).\n\n\n\n\n\n\n\n"}
{"id": "939268", "url": "https://cs.wikipedia.org/wiki?curid=939268", "title": "Guangzhou International Women's Open 2013 – ženská dvouhra", "text": "Guangzhou International Women's Open 2013 – ženská dvouhra\n\nDo soutěže ženské dvouhry na tenisovém turnaji Guangzhou International Women's Open 2013 nastoupilo třicet dva hráček. Obhájkyní titulu byla šestá nasazená Tchajwanka Sie Su-wej, kterou ve druhém kole vyřadila pozdější vítězka Šuaj Čangová.\n\nSoutěž dvouhry vyhrála čínská nenasazená hráčka Čang Šuaj, startující na divokou kartu, která ve finále zdolala americkou kvalifikantku Vaniu Kingovou ve dvou sadách . Čangová tak na okruhu WTA Tour získala premiérový singlový titul v kariéře.\n\n\n"}
{"id": "939270", "url": "https://cs.wikipedia.org/wiki?curid=939270", "title": "Kaskádová dědičnost", "text": "Kaskádová dědičnost\n\nPojem kaskádová dědičnost popisuje princip, ve kterém u hierarchicky podřízených objektů je určitá vlastnost daného objektu buď explicitně specifikována, nebo zůstává implicitní a v tom případě se dědí z nadřazeného objektu (a pokud ani v něm není definována, tak z jeho nadřízeného objektu, a tak dále).\n\nKaskádová dědičnost se vyskytuje zejména v informačních technologií, může být uplatněna i v jiných oborech či oblastech, například v právních předpisech nebo nějakých konkrétních pravidlech.\n\nVlastnosti prvků se dědí od nejkonkrétnějšího po nejobecnější. Za „kaskádu v kaskádě“ by se mohla považovat i specifikace písma, která se zadává jako seznam řezů písma zakončené obecnou rodinou písma, v nichž systém postupně hledá první písmo, které je k dispozici.\nMnohé CMS dovolují editorům spravovat přístup k jeho jednotlivým objektům (článkům, kategoriím, multimédiím, …) s použitím kaskádové dědičnosti. Například Joomla! má u \"Oprávnění článku\" pro každou skupinu uživatel hodnoty Zděděno, Povoleno a Zakázáno s tím, že hodnota Zděděno se bere z nadřízené skupiny uživatelů.\nV databázi MySQL funguje od první verze hierarchie: databáze → tabulka → sloupec. Od verze 4.1 jsou řešeny znakové sady, které lze definovat na všech těchto úrovních zvlášť. To znamená: u databáze lze určit výchozí znakovou sadu, která je nastavena tabulkám vytvořeným v ní v případě, že znakovou sadu nespecifikují výslovně. U sloupců každé tabulky lze analogicky buď výslovně zadat jejich znakovou sadu, nebo ji vynechat, čímž zdědí znakovou sadu tabulky.\n\nPrincip kaskádové dědičnosti lze snadno implementovat v jazycích podporující objektově orientované programování – dá se dokonce říci, že k tomu byly navrženy a že dědičnost je jedna z jejich základních vlastností.\n\n"}
{"id": "939272", "url": "https://cs.wikipedia.org/wiki?curid=939272", "title": "Václav Bach", "text": "Václav Bach\n\nVáclav Bach (21. března 1826 Kutná Hora – 5. listopadu 1897 Kutná Hora) byl rakouský a český lékař a politik, na konci 19. století poslanec Českého zemského sněmu.\n\nVystudoval medicínu, roku 1854 získal titul doktora všeobecného lékařství a od roku 1854 (podle jiného zdroje od roku 1855) trvale žil a působil v Kutné Hoře. Zpočátku zde pracoval jako tovární lékař, později se stal zde primářem všeobecné nemocnice a soudním lékařem u místního soudu. Byl aktivní i jako publicista. V období let 1859–1866 působil jako spolupracovník časopisu \"Vesny Kutnohorské\", pro který psal fejetony. Publikoval i odborné články v \"Časopisu lékařů českých\". Od roku 1880 zasedal v obecní radě. Byl rovněž starostou (později čestným starostou) místního Sokola.\n\nV 80. letech 19. století se zapojil i do zemské politiky. V doplňovacích volbách roku 1880 byl zvolen v městské kurii (volební obvod Kutná Hora) do Českého zemského sněmu. Mandát obhájil za týž obvod v řádných zemských volbách v roce 1883. Patřil k Národní straně (staročeské). V roce 1889 již nekandidoval.\n\nPost v čele kutnohorské nemocnice zastával až do své smrti. Zemřel v listopadu 1897 po delší bolestivé nemoci.\n\n"}
{"id": "939273", "url": "https://cs.wikipedia.org/wiki?curid=939273", "title": "Herbert Kappler", "text": "Herbert Kappler\n\nHerbert Kappler (23. září 1907, Stuttgart, Německé císařství – 9. února 1978, Soltau, Západní Německo) byl německý válečný zločinec. V období druhé světové války byl velitelem německých bezpečnostních služeb a policejních jednotek v Římě. Patřil mezi hlavní viníky Ardeatinského masakru, za což byl v roce 1947 odsouzen na doživotí.\nO třicet let později, když již Kappler byl v terminálnímu stadiu rakoviny hospitalizován ve vězeňské nemocnici a vážil méně než 50 kg, vynesla ho z ní jeho žena při jedné z návštěv ve velkém kufru. Společně se jim podařilo dostat do Západního Německa, které pak odmítlo žádosti Itálie o jeho vydání. Kappler zemřel šest měsíců po útěku v dolnosaském Soltau.\n\nPo střední škole studoval Kappler po sedm semestrů elektrotechniku, občas pracoval jako elektrikář. Dne 1. srpna 1931, ve věku 23 let, Kappler vstoupil do NSDAP. Ve stejné době se stal příslušníkem útočných oddílů SA, v nichž sloužil od srpna 1931 do prosince 1932. \n\nPoté se stal kandidátem na přijetí do SS, členství získal 8. května 1933. V září 1934 se oženil s Leonore Janns. Následujícího roku byl povolán do služby ve wehrmachtu, z níž byl uvolněn v září 1936. Později se na něj coby aktivního člena SS již další povinnost vojenské služby nevztahovala. \n\nV polovině roku 1935 podal přihlášku do SiPo, v lednu 1936 byl povýšen do hodnosti SS \"Scharführer\" a nastoupil do hlavní kanceláře gestapa ve Stuttgartu. Čekalo jej představení Reinhardu Heydrichovi, stal se důstojníkem gestapa. \n\nKdyž vypukla druhá světová válka, byl již Kappler v hodnosti \"Hauptsturmführer\". V letech 1939 až 1940 byl krátce nasazen v Polsku, poté v okupované Belgii, kde se podílel na potlačování odporu. V polovině roku 1941, již jako \"Sturmbannführer\" SS, byl Kappler vybrán jako styčný důstojník pro komunikaci s vládou Benita Mussoliniho a bezpečnostní poradce fašistické policie. \n\nPo uzavření příměří mezi Itálií a spojenci 8. září 1943 německá vojska okupovala Řím a Kappler tam byl poslán coby ředitel bezpečnostních složek SS i policejních jednotek (SiPo, SD a Orpo). V září 1943 byl povýšen do hodnosti \"Obersturmbannführer\".\n\nPoté, co se Kappler stal velitelem německých bezpečnostních sil v Římě, jeho prvním úkolem bylo naplánovat záchranu Mussoliniho pomocí speciálních sil SS, jimž poté velel Otto Skorzeny. Kappler byl dále pověřen shromažďováním Židů k transportům do Osvětimi; poprvé šlo o 1 023 italských Židů, z nichž přežilo jen 16, později o dalších 993 Židů z Říma, z nichž téměř všichni zemřeli v plynových komorách.\n\nPo vylodění spojenců v Itálii Kappler pronásledoval osoby podezřelé ze špionáže ve prospěch spojenců a válečné zajatce, kterým se podařilo uprchnout z italských zajateckých táborů po kapitulaci italské armády v září 1943. V těchto záležitostech se dostal do konfliktu s Vatikánem, který byl přes deklarovanou neutralitu podezírán z ukrývání spojeneckých uprchlíků. Největším protivníkem Kapplera se v tomto ohledu stal Msgre. Hugh O'Flaherty. Kvůli jeho aktivitám na pomoc židovským uprchlíkům a zajatcům z řad spojenců Kappler usiloval o jeho smrt. \n\nPočátkem roku 1944 byl Kappler nejvyšším představitelem \"Hlavního říšského bezpečnostního úřadu\" v Římě. Zabýval se zejména potlačováním skupin odporu, zatýkáním „nepřátel státu\", vynucováním antižidovských opatření, přepadáváním židovských ghett a deportacemi do vyhlazovacích táborů. \n\nJedním z nejznámějších případů, za které Kappler nesl zodpovědnost, byla organizace Ardeatinského masakru, při němž bylo 24. března 1944 zavražděno více než 300 italských civilistů. Stalo se tak v odvetě za partyzánský útok vůči jednotce SS v Římě na ulici via Rasella.\n\nKdyž se do Říma dostali spojenci, Kappler se neúspěšně snažil najít útočiště ve Vatikánu. V roce 1945 byl zajat Brity a o dva roky později předán italské vládě. V roce 1947 tak byl Kappler postaven před italský vojenský soud a odsouzen na doživotí. Trest si měl odpykat ve vojenském vězení ve městě Gaeta. Ve výkonu trestu se Kappler rozvedl se svou první ženou, v roce 1972 se však ve vězení oženil se zdravotní sestrou Anneliese. V této době Kappler také konvertoval ke katolictví. Částečně se tak stalo vlivem jeho oponenta z válečných časů, vatikánského diplomata Hugha O'Flahertyho, který Kapplera ve vězení často navštěvoval a diskutoval s ním o literatuře a náboženství.\n\nV roce 1975, když bylo Kapplerovi 68 let, mu byla diagnostikována rakovina v terminálním stadiu. Následujícího roku byl převezen do vojenské nemocnice v Římě. Žádosti jeho ženy i vlády Západního Německa o jeho propuštění italské úřady zamítly. \n\nKapplerovo zdraví se zhoršovalo a vzhledem k tomu, že jeho žena byla zdravotnice, získala k němu do nemocnice téměř neomezený přístup. Při vězeňské návštěvě v srpnu 1977 jej vynesla z nemocnice ve velkém kufru. Páru se podařilo uniknout do Západního Německa.\n\nItálie pak neúspěšně žádala o Kapplerovo vydání, ale západoněmecké úřady to odmítly a Kapplera ani dál nestíhaly s poukazem na jeho špatný zdravotní stav. Zemřel šest měsíců po útěku; bylo mu 70 let.\n\nV roce 1973 byl natočen film \"Masakr v Římě\", jehož námětem je krveprolití v Ardeatinských jeskyních v roce 1944. Kapplera v něm hraje herec Richard Burton. \n\nO deset let později jej představoval Christopher Plummer ve filmu \"Šarlatový a černý\", který mj. zachycuje první setkání Kapplera s Msgre. O'Flahertym. \n\nZ Kapplerova života čerpá také rozhlasová hra \"Vatikánský bedrník\" Robina Glendinninga z roku 2006. Jejím námětem je Kapplerova snaha získat po válce azyl ve Vatikánu a přátelství, které pak vzniklo mezi ním a jeho někdejším nepřítelem Msgre. O'Flahertym.\n\nV roce 1987 vznikla v plzeňském rozhlasovém studiu inscenace hry Evy Zaoralové Ardejské jeskyně, která v podobě \"dokudramatu\" vyprávěla příběh krveprolití roku 1944. Hru nastudoval režisér Miroslav Buriánek. Hra získala t\"vůrčí prémii na mezinárodní přehlídce Prix Bohemia Radio.\"\n\n"}
{"id": "939277", "url": "https://cs.wikipedia.org/wiki?curid=939277", "title": "Guangzhou International Women's Open 2013 – ženská čtyřhra", "text": "Guangzhou International Women's Open 2013 – ženská čtyřhra\n\nDo soutěže ženské čtyřhry na tenisovém turnaji Guangzhou International Women's Open 2013 nastoupilo šestnáct dvojic. Obhájcem titulu byl thajsko-čínský pár Tamarine Tanasugarnová a Čang Šuaj, jehož členky nestartovaly společně. Tanasugarnová na turnaji nestartovala. Spoluhráčkou Čangové se stala kazašská tenistka Jaroslava Švedovová, s níž vypadla v úvodním kole, když nestačily na maďarsko-běloruskou dvojici Tímea Babosová a Olga Govorcovová.\n\nVítězem se stal nejvýše nasazený pár Sie Su-wej a Pcheng Šuaj, který ve finále zdolal americko-kazašské turnajové trojky Vaniu Kingovou s Galinou Voskobojevovou po rovnocenném zisku prvních dvou sad 6–3, 4–6, až v supertiebreaku 12–10.\n\n\n"}
{"id": "939280", "url": "https://cs.wikipedia.org/wiki?curid=939280", "title": "KDB Korea Open 2013 – ženská čtyřhra", "text": "KDB Korea Open 2013 – ženská čtyřhra\n\nDo soutěže ženské čtyřhry na tenisovém turnaji KDB Korea Open 2013 nastoupilo šestnáct dvojic. Obhájcem titulu byl americký pár Raquel Kopsová-Jonesová a Abigail Spearsová, který si zahrál opět finálový zápas.\n\nVítězem se stala tchajwansko-čínská nenasazená dvojice Čan Ťin-wej a Sü I-fan, která ve finále zdolala turnajové jedničky Raquel Kopsovou-Jonesovou a Abigail Spearsovou po dvousetovém průběhu 7–5, 6–3.\n\n\n"}
{"id": "939283", "url": "https://cs.wikipedia.org/wiki?curid=939283", "title": "Německé volby do spolkového sněmu 2013", "text": "Německé volby do spolkového sněmu 2013\n\nNěmecké federální volby 2013 konané dne 22. září 2013 vyhrály strany CDU a CSU, které po celou dobu existence poválečného německého státu tvoří v Německém spolkovém sněmu (\"Bundestag\") společný klub (frakci). Nadpoloviční většinu ve Spolkovém sněmu však tyto dvě \"sesterské\" strany nezískaly. Jejich poslední koaliční partner Freie Demokratische Partei (FDP) se do Spolkového sněmu znovu nedostal, neboť se ziskem pouhých 4,8 % platných tzv. druhých hlasů těsně ztroskotal na limitu 5 % v celoněmeckém měřítku. Nová politická strana Alternativa pro Německo naopak s překvapivým ziskem 4,7 % druhých hlasů na tento limit při svých prvních spolkových parlamentních volbách jen téměř stejně těsně nedosáhla.\n\nVolby vyhrála koalice CDU a CSU se ziskem 41,5% hlasů a 311 mandátů. S odstupem na druhém místě skončila SPD se ziskem 25,7% a 193 mandátů, na třetím místě Die Linke, která získala 8,6% hlasů a 64 mandátů a na čtvrtém místě skončili Zelení (Die Grünen) se ziskem 8,4% hlasů a 63 mandátů. Do Bundestagu se překvapivě nedostala FDP se ziskem pouhých 4,8% hlasů.\n\n"}
{"id": "939288", "url": "https://cs.wikipedia.org/wiki?curid=939288", "title": "František Ondrůšek (fotbalista)", "text": "František Ondrůšek (fotbalista)\n\nFrantišek Ondrůšek (* 29. listopadu 1966 Uherský Brod) je bývalý český fotbalový brankář. Po skončení aktivní kariéry působí jako trenér. Jeho bratr Miroslav byl také prvoligovým brankářem.\n\nV letech 1981–1984 se vyučil obráběčem kovů ve Zbrojovce Brno. Je ženatý a má dvě dospělé dcery.\n\nOdchovanec Šardic a Uherského Brodu chytal dorosteneckou ligu ve Zbrojovce Brno. Na vojně byl náhradníkem v Dukle Praha. V české lize hrál za Zlín, Petru Drnovice a Duklu Příbram. Nastoupil ve 112 prvoligových utkáních, připsal si také 171 start ve druhé nejvyšší soutěži. Později chytal za FK Luhačovice a FK Šardice.\nZdroje: \n\nV letech 1995–1996 získal v Ostravě trenérskou licenci „A“ akreditovanou ČMFS. V letech 1999–2000 absolvoval studium trenérské profilicence UEFA při ČMFS ve vzdělávacím středisku trenérů při FTVS v Praze. Po skončení hráčské kariéry se stal trenérem, začínal u zlínské mládeže. Odkoučoval 1 prvoligové utkání (23. srpna 2003, Synot–Zlín 0:0).\n\n\n"}
{"id": "939289", "url": "https://cs.wikipedia.org/wiki?curid=939289", "title": "Seznam kulturních památek v Českých Budějovicích (centrum)", "text": "Seznam kulturních památek v Českých Budějovicích (centrum)\n\nTento seznam se vztahuje k území městské památkové rezervace České Budějovice, která je vymezena řekou Malší, slepým ramenem a ulicemi Husova, Na Sadech a Senovážným náměstím.. Památková rezervace zahrnuje část České Budějovice 1 mimo Sokolský ostrov, navíc zahrnuje i park Na Sadech.\n\n"}
{"id": "939291", "url": "https://cs.wikipedia.org/wiki?curid=939291", "title": "Alpské lyžování na Zimních olympijských hrách 1988", "text": "Alpské lyžování na Zimních olympijských hrách 1988\n\nAlpské lyžování na Zimních olympijských hrách 1988 v Calgary.\n"}
{"id": "939293", "url": "https://cs.wikipedia.org/wiki?curid=939293", "title": "Toninho Cerezo", "text": "Toninho Cerezo\n\nAntônio Carlos Cerezo, známý jako Toninho Cerezo (* 21. duben 1955, Belo Horizonte) je bývalý brazilský fotbalista. Hrával na pozici záložníka.\nS brazilskou fotbalovou reprezentací vybojoval bronzovou medaili na mistrovství světa roku 1978. Hrál i na světovém šampionátu roku 1982.. Celkem za národní tým odehrál 57 utkání, v nichž vstřelil 7 branek.\n\nSe Sampdorií Janov vyhrál v sezóně 1989/90 Pohár vítězů pohárů. Získal s ní i jeden titul mistra Itálie (1990–91). Se São Paulo FC vyhrál Pohár osvoboditelů (1993) a dvakrát Interkontinentální pohár (1992, 1993).\n\nDvakrát byl vyhlášen nejlepším fotbalistou brazilské ligy (\"Bola de Ouro\"), a to v letech 1977 a 1980. Časopis \"Placar\" ho vyhlásil 81. nejlepším fotbalistou 20. století.\n\nPo skončení hráčské kariéry se stal trenérem.\n"}
{"id": "939294", "url": "https://cs.wikipedia.org/wiki?curid=939294", "title": "Hempšírka", "text": "Hempšírka\n\nHempšírka je plemeno kura domácího těžšího typu, s kombinovanou užitkovostí, přes těžší hmotnost je velmi dobrou nosnici dosahující ročně až 200 ks vajec. V masné užitkovosti a růstu je také jedno z nejlepších plemen. Byli a stále jsou mezi chovateli poměrně hojné a oblíbené a byl pro ně obnoven v současné době i chovatelský klub.\n\nJsou velmi klidné, vhodný i na menší výběhy, snadno ochočitelné, zvláště přes krmivo, které velmi dobře zužitkují, ale je potřebné ho správně dávkovat, jelikož stejně jako u všech plemen tohoto typu hrozí zatloustnutí a snížení snášky, která v dobré kondici je přesto velmi dobrá, ač stejně jako u ostatních těžších plemen pozdější. Doporučená doba líhnutí je únor až duben, aby nosnice řádně vyspěly a mohly začátkem září začít správně nést. Snáška na druhý rok je pak velmi velká. Doporučuje se líhnout od starších slepic z již ověřenou snáškou, které dávají jistotu kvalitních kuřat.\n"}
{"id": "939302", "url": "https://cs.wikipedia.org/wiki?curid=939302", "title": "Alpské lyžování na Zimních olympijských hrách 1984", "text": "Alpské lyžování na Zimních olympijských hrách 1984\n\nAlpské lyžování na Zimních olympijských hrách 1984 v Sarajevu.\n"}
{"id": "939308", "url": "https://cs.wikipedia.org/wiki?curid=939308", "title": "Údolím lásky", "text": "Údolím lásky\n\nÚdolím lásky je naučná stezka u Božic na Znojemsku. Její celková délka cca 5,4 km, přičemž se dá rozdělit na dva menší okruhy – \"Karlovský okruh\" (4,3 km) a \"Božický okruh\" (2,2 km).\n\nStezka začíná u budovy vlakového nádraží Božice u Znojma, odkud míří podél železničního svršku na východ, ovšem přibližně po 350 metrech se stáčí pěšinou na sever, která posléze ústí na polní cestu. Tam se znovu stáčí na východ do lesa a po okraji obchází PP Karlov až na hráz rybníka Prostřední Karlov. Pod jeho hrází se vpravo nachází Hraběcí studánka z roku 1810. Stezka přechází po hrázi a následně se stáčí doleva na lesní cestu, kterou dává podél nivy Příčního potoka k rybníku Horní Karlov. Stezka pokračuje po cestě dál až k usedlostem u nádraží, přes silnici II/397 a po zpevněné polní cestě na hráz Božického rybníka, jehož revitalizace proběhla v roce 2004. Zde je možnost odpočinku. Za hrází se stezka stáčí k jihu podél lesa až na polní cestu, kterou se vrací podél trati zpět k nádražní budově.\n\nV případě \"Karlovského okruhu\" se návštěvníci vrací zpět po již zmíněné silnici (tedy nejdou k Božickému rybníku), u \"Božického okruhu\" naopak nejdou ke Karlovským rybníkům.\n\nOblast je bohatá na různé druhy živočichů a rostlin. Z fauny jsou zastoupeny ondatry, užovky, vrkoče a z flóry dřín, konvalinka, lilie a růži.\n\n"}
{"id": "939317", "url": "https://cs.wikipedia.org/wiki?curid=939317", "title": "Jürgen Trittin", "text": "Jürgen Trittin\n\nJürgen Trittin (* 25. července 1954, Brémy, Spolková republika Německo) je německý politik za Svaz 90/Zelení.\n\nV letech 1998 až 2005 byl německým federálním ministrem životního prostředí, ochrany přírody a jaderné bezpečnosti.\n\n"}
{"id": "939320", "url": "https://cs.wikipedia.org/wiki?curid=939320", "title": "Šenovská naučná stezka", "text": "Šenovská naučná stezka\n\nŠenovská naučná stezka je naučná stezka v Šenově a okolí. Otevřena byla v roce 2004 a skládá se ze dvou okruhů. Malý okruh měří 1,5 km a má 6 zastavení, velký okruh 10 km a 7 zastavení. V seznamu tras KČT má číslo 9698.\n\n\"Malý okruh\" začíná na Radničním náměstí, pokračuje ulicemi Vráclavská a Kostelní okolo zámeckého parku a kostela Prozřetelnosti Boží do Obecní ulice a končí v Zámecké ulici u zámku (dnes ZUŠ).\n\n\"Velký okruh\" začíná taktéž na Radničním náměstí, pokračuje Hlavní ulicí a posléze Šenovskou podél Lučiny, okolo Volenského rybníka na nádraží. Poté chvíli podél Frýdeckého potoka, Šajarskou ulicí, ulicí K Pískovině a Frýdeckou, kde uhýbá přes les Babčok a ulicemi U Lesa a Okružní do Škrbně. Následně se napojuje na silnici II/473 a po ní přes železniční trať a Lučinu se Hlavní ulicí vrací na Radniční náměstí.\n\n\n\n"}
{"id": "939321", "url": "https://cs.wikipedia.org/wiki?curid=939321", "title": "Pavel Borovec", "text": "Pavel Borovec\n\nPavel Borovec (* 30. listopadu 1969) je bývalý český fotbalista, záložník.\n\nV české lize hrál za FK Švarc Benešov. Nastoupil ve 26 ligových utkáních a dal 4 góly.\n"}
{"id": "939322", "url": "https://cs.wikipedia.org/wiki?curid=939322", "title": "Reportéři ČT", "text": "Reportéři ČT\n\nReportéři ČT je investigativní pořad České televize, který se podílel na rozkrytí některých významných kauz a za své reportáže získal celou řadu ocenění.\n\nPořad se poprvé vysílal dne 1. března 2004. Mezi nejvýraznější tváře pořadu patří či patřili dramaturg a moderátor Marek Wollner a reportéři Filip Černý, David Macháček, Dalibor Bártek, Markéta Dobiášová, Michael Fiala a David Havlík.\n\nZačátkem roku 2017 podal ministr financí Andrej Babiš stížnost Radě České televize kvůli několika reportážím pořadů 168 hodin a Reportéři ČT o okolnostech jeho nákupu dluhopisů Agrofertu. Reportáže měly účelově dehonestovat jeho osobu a zamlčovat známé, klíčové informace. Televize proti němu údajně vedla dlouhodobou politickou kampaň. Rada ČT Babišovu stížnost jednohlasně zamítla. Rovněž Rada pro televizní a rozhlasové vysílání, k níž směřoval obdobnou stížnost, ji odložila.\n\n"}
{"id": "939329", "url": "https://cs.wikipedia.org/wiki?curid=939329", "title": "Miroslav Vacek (1967)", "text": "Miroslav Vacek (1967)\n\nMiroslav Vacek (* 26. srpna 1967) je bývalý český fotbalista.\n\nV české lize hrál za Bohemians Praha. Nastoupil v 11 ligových utkáních.\n"}
{"id": "939334", "url": "https://cs.wikipedia.org/wiki?curid=939334", "title": "Christian Dietrich Grabbe", "text": "Christian Dietrich Grabbe\n\nChristian Dietrich Grabbe (11. prosince 1801, Detmold, Lippe – 12. září 1836, Detmold) byl německý dramatik předbřeznového období. Napsal mnoho historických her, pro něž je typický misantropický, rozčarovaný a pesimistický pohled na svět. Heinrich Heine považoval Grabbeho za jednoho z předních německých dramatiků a nazval jej „opilým Shakespearem“. Českému publiku jsou známé především jeho hry \"Don Juan a Faust\" a \"Žert, satira, ironie a hlubší význam\". \n\nNarodil se v Detmoldu jako syn vězeňského dozorce, ve věku šestnácti let začal coby gymnazista psát divadelní hry. Stipendium udělené kněžnou Pauline mu umožnilo studovat právo na univerzitách v Berlíně a Lipsku, kde se seznámil s Heinrichem Heinem. Po promoci v roce 1823 se neúspěšně ucházel o místo divadelního režiséra. \n\nGrabbe se vrátil do Detmoldu, složil závěrečnou státní zkoušku a snažil se najít zaměstnání jako právník, ale bezvýsledně. Až v roce 1826 byl jmenován jako vojenským auditorem, zpočátku bez nároku na odměnu. Od roku 1831 se zhoršoval jeho alkoholismus. Poté, co se od něj odvrátila snoubenka, se v roce 1833 oženil s Louise Christinou Clostermeierovou, ale manželství bylo nešťastné. Rok nato Grabbe opustil Detmold a odešel do Frankfurtu nad Mohanem. Zde se nepohodl se svým vydavatelem.\n\nOpět změnil působiště a odešel do Düsseldorfu, kde přechodně pracoval ve Starém divadle s Karlem Immermannem. Poté se vrátil do Detmoldu v roce 1836 jako zlomený člověk. Jeho manželka podala žádost o rozvod. \n\nChristian Dietrich Grabbe zemřel na paralýzu a byl pohřben v rodném Detmoldu, a to vedle své matky, Dorothey Grabbe (1765-1856), na místním hřbitově 'Weinbergfriedhof'. \n\nSpolu s Georgem Büchnerem je Grabbe považován za jednoho z nejvýznamnějších německých dramatiků své doby. Jeho debut \"Herzog Theodor von Gothland\" překvapil soudobé kritiky svým všeprostupujícím nihilismem. Grabbe byl ovlivněn Shakespearem a hnutím Sturm und Drang. Jeho hry byly velmi ambiciózní, s davovými výstupy a rychlými přestavbami scény, které byly na hranici technických možností tehdejšího divadla. Rozložil přísné formy klasického dramatu do volně zřetězených scén, které předznamenávaly realistické drama. Hry \"Napoleon oder Die hundert Tage\" nebo \"Hannibal\" artikulují realistickou a heterogenní představu o dějinách.\n\nPo smrti byl nejprve zapomenut, ale jeho práce znovu objevili naturalističtí a expresionističtí dramatici. Na základě občasných antisemitských výroků (zejména v \"Aschenbrödel\") a nacionalistického zobrazení německé historie, jako v \"Die Hermannsschlacht\" o bitvě v Teutoburském lese, byl uctíván nacisty jako „velký národní básník“ a ve 30. letech 20. století po něm byly pojmenovány mnohé ulice německých měst.\n\nMěsto Detmold uděluje od roku 1994 spolu s Grabbeho společností a Landesverband Lippe cenu Christiana Dietricha Grabbeho, určenou pro nová dramatická díla.\n\n"}
{"id": "939337", "url": "https://cs.wikipedia.org/wiki?curid=939337", "title": "St. Petersburg Open 2013", "text": "St. Petersburg Open 2013\n\nSt. Petersburg Open 2013 byl tenisový turnaj pořádaný jako součást mužského okruhu ATP World Tour, který se hrál v halovém sportovním a koncertním komplexu na dvorcích s tvrdým povrchem. Konal se mezi 16. až 22. září 2013 v severoruském Petrohradu jako 19. ročník turnaje.\n\nTurnaj s rozpočtem 455 775 dolarů patřil do kategorie ATP World Tour 250. Nejvýše nasazeným hráčem ve dvouhře byl italský tenista Fabio Fognini, který kvůli zranění chodidla z turnaje odstoupil.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\nNásledující pár se dostal do hlavní soutěže jako náhradník:\n\n\n\n\n Oficiální stránky St. Petersburg Open 2013\n"}
{"id": "939342", "url": "https://cs.wikipedia.org/wiki?curid=939342", "title": "Javoří Pila", "text": "Javoří Pila\n\nJavoří Pila () je bývalá samota a stejnojmenné katastrální území obce Modrava nacházející se na jižním svahu Oblíku v širokém údolí Roklanského potoka a jeho přítoku Javořího potoka, 4,5 km západně od Modravy.\nV povodí Roklanského potoka u Javoří pily byly na šesti lokalitách nalezeny stopy nejvýše položeného pravěkého osídlení v Česku. Zanechali je zde tlupy lovců a sběračů pozdního paleolitu a mezolitu (z doby osm tisíc let před naším letopočtem), které sem každoročně na několik týdnů mířily za obživou – táhnoucími pstruhy a lososy a plody (brusinky, borůvky a lískové oříšky). Ryby lovily na udici, zvěř lukem a šípy, případně do pastí. Hroty šípů, čepele zbraní nebo háčky na ryby vyráběly z kamenných čepelí, jejichž úlomky zde byly nalezeny.\n\nPo roce 1799, kdy kníže Josef II. Schwarzenberg koupil prášilské panství od hraběte Filipa Kinského, došlo na Modravsku k rozmachu těžby a plavení dřeva a u Roklanského potoka byla založena Javoří pila a hájovna. Po ukončení provozu pily se stala tato samota oblíbeným hostincem U tetřeva s turistickou útulnou a studentskou noclehárnou. Hájenka s hostincem U Tetřeva zde stávala do roku 1950. Po roce 1950 zde byl postaven objekt 6. roty 7. brigády Pohraniční stráže. Dnes je tu pouze turistické rozcestí a jsou zde sotva patrné základy dřívějších staveb.\n\nRozsáhlé a v současnosti neosídlené katastrální území Javoří Pila se rozprostírá mezi česko-německou státní hranicí a tokem Roklanského potoka na rozloze 1913 ha. Na jeho území se nachází Medvědí hora (která je jeho nejvyšším bodem − 1224 m n. m.), Židovský les, Roklanská slať a hora Medvěd, Rokytská slať, Smrkový vrch, Javoří slať, Rybárenská slať. Na severu zasahuje až k Vchynicko-tetovskému plavebnímu kanálu.\n\nPřes bývalou Javoří Pilu prochází červená turistická stezka z Modravy do Prášil, z níž tu na turistickém rozcestí \"Javoří pila\" odbočuje modrá stezka do Srní a na turistickém rozcestí \"Tmavý potok\" odbočuje modrá stezka do Hartmanic.\n\n"}
{"id": "939343", "url": "https://cs.wikipedia.org/wiki?curid=939343", "title": "Rafael Gordillo", "text": "Rafael Gordillo\n\nRafael Gordillo Vázquez (* 24. únor 1957, Almendralejo) je bývalý španělský fotbalista. Hrál na pozici obránce.\n\nSe španělskou reprezentací vybojoval stříbrnou medaili na mistrovství Evropy roku 1984. Hrál ještě na dvou dalších Eurech (1980, 1988) a dvou mistrovstvích světa (1982, 1986). Celkem za národní tým odehrál 75 zápasů, v nichž vstřelil 3 branky.\n\nS Realem Madrid získal v sezóně 1985/86 Pohár UEFA. Pětkrát s ním vyhrál španělskou ligu (1985–86, 1986–87, 1987–88, 1988–89, 1989–90).\n\nV sezóně 1990/91 byl vyhlášen nejlepším hráčem španělské ligy (\"Premio Don Balón\"). Časopis \"France Football\" ho vyhlásil 15. nejlepším fotbalistou 20. století.\n\nRoku 2010 se stal prezidentem klubu Betis Sevilla.\n\n"}
{"id": "939344", "url": "https://cs.wikipedia.org/wiki?curid=939344", "title": "Ben Johnson", "text": "Ben Johnson\n\nBenjamin Sinclair Johnson (* 30. prosince 1961, Falmouth, Jamajka) je bývalý kanadský sprinter, známý svými dopingovými skandály.\n\nPochází z Jamajky, jeho rodina se přestěhovala do Toronta v roce 1976. Běhání se začal věnovat v tréninkové skupině Charlieho Francise, bývalého kanadského atletického reprezentanta. Prvním Johnsonovým úspěchem byly dvě stříbrné medaile na Hrách Commonwealthu v roce 1982 v závodě na 100 metrů a štafetě 4x100 m. Letní olympijské hry 1984 mu přinesly třetí místo na individuální stovce i ve štafetě. Vyhrál 60 metrů na halovém šampionátu v Paříži, v lednu 1986 vytvořil na této trati světový rekord časem 6,50 s. Na stovce vyhrál Kontinentální pohár v atletice 1985 a Hry dobré vůle 1986. Na Hrách Commonwealthu 1986 vybojoval prvenství na sto metrů i ve štafetě, přidal k tomu bronz ze dvoustovky. Na mistrovství světa v atletice 1987 v Římě porazil ve finále stovky favorizovaného Carla Lewise a vytvořil nový světový rekord 9,83 s. Byl za to vyhlášen nejlepším sportovcem roku v anketě Associated Press a obdržel vyznamenání Order of Canada. Stále také drží rekordní čas na méně vypisované trati 50 metrů časem 5,55 sekundy, ten ale není uznán z důvodu prokázaného dopingu.\n\nOdveta s Lewisem na soulské olympiádě přitahovala pozornost médií a fanoušků, zvláště poté, co v jediném přímém souboji na mítinku v Curychu 17. srpna 1988 Lewis Johnsona porazil. Olympijské finále 24. září 1988 však Johnson suverénně vyhrál v novém světovém sekordu 9,79 s. O tři dny později však dopingoví komisaři oznámili, že Johnson byl pozitivně testován na stanozolol a olympijské zlato mu bylo odebráno. Trenér Francis přiznal, že Johnsonovi podával doping od roku 1981, dodal ale, že dělal jenom to, co všichni ostatní. Faktem je, že pět z osmi soulských finalistů bylo v průběhu kariéry usvědčeno z užívání zakázaných stimulantů. Reakcí na skandál bylo vytvoření \"Dubinovy komise\", která od ledna 1989 vyšetřovala užívání drog mezi kanadskými sportovci.\n\nV roce 1991 se Johnson po vypršení trestu vrátil na dráhu. Na barcelonské olympiádě postoupil z rozběhu, ale byl vyřazen v semifinále. 7. ledna 1993 měl po vítězném mítinku v Grenoble opět pozitivní dopingový nález, což vedlo k doživotnímu zákazu startu.\n\nV roce 1999 se objevila v novinách zpráva, že Muammar Kaddáfí najal Bena Johnsona jako trenéra pro svého syna, nadějného fotbalistu Saadiho, z kontraktu však nakonec sešlo. V srpnu 2013 se Johnson připojil k protidopingové kampani \"Pure Sport\".\n\n\n"}
{"id": "939345", "url": "https://cs.wikipedia.org/wiki?curid=939345", "title": "Ludvík Egbert Belcredi", "text": "Ludvík Egbert Belcredi\n\nLudvík Egbert Richard hrabě Belcredi, uváděn také jako Ludvík Egbert hrabě Belcredi nebo Ludvík Belcredi ( \"Ludwig Egbert Richard Graf von Belcredi\") (4. února 1856 Znojmo – 6. září 1914 Líšeň), byl moravský šlechtic z rodu Belcrediů, velkostatkář a poslanec Moravského zemského sněmu.\n\nNarodil se ve Znojmě, kde jeho otec působil jako krajský hejtman, do původně lombardské šlechtické rodiny Belcrediů. Jeho otcem byl rakouský ministerský předseda Richard Belcredi a matkou c. a k. palácová dáma a dáma Řádu hvězdového kříže Anna von Welden. Ve 14 letech nastoupil na gymnázium v Kalksburgu. Maturitu složil na vídeňském gymnáziu Theresianum, protože karlsburské gymnázium nemělo oprávnění k provádění maturit. Po studiu na právnické fakultě innsbrucké univerzity složil v roce 1879 doktorát. Kromě toho navštěvoval ještě hospodářské akademie v Hohenheimu a Württembergu.\n\nV letech 1882–1885 působil u finanční prokuratury ve Vídni. Během tohoto období rovněž složil soudcovské zkoušky. Po smrti svého strýce Egberta v roce 1894 zdědil veškerý rodinný majetek, včetně zámků a velkostatků v Líšni a Jimramově. Na statcích se mu podařilo zvýšit prosperitu, založil třeba v roce 1904 úspěšnou líšeňskou cihelnu. O pět let později koupil jimramovský mlýn, kde zřídil elektrárnu.\n\nV moravských zemských volbách v roce 1890 byl zvolen poslancem Moravského zemského sněmu za velkostatkářskou kurii. Byl znovuzvolen ve volbách v roce 1896, volbách v roce 1902, volbách v roce 1906 a volbách v roce 1913. Stal se členem školského výboru. Účastnil se Fora pro společné záležitosti v Pešti v roce 1894. V roce 1901 se stal také členem finančního výboru, o rok později také výboru pro pojišťovnictví a rozšíření zemědělské banky. Na sněmu vystupoval v různých záležitostech, třeba v záležitosti finančních poměrů silničního výboru v Brně, při podpoře různých subvencí pro spolky nebo hospodářských subvencí, v otázce učitelských platů. Od roku 1904 až do své smrti působil jako přísedící zemského výboru. Po posledním zvolení na sněm se stal členem výborů zemědělského a pojišťovacího.\n\nVe volbách do Říšské rady v roce 1891 byl zvolen poslancem Říšské rady za Čechy ve velkostatkářské kurii. Zasedal v ní ještě další 2 volební období.\n\nOd 90. let 19. století se rovněž podílel s hrabětem Ottou Serényi na vedení moravské Strany konzervativního velkostatku. Se strýcem Egbertem se podílel na vydávání novin konzervativních velkostatkářů Vaterland.\n\nAngažoval se v různých spolcích. Byl členem Grundlasten-Ablösungs- und Regulierungs-Landeskommision für Mähren, náhradníkem c. k. zemské komise pro agrární operace a v červenci 1912 byl jmenován prezidentem Zemědělské rady pro Markrabství moravské. V roce 1911 pořádal Hospodářsko-živnostensko-průmyslovou výstavu v Líšni. Ve stejném roce podpořil z pozice předsedy diecézního výboru provolání ke katolickému lidu německého jazyka brněnské diecéze v rámci prvního německého katolického sjezdu, který se konal v Brně.\n\nV roce 1885 se v Ullstadtu oženil s Marií von Franckenstein (1859–1938), s níž měl celkem sedm dětí – Egberta (1887–1932), Marii Annu (1888–1968), Jiřího (1889–1890), Richarda (1891–1956), Karla (1893–1972), Annu (1896–1898) a Jiřího Jindřicha (1902–1973).\n\nV roce 1908 se stal komturem Řádu Františka Josefa. Byl také c. a k. komořím, od roku 1910 tajným radou a tajným komořím Pia X., od roku 1902 držitelem komandérského kříže Řádu svatého Řehoře Velikého, který obdržel od papeže Lva XIII.\n"}
{"id": "939360", "url": "https://cs.wikipedia.org/wiki?curid=939360", "title": "Alpské lyžování na Zimních olympijských hrách 1980", "text": "Alpské lyžování na Zimních olympijských hrách 1980\n\nAlpské lyžování na Zimních olympijských hrách 1980 v Lake Placid.\n"}
{"id": "939370", "url": "https://cs.wikipedia.org/wiki?curid=939370", "title": "Martin Havel (fotbalista)", "text": "Martin Havel (fotbalista)\n\nMartin Havel (* 12. března 1971) je bývalý český fotbalista, obránce.\n\nV české lize hrál za SK Dynamo České Budějovice. Nastoupil ve 22 ligových utkáních a dal 1 gól. Ve druhé lize hrál za Bohemians Praha a SK Chrudim.\n"}
{"id": "939372", "url": "https://cs.wikipedia.org/wiki?curid=939372", "title": "Naučná stezka Špičák (okres Jihlava)", "text": "Naučná stezka Špičák (okres Jihlava)\n\nNaučná stezka Špičák je naučná stezka, která spojuje Třešť a Jezdovice. Celková délka přibližně 11 km a na trase se nachází 10 zastavení. Je možné si ji rozdělit na další dva okruhy – \"Třešťský\" (5 km) a \"Špičácký\" (8 km).\n\nStezka začíná na náměstí T. G. Masaryka v Třešti, odkud pokračuje ulicemi Revoluční a Váňovská k Váňovskému rybníku. Na jeho hrázi se stáčí doleva a chvíli pokračuje podél Třešťského potoka do zahrádkářské kolonie a z ní stromořadím s křížovou cestou přes Šibeniční vrch, za nímž se stáčí doleva a vzápětí napojuje na silnici II/402. Na silnici se stáčí opět doleva, míjí dubové stromořadí na Jelení skok a silnici opouští na okraji Třeště, kde přechází na komunikaci vedoucí částečně okolo zámeckého parku. Na jeho konci je polní cestou možné se vrátit do Třeště. Stezka však míří prudce doprava k hájovně (tady se napojuje modrá značka od Třeště) a tam po účelové komunikaci až k horní hranici NPR Velký Špičák a podél ní až do míst, kde se prochází i žlutě značená turistická stezka. Tady se stáčí doleva a stoupá na Špičák. Ze Špičáku je možné se po modré značce vrátit do Třeště, nicméně naučná stezka pokračuje k rozcestí \"U Černého pařezu\". Na něm se stáčí doleva a po chvíli doprava a pokračuje až do Jezdovic.\n\n\n"}
{"id": "939375", "url": "https://cs.wikipedia.org/wiki?curid=939375", "title": "Petr Kotora", "text": "Petr Kotora\n\nPetr Kotora (* 25. října 1970) je bývalý český fotbalista. Po skončení aktivní kariéry působí jako trenér.\n\nV české lize hrál za FK Švarc Benešov. Nastoupil ve 3 ligových utkáních. Ve druhé lize nastoupil za Benešov v sezóně 1995/96 ve 12 utkáních a dal 1 gól.\n"}
{"id": "939376", "url": "https://cs.wikipedia.org/wiki?curid=939376", "title": "Logistika třetí strany", "text": "Logistika třetí strany\n\nLogistika třetí strany ( 3PL nebo third-party logistics) je takové využití logistických služeb, při nichž logistické služby provádí a koordinuje speciálně pro tuto činnost najatá firma (třetí strana), která se zabývá jak přímým dopravováním zboží, tak organizací toku zboží, plánováním, péčí o zákazníka a podobných administrativních záležitostí. Existuje i další forma outsourcingu, logistika čtvrté strany (4PL), kde vlastní logistiku provádí jedna najatá společnost a administrativu s ní spojenou jiná firma (čtvrtá strana).\n"}
{"id": "939379", "url": "https://cs.wikipedia.org/wiki?curid=939379", "title": "Vypálení Konětop", "text": "Vypálení Konětop\n\nVypálení a vyrabování obce Konětopy provedla 8. května 1945, koncem druhé světové války, ustupující jednotka Wehrmachtu jako odvetu za útok českých partyzánů na německý autobus a následující přestřelku s mrtvými na obou stranách, ke kterým došlo předchozí den. Většina domů v obci byla vypálením vážně poškozena či zničena, obchody a mnoho domů bylo vyrabováno. Řada obyvatel před německou odvetou z obce utekla. Zastřelen tak byl pouze František Svoboda, u kterého Němci našli náboj. Skupinu místních obyvatel Němci odvlekli jako rukojmí a za několik dní je propustili.\n\n"}
{"id": "939381", "url": "https://cs.wikipedia.org/wiki?curid=939381", "title": "Mešita Achmata Kadyrova", "text": "Mešita Achmata Kadyrova\n\nMešita Ahmada Kadyrova, plným názvem Mešita „Srdce Čečenska“ Ahmada Kadyrova (čečensky \"Маьждиг «Нохчийчоьнан дог» Кадыров Ахьмадан цӀарах дина маьждиг\", rusky \"Мечеть «Сердце Чечни» имени Ахмата Кадырова\") je mešita v Grozném. Byla postavena v letech 2006 až 2008. Jde o jednu z největších mešit v Evropě. Její předlohou je Modrá mešita v Istanbulu. Je pojmenována po prvním čečenském prezidentovi a muftím Achmatu Abdulchamidoviči Kadyrovovi, zavražděném v roce 2004.\n"}
{"id": "939384", "url": "https://cs.wikipedia.org/wiki?curid=939384", "title": "Alpské lyžování na Zimních olympijských hrách 1976", "text": "Alpské lyžování na Zimních olympijských hrách 1976\n\nAlpské lyžování na Zimních olympijských hrách 1976 v Innsbrucku.\n"}
{"id": "939390", "url": "https://cs.wikipedia.org/wiki?curid=939390", "title": "Filip Černý", "text": "Filip Černý\n\nFilip Černý (* 1975) je český novinář a redakční manažer. Bývalý investigativní reportér pořadu Reportéři ČT, později vedoucí redakcí Nových médií České televize, do dubna 2017 pak šéfredaktor online zpravodajství ČT24. V září 2017 nastoupil do vydavatelství Economia na pozici Head of Multimedia Hub, zastřešující rozvoj videa, sociálních médií a online grafiky.\n\nVystudoval žurnalistiku a masovou komunikaci na Fakultě sociálních věd UK v Praze. Od roku 1998 pracuje v České televizi postupně jako redaktor zpravodajství a publicistiky v pořadech \"Události\", \"21\", \"Tady a teď\", \"Fakta,\" \"Reportéři ČT\". Během své pracovní dráhy získal řadu ocenění. Nejznámější prací je série reportáží o předražování výstavby českých dálnic a střetech zájmů ve vedení Ředitelství silnic a dálnic.\n\nV letech 2004-2005 byl hlavním editorem pořadů ČT Události, komentáře a hlavní zpravodajské relace Události. V této pozici se podílel na rozjezdu prvního zpravodajského TV kanálu v České republice - ČT24.\n\nOd roku 2013 působil jako šéfredaktor zpravodajských webů www.ct24.cz a www.ctsport.cz. V letech 2014–2015 provedl personální a organizační rekonstrukci redakce a spolupracoval na změně designu webu ČT24, včetně změny redakčního systému. Vedl také webové speciály k olympijským hrám, MS v hokeji a ME ve fotbale. Do jeho kompetence spadá také správa účtů ČT24 a ČT sport v sociálních médiích, konkrétně Facebook, Twitter a Instagram. V letech 2015 a 2016 sestavil tým, který zpravodajské účty spravoval 24 hodin denně a zaměřoval se na konstantní růst videa a využití nejnovějších formátů.\n\nV září 2017 nastoupil do vydavatelství Economia, kde vedl rozvoj videa a sociálních médií.\n\nOd března 2019 je šéfredaktorem webu Hospodářských novin iHNed.cz\n\n\n"}
{"id": "939393", "url": "https://cs.wikipedia.org/wiki?curid=939393", "title": "IBMEC", "text": "IBMEC\n\nIbmec je brazilská soukromá vysoká škola, která je považována za jednu z nejvýznamnějších a nejprestižnějších institucí. Specializuje se na výuku a výzkum v oblasti podnikání a ekonomiky v Latinské Americe. Založena byla v roce 1970 v Rio de Janeiru a od té doby se rozšířila na další dva areály, které se nacházejí ve městech Belo Horizonte a Brasília .\n\nIbmec poskytuje vysokoškolské studium v oblastech Obchodu, Ekonomie, Práva, Mezinárodních vztahů a Účetnictví. Škola získala nejvyšší hodnocení na všech školách provedených brazilským ministerstvem školství. Průkopnický přístup instituci umožnil stát se prvním vzdělávacím centrem v Brazílii, poskytující vydělávací program Executive MBA v oboru Finance od roku 1980.\n\nMBA programy vyučované na univerzitě jsou akreditovány sídlem v Londýně asociací MBA (AMBA).\n\n"}
{"id": "939395", "url": "https://cs.wikipedia.org/wiki?curid=939395", "title": "Arctic Sunrise", "text": "Arctic Sunrise\n\nArctic Sunrise je motorová výzkumná loď organizace Greenpeace.\n\nByla postavena v roce 1975 s výtlakem 949 tun, dlouhá 50 metrů s maximální rychlostí 13 uzlů (24 km/h). Původně plula pod norskou vlajkou a jmenovala se Polarbjørn (Lední medvěd). V roce 1995 ji zakoupila organizace Greenpeace a přejmenovala na Arctic Sunrise.\n\nV září 2013 byla loď pod vedením kapitána Petera Willcoxe i její posádka zadržena ruskou pohraniční stráží po pokusu aktivistů Greenpeace o přepadení a obsazení těžební plošiny Prirazlomnaja firmy Gazprom v Pečorském moři. Akcí Greenpeace protestovala proti těžně ropy. Loď pohraničníci odvezli do přístavu Murmansk a 30 členů posádky bylo zadrženo ve vazbě. Mezi zadrženými byl také ruský fotograf na volné noze Denis Siňjakov.\n\nPrávníci organizace Greenpeace připravují žaloby na postup ruských úřadů. Dne 17. října 2013 se skupina 11 nositelů Nobelovy ceny za mír obrátila otevřeným dopisem na ruského prezidenta Vladimira Putina ve věci vězněné posádky s výzvou, aby se vmísil do práce murmanské justice a udělal vše pro to, aby úřady upustily od obvinění zadržených z pirátství. Mezi signatáři byl například jihoafrický arcibiskup Desmond Tutu a íránská právnička Širín Ebadiová. Putin žádost odmítl, s tím, že v Rusku platí dělba moci, justice je nezávislá a prezident neovlivňuje její činnost. Dne 21. října oznámila vláda Nizozemska, pod jehož vlajkou loď plula, že se obrátila na Mezinárodní soud pro námořní právo, aby nařídil Rusku propustit zadržovanou loď a 30 vězněných členů její posádky. Soudní jednání začalo 6. listopadu v německém Hamburku. Zástupce Ruska se k jednání nedostavil. \n\nV prosinci 2013 byli všichni aktivisté z lodi propuštěni na základě prezidentské amnestie.\n\nAž v červnu 2014 byl zástupcům Greenpeace umožněn vstup na palubu lodi. Po deseti měsících bez údržby v ruském držení musela loď nejdříve projít základní opravou, aby následně 1. srpna 2014 mohla odplout z Murmansku do domovského přístavu v Amsterdamu.\n\n"}
{"id": "939397", "url": "https://cs.wikipedia.org/wiki?curid=939397", "title": "Římskokatolická farnost Rančířov u Jihlavy", "text": "Římskokatolická farnost Rančířov u Jihlavy\n\nPrvní písemná zmínka o vsi pochází z roku 1303. Vznik kostela svatého Petra a Pavla je spojován s letopočtem 1400 uvnitř kostelní lodě. Stavba je však zřejmě mnohem starší a její základy lze klást do druhé poloviny 13. století. V první polovině 16. století se v Rančířově objevil první protestantský pastor Adrian Göschl a po něm několik dalších, až do roku 1623, kdy odešel poslední. Působením jihlavských jezuitů se obyvatelé opět navrátili ke katolické víře. V roce 1667 byla obsazena také zdejší fara. \nAdministrátorem excurrendo byl od září 2013 do srpna 2014 P. ThLic. Petr Ivan Božik, O.Praem. Dalším administrátorem excurrendo byl od září 2014 do července 2017 P. Mgr. Mag. Christian Martin Pšenička, O.Praem. Novým administrátorem se od srpna 2017 stal P. Mgr. Vavřinec Martin Šiplák, O.Praem., který současně působí jako farní vikář (kaplan) ve farnosti u sv. Jakuba v Jihlavě. \n\nDnem vzájemných modliteb farností za bohoslovce a bohoslovců za farnosti brněnské diecéze je 18. prosinec. Adorační den připadá na 5. září.\n\nKaždoročně se ve farnosti koná tříkrálová sbírka. V roce 2015 se vybralo 8 221 korun.\n\n"}
{"id": "939399", "url": "https://cs.wikipedia.org/wiki?curid=939399", "title": "Heinrich Boere", "text": "Heinrich Boere\n\nHeinrich Boere (27. září 1921, Eschweiler, Německo - 1. prosince 2013, Fröndenberg, Německo) byl válečný zločinec nizozemsko-německého původu, někdejší člen nacistických jednotek Waffen-SS. \n\nPo druhé světové válce byl v Nizozemsku v nepřítomnosti odsouzen k trestu smrti. Útěkem do Německa, které ho opakovaně odmítlo Nizozemcům vydat a v 80. letech případ zastavilo, se mu však podařilo trestu vyhnout. Po mnoha právních průtazích byl nakonec jeho proces zahájen v Německu v roce 2009. V březnu 2010 byl Boere odsouzen na doživotí. Trest si začal odpykávat 16. prosince 2011 ve věku 90 let. Stal se tak jedním z nejstarších válečných zločinců, který do výkonu trestu nastoupil.\n\nHeinrich Boere se narodil v Německu nizozemskému otci a německé matce. Rodiče se však přestěhovali do nizozemského Maastrichtu, když mu byly dva roky. \n\nDo Waffen-SS se přihlásil v září 1940, několik měsíců po německé okupaci Nizozemska. V červnu 1941 v 19 letech odjel bojovat na východní frontu. V prosinci 1942 byl kvůli onemocnění poslán zpět do Maastrichtu.\n\nV roce 1943 se stal členem oddílu Waffen-SS tvořeného nizozemskými dobrovolníky. Oddíl měl v odvetě za partyzánské akce vůči nacistickým okupantům za úkol likvidaci lidí patřících k nizozemskému hnutí odporu a protiněmecky smýšlejících. Po útocích na německé okupační jednotky a nizozemské kolaboranty nařídil velitel SS v Nizozemska, Hanns Albin Rauter, odvetu v podobě zavraždění civilistů spojovaných s partyzány. Během této operace s názvem \"Silbertanne (Stříbrná jedle)\" zahynulo minimálně 54 lidí. Boere se přiznal k vraždě tří z nich.\n\nPrvní oběť, farmaceuta a otce 12 dětí Fritze Huberta Ernsta Bicknese, zastřelil v červenci 1944. Další dvě vraždy spáchal v září téhož roku. \n\nPo válce strávil Boere dva roky ve spojeneckém zajateckém táboře. Byl vyslýchán a ke třem vraždám se přiznal. Po propuštění z tábora se nejprve ze strachu z dlouholetého věznění skrýval, pak se mu podařilo před spravedlností prchnout do Německa. V roce 1949 jej nizozemský soud v nepřítomnosti odsoudil k trestu smrti za tři vraždy, napomáhání nepříteli a službu v armádě nepřítele. Kvůli poslednímu z těchto činů podle nizozemského práva automaticky ztratil občanství této země. Na základě zákona, schváleného Adolf Hitlerem, se Boere přihlásil k německému občanství – měl ho mít zaručeno díky členství v SS. Zákon zůstal platný ještě v 60. letech, pak byl však na nátlak Evropské unie zrušen. Boere pak oficiálně nebyl občanem žádného státu. \n\nNizozemská vláda opakovaně marně žádala Německo o Boerovo vydání. V Západním Německu nikdy před soud postaven nebyl, v 80. letech zde byl jeho případ zastaven. Na to ale Nizozemsko reagovalo novou žádostí o vydání, až nakonec německý nejvyšší soud po dlouhých právních průtazích proces v Německu umožnil. Boere již také figuroval na seznamu nejhledanějších nacistických válečných zločinců vydávaném Centrem Simona Wiesenthala. \n\nV dubnu 2008 státní zastupitelství v Dortmundu oznámilo, že připravuje Boerovu obžalobu. V lednu 2009 soud v Aachen rozhodl, že Boere ze zdravotních důvodů nemusí být před soud postaven. Odvolací soud však toto rozhodnutí o půl roku později zrušil. Proces tak byl 28. října 2009 zahájen. V březnu 2010 byl Boere v Aachen odsouzen na doživotí. Jeho obhajoba tvrzením, že pokud by neuposlechl rozkazy, byl by sám zastřelen (tzv. \"„norimberská obhajoba“\"), byla odmítnuta. \n\nDo té doby žil Boere, upoutaný na vozík, v domově důchodců v Eschweileru u Aachen. Poté, co padl rozsudek, byl převezen do vězeňského zařízení rovněž v Severním Porýní-Vestfálsku. Svůj doživotní trest nastoupil 16. prosince 2011. Zemřel 1. prosince 2013 ve vězeňské vazbě v Fröndenbergu.\n"}
{"id": "939400", "url": "https://cs.wikipedia.org/wiki?curid=939400", "title": "Ronchères (Yonne)", "text": "Ronchères (Yonne)\n\nRonchères je francouzská obec v departementu Yonne v regionu Burgundsko-Franche-Comté. V roce 2010 zde žilo 114 obyvatel.\n\n\"Počet obyvatel\"\n\n"}
{"id": "939401", "url": "https://cs.wikipedia.org/wiki?curid=939401", "title": "Naučná stezka Zásmuky–Kouřim", "text": "Naučná stezka Zásmuky–Kouřim\n\nNaučná stezka Zásmuky - Kouřim byla naučná stezka, která vedla ze Zásmuk do Kouřimi. Většina trasy kopírovala Vavřinecký potok (Výrovka). Otevřena byla v roce 1987 zásluhou okresního muzea v Kolíně, v roce 2011 však byla zřizovatelem bez náhrady zlikvidována. Její celková délka byla cca 9 km a na trase se nacházelo 11 zastavení.\n\nTrasa začínala v Zásmukách na Komenského náměstí, kde u autobusové zastávky byl úvodní panel. Odtud pokračovala Riegrovou ulicí a posléze odbočovala vpravo do Barákovy ulice (po silnici směr Plaňany a Svojšice) a po pravé straně kolejí k nádraží. Tady se napojila na žlutou turistickou značku a spolu s ní odbočila provalenou zdí vlevo do lesa, do míst bývalé bažatnice. Pokračovala podél kamenné zdi až k jejímu konci, kde se zacházela druhá zastávka (\"Zásmucká bažantnice\"). Po průchodu bažantnicí zabočila vlevo a pokračovala na křižovatku cest, kde zamířila doprava ke třetí zastávce (\"Tůně a jejich obyvatelé\"), následně k lesu a v něm vlevo do údolí. Po mostku přešla přes Špandavu a poté po úbočí k cestě, na níž se dala vlevo a pokračovala mezi Výrovkou a železniční tratí Zásmuky - Bošice, na kterou se na chvíli připojila. Po cestě prošla lesem až na okraj, kde na křižovatce lesních cest bylo další zastavení (\"Vlčí důl I\"), následně sestupovala do údolí a před příchodem ke kamennému mostu u Toušic se nacházelo 5. zastavení (\"Vlčí rokle II\"), další pak bylo přímo u kamenného mostu (\"Toušické prahy\"). Asi 20 metrů od tohoto panelu jsou viditelné zbytky po tvrzi. Mezi domy postupně sestoupila do obce, kde se nejprve napojila vlevo na silnici od Mlékovic a posléze odbočila opět vlevo na silnici do centra obce a po lávce přes Výrovku až k rozcestníku, kde opustila žlutou značku a pokračovala spolu s modrou značkou. Od rozcestí pokračovala po silnici na Malotice, ovšem kousek za obcí odbočila doprava a polní cestou pokračovala přes pole k lesíku, podél něho, následně znovu přes pole k chatám u lesa. Zde se stáčela mimo modrou značku k rybníku Strašík, nad jeho břehem zatočila vlevo a nad hrází zpátky k modré značce, kde u napojení bývalo další zastavení (\"Rybník Strašík\"). Následně procházela lesem do malé chatové osady, kde u mlýna Pášov bývala další zastávka (\"Výrovka\"). Po krátké cestě podél Výrovky dorazila stezka k bílé hranolovité stavbě, kde se nacházelo již 9. zastavení (\"Geologie okolí naučné stezky\"), a dále okolo hradiště Kouřim III k budovám u mlýna Bukačov, kde zabočila vlevo do kopce, opustila asfaltovou silnici a pokračovala po okraji louky. Následně sestupovala k bývalému náhonu, po betonové lávce přes něj, kousek podél něj a znovu po lávce přes náhon na druhou stranu a pokračovala cestou mezi skalním srázem (s hradištěm Kouřim II) a potokem s náhonem. Asi po půl kilometru dorazila do Kouřimi, kde na křižovatce u potoka bylo další zastavení (\"Vzrostlá zeleň a její funkce\"). Následovala poslední pasáž cesty. Stezka zabočila vlevo a po silnici pokračovala do centra města. Nejprve vedla ulicí Na Schodech, následně přes Ptačí ryneček ke kostelu sv. Štěpána na Mírové náměstí, kde bylo poslední zastavení (\"Úvodní panel, Kouřim\").\n\n"}
{"id": "939404", "url": "https://cs.wikipedia.org/wiki?curid=939404", "title": "Ronchères", "text": "Ronchères\n\nRonchères je název více francouzských obcí:\n\n\n"}
{"id": "939408", "url": "https://cs.wikipedia.org/wiki?curid=939408", "title": "Esperanza", "text": "Esperanza\n\nEsperanza je motorová loď patřící mezinárodní ekologické organizaci Greenpeace.\nByla postavena v roce 1984 v polských loděnicích a sloužila jako ruská hasičská loď. Od roku 2002 ji po renovaci a přejmenování používá organizace Greenpeace pro své kampaně. Loď pluje pod nizozemskou vlajkou.\n"}
{"id": "939411", "url": "https://cs.wikipedia.org/wiki?curid=939411", "title": "Absorpční koeficient", "text": "Absorpční koeficient\n\nAbsorpční koeficient vyjadřuje schopnost látky absorbovat světlo, respektive elektromagnetické záření. \n\nJedná se o konstantu vztaženou k dané látce o určité koncentraci [mol·dm] a k délce [cm] dráhy, kterou světlo látkou projde, jednotkou absorpčního koeficientu je potom dm·mol·cm. Někdy se absorpční koeficient vztahuje ke koncentraci v g/dm, v tom případě je jednotkou absorpčního koeficientu dm.g·cm.\n\nZnačkou absorpčního koeficientu je ε.\n\nAbsorpční koeficient je jedna z veličin Lambertova-Beerova zákona používaného ve spektrofotometrii. Dále se absorpční koeficient uplatňuje v astronomii, kdy charakterizuje schopnost absorbance elektromagnetického záření mlhovin nebo hvězd.\n"}
{"id": "939415", "url": "https://cs.wikipedia.org/wiki?curid=939415", "title": "Robert Kazinsky", "text": "Robert Kazinsky\n\nRobert Kazinsky (* 18. listopad 1983) je anglický herec. Vyrůstal v Brightonu a vystudoval Guildford School of Acting. Režisér Peter Jackson ho chtěl původně do role Fíliho, ale kvůli rodinným důvodům musel opustit natáčení. Tuto roli nakonec dostal Dean O'Gorman.\n\n\n"}
{"id": "939420", "url": "https://cs.wikipedia.org/wiki?curid=939420", "title": "Sirius (loď)", "text": "Sirius (loď)\n\nSirius je jedna z lodí organizace Greenpeace.\n\nByla postavena v roce 1950 pro nizozemské královské loďstvo. V roce 1981 ji jako vysloužilou odkoupila Greenpeace, aby po opravě a přejmenování sloužila jako vlajková loď Greenpeace Nizozemsko až do roku 1998. Od té doby je loď zakotvena v Amsterdamu, kde slouží pro ekologické vzdělávání a osvětu.\n"}
{"id": "939423", "url": "https://cs.wikipedia.org/wiki?curid=939423", "title": "Římskokatolická farnost Kostelní Myslová", "text": "Římskokatolická farnost Kostelní Myslová\n\nŘímskokatolická farnost Kostelní Myslová je územní společenství římských katolíků v rámci děkanátu Telč brněnské diecéze s farním kostelem svatého Václava.\n\nZdejší kostel patří k nejstarším v okolí. V jeho zdech byly nalezeny i stopy románských stavebních postupů. První zmínka o něm pochází už z roku 1253, kdy nad ním převzali patronát premonstráti z rakouského kláštera Geras. Nynější podoba pochází z roku 1795, v roce 2000 byl kostel nově opraven. \n\nAdministrátorem excurrendo byl od září 2013 do května 2015 P. Mgr. Jeroným Josef Ertelt, OCarm.. S platností od 1. června 2015 byl administrátorem excurrendo ustanoven P. Mgr. Jan Serafim Smejkal, OCarm.\nZ farnosti (konkrétně z obce Mysletice) pochází Leopold Škarek, provinciál Tovaryšstva Ježíšova z doby první republiky.\nDnem vzájemných modliteb farností za bohoslovce a bohoslovců za farnosti brněnské diecéze je 30. duben. Adorační den připadá na 24. dubna.\n\nVe farnosti se pořádá tříkrálová sbírka. V roce 2016 se při sbírce vybralo na Dačicku 298 574 korun, o rok později činil výtěžek na Dačicku 298 561 korun.\n\n"}
{"id": "939425", "url": "https://cs.wikipedia.org/wiki?curid=939425", "title": "St. Petersburg Open 2013 – mužská dvouhra", "text": "St. Petersburg Open 2013 – mužská dvouhra\n\nDo soutěže mužské dvouhry na tenisovém turnaji St. Petersburg Open 2013 nastoupilo třicet dva hráčů. Obhájcem titulu byl slovenský tenista Martin Kližan, který se před zahájením turtnaje odhlásil.\n\nSoutěž dvouhry vyhrál šestý nasazený Lotyš Ernests Gulbis, který ve finále přehrál španělského hráče Guillerma Garcíu Lópeze po třísetovém průběhu 3–6, 6–4, 6–0. Vyhrál tak i šesté finále na okruhu ATP Tour, čímž udržel neporazitelnost v přímých bojích o titul a připsal si druhý singlový titul sezóny, celkově čtvrtý kariérní.\n\n\n"}
{"id": "939426", "url": "https://cs.wikipedia.org/wiki?curid=939426", "title": "Seznam hraničních přechodů České republiky", "text": "Seznam hraničních přechodů České republiky\n\nSeznam hraničních přechodů České republiky uvádí přehled všech bývalých mezistátních hraničních přechodů na státních hranicích republiky. Řazen je podle jednotlivých zemí, do nichž se dalo přechody projít či projet.\nOd 21. prosince 2007, kdy Česko plně přistoupilo k Schengenské dohodě byly zrušeny pozemní hraniční přechody, protože od tohoto data jsou všechny země hraničící s Českou republikou signatáři dohody. Podle ustanovení smlouvy může být státní hranice překročena po celé délce (kromě např. národních parků, kde je mimo značené cesty zakázán pohyb osob).\n\n\n\n\n"}
{"id": "939430", "url": "https://cs.wikipedia.org/wiki?curid=939430", "title": "Časovka juniorek na Mistrovství světa v silniční cyklistice 2013", "text": "Časovka juniorek na Mistrovství světa v silniční cyklistice 2013\n\nTrať byl dlouhá celkem 16,27 km. Na startu byli i dvě české zástupkyně. Eliška Drahotová se umístila na 34. místě a její sestra Anežka Drahotová časovku nedokončila.\n"}
{"id": "939433", "url": "https://cs.wikipedia.org/wiki?curid=939433", "title": "Open de Moselle 2013 – mužská dvouhra", "text": "Open de Moselle 2013 – mužská dvouhra\n\nDo soutěže mužské dvouhry na tenisovém turnaji Open de Moselle 2013 nastoupilo dvacet osm hráčů. Dvojnásobným obhájcem titulu byl francouzský hráč Jo-Wilfried Tsonga, který se potřetí v řadě probojoval do finále.\n\nSoutěž dvouhry vyhrál druhý nasazený Francouz Gilles Simon, jenž ve finále zdolal krajana a turnajovou jedničku Jo-Wilfrieda Tsongu ve dvou setech 6–4 a 6–3. Získal tak první titul probíhající sezóny a celkově jedenáctý v kariéře.\n\nČtyři nejvýše nasazení hráči měli volný los do druhého kola.\n\n"}
{"id": "939435", "url": "https://cs.wikipedia.org/wiki?curid=939435", "title": "Olomoucký misál", "text": "Olomoucký misál\n\nOlomoucký misál ( ) je liturgická kniha, která se používala v olomoucké diecézi před zavedením jednotného římského misálu v roce 1570. Původní, tzv. bamberské vydání, pochází z roku 1488, kdy misál pro olomouckou diecézi objednal u bamberského tiskaře Johanna Sensenschmidta špýrský nakladatel a obchodník Peter Drach spolu s lipským knihkupcem Johannem Schmiedhofferem, a to zřejmě na přímý popud olomouckého biskupa Jana Filipce.\n\nMisál je datován ke 4. březnu 1488, přičemž obsahuje předmluvu biskupa Jana Filipce, která je paradoxně datována až ke 31. březnu téhož roku. Pravděpodobným důvodem je, že prvních deset listů misálu obsahujících předmluvu a kalendář bylo vytištěno a připojeno později, snad proto, že se čekalo, až text dorazí z Olomouce. Olomoucký biskup v předmluvě oslovuje především místní duchovní a uvádí důvody pro vydání misálu – užívané misály buď byly špatně opsány, nebo už příliš utrpěly každodenním užíváním. Současně proto vyslovuje přání, aby nově vytištěné misály nahradily staré.\n\nMisál byl vydán v počtu 420 výtisků, z toho 20 bylo vytištěno na pergamen a zbytek na papír (s pergamenovou složkou s kánonem). Celkové náklady na tisk činily 1300 rýnských zlatých (z nichž Drach přispěl 1000 a Schmiedhoffer 300 zlatými), za něž byl především nakoupen papír a pergamen a vyplacen honorář bamberské tiskárně. Tiskařské práce byly ukončeny pravděpodobně v prosinci roku 1499. Následně byly listy misálu převezeny do Lipska, kde byly svázány, opatřeny kováním, iluminovány a rubrikovány, což stálo 168 rýnských zlatých (2 zlaté za každých 5 výtisků). Na lipskou knihvazačskou dílnu ukazuje především pro ni typická slepotisková výzdoba misálu.\n\nO prodej takto pořízených misálů se staral knihkupec Schmiedhoffer. Papírové misály za prodávaly za 5 a pergamenové za 12 uherských dukátů, což bylo v souladu s tehdy obvyklými cenami. Tržba po prodání všech výtisků tedy činila 2240 uherských dukátů (asi 2990 rýnských zlatých), takže vložené prostředky se obchodníkům vrátily více než dvojnásobně.\n\nZe zmíněných 420 výtisků bamberského vydání olomouckého misálu se dochovalo asi 20 exemplářů, které jsou téměř všechny tištěny na papíře a jen jeden (uchovávaný ve sbírkách Vědecké knihovny v Olomouci) na pergamenu. Olomoucký misál se později dočkal ještě dvou dalších vydání, a to roku 1499 v dílně Georga Stuchse v Norimberku a roku 1505 v dílně Johanna Winterburgera ve Vídni.\n\n\n"}
{"id": "939436", "url": "https://cs.wikipedia.org/wiki?curid=939436", "title": "Solo (loď)", "text": "Solo (loď)\n\nSolo byla motorová loď, kterou používala organizace Greenpeace v letech 1990 až 1995.\n\nPostavena byla v roce 1977 a na moře vyplula pod názvem Smit Houston. V roce 1995 byla loď přejmenována na ETV Waker a sloužila pro nizozemské ministerstvo dopravy, veřejných prací a vodního hospodářství. \n\nLoď byla sešrotována poté, co byla 7. září 2009 poškozena požárem ve strojovně.\n"}
{"id": "939439", "url": "https://cs.wikipedia.org/wiki?curid=939439", "title": "Greenpeace (loď)", "text": "Greenpeace (loď)\n\nGreenpeace byla motorová loď, kterou do roku 2001 používala mezinárodní ekologická organizace Greenpeace\n\nLoď byla postavena v roce 1959 a Greenpeace ji v roce 1985 pod názvem MV Maryland koupila od Maryland Pilotage Company. Pro kampaně ji Greenpeace používalo až do roku 2001, kdy ji nahradila MV Esperanza.\n"}
{"id": "939441", "url": "https://cs.wikipedia.org/wiki?curid=939441", "title": "Open de Moselle 2013 – mužská čtyřhra", "text": "Open de Moselle 2013 – mužská čtyřhra\n\nDo soutěže mužské čtyřhry na tenisovém turnaji Open de Moselle 2013 nastoupilo šestnáct dvojic. Obhájcem titulu byl francouzský pár Nicolas Mahut a Édouard Roger-Vasselin, jehož členové nestartovali společně. Roger-Vasselin do turnaje nastoupil s indickým hráčem Rohanem Bopannou. V semifinále je vyřadila dvojice Johan Brunström a Raven Klaasen. Mahutovým spoluhráčem se stal krajan Jo-Wilfried Tsonga, s nímž se probojoval do finále.\n\nDeblový titul si připsal švédsko-jihoafrický pár Johan Brunström a Raven Klaasen, která ve finále zdolala francouzskou dvojici Nicolas Mahut a Jo-Wilfried Tsonga ve dvou setech 6–4 a 7–6.\n\nOba společně získali druhý deblový titul sezóny. Brunström si připsal třetí turnajovou trofej na okruhu ATP Tour. Pro Klaasena výhra znamenala druhé turnajové vítězství na okruhu.\n\n\n"}
{"id": "939445", "url": "https://cs.wikipedia.org/wiki?curid=939445", "title": "Ježíš je normální!", "text": "Ježíš je normální!\n\nJežíš je normální (2008) je český dokumentární film Terezy Nvotové o prostředí charismatické církve, v němž se způsob religiozity a bohoslužby z pohledu neznalého člověka redukuje na ukázky toho, že se Ježíš „chválí zvednutýma rukama a ztrátou kontroly nad svým chováním“.\n\n\n"}
{"id": "939446", "url": "https://cs.wikipedia.org/wiki?curid=939446", "title": "Ekomapa", "text": "Ekomapa\n\nEkomapy (anglicky \"\") jsou lokálně vytvořené ekologicky tematické mapy, které mapují místa spojená s ekologicky šetrným životním stylem. \n\nNa základě principů kartografie jsou do ekomap zakreslovány místa, kde se dá zbavit odpadů – od sběrných dvorů až po kontejnery s obnošeným šatstvem, cykloservisy, opravny oděvů, ekofarmy, kompostárny, ekologické organizace, které se zabývají ochranou přírody a ekologickou výchovou, psí útulky, památné stromy nebo chráněná území. \n\nNa ekomapách jsou vyobrazena také místa spojená s nakupováním – prodejny biopotravin a lokálních potravin, ekodrogérie, prodejny s recyklovaným papírem, nekuřácké restaurace, vegetariánské restaurace, fairtradové kavárny a podniky.\n\nNa světě se vytvořené ekomapy sjednocují pod jeden celosvětový systém ekomap – Green map System, který funguje opravdu po celém světě, nejenom v anglicky mluvících zemích – najdou se zde například mapy z Brazílie, Čínské lidové republiky, Německa, Španělska, Finska nebo Tchaj-wanu. V České republice existují jak tištěné ekomapy, ve kterých nejsou informace vždy úplně aktuální a musí se často obnovovat, tak také i internetové ekomapy. Ekomapy většinou tvoří a vydávají buď neziskové organizace, nebo odbory životního prostředí na magistrátech. Tištěné ekomapy existují například v Ostravě nebo ve Zlíně.\n\n\n"}
{"id": "939447", "url": "https://cs.wikipedia.org/wiki?curid=939447", "title": "St. Petersburg Open 2013 – mužská čtyřhra", "text": "St. Petersburg Open 2013 – mužská čtyřhra\n\nDo soutěže mužské čtyřhry na tenisovém turnaji St. Petersburg Open 2013 nastoupilo šestnáct dvojic. Obhájcem titulu byl izraelsko-srbský pár Rajeev Ram a Nenad Zimonjić, který na turnaji nestartoval.\n\nDeblový titul si připsala nejvýše nasazená dvojice Španělů David Marrero a Fernando Verdasco, kteří ve finále zdolali britsko-uzbecký pár Dominic Inglot a Denis Istomin ve dvou setech 7–6 a 6–3.\n\nMarrero si připsal třetí deblový triumf sezóny a celkově devátý kariérní. Pro Verdasca výhra znamenala šesté turnajové vítězství na okruhu ATP Tour ve čtyřhře.\n\n\n"}
{"id": "939449", "url": "https://cs.wikipedia.org/wiki?curid=939449", "title": "Lolek", "text": "Lolek\n\nLolek může být:\n\n\n"}
{"id": "939450", "url": "https://cs.wikipedia.org/wiki?curid=939450", "title": "Avers a revers", "text": "Avers a revers\n\nAvers a revers (také averz a reverz) označuje lícovou a rubovou stranu mince, medaile, bankovky, vlajky nebo karty. Zatímco u karet je rozlišení aversu (líce) s obrázkem a rubu (revers) s jednotným vzorkem zřejmé a jednoznačné, u mincí a bankovek není na první pohled patrné. \n\nAvers obvykle označuje tu stranu mince, kde je státní znak nebo jiný symbol toho, kdo minci vydává, a značí se zkratkou „av“ či „as“. Na reversu čili rubové straně (zkratka „rv“) bývá vyražena nominální hodnota mince. \n\nLícní strana českých korunových mincí obsahuje název České republiky a státní znak (českého lva), rubová strana nominální hodnotu. \n\nEuro mince mají jednotnou rubovou stranu s hodnotou, jednotlivé státy vydávají mince s vlastní lícovou stranou.\n\nV obecné řeči, zejména při házení mincí, se avers často nazývá \"orel\", což byl státní znak na rakouských mincích. Revers se nazývá panna podle toho, že na československé korunové minci zde byla vyobrazena žena, anebo hlava, protože za Rakouska-Uherska zde byla hlava císaře.\nAvers či lícní strana bankovky nese slovní označení nominální hodnoty, případně i podpis ministra nebo guvernéra, kdežto na reversu je státní znak a sériové číslo. Obě strany přitom bývají bohatě graficky vyzdobeny a opatřeny různými ochrannými prvky. \n\n\n\n"}
{"id": "939461", "url": "https://cs.wikipedia.org/wiki?curid=939461", "title": "Heinrich Mercy", "text": "Heinrich Mercy\n\nHeinrich Mercy (26. září 1826 Heidelberg – 26. srpna 1912 Štýrský Hradec) byl rakouský a český knihkupec, vydavatel a politik německé národnosti, v 2. polovině 19. století poslanec Českého zemského sněmu.\n\nNarodil se v Heidelbergu. Vyučil se knihkupcem. Během vandru se dočasně usídlil na podzim 1846 v Praze, kde pracoval pro knihkupectví Friedricha Tempskyho. Pak pokračoval v cestách po střední Evropě. Po jeden rok řídil knihkupectví ve Veroně. V roce 1852 se trvale přestěhoval do Prahy, získal rakouské občanství a vedl zde knihkupectví, jehož jediným majitelem se stal roku 1853. Byl aktivní v žurnalistice. Již roku 1854 založil \"Mercys Anzieger\", který se později spojil do listu \"Prager Morgenpost\" a roku 1864 se sloučil s deníkem \"Tagesbote aus Böhmen\", který vydával David Kuh. Poté, co Mercy prodal své knihkupectví, působil jako majitel tiskárny vzniklé roku 1861. V roce 1877 založil list \"Prager Tagblatt\".\n\nV 70. letech 19. století se zapojil i do zemské politiky. Ve doplňovacích volbách roku 1875 byl zvolen na Český zemský sněm za kurii obchodních a živnostenských komor (obvod Praha). Na sněm se vrátil ještě roku 1880, kdy uspěl v doplňovací volbě, opět za kurii obchodních a živnostenských komor v Praze.\n\nPůsobil jako prezident Rakousko-uherského svazu knihkupců. Jako německý liberál (takzvaná německá Ústavní strana) se podílel i na založení pražského německého spolku Deutsches Kasino.\n\nV roce 1897 přenechal svou firmu i vedení listu Prager Tagblatt synovi Wilhelmu Mercymu. Na sklonku života pobýval ve Štýrském Hradci, kde také v srpnu 1912 zemřel.\n\n"}
{"id": "939465", "url": "https://cs.wikipedia.org/wiki?curid=939465", "title": "Open de Moselle 2013", "text": "Open de Moselle 2013\n\nOpen de Moselle 2013 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem komplexu Parc des Expositions de Metz Métropole. Konal se mezi 16. až 22. zářím 2013 v francouzských Metách jako 16. ročník turnaje.\n\nTurnaj s rozpočtem 467 800 eur patřil do kategorie ATP World Tour 250. Nejvýše nasazeným hráčem ve dvouhře byl dvojnásobný obhájce a osmý tenista světa Jo-Wilfried Tsonga z Francie, který ve finále nestačil na svého krajana a turnajovou dvojku Gillese Simona.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "939473", "url": "https://cs.wikipedia.org/wiki?curid=939473", "title": "Paul Plamper", "text": "Paul Plamper\n\nPaul Plamper (narozen 1972, Ulm) je německý dramatik, autor rozhlasových her a režisér.\n\n"}
{"id": "939478", "url": "https://cs.wikipedia.org/wiki?curid=939478", "title": "Fantom opery (román)", "text": "Fantom opery (román)\n\nFantom opery (1910, Le Fantôme de l'Opéra) je román francouzského spisovatele Gastona Lerouxe, jehož příběh je na pomezí mezi dobrodružnou a fantastickou literaturou. Román byl nejprve vydán na pokračování v deníku \"Le Gaulois\", první knižní vydání je z roku 1911. Jde o nejslavnější Lerouxovo dílo, které díky hrůzným a tajuplným zápletkám zapůsobilo na surrealisty.\n\nMladé zpěvačce Christině Daaé, která zpívá v pařížské Opeře ve sboru, se jednoho dne ozve krásný, nadpozemský hlas, jehož tajemného nositele Christina považuje za Anděla hudby, o kterém ji vyprávěl její otec. Ve skutečnosti je to však Erik, psychicky narušený a fyzicky znetvořený génius, který žije v katakombách pod Operou a je nazýván fantomem Opery. Erik Christinu miluje a dává jí každý večer hodiny hudby a zpěvu. Christinu však miluje rovněž její starý přítel z dětství vikomt Raoul de Chagny, kterému Christina o tajemném hlase vypráví.\n\nV řízení Opery dochází k velkým změnám a na slavnostním večírku, uspořádané při příležitosti odchodu starého vedení, získá Christina díky svému zpěvu velký obdiv. Přesto je proti Erikovu výslovnému přání do role Markétky v Gounodově opeře Faust obsazena primadona Carlotta. Ta přes Erikovo varování roli přijme. Ve třetím jednání však začne vydávat místo zpěvu jakési zvuky, podobné žabímu kvákání, a vzápětí se do hlediště mezi diváky zřítí obrovský lustr.\n\nPoté Erik Christinu unese do podzemí a doufá, že ho bude milovat. Odhalí jí také tajemství Carlottina selhání. Kvákavý zvuk vydal ve skutečnosti Erik, který je břichomluvec a jeho hlas se ozve tam, kde on chce. Před Christinou vystupuje v masce, ale dívka náhodou zahlédne jeho skutečnou tvář, podobnou tváři hnijící mrtvoly. Erik Christinu propustí, ale jen pod podmínkou, že bude nosit jeho prsten a že mu bude věrná.\n\nPři milostné schůzce s Raoulem na střeše Opery, kde mu o všem řekne aniž ví, že je Erik poslouchá, ztratí jeho prsten. Rozhodne se, že s Raoulem prchne. Láskou šílený Erik pak Christinu unese uprostřed představení Fausta do svého podzemního paláce a chce, aby byla navždy jenom jeho. V případě, že jej odmítne, hrozí, že zničí výbušninami celou Operu.\n\nRaoul se snaží Christinu zachránit. Pomáhá mu přitom tajemný muž z Erikovy minulosti, známý jako Peršan. S jeho pomocí se Raoul proplete labyrintem podzemí Opery, ale oba nakonec skončí v Erikově mučírně. Byla to místnost ve tvaru pravidelného šestistěnu celá vyložená zrcadly. Důmyslný systém elektrického vytápění umožňoval Erikovi měnit teplotu stěn dle potřeby. Zrcadla se mohla naklánět a z různých úhlů zobrazovat jediný předmět v místnosti, kterým byl železný strom s provazem, na kterém se mohl mučený člověk oběsit.\n\nV mučírně se tak před očima obou mužů objeví nekonečný a neprostupný železný les a zároveň v místnosti nastane palčivé horko. Oba trápí nesnesitelná žízeň a zvláště Raoulovi se zdá, že ztrácí rozum. Pak se Peršanovi podaří objevit pružinu, která jim otevře cestu do Erikova sklepa, Zde najdou sudy, ale místo vína je v nich střelný prach pro vyhození Opery do vzduchu. Christina proto souhlasí, že se stane Erikovou ženou, a na jeho pokyn spustí vodu, pocházející z podzemního jezera, která má sudy zatopit. Zároveň s nimi se má však zatopit i mučírna s Raoulem a Peršanem. Když Christina Erikovi řekne, že se chtěla poté, co se stane jeho ženou, zabít, ale že to neudělá, Erik Raoula i Peršana zachrání a propustí je. Propustí i Christinu, která jej na rozloučenou jako první žena na světě políbí (ani matka Erika pro jeho znetvoření nikdy nepolíbila). Christina musí však Erikovi slíbit, že až do jeho smrti bude nosit jeho prsten, který Erik našel, a že jej v podzemí pochová i s tím prstenem.\n\nMrtev je však nalezen starší Raoulův bratr hrabě Filip de Chagny, který se do podzemí vydal oba mladé lidi hledat, a nešťastnou náhodou se utopil v podzemním jezeře.\n\nTři týdny po této události Erik žalem zemře a Christina splní svůj slib. Vrátí mu prsten a pochová jej. Jeho kostra je pak nalezena při výkopových pracích v podzemí Opery.\n\nV závěru románu se z vyprávění Peršana dozvíme podrobnosti o Erikově životě. Erik byl synem tesaře. Záhy utekl z domova, kde jeho ošklivost vyvolávala v rodičích hrůzu, a nejprve se předváděl na poutích jako „živá mrtvola“. Když se u cikánů „vyučil“ artistou a kouzelníkem, začal vystupovat na jarmarcích po celé Evropě. Měl také nádherný hlas. Pak se projevila jeho genialita. Vstoupil do služeb perského šacha a postavil pro něho takový palác, že jej chtěl šach nechat zabít, aby již nikde jinde nemohl podobný postavit. Tímto úkolem byl pověřen právě Peršan, který byl v té době perským policejním důstojníkem. Z vděčnosti za služby, které mu předtím Erik prokázal, mu pomohl k útěku. Podvrhl sice Erikovu mrtvolu, ale stejně musel za trest odejít do exilu do Paříže.\nErik prchl z Persie do Cařihradu a vstoupil do služeb tureckého sultána. I pro něho vytvořil tak úžasné věci (zvláštní padací dveře, tajné komnaty, ohnivzdorné pokladny), že musel z obavy o svůj život opět uprchnout, tentokrát do Paříže. Zde si založil stavební firmu a podílel se na pracích při kladení základů Opery. To jej přivedlo k tomu, že si v podzemí vytvořil tajný palác, ke kterému vedla cesta jen přes podzemní jezero, a ve kterém se chtěl ukrýt před lidmi. Tak se stal fantomem Opery.\nNa Lerouxově románu je založeno mnoho filmových, televizních, literárních, divadelních i hudebních děl.\n\n\n\n"}
{"id": "939480", "url": "https://cs.wikipedia.org/wiki?curid=939480", "title": "Alpské lyžování na Zimních olympijských hrách 1968", "text": "Alpské lyžování na Zimních olympijských hrách 1968\n\nAlpské lyžování na Zimních olympijských hrách 1968 v Chamrousse, jihovýchodně od Grenoblu.\n"}
{"id": "939483", "url": "https://cs.wikipedia.org/wiki?curid=939483", "title": "Lefevre", "text": "Lefevre\n\nLefevre nebo Lefèvre (franc. \"fèvre\", kovář) je francouzské příjmení:\n\n\n"}
{"id": "939484", "url": "https://cs.wikipedia.org/wiki?curid=939484", "title": "Guy Marchand", "text": "Guy Marchand\n\nGuy Marchand (* 22. května 1937 Paříž) je francouzský filmový herec, zpěvák a hudebník. Ve filmu je držitelem Césara. Jeho hudebními žánry jsou jazz, blues a tango, hraje na klavír, saxofon a klarinet.\n\nNarodil se v devatenáctém pařížském obvodu. Později vstoupil do armády, konkrétně do francouzské cizinecké legie, se kterou se jako výsadkář a parašutista zúčastnil alžírské války.\n\nVe filmu debutoval v roce 1971 snímkem \"Rumový bulvár\" s Linem Venturou a Brigitte Bardot v hlavních rolích. K známějším filmům, ve kterých hrál, patří například \"Něžné kuře\" (1978), \"Svědek\" (1981), \"Bezva finta\" (1985), \"Prohnilí proti prohnilým\" (1990) nebo \"Dans Paris\" (2006). Pouze zřídka hrál hlavní role a známějším se stal spíš ze známých titulů jiných kolegů.\n\nJako zpěvák a hudebník vydal přibližně dvacet alb. V roce 2007 vydal svou autobiografii \"Le Guignol des Buttes-Chaumont\" a pak napsal dva romány, \"Un rasoir dans les mains d’un singe\" (2008) a \"Le Soleil des enfants perdus\" (2011).\n\nV minulosti byl ženatý s herečkou Béatrice Chatelier.\n\n\n\n"}
{"id": "939488", "url": "https://cs.wikipedia.org/wiki?curid=939488", "title": "Naučná stezka Stará Kouřim", "text": "Naučná stezka Stará Kouřim\n\nNaučná stezka Stará Kouřim vede po Kouřimském hradišti, její celková délka je 3,5 km a má 6 zastavení. Zajímavostí je, že nemá vlastní značení, ale je v podstatě vedena po žluté turistické značené trase číslo 6109.\n\nZačíná na Mírovém náměstí a okolo kostela sv. Štěpána pokračuje do údolí Kouřimky, kterou překračuje a hned za mostem odbočuje vpravo. U bývalého lomu se žlutá značka rozděluje a vytváří tak na hradišti okruh. Cesta vlevo stoupá do stráně k první zastávce. Následně stoupá zářezem do stráně ke skalnímu bloku Lechův kámen s výhledem na Kouřim, poté zatáčí vpravo a hned za skálou ji protíná viditelný val. Cesta dál prochází vnitřkem hradiště k lesíku na vrchu Stará Kouřim a s kapličkou sv. Víta v prostoru akropole hradiště. K další zastávce u bývalé dvojité brány hradiště vede neznačená polní cesta klesající k obvodovému valu, která ústí na silničku, kde je nutné se dát doprava. Následně je nutné se stejnou cestou vrátit zpátky ke kapličce a po žluté značce pokračovat vlevo cestou klesající k Libušině jezírku (odbočka asi 50 metrů od značky). Posléze cesta pokračuje podél lesa, přes louku a z návrší mírně klesá do údolí Kouřimky. Podél potoka se pak vrací k bývalému lomu, kde se žlutá značka rozdělovala.\n\n\n"}
{"id": "939492", "url": "https://cs.wikipedia.org/wiki?curid=939492", "title": "Mošna (osada)", "text": "Mošna (osada)\n\nMošna () je osada pod stejnojmenným kopcem u obce Zbytiny v okrese Prachatice. Ještě v roce 1930 zde stálo 19 domů a žilo 88 obyvatel, v roce 1946 byla vysídlena a časem zpustla. Z původní zástavby se zachoval hospodářský dvůr a k němu přibyla jedna novostavba.\n\n"}
{"id": "939497", "url": "https://cs.wikipedia.org/wiki?curid=939497", "title": "Nové Srbsko", "text": "Nové Srbsko\n\nNové Srbsko ( , \"Novaja Serbija\"; , \"Nova Serbija\") je historická oblast ve středu dnešní Ukrajiny, kde se od poloviny 18. století usazovali srbští emigranti z Habsburské říše. Správním střediskem byl Novomirgorod.\n\nOd roku 1751 se začali do Ruska stěhovat pravoslavní Srbové (včetně Černohorců) a také Rumuni z Valašska a Moldavska, pod vedením Jovana Horvata. Byli to převážně vojáci, kteří měli zkušenosti s obranou tzv. Vojenské hranice před Turky. Byla jim přidělena řídce osídlená oblast mezi řekami Inhul a Dněpr, kde na polské hranici docházelo k častým srážkám. V roce 1752 zde byla vytvořena autonomní provincie, spravovaná přímo Senátem. Obyvatelé byli organizováni podobně jako kozáci, tj. na principu domobrany (dělila se na jezdecký a pěší pluk). Srbové zakládali nová sídla, která pojmenovávali podle měst ve staré vlasti: Sombor (dnes Dikivka), Varaždín (dnes Protopopivka), Zemun (dnes Uspenka) atd. Srbská samospráva byla zrušena v roce 1764, kdy byla oblast začleněna do nově vzniklé Novoruské gubernie a muži převeleni do pravidelných husarských pluků.\n\nV okolí Luhanska existovala v letech 1753 až 1764 další samosprávná oblast osídlená Srby, zvaná Slovanosrbsko (\"Славено-Сербія\").\n\n"}
{"id": "939506", "url": "https://cs.wikipedia.org/wiki?curid=939506", "title": "Alpské lyžování na Zimních olympijských hrách 1964", "text": "Alpské lyžování na Zimních olympijských hrách 1964\n\nAlpské lyžování na Zimních olympijských hrách 1964 v Innsbrucku.\n"}
{"id": "939509", "url": "https://cs.wikipedia.org/wiki?curid=939509", "title": "Zbloudilá srdce", "text": "Zbloudilá srdce\n\nZbloudilá srdce (originální francouzský název \"Cœurs\") je francouzský film režiséra Alaina Resnaise z roku 2006 Žánrově jde o lehké drama s komediálními prvky, pojednávající o křehkých setkáních a odloučeních šestice lidí.\n\nFilm byl uveden na Mezinárodním filmovém festivalu v Soluni. Kromě jiných ocenění získal Stříbrného lva pro nejlepšího režiséra na Benátském filmovém festivalu, v Benátkách byl nominován na Zlatého lva a v sedmi kategoriích byl nominován na Césara.\n\nThierry pracuje jako realitní makléř pod vedením Charlotte. Charlotte je silně věřící katolička a někdy chodívá pečovat o staré a nemocné lidi. Jednou půjčí Thierrymu videokazetu s náboženským hudebním programem, ten si jí ze zdvořilosti opravdu pustí a kromě nahraného programu na něj nalézá také sexuální scény neznámé ženy, pravděpodobně samotné Charlotte.\n\nNicole a Dan tvoří pár, ale postupně na ně přichází krize. Dan je po propuštění z armády už půl roku nezaměstnaný, ale místo hledání práce tráví svůj čas v nejrůznějších barech. V jeho oblíbeném baru pracuje barman Lionel, který ochotně naslouchá jeho problémům, i když pouze z profesionální povinnosti.\n\nKdyž Lionel není v práci, pečuje o svého starého a nemocného otce. Než odejde do zaměstnání, pokaždé zařídí u otce přítomnost pečovatelky. Ten je ale mimořádně nesnesitelný a agresivní, což způsobuje, že žádná síla se v domácnosti nezdrží déle, než několik hodin. Jednou k Lionelovi přichází právě Charlotte. Chování nemocného je ještě hroznější, než obyčejně, ale Charlotte je pevně odhodlaná vytrvat, v čemž ji podporuje její víra v Boha.\n\nThierrymu se půjčená kazeta neočekávaně zalíbí, protože hudební program není zdaleka to jediné, co je na ní nahráno. Charlotte mu později půjčuje další nahrávky a Thierry si tak vynahrazuje to, co mu možná v hasnoucím vztahu s Gaëlle začíná chybět. Gaëlle se jednou neočekávaně vrací domů a nalézá Thierryho přímo při sledování těchto nahrávek. Výsledkem je další vztahová krize.\n\nNicole a Dan se v zájmu zachování jejich vztahu rozhodnou pro dočasné vzájemné odloučení a oba si začnou hledat nové, dočasné partnery. Na Danův seznamovací inzerát zareaguje právě Gaëlle a začíná nesmělé seznamování, mimochodem právě v baru, ve kterém působí Lionel. Přímo do baru později přichází Nicole oznámit Danovi, že se s ním definitivně rozchází. Nešťastnou náhodou je spolu vidí Gaëlle a také navždy odchází a vrací se k Thierrymu.\n\nCharlotte přestává zvládat rostoucí problémy s Lionelovým otcem, který je i ve svém věku posedlý sexem, a rozhodne se upokojit jej způsobem, na který by pravděpodobně jiná pečovatelka nepřistoupila. Skutečně dosáhne svého cíle, zdravotní stav starého pana se však ještě tu samou noc zkomplikuje a musí být převezen do nemocnice. Otec všechno řekne Lionelovi a ten po později vypráví Charlotte, Lionel je však přesvědčen, že jde pouze o halucinace nemocného a Charlotte to sděluje spíš jako kuriozitu.\n\nFilm s pomocí této šestice postav řeší spojení lidí a křehkost a nenadálost jejich sbližování a rozchodů.\n\n"}
{"id": "939514", "url": "https://cs.wikipedia.org/wiki?curid=939514", "title": "Peace (hudební skupina)", "text": "Peace (hudební skupina)\n\nPeace je britská indie rocková skupina založená ve Worcesteru. Kapelu tvoří bratři Harry (zpěv, kytara) a Samuel Koisserovi (basová kytara), Douglas Castle (kytara) a Dominic Boyce (bicí). Skupina si od roku 2012 začala získávat pozornost médií, jako jsou například deník \"The Guardian\" a magazín \"NME\", které ji přirovnávají ke kapelám The Maccabees, Foals, Wu Lyf a Vampire Weekend.\n\nJejich debutový singl \"Follow Baby\" byl v dubnu roku 2012 vydán ve vlastním nákladu 500 7\" vinylových kopií. Skupina má podepsanou nahrávací smlouvu se společností Columbia Records, pod kterou jim 7. září 2012 vyšlo debutové \"EP Delicious\". Před vydáním jejich debutového studiového alba \"In Love\", které vyšlo 25. března 2013, skupina vydala vedoucí singl z tohoto alba, skladbu \"Wraith\", k čemuž došlo 13. ledna 2013. 9. prosince 2012 byla kapela nominována na britské ocenění společnosti BBC, anketu Sound of 2013.\n\nVšichni čtyři členové originálně působili v kapele s názvem \"November and the Criminal\", kterou založili v srpnu roku 2009 a se kterou vydali eponymní debutové EP v březnu roku 2010. V říjnu roku 2010 založili skupinu, kterou nazvali \"Peace\". Zpěvák skupiny Harry Koisser prohlásil, že byla založena z čiré nudy, název pro kapelu byl inspirován fotografií, která zachycuje oslavy konce druhé světové války. Bratři Koisserovi společně vyrůstali ve městě Kidderminster, ale střední školu Droitwich Spa High School navštěvovali ve městě Droitwich, kde pravidelně docházeli do Wychavon Youth Music kroužku a založili zde hudební skupinu \"Third Exit\". Po ní následovala skupina s názvem \"Farmyard Juice\". Boyce a Castle chodili na střední školu Nunnery Wood High School. Harry Koisser se s Boycem seznámil během studia na vysoké škole Worcester Sixth Form College, kde spolu založili psychedelické duo nazvané \"Beau\", které se po příchodu Sama Koissera & Douga Castleho přejmenovalo na již zmíněné \"November & the criminal\".\n\nV lednu roku 2012 vydala nyní již skupina Peace první skladbu \"Bblood\" . Tím si zajistili pozornost magazínu \"NME\", který je posléze zahrnul do svého seznamu \"Ones to Watch [in 2012]\" (tedy: Umělci, které se v roce 2012 vyplatí sledovat) a vychvaloval jejich chytlavé vokály a hrozivé kytary. Peace ovšem získali pozitivní review i od deníku \"The Guardian\", který je označil za \"budoucnost indie hudby\".\n\nV srpnu roku 2012 vydali limitovanou edici debutového singlu \"Follow Baby\", který vydali na 500 vinylových deskách, z nichž jich bylo 200 podepsaných všemi čtyřmi členy kapely. Na svých koncertních turné měli možnost předskakovat takovým kapelám jako jsou Mystery Jets a The Vaccines, což mimo jiné umožnilo kapele 7. září 2012 vydat své debutové \"EP Delicious\". EP bylo pozitivně přijato kritiky z \"BBC\" a \"NME\". \"EP Delicious\" obsahuje 4 skladby; píseň \"California Daze\" byla v srpnu toho roku dostupná zdarma k digitálnímu stažení.\n\n9. prosince 2012 společnost BBC oznámila, že skupina Peace byla nominována v anketě Sound of 2013. První singl z očekávaného debutového alba nazvaný \"Wraith\" vyšel 13. ledna 2013. Píseň své působení v singlové hitparádě UK Singles Chart zahájila na 75. místě.\n\nV únoru roku 2013 skupina vystoupila na NME Awards Tour 2013 po boku kapel Palma Violets, Miles Kane a hlavních vystupujících, kapely Django Django. Skladba \"Follow Baby\" byla vydána jako druhý singl z debutového alba, a to 17. února 2013. První studiové album kapely, \"In Love\", vyšlo 25. března 2013 a své působení v britské hitparádě UK Albums Chart zahájilo na 16. pozici s 9 028 prodanými kopiemi v prvním týdnu.\n\n\n"}
{"id": "939517", "url": "https://cs.wikipedia.org/wiki?curid=939517", "title": "Radka Štusáková", "text": "Radka Štusáková\n\nRadka Štusáková (provd. Coufalová) (* 22. srpna 1972 Teplice) je bývalá česká zápasnice – judistka, účastnice olympijských her v roce 1996.\n\nS judem začínala ve 12 letech v Dubí v klubu TJ Rudolfova Huť v přípravce vedené Václavem Prokešem starším, poté pak Vladimírem Otrubou starším. Později se přes sportovní gymnázium v Jablonci dostala do vrcholového tréninkového centra v Hradci Králové, kde se připravovala pod vedením Pavla Petřikova staršího. V československé a posléze české ženské reprezentaci se pohybovala od roku 1990 ve střední váze do 66 kg. Z počátku jako reprezentační dvojka za Renátou Groborzovou. V roce 1992 obě judistky nezískaly ve střední vázy pro Československo kvalifikační kvótu pro účast na olympijských hrách v Barceloně. \n\nV roce 1995 přišla o start na mistrovství Evropy v Birminghamu kvůli svalovému zranění na levé noze. Na olympijskou sezonu 1996 se však připravila velmi dobře a na mistrovství Evropy v Haagu potvrdila třetím místem kvalifikaci na olympijské hry v Atlantě. Do Atlanty však nevyladila optimálně formu, v přípravě jí trápil levý kotník a navíc koncem června utrpěla otřes mozku na turnaji v německém Rüsselsheimu. Na olympijských hrách vypadla v úvodním kole s neznámou mladou Japonkou Risou Kazumiovou v závěrečných sekundách po nasazeném držení (osaekomi). Od roku 1998 přestoupila kvůli změnám váhových limitů do nižší polostřední váhy do 63 kg. Sezonu 1999 však vynechala kvůli mateřským povinnostem a v olympijském roce 2000 nezvládla se svojí sparingpartnerkou Danuší Zdeňkovou vybojovat kvótu pro start na olympijských hrách v Sydney.\n\nNový olympijský cyklus začala úspěšně třetím místem na květnovém mistrovství Evropy v Paříži v roce 2001. V průběhu přípravy na mistrovství světa v Mnichově však oznámila ukončení sezony kvůli narození druhého potomka. Po druhém mateřství se k vrcholovému sportu nevrátila.\n\n\nV dětství začínala s lehkou atletikou, které se od juda doposud aktivně věnuje. Trénink juda jí byl doporučen kvůli temperamentní povaze.\n\nJe vdaná. Má dvě děti syna Šimona (* 1999) a dceru Johanu (* 2002)\n\n"}
{"id": "939518", "url": "https://cs.wikipedia.org/wiki?curid=939518", "title": "Tia Texada", "text": "Tia Texada\n\nTia Nicole Tucker (* 14. prosince 1971 Louisiana, USA) je americká herečka, známá pod jménem Tia Texada.\n\nTexada se narodila v Louisianě do rodiny reflexoložky a pojišťovacího agenta. Herectví se věnovala od malička.\n\nPoprvé se Texada před kamerou objevila v roce 1993, a to konkrétně ve snímku \"Coming in Out of the Rain\". Působila dlouhodobě v několika televizních seriálech, nejznámější rolí se však stala role seržantky Cruzové v seriálu \"Třetí hlídka\".\n\nZahrála si i v několika úspěšných celovečerních snímcích. Vidět jsme jí mohli ve filmech jako \"Od soumraku do úsvitu\", \"Telefonní budka\" nebo \"Pravidla boje\".\n\nV roce 2001 si spolu s ostatními kolegy ze snímku \"Thirteen Conversations About One Thing\" odnesla cenu FFCC Award. Za roli seržantky Cruzové z Třetí hlídky si pak v roce 2004 odnesla ocenění Imagen Award.\n\n\n\n\n"}
{"id": "939520", "url": "https://cs.wikipedia.org/wiki?curid=939520", "title": "Copa Sudamericana", "text": "Copa Sudamericana\n\nCopa Sudamericana je fotbalová soutěž pořádaná od roku 2002 fotbalovou konfederací CONMEBOL. Po Poháru osvoboditelů se jedná o druhou nejprestižnější klubovou soutěží jihoamerického fotbalu. Aktuálním držitelem poháru z roku 2016 je brazilský klub Chapecoense (vítězství mu bylo uděleno úředně).\n\nV roce 2016 soutěž postihla letecká havárie, kdy při cestě na finálové utkání zahynula většina fotbalistů a členů realizačního týmu brazilského klubu Chapecoense. Jeho finálový soupeř, kolumbijské Atlético Nacional navrhl jihoamerické fotbalové konfederaci CONMEBOL jako gesto fair play titul přenechat Chapecoense, což se také stalo.\n\nOd kvalifikace až do finále se hraje vyřazovacím způsobem systémem doma-venku. Vítěz se střetává s vítězem Poháru osvoboditelů o Recopa Sudamericana, což je jihoamerická obdoba evropského Superpoháru. Navíc získává možnost zúčastnit se následujícího ročníku Poháru osvoboditelů.\n\nOd roku 2019 se finále hraje na 1 zápas.\n\nZdroj:\n"}
{"id": "939524", "url": "https://cs.wikipedia.org/wiki?curid=939524", "title": "USS Lake Champlain", "text": "USS Lake Champlain\n\nOznačení USS \"Lake Champlain\" nesla v historii amerického námořnictva tři plavidla:\n"}
{"id": "939527", "url": "https://cs.wikipedia.org/wiki?curid=939527", "title": "Stará známá písnička", "text": "Stará známá písnička\n\nStará známá písnička (originální francouzský název \"On connaît la chanson\") je francouzský film režiséra Alaina Resnaise z roku 1997 Žánrově jde o lehké drama s komediálními prvky.\n\nVe filmu jsou použity ukázky z množství francouzských písní a šansonů, včetně nahrávek Gilberta Bécauda, Édith Piaf nebo Eddy Mitchell.\n\nOdile Lalande chce koupit nový byt a to i přes tichý nesouhlas svého manžela Clauda, kterému se nelíbí hlavně úvěr, vybavení kterého by pro tento účel bylo nezbytné. Byt hledá také pořád nemocný Nicolas, a to na pověření své ženy. Zcela nebývalé množství obhlídek pro něj zabezpečuje realitní makléř Simon, ale pro Nicolase má každý byt nějakou vadu.\n\nSimon se ve volném čase zúčastňuje turistických prohlídek, na kterých potká Camille, sestru Odile. Simon jí řekne, že píše rozhlasové hry a zabývá se dějinami, o svém skutečném zaměstnání se ale nezmiňuje. Vztah s Camille udržuje také Marc Duveyrier, který je shodou okolností Simonovým šéfem. Oba muži o sobě netuší, až pokud se náhodou nepotkají v kavárně. Simonovy naděje jsou kvůli Marcovi zklamány, později ale prozrazuje Odile, že její právě zakoupený byt byl prodražen, protože v sousedství se připravuje stavba obrovské bytovky, což bude mít za následek zničení hodnotného výhledu na Paříž, kvůli kterému měl byt nastavenou tak vysokou cenu. Tento fakt Marc před kupujícími zamlčel, jeho vztah s Camille je tak pochopitelně zničen.\n\n\n\n"}
{"id": "939534", "url": "https://cs.wikipedia.org/wiki?curid=939534", "title": "USS Princeton (CV-37)", "text": "USS Princeton (CV-37)\n\nUSS \"Princeton\" (CV-37) byla letadlová loď Námořnictva Spojených států, která působila ve službě v letech 1945–1970. Jednalo se o devatenáctou postavenou jednotku třídy \"Essex\" (devátou ve verzi s dlouhým trupem).\n\nPůvodně byla pojmenována USS \"Valley Forge\". Její stavba byla zahájena 14. září 1943 v loděnici Philadelphia Naval Shipyard ve Filadelfii. V listopadu 1944 byla přejmenována na USS \"Princeton\" podle bitvy o Princeton z americké války za nezávislost, přibližně měsíc poté, co byla potopena lehká letadlová loď USS \"Princeton\" (CVL-23). K jejímu spuštění na vodu došlo 8. července 1945, do služby byla zařazena 18. listopadu 1945. V letech 1949–1950 byla odstavena v rezervách, poté sloužila v korejské válce. V roce 1952 došlo k jejímu překlasifikování na útočnou letadlovou loď CVA-37. Podruhé byla její klasifikace změněna o dvě roky později, stala se z ní protiponorková letadlová loď CVS-37. Nakonec byla upravena na vrtulníkovou výsadkovou loď a v roce 1959 přeznačena na LPH-5; v této podobě se zúčastnila také války ve Vietnamu. Roku 1969 asistovala při návratu lodě Apollo 10 zpět na Zemi. Vyřazena byla 30. ledna 1970, roku 1971 byla odprodána do šrotu.\n\n"}
{"id": "939539", "url": "https://cs.wikipedia.org/wiki?curid=939539", "title": "Vovčansk", "text": "Vovčansk\n\nVovčansk (; – \"Volčansk\") je město v Charkovské oblasti na Ukrajině. Leží na březích Vovči, která se nedaleko města vlévá do Severního Donce, ve vzdálenosti 75 kilometrů severovýchodně od Charkova v sousedství ukrajinsko-ruské hranice, na železniční trati z Bělgorodu do Kupjansku. V roce 2013 v něm žilo přes osmnáct tisíc obyvatel.\n\nZa druhé světové války bylo město od 10. června 1942 do srpna 1943 obsazeno německou armádou.\n\n"}
{"id": "939540", "url": "https://cs.wikipedia.org/wiki?curid=939540", "title": "Volčansk", "text": "Volčansk\n\nVolčansk () je město ve Sverdlovské oblasti v Ruské federaci. Při sčítání lidu v roce 2010 mělo zhruba deset tisíc obyvatel.\n\nVolčansk leží na východním okraji Uralu ve vzdálenosti přibližně 450 kilometrů na sever od Jekatěrinburgu, správního střediska celé oblasti.\n\nVolčansk leží na železniční trati Serov–Krasnoturjinsk–Severouralsk otevřené v roce 1935.\n\nAčkoliv se jedná o poměrně malé město, je zde v provozu tramvajová doprava.\n"}
{"id": "939542", "url": "https://cs.wikipedia.org/wiki?curid=939542", "title": "USS Princeton", "text": "USS Princeton\n\nOznačení USS \"Princeton\" neslo v historii amerického námořnictva šest plavidel:\n"}
{"id": "939545", "url": "https://cs.wikipedia.org/wiki?curid=939545", "title": "Ullersdorf", "text": "Ullersdorf\n\nNázev Ullerdsorf může označovat:\n\n\nNěmecký název českých sídel nebo jejich částí\n\nNěmecký název polských sídel\n\n"}
{"id": "939548", "url": "https://cs.wikipedia.org/wiki?curid=939548", "title": "Juan Maldacena", "text": "Juan Maldacena\n\nJuan Martín Maldacena (* 10. září 1968, Buenos Aires, Argentina) je argentinský teoretický fyzik. Mezi lety 1997 a 2001 působil na Harvardově univerzitě, od roku 1999 jako profesor fyziky. Od roku 2001 je profesorem na Institute for Advanced Study v Princetonu. \n\nJeho hlavním vědeckým přínosem je popsání AdS/CFT korespondence, jež předpokládá rovnocennost teorie strun v anti de Sitterově prostoru a konformní teorie pole, které je definováno na hranici tohoto prostoru. To je vůbec nejlepší explicitní formulací holografického principu již dříve navrženého Lenny Susskindem, jedním ze zakladatelů teorie strun, a nositelem Nobelovy ceny Gerardem 't Hooftem.\n"}
{"id": "939549", "url": "https://cs.wikipedia.org/wiki?curid=939549", "title": "Cena Patricka Dewaere", "text": "Cena Patricka Dewaere\n\nCena Patricka Dewaere je francouzská filmová cena, udělována od roku 2008 každoročně mladému a nadějnému francouzskému herci. Je pojmenována na počest francouzského herce Patricka Dewaere.\n\nVznikla jako náhrada předchozí Ceny Jeana Gabina, která existovala v letech 1981 až 2006. Jejím ženským ekvivalentem je Cena Romy Schneider.\n\n"}
{"id": "939550", "url": "https://cs.wikipedia.org/wiki?curid=939550", "title": "Cena Jeana Gabina", "text": "Cena Jeana Gabina\n\nCena Jeana Gabina byla francouzská filmová cena, udělována v letech 1981-2006 každoročně francouzskému nebo frankofonnímu herci. Byla pojmenována na počest francouzského herce Jeana Gabina.\n\nZ důvodu neshod organizátorů s Gabinovou dcerou byla od roku 2008 nahrazena Cenou Patricka Dewaere. Jejím ženským ekvivalentem je Cena Romy Schneider.\n\n"}
{"id": "939582", "url": "https://cs.wikipedia.org/wiki?curid=939582", "title": "Lauer", "text": "Lauer\n\nPříjmení Lauer (přechýleně Lauerová) má více nositelů:\n\n"}
{"id": "939591", "url": "https://cs.wikipedia.org/wiki?curid=939591", "title": "Sazba elektřiny", "text": "Sazba elektřiny\n\nSazba elektrické energie definuje profil využívání elektřiny v daném odběrném místě. Hierarchicky jsou sazby rozdělovány na domácnosti a maloodběratele a dále pak podle využití elektřiny. Sazby pro domácnosti začínají prefixem D, zatímco sazby pro maloodběratele začínají prefixem C. V České republice jsou tři distributoři elektrické energie: ČEZ Distribuce, PRE Distribuce, E.ON Distribuce, kteří mají na starosti distribuci elektřiny a přepínání nízkého resp. vysokého tarifu. Podmínky pro přiznání jednotlivých distribučních sazeb stanovuje cenové rozhodnutí Energetického regulačního úřadu č. 9/2009.\n\nPodle charakteru sazby se určuje cena za distribuci elektřiny. Existují také specifické sazby využívané např. pouze pro víkendový provoz apod. Sazby začínající písmenem D platí pro domácnosti, sazby začínající písmenem C platí pro podnikatele (maloodběratele). Distribuční sazby se dělí na jednotarifové a dvoutarifové. U jednotarifových dochází k odběru elektřiny pouze ve vysokém tarifu, u dvoutarifových se střídá odběr ve vysokém (dražším) a nízkém (levnějším) tarifu. Pro přiznání jednotarifových sazeb není nutné splnit nějaké zvláštní podmínky. U dvoutarifových je nutné splnit technické požadavky.\n\n\n"}
{"id": "939593", "url": "https://cs.wikipedia.org/wiki?curid=939593", "title": "Krasyliv", "text": "Krasyliv\n\nKrasyliv (; – \"Krasilov\"; ) je město ve Chmelnycké oblasti na Ukrajině. Leží na řece Sluči 27 kilometrů severně od Chmelnyckého, správního střediska celé oblasti. V roce 2012 žilo v Krasylivu bezmála dvacet tisíc obyvatel.\n\nPrvní zmínka o Krasylivu je z roku 1444, kdy patřil k polskému Kyjevskému vojvodství. Od roku 1795 patřil do ruského impéria, kde spadal do Volyňské gubernie.\n\nOd roku 1957 byl Krasyliv sídlem městského typu a v roce 1964 se stal městem.\n"}
{"id": "939597", "url": "https://cs.wikipedia.org/wiki?curid=939597", "title": "Rostislav Vojáček (1969)", "text": "Rostislav Vojáček (1969)\n\nRostislav Vojáček (* 8. listopad 1969) je bývalý český fotbalista, obránce. Je synem československého fotbalového reprezentanta Rostislava Vojáčka.\n\nV české lize hrál za FC Baník Ostrava. Nastoupil v 5 ligových utkáních. Ve druhé lize hrál za Fotbal Třinec a NH Ostrava.\n"}
{"id": "939598", "url": "https://cs.wikipedia.org/wiki?curid=939598", "title": "Vincent Guérin", "text": "Vincent Guérin\n\nVincent Guérin (* 22. listopad 1965, Boulogne-Billancourt) je bývalý francouzský fotbalista. Hrával na pozici záložníka.\n\nS francouzskou fotbalovou reprezentací získal bronzovou medaili na mistrovství Evropy roku 1996. Celkem za národní tým odehrál 19 utkání a vstřelil 2 góly.\n\nS Paris Saint-Germain získal v sezóně 1995/96 Pohár vítězů pohárů. Jednou se s ním stal mistrem Francie (1993-94).\n\nRoku 1995 byl ve Francii vyhlášen fotbalistou roku.\n\nRoku 1997 dost Guérin zákaz činnosti kvůli pozitivnímu dopingovému testu na nandrolon. Po 12 měsících Francouzská fotbalová federace trest zrušila, ale jeho kariéra již pak pouze doznívala.\n"}
{"id": "939599", "url": "https://cs.wikipedia.org/wiki?curid=939599", "title": "Josef Bendel", "text": "Josef Bendel\n\nJosef Bendel (10. října 1846 Růžová – 27. ledna 1915 Vídeň) byl rakouský a český pedagog, spisovatel a politik německé národnosti, na přelomu 19. a 20. století poslanec Českého zemského sněmu a Říšské rady.\n\nVystudoval gymnázium v Litoměřicích a pak Karlo-Ferdinandovu univerzitu v Praze. Profesí byl pedagogem. V letech 1870–1872 (podle jiného zdroje od roku 1872) vyučoval na německém gymnáziu v Prachaticích. Prostředí Šumavy, její historie, legend a lidových hrdinů pak hrálo významnou roli i v jeho literární tvorbě. Kromě toho publikoval i básně. Krátce učil ve Znojmě a od roku 1879 působil jako profesor na německém gymnáziu na Malé Straně v Praze (vyučoval zde němčinu, latinu a starořečtinu), od roku 1900 ve Vídni.\n\nV 80. letech 19. století se zapojil i do zemské politiky. Ve doplňovacích volbách roku 1885 byl zvolen na Český zemský sněm za městskou kurii (obvod Frýdlant – Chrastava). V témže obvodu obhájil mandát i v řádných volbách v roce 1889. Na sněm se ještě vrátil v doplňovacích volbách v prosinci 1899, nyní za městskou kurii, obvod Rokytnice, Jilemnice.\n\nDlouhodobě zasedal v Říšské radě (celostátní zákonodárný sbor). Poprvé do ní byl zvolen ve volbách roku 1885 za městskou kurii, obvod Jablonec, Hodkovice n. Mohelkou atd. Obhájil zde mandát ve volbách roku 1891 a volbách roku 1897. Ve volbách roku 1901 zvolen nebyl, ale do vídeňského parlamentu nastoupil po doplňovací volbě roku 1903. Slib složil 19. června 1903. Nyní zastupoval městskou kurii, moravský obvod Znojmo, Dačice, Jemnice atd. Zvolen byl i v řádných volbách roku 1907, tentokrát za německý volební obvod Morava 06.\n\nPatřil mezi německé liberály (takzvaná Ústavní strana). Po volbách roku 1885 patřil do klubu Sjednocené levice, do kterého se spojilo několik ústavověrných proudů německých liberálů. Po rozpadu Sjednocené levice přešel do frakce Německý klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. Ve volbách roku 1891 byl na Říšskou radu zvolen opět jako kandidát klubu Sjednocená německá levice. Ve volbách roku 1897 byl uváděn coby člen Německé pokrokové strany. I v roce 1906 je uváděn coby člen Německé pokrokové strany. Po volbách roku 1907 zasedl v parlamentu do klubu Německý národní svaz (Deutscher Nationalverband), do kterého se spojilo několik liberálních a nacionálních stran včetně Německé pokrokové strany.\n\nV roce 1906 se stal čestným občanem Českých Budějovic. Angažoval se ve starokatolické církvi v Rakousku-Uhersku. Byl aktivní v německém spolkovém životě v Praze. Zasedal ve výboru spisovatelského a uměleckého spolku Concordia. Zemřel v lednu 1915 ve Vídni, kde v posledních letech pobýval.\n\n"}
{"id": "939600", "url": "https://cs.wikipedia.org/wiki?curid=939600", "title": "Michaela Vernerová", "text": "Michaela Vernerová\n\nMichaela Vernerová (provd. Kvačková) (* 15. září 1973 Slaný) je bývalá česká zápasnice – judistka, účastnice olympijských her v roce 1996 a 2000.\n\nVyrůstala v Bohušovicích nad Ohří. S judem začínala v 11 letech v nedalekých Litomořečích v klubu Rudá Hvězda (dnes Litokan) pod vedením Jaroslava Slabého. Později se přes sportovní gymnázium v Jablonci dostala do vrcholového tréninkového centra v Hradci Králové, kde se připravovala individuálně pod vedením svého budoucího manžela Radoslava Kvačka. V československé a posléze české ženské reprezentaci se pohybovala od roku 1992 v polostřední váze do 61 kg. \n\nV roce 1996 se kvalifikovala na olympijské hry v Atlantě, kde se v úvodním kole nepopasovala se silovým judem Venezuelky Xiomary Griffithové a prohrála a na ippon technikou harai-makikomi. V roce 1998 se s předstupem do nižší lehké váhy do 57 kg zařadila mezi přední světové judistky. V roce 1999 se třetím místem na mistrovství světa v Birminghamu přímo kvalifikovala na olympijské hry v Sydney v roce 2000. Do Sydney odjela velmi dobře připravená s reálnou šancí na jednu z olympijských medailí. Takticky však nezvládla zápas úvodního kola s Italkou Cinzií Cavazzutiovou, se kterou prohrála minimálním bodovým rozdílem na koku za penalizaci (šido) za pasivitu z poloviny zápasu.\n\nSportovní kariéru ukončila v roce 2001 po zisku třetího místa na letní univerzidálně v Pekingu z důvodu psychického vyčerpání — neúspěch na olympijských hrách a především pozitivní nález z roku 1999.\n\nPředností Michaely Vernerové byl rýchlý a přesný přechod do submisivních technik (katame-waza) v boji na zemi (ne-waza) a provádění nožních technik (aši-waza) na pravou i levou stranu.\n\nV květnu roku 1999 byla pozitivně testovaná po zisku třetího místa na mistrovství Evropy v Bratislavě. Podařilo se jí však dokázat neúmyslné užití v rámci předepsaných léků (chyba lékaře) a dostala pouze přísné napomenutí bez pozastavení činnosti a odebrání medaile z mistrovství Evropy.\n\n\n"}
{"id": "939603", "url": "https://cs.wikipedia.org/wiki?curid=939603", "title": "František Jakubec mladší (fotbalista)", "text": "František Jakubec mladší (fotbalista)\n\nFrantišek Jakubec mladší (* 26. února 1977) je bývalý český fotbalista. Je synem československého fotbalového reprezentanta Františka Jakubce.\n\nV české lize hrál za Bohemians Praha. Nastoupil v 1 ligovém utkáních. Ve druhé lize hrál za Bohemians, FK Mladá Boleslav a SK Kladno.\nSoučasný klub – Benátky nad Jizerou.\n\n"}
{"id": "939605", "url": "https://cs.wikipedia.org/wiki?curid=939605", "title": "Bohumil Bondy", "text": "Bohumil Bondy\n\nBohumil Bondy, též Gottlieb Bondy, nebo Gottlieb Lazar Bondy (15. listopadu 1832 Praha – 15. března 1907 Praha), uváděný i jako Bohumil Lazar Bondy, byl rakouský a český podnikatel a politik židovského původu a české národnosti, na konci 19. století poslanec Českého zemského sněmu.\n\nPocházel z pražské, původně německé židovské rodiny, narodil se jako druhé ze čtyř dětí Lazara Gabriela Bondyho (* 1800) a jeho ženy Judith, rozené Reachové (* 1799). Veřejně a politicky se angažoval v českožidovském hnutí (proud uvnitř židovské komunity, který prosazoval identifikaci židů s českým národním hnutím). Roku 1859 převzal po otci Lazarovi Bondym železářský velkoobchod, který dále rozvinul. Rodina bydlela v domě čp. 1050/II Na Poříčí, firma a její sklady byly od roku 1869 budovány v novém komplexu čp. 392/VII v Holešovicích – Bubnech, v přímé návaznosti na železniční nádraží. \n\nTovárna vyráběla kované části strojů, hřídele, traverzy, háky na jeřáby, strojní díly, pohonné mechanismy, vagónové háky, telegrafní dráty, taženou tyčovinu, ploty, nýty a elektricky svařované řetězy. Podnik vyvážel i do zahraničí, zejména do Bosny. Bondy byl dlouholetým členem a v letech 1884–1888 i prezidentem pražské Obchodní a živnostenské komory, kde se podílel na posilování českého elementu, který nakonec v komoře převážil. Bohumilův vzdálený příbuzný Filip Bondy byl první pražský rabín, hlásící se k českému živlu.\n\nOrganizačně a finančně se podílel na vzniku Uměleckoprůmyslového musea v Praze, kterému také věnoval množství uměleckých předmětů ze své sbírky. Sbíral převážně kovolitecké a jiné uměleckořemeslné výrobky, jádro sbírky zdědili jeho synové, ve sbírání pokračoval syn Léon. \n\nPatřil k organizátorům Jubilejní zemské výstavy v Praze roku 1891 (roku 1887 navrhl konání výstavy a ustavil komisi pro stavbu stálé výstavní budovy v Praze).\n\nV 80. letech 19. století se zapojil i do zemské politiky. V zemských volbách v roce 1883 byl zvolen v městské kurii (volební obvod Praha-Staré Město) do Českého zemského sněmu. Mandát obhájil za týž obvod v řádných zemských volbách v roce 1889, nyní za kurii obchodních a živnostenských komor (obvod Praha). Patřil k Národní straně (staročeské).\n\nZabýval se též bádáním o židovských dějinách. Napsal knihu \"K historii Židů v Čechách, na Moravě a ve Slezsku 906-1620\".\n\nZemřel v březnu 1907 v Praze. Firmu převzali jeho synové Otto a Leon. Roku 1918 ji sloučili s dalšími průmyslovými podniky do železářské akciové společnosti Ferra.\n"}
{"id": "939606", "url": "https://cs.wikipedia.org/wiki?curid=939606", "title": "Křižíkova vodní elektrárna", "text": "Křižíkova vodní elektrárna\n\nKřižíkova vodní elektrárna může znamenat:\n\n"}
{"id": "939608", "url": "https://cs.wikipedia.org/wiki?curid=939608", "title": "Alpské lyžování na Zimních olympijských hrách 1960", "text": "Alpské lyžování na Zimních olympijských hrách 1960\n\nAlpské lyžování na Zimních olympijských hrách 1960 proběhlo v areálu Squaw Valley Ski Resort ve Squaw Valley.\n"}
{"id": "939613", "url": "https://cs.wikipedia.org/wiki?curid=939613", "title": "Alpské lyžování na Zimních olympijských hrách 1956", "text": "Alpské lyžování na Zimních olympijských hrách 1956\n\nAlpské lyžování na Zimních olympijských hrách 1956 v Cortině d'Ampezzo.\n"}
{"id": "939617", "url": "https://cs.wikipedia.org/wiki?curid=939617", "title": "Pavel Veleman", "text": "Pavel Veleman\n\nPavel Veleman (* 23. dubna 1974) je bývalý český fotbalista.\n\nV české lize hrál za FC Union Cheb. Nastoupil ve 2 ligových utkáních. Ve druhé lize nastoupil za Baník Most v sezóně 1997/98 ve 9 utkáních a dal 1 gól.\n"}
{"id": "939622", "url": "https://cs.wikipedia.org/wiki?curid=939622", "title": "Ašuradeh", "text": "Ašuradeh\n\nAšuradeh ( ) také nazývaný Ašur-Ada ( ) je jediný ostrov v Kaspickém moři, který náleží k Íránu. Nachází se východně od konce Mijankalského poloostrova v okrese Behšahr v provincii Golestán ve vzdálenosti 3 km od Bandar Torkaman a 23 km od Gorgánu. Má rozlohu 8 km².\n\nOstrov je přístupný z Bandar Torkamanu.\n\nVíce než 40 % íránského kaviáru se vyrábí v blízkosti ostrova.\n\nDříve byl obydlen 300 rodinami, ale vesnice byla opuštěna. V roce 1837 byl ostrov okupován Ruským impériem navzdory protestům Persie. Po okupaci udržovala ruská armáda na ostrově vojenskou posádku po několik desetiletí.\n\n"}
{"id": "939623", "url": "https://cs.wikipedia.org/wiki?curid=939623", "title": "Alpské lyžování na Zimních olympijských hrách 1952", "text": "Alpské lyžování na Zimních olympijských hrách 1952\n\nAlpské lyžování na Zimních olympijských hrách 1952 v Oslu.\n"}
{"id": "939624", "url": "https://cs.wikipedia.org/wiki?curid=939624", "title": "Zbraslavská madona", "text": "Zbraslavská madona\n\nZbraslavská madona (kolem r. 1360) pochází z farního kostela sv. Jakuba Většího ve Zbraslavi. Je dlouhodobě zapůjčena do stálé expozice Sbírky starého umění Národní galerie v Praze.\nPůvod obrazu není znám. Srovnávací analýzou historikové umění obraz datují mezi léta 1340 – 1350 nebo 1350 – 1360. Raný charakter ryté kresby a nalezené pentimenti dokládají, že nejde o pozdější kopii. Existence poutního obrazu je pro 14. století zaznamenána zápisem ze zasedání generální kapituly řádu cisterciáků.. \n\nBarokní zbožná tradice jej od poloviny 17. století chybně spojovala se zakladatelem kláštera na Zbraslavi, králem Václavem II., který jej měl pořídit pro svou rezidenci a odkázat zbraslavskému kostelu roku 1305. Na zadní straně desky se kdysi nacházel úryvek z básně oslavující Pannu Marii, který byl staršími historiky chybně interpretován. Klášter byl roku 1420 vypálen husity a obraz byl údajně nalezen po 200 letech v sutinách, restaurován a vystaven v nově založeném mariánském kostele roku 1654 a po zrušení kláštera přenesen na hlavní oltář farního kostela sv. Jakuba. Jeho současný stav je dílem radikálního restaurování Bohuslava Slánského z roku 1945, při kterém byly kromě přemaleb odstraněny všechny červené a čiré kaménky, jimiž byly konturovány obrysy koruny, spony, roucha a rámu. Při druhém restaurování po roce 1990 byl obraz zbaven nečistot, starších retuší a dřevěná deska zpevněna penetrací.\n\nObraz je malován temperou na křídovém podkladu, s černě vytaženou rytou kresbou, na desce z lipového dřeva 89 x 59,5 cm. Ve srovnání se staršími italsko-byzantskými předlohami je potlačena kresba a k modelaci objemu malíř užívá lazurovou techniku barevných přechodů v inkarnátech. Madona má zlatem prošívanou bílou roušku a modrý plášť se zelenou podšívkou, zdobený zlatými hvězdami. Plášť, bílá rouška Madony a průhledná košilka dítěte jsou na lemu zdobeny zlatou výšivkou. Koruna je zdobena kadeřavými listy. Kameny a perly na koruně, svatozářích, lemu a sponě byly osazeny později a rovněž pozadí bylo přezlaceno. \n\nPrsten na ruce Madony poukazuje na mystické zasnoubení \"Krista\" a \"Marie\". Alegorické ztotožnění \"Marie\" s \"Církví\" je charakteristické pro cisterciácké prostředí a pochází z kázání sv. Bernarda z Clairvaux.\nKompozičně je obraz blízký typu Madony z Veveří či pozdější Madony římské, ale opakuje i některé motivy ze starších mariánských obrazů. Koloritem připomíná malby Tomassa da Modeny. Motiv Ježíška, držícího v ruce stehlíka (zde brkoslava), byl rozšířen v Itálii od počátku 14. století a objevuje se v Rajhradském brevíři královny Rejčky. Oproti staršímu italsko-byzantskému typu madony – Hodegetrie, kde matka ukazuje na dítě jako předmět uctívání, je v této kompozici znatelný posun ke zlidštění a větší intimitě vztahu matky a dítěte, které více odpovídá představám věřících poloviny 14. století. \n\nZbraslavská madona je jedním z nejproslulejších mariánských obrazů v Čechách, určeným původně pro kostel cisterciáckého Zbraslavského kláštera, kde byli pochováváni čeští králové z rodu Přemyslovců. Panuje domněnka, že obraz nechal zhotovit samotný Karel IV. Madona zbraslavská se těšila velké úctě a četné kopie obrazu pocházejí hlavně z doby baroka. Madoně Zbraslavské byla zasvěcena 43. kaple Svaté cesty z Prahy do Staré Boleslavi, která byla založena jezuity v letech 1674 – 1690. \n\n\n"}
{"id": "939625", "url": "https://cs.wikipedia.org/wiki?curid=939625", "title": "Alpské lyžování na Zimních olympijských hrách 1948", "text": "Alpské lyžování na Zimních olympijských hrách 1948\n\nAlpské lyžování na Zimních olympijských hrách 1948 ve švýcarském Svatém Mořici.\n"}
{"id": "939629", "url": "https://cs.wikipedia.org/wiki?curid=939629", "title": "Alpské lyžování na Zimních olympijských hrách 1936", "text": "Alpské lyžování na Zimních olympijských hrách 1936\n\nAlpské lyžování na Zimních olympijských hrách 1936 ve německém Garmisch-Partenkirchenu.\n\n \n"}
{"id": "939631", "url": "https://cs.wikipedia.org/wiki?curid=939631", "title": "Hvězdný prach", "text": "Hvězdný prach\n\nHvězdný prach (orig. \"Stardust \") je fantasy román z roku 1999, jehož autorem je britský spisovatel Neil Gaiman. V roce 2007 byl natočen stejnojmenný film režiséra Matthew Vaughna.\n\nDěj knihy se odehrává na pomezí dvou světů, a to kouzelného království Stormhold a anglické vísky Zeď, která je pojmenovaná právě podle zdi, jež brání průchodu mezi těmito světy.\nV úvodu se mladík Dunstan Thorne vydává na průzkum za zeď. U průchodu v pobořené části zdi je konfrontován jejím hlídačem, kterého ale obelstí. A tak se Dunstan ocitá v království Stormhold, kde objeví tamější podivuhodné tržiště. Dunstan je však nanejvíc okouzlen místní prodavačkou, proto se od ní pokouší koupit květiny. Ta mu za polibek nabídne skleněnou sněženku, která majiteli propůjčuje veliké štěstí. Po uskutečnění obchodu mu prozradí, že je čarodějnicí vězněnou princeznou. Dunstan jí nemůže pomoct, a tak se poté, co spolu stráví noc, Dunstan vrací do Zdi. Devět měsíců na to mu hlídač od zdi přináší překvapení v podobě jeho novorozeného syna Tristrana, kterého někdo nechal u průchodu ve zdi.\nHlavní dějová linie se odehrává po zhruba sedmnácti letech. Popisuje příběh mladého Tristrana. Tristran se snaží okouzlit krasavici Viktorii, jejíž přítel Humphrey je bohatý a zcestovalý, proto Tristran jako pouhý pomocník v obchodě má u Viktorie jen málo šancí.\n\nMezitím probíhá v královském paláci boj o trůn. Je zvykem, že následníkem se stává poslední žijící dědic. Královský dvůr je tedy místem plným pletich a bratrovražd. S ohledem na současnou situaci se král pro zbývající syny rozhodně vytvořit úkol, který spočívá v hledání královského klenotu. Shodou okolností zasáhne hvězdu, která společně s klenotem dopadne na zem.\n\nStejného večera, kdy se Tristran snaží okouzlit krásnou Viktorii, se od ní dozví, že si bude Humphreyho brát. Pár okamžiků na to spolu vidí na obloze padat hvězdu. Viktorie se tedy s Tristranem dohodne, že pokud jí do týdne přinese spadlou hvězdu, svatbu si rozmyslí. Tristran se tedy s malou otcovou pomocí vydává za spadlou hvězdou. Od chlupatého mužíka, kterému pomohl, získává zvláštní svíčku, která má urychlit jeho cestování. Po jejím rozžehnutí svíčky je Tristran přenesen k mladé dívce Yvaine v kráteru. Je chvíli dezorientovaný, ale pak si uvědomí, že ona dívka je spadlá hvězda. Rozhodne se dívku připoutat k sobě a přivést ji Viktorii.\n\nTristran ale není sám, kdo touží po spadlé hvězdě. Tři čarodějnice si povšimnuly přítomnosti padající hvězdy a touží po jejím srdci, po jehož snědení by měly znovuzískat mládí. Proto se jedna z nich vydává na lov hvězdy.\nIvaine Tristranovi uteče a padne do pasti staré čarodějnice. Do hostince se však začne dobývat princ Primus a Tristran, hledající nocleh. Primus je sice zavražděn (nyní je naživu už jen poslední z princů Septimus), ale Tristran s Yvaine unikají.\n\nPotkávají povoz čarodějnice, která vězní Tristranovu matku. Tristran jí požádá, aby je dopravila na tržiště u Zdi. Tristrana přemění v myš, ale během cesty si kvůli kletbě není vědoma přítomnosti spadlé hvězdy.\n\nSeptimus se pokouší neúspěšně zabít čarodějnickou královnu a sám je přitom zabit. Tristran a Yvaine doráží na tržiště, kde ji Tristran zanecha a jde si promluvit s Viktorií. Ivaine si uvědomí, že ho miluje a že ho brzy má ztratit kvůli jiné ženě. Tristran však Viktorii odmítá a vrací se k Yvaine. Jeho matka Una se uvolnňuje ze zajetí, které mělo trvat do doby, než \"měsíc ztratí své dítě\" (Yvaine).\n\nUna Tristranovi sděluje, že je jedinou dcerou pána Stormholdu a on je tedy nyní dědic. Říká mu, že Yvaine požádal o klenot, který u sebe má. Tristran však chce předtím, než se ujme povinnosti, cestovat po kouzelné zemi. Setkávají se s neuvěřitelně sešlou stařenou, která si přeje mluvit s Yvaine. Ta se však již nebojí a říká, že srdce dala Tristranovi. Čarodějnická královna odpoví, že by srdce spíš měla dát lillim (čarodějnicím), protože Tristran ho určitě zlomí, jak už to muži dělají. Vrací se v obavách ke svým sestrám.\n\nTristran se nakonec ujme svých povinností. Když však nevyhnutelně zestárne a zemře, ve vládě pokračuje Yvaine.\n\n"}
{"id": "939635", "url": "https://cs.wikipedia.org/wiki?curid=939635", "title": "Rainbow Warrior II", "text": "Rainbow Warrior II\n\nRainbow Warrior II byla loď organizace Greenpeace, která nahradila loď Rainbow Warrior potopenou 10. července 1985 při bombovém teroristickém útoku francouzské tajné služby v novozélandském přístavu Auckland.\n\nOrganizace Greenpeace 2. září 1987 uspěla v mezinárodní arbitráži proti Francii a obdržela od ní jako odškodné 8,16 miliónů dolarů. Zakoupila loď \"Grampian Fame\", která poprvé pod novým jménem vyplula 10. července 1989). V roce 2011 byla vyřazen z flotily Greenpeace a slouží organizaci Friendship jako nemocniční loď, který zajišťuje zdravotní péče v Bengálském zálivu při pobřeží Bangladéše.\n\n"}
{"id": "939640", "url": "https://cs.wikipedia.org/wiki?curid=939640", "title": "Karel Rakouský", "text": "Karel Rakouský\n\nKarel Rakouský (: Karl von Österreich; 22. listopadu 1560, Křivoklát – 31. října 1618, Überlingen u Bodamského jezera) byl markrabě z Burgau, hrabě nellenburský a hohenberský, vnuk císaře Ferdinanda I. Habsburského.\n\nByl druhým synem arcivévody Ferdinanda II. Tyrolského a jeho první ženy Filipíny Welserové. Jelikož bylo manželství rodičů morganatické, neměl Karel nárok na titul arcivévody ani na tyrolské hrabství svého otce, které po Ferdinandově smrti přešlo na hlavní linii rodu.\n\nDo roku 1564 žil s rodiči a bratrem Ondřejem na Křivoklátě a poté v tyrolském zámku Ambras. Vychovatelem obou bratrů se stal hofmistr Ernest von Rauchenberg. I když se Ferdinand pokusil získat pro svého syna titul velmistra Řádu německých rytířů, stal se Karel nakonec vojákem.\n\nBojoval pod španělským velením a roku 1587 se vypracoval na plukovníka. Později se jako velitel zúčastnil bojů v Nizozemí a po roce 1592 velel vojsku v Uhrách proti Osmanům. Od roku 1594 byl polním maršálem. O tří roky později pomáhal při obléhání uherského Györu.\n\nOd roku 1607 žil v Günzburgu. Podle Karlových návrhů byla přestavěna rezidence Günzbach a roku 1616 zde nechal založit klášter kapucínů. V roce 1613 se stal členem Ligy katolických stavů. Svůj majetek před smrtí rozdělil mezi svou ženu, své děti a syna po bratru Ondřejovi. Zámek Ambras přešel po jeho smrti na císaře Rudolfa II. Karlovy ostatky byly uloženy roku 1619 v günzburském kostele kláštera kapucínů. Roku 1821 však byly převezeny do tamního farního kostela sv. Martina.\n\nPo několika nezdařilých sňatkových pokusech se roku 1601 oženil se svou sestřenicí Sibyllou, dcerou vévody z Jülichu-Kleve-Bergu Viléma Bohatého a habsburkovny Marie. Manželství zůstalo bezdětné.\n\nSe svou milenkou Elizou Ferrariovou měl Karel dceru:\n\nS neznámou ženou měl dva syny, kteří nosili přídomek \"von Hohenberg\":\n\n"}
{"id": "939641", "url": "https://cs.wikipedia.org/wiki?curid=939641", "title": "Lavau (Yonne)", "text": "Lavau (Yonne)\n\nLavau je francouzská obec v departementu Yonne v regionu Burgundsko-Franche-Comté. V roce 2010 zde žilo 509 obyvatel.\n\n\"Počet obyvatel\"\n\n"}
{"id": "939642", "url": "https://cs.wikipedia.org/wiki?curid=939642", "title": "Český rozhlas Brno", "text": "Český rozhlas Brno\n\nČeský rozhlas Brno je regionální stanice Českého rozhlasu (ČRo) sídlící v Brně. Vznikla v roce 1924 jako úplně první místní stanice Československého rozhlasu mimo Prahu, takže je nejstarší a zároveň i největší regionální stanicí ČRo. Naladit ji lze na celém území Jihomoravského kraje a na internetu. Vlastní program vysílá denně od 5.00 do 19.30 hodin, večer a v noci šíří společný program regionálních stanic Českého rozhlasu. Ředitelkou stanice je od roku 2018 Hana Ondryášová.\n\nDne 14. prosince 2004 zahájil Český rozhlas Brno pravidelné vysílání ze Zlína - posluchačům Zlínského kraje začal přinášet dvě hodiny samostatného programu každý všední den. Do konce října 2017 stanice pokrývala i Zlínský kraj, ale 1. listopadu 2017 se zlínské studio oddělilo a začalo vysílat jako samostatná regionální stanice Český rozhlas Zlín.\n\nŘeditelem stanice byl od 1. října 2013 do září 2018 Jaromír Ostrý, který předtím působil jako šéfredaktor Dvojky. Od 1. října 2018 je ředitelkou Hana Ondryášová.\n\nČeský rozhlas Brno vysílá 24 hodin denně jen analogově. Program stanice šíří několik jihomoravských vysílačů na velmi krátkých vlnách:\n\nJiž brzy bude pro Moravu spuštěna frekvence 12D přímo v Brně, obsahovat bude i ČRo Brno. Jedná se o digitální vysílání DAB+. \n\n"}
{"id": "939643", "url": "https://cs.wikipedia.org/wiki?curid=939643", "title": "Lee Tamahori", "text": "Lee Tamahori\n\nLee Tamahori (* 17. června 1950, Wellington) je novozélandský filmový režisér maorského původu.\n\nPůvodně pracoval jako fotograf a asistent režie v osmdesátých letech provozoval studio natáčející reklamní filmy. Jeho celovečerním debutem byla adaptace románu Alana Duffa \"Kdysi byli bojovníky\", naturalisticky popisující život současných velkoměstských Maorů: zánik starých tradic, sociální vyloučení, alkoholismus, promiskuita. Film byl oceněn na festivalech v Benátkách, Rotterdamu a Montrealu. Díky tomuto úspěchu získal Tamahori angažmá v Hollywoodu a natáčel akční a kriminální filmy, režíroval také televizní seriál \"Rodina Sopranů\". Největší úspěch měla bondovka \"Dnes neumírej\", v níž hráli hlavní role Pierce Brosnan a Halle Berry.\n\n\n"}
{"id": "939645", "url": "https://cs.wikipedia.org/wiki?curid=939645", "title": "Kumi Naidoo", "text": "Kumi Naidoo\n\nKumi Naidoo (* 1965, Durban) je jihoafrický aktivista v oblasti lidských práv a generální tajemník lidskoprávní organizace Amnesty International. V minulosti působil jako výkonný ředitel mezinárodní ekologické organizace Greenpeace.\n\n"}
{"id": "939646", "url": "https://cs.wikipedia.org/wiki?curid=939646", "title": "Hasan Şaş", "text": "Hasan Şaş\n\nHasan Gökhan Şaş [hasan šáš] (* 1. srpen 1976, Karataş) je bývalý turecký fotbalista. Hrával na pozici záložníka.\n\nS tureckou fotbalovou reprezentací získal bronzovou medaili na mistrovství světa roku 2002. Na tomto turnaji byl federací FIFA zařazen do all-stars týmu. Celkem za národní tým odehrál 40 utkání a vstřelil 2 góly.\n\nS Galatasaray Istanbul získal v sezóně 1999/2000 Pohár UEFA a následně i Superpohár UEFA. Pětkrát se s ním stal mistrem Turecka (1998–99, 1999-00, 2001–02, 2005–06, 2007–08). Třikrát vyhrál turecký pohár (1998–99, 1999–00, 2004–05).\n"}
{"id": "939656", "url": "https://cs.wikipedia.org/wiki?curid=939656", "title": "Josef Bromovský", "text": "Josef Bromovský\n\nJosef Bromovský (12. listopadu 1841 Nový Bydžov – 8. května 1911 Královské Vinohrady), byl rakouský a český podnikatel a politik, na konci 19. století poslanec Českého zemského sněmu, na přelomu století poslanec Říšské rady.\n\nAbsolvoval reálnou školu v rodném městě, pak vyšší školu v Liberci a v období let 1858–1862 vystudoval pražskou polytechniku. Následně nastoupil do strojírny podnikatele Daňka v Karlíně. Zde od roku 1863 pracoval jako technický úředník. Podílel se na zakládání, projektování a výstavbě akciových cukrovarů (například v Hradci Králové nebo Pečkách). Sám podnikal, roku 1874 se podílel na založení firmy \"Märky, Bromovský & Schulz\" v Hradci Králové, jež měla v příměstských Kuklenách závod na výrobu strojního zařízení pro cukrovary. Stavěla také sama cukrovary (například první cukrovar ve Švédsku). Roku 1885 tato firma získala do dlouhodobého pronájmu Adamovské strojírny, které se potom zaměřily na produkci vodních turbín, parních kotlů, jeřábů, motorů a parních válců. V roce 1889 zde byl vyroben takzvaný Marcusův automobil, první vůz se spalovacím motorem setrojený na území českých zemí. Bromovský byl také autorem několika vynálezů, například zdokonalil původní Wannieckův difuzér z roku 1866, který byl pak pojmenován po něm.\n\nV 80. letech 19. století se zapojil i do zemské politiky. V doplňovacích volbách v roce 1885 byl zvolen v městské kurii (volební obvod Jičín – Nový Bydžov) do Českého zemského sněmu. Patřil k Národní straně svobodomyslné (mladočeské).\n\nZasedal také v Říšské radě (celostátní zákonodárný sbor), kam byl poprvé zvolen ve volbách do Říšské rady roku 1885 za městskou kurii, obvod Praha-Staré Město. Do vídeňského parlamentu se po několikaleté přestávce vrátil ve volbách do Říšské rady roku 1897, nyní za kurii obchodních a živnostenských komor, obvod Praha. V tomto obvodu mandát obhájil i ve volbách do Říšské rady roku 1901. Po volbách v roce 1885 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nZemřel v květnu 1911 ve své vile na Královských Vinohradech. Po jeho smrti byla firma sloučena do koncernu Ringhoffer-Tatra. V průmyslu na manažerských pozicích působil i jeho syn Josef Bromovský mladší.\n\n"}
{"id": "939657", "url": "https://cs.wikipedia.org/wiki?curid=939657", "title": "Běh na lyžích na Zimních olympijských hrách 1998", "text": "Běh na lyžích na Zimních olympijských hrách 1998\n\nBěh na lyžích na Zimních olympijských hrách 1998 v Naganu.\n"}
{"id": "939659", "url": "https://cs.wikipedia.org/wiki?curid=939659", "title": "Ivo Grüner", "text": "Ivo Grüner\n\nIvo Grüner (* 20. prosince 1969 Plzeň) je český politik, od roku 2008 zastupitel a náměstek hejtmana Plzeňského kraje, od roku 1998 zastupitel a místostarosta obce Žihle v okrese Plzeň-sever, člen ČSSD.\n\nV letech 1984 až 1986 studoval na Gymnáziu Plasy a následně byl v letech 1986 až 1989 studentem Střední zemědělská školy v Plasích. V 90. letech 20. století se živil jako zootechnik v Zemědělském obchodním družstvu Bílov (1993–1995) a v akciové společnosti Žihelský statek (1995–1998).\n\nMezi roky 1998 a 2002 byl asistentem poslance (a zároveň svého otce) ČSSD Václava Grünera, v letech 2002 až 2008 pracoval v Českomoravské stavební spořitelně (nejprve jako obchodní zástupce a později jako obchodní ředitel).\n\nIvo Grüner je ženatý a má tři děti. Mezi jeho koníčky patří fotbal, basketbal, stolní tenis, střelectví, cestování a zahraniční vztahy. Žije v obci Žihle v okrese Plzeň-sever.\n\nOd roku 1997 je členem ČSSD. Za stranu neúspěšně kandidoval v komunálních volbách v roce 1998 do Zastupitelstva obce Žihle (skončil jako první náhradník). Obecním zastupitelem se tak stal až po volbách v roce 2002, když vedl kandidátku ČSSD. Mandát pak obhájil ve volbách v letech 2006, 2010 a 2014 (ve všech případech byl lídrem kandidátky). Od roku 1998 je navíc nepřetržitě místostarostou obce.\n\nV krajských volbách v letech 2000 a 2004 kandidoval za ČSSD do Zastupitelstva Plzeňského kraje, ale ani jednou neuspěl. Krajským zastupitelem se tak stal až po volbách v roce 2008. Navíc se v roce 2008 stal náměstkem hejtmana pro oblast regionálního rozvoje, fondů EU a informatiku. Mandát krajského zastupitele pak obhájil jak ve volbách v roce 2012, tak v roce 2016. Působil také jako předseda Výboru Regionální rady Regionu soudržnosti NUTS II Jihozápad. Dne 21. listopadu 2016 byl opět zvolen náměstkem hejtmana pro oblast regionálního rozvoje, fondů EU a informatiky.\n\n"}
{"id": "939662", "url": "https://cs.wikipedia.org/wiki?curid=939662", "title": "Římskokatolická farnost Volfířov", "text": "Římskokatolická farnost Volfířov\n\nŘímskokatolická farnost Volfířov je územní společenství římských katolíků v rámci děkanátu Telč brněnské diecéze s farním kostelem svatého Petra a Pavla.\n\nKostel svatého Petra a Pavla je původně raně gotický, postavený kolem roku 1300, přestavěn byl kolem roku 1500.\nAdministrátorem excurrendo byl od 1. září 2013 P. Mgr. Norbert Jaroslav Žuška, OCarm. Toho od 1. září 2016 vystřídal P. Mgr. Melichar Jozef Markusek, OCarm.\n\nDnem vzájemných modliteb farností za bohoslovce a bohoslovců za farnosti brněnské diecéze je 13. říjen. Adorační den připadá na 15. ledna.\n\n"}
{"id": "939669", "url": "https://cs.wikipedia.org/wiki?curid=939669", "title": "Antares (raketa)", "text": "Antares (raketa)\n\nAntares (do konce roku 2011 Taurus II) je nosná raketa americké firmy Northrop Grumman Innovation Systems (do roku 2018 Orbital ATK, dříve Orbital Sciences Corporation). Na nízkou dráhu (LEO) ve výšce zhruba 200 km vynese pětitunový náklad. Je navržená jako nosič lodě Cygnus, která v rámci programu komerční orbitální dopravy (COTS) americké kosmické agentury NASA dopravuje zásoby na Mezinárodní vesmírnou stanici. Po nehodě během pátého letu raketa prošla modernizací a všechny další lety jsou již ve verzi Antares 230. Plánovány jsou i verze se třetím stupněm.\n\nPrvní stupeň má 2 motory Aerojet AJ-26 na LOX/RP-1. Dohromady mají oba motory tah 3265 kN (na hladině moře; 3630 kN ve vakuu). Motory jsou modifikací sovětských motorů NK-33 původně (v první polovině 70. let 20. století) určených pro raketu N-1, zakoupených Aerojetem. Aerojet motory vybavil moderní elektronikou, adaptoval je k palivu používanému ve Spojených státech a přidal kardanový závěs (kvůli směrování tahu).\n\nNádrže a související vybavení prvního stupně zkonstruovala ve spolupráci s Orbitalem ukrajinská konstrukční kancelář KB Južnoje na základě prvního stupně rakety Zenit, po kterém Antares zdědil průměr 3,9 m. Vyrábí je ukrajinská společnost Južmaš.\n\nDruhý stupeň Castor 30 má jeden motor na pevné palivo. Vyvinula ho americká společnost Orbital ATK úpravou stupně Castor 120. Stupeň má jeden motor s průměrným tahem 293,4 kN (maximální tah je 395,7 kN). V prvních dvou letech Antaru bude použita verze Castor 30A, další dvě rakety Antares použijí vylepšenou verzi Castor 30B. V následujících letech bude používán větší Castor 30XL.\n\nPrůměr hlavy rakety s nákladem je také 3,9 m, výška 9,9 m.\n\nPlánováno je použití rakety též s třetím stupněm BTS odvozeným od platformy GEOStar Orbitalu s motorem na hydrazin a oxid dusičitý; případně třetím stupněm s motorem ATK Star 48BV na pevné palivo.\n\nVerze rakety jsou značeny trojmístným číslem:\nAntares startuje z kosmodromu Mars v sousedství staršího kosmodromu NASA Wallops Flight Center (nazýván též Středoatlantský regionální kosmodrom).\n\n"}
{"id": "939674", "url": "https://cs.wikipedia.org/wiki?curid=939674", "title": "Jan Duben", "text": "Jan Duben\n\nJan Duben, plným jménem Jan Ladislav Duben (4. května 1829 Dražovice – 28. května 1910 Sušice), byl rakouský a český římskokatolický kněz a politik, v 80. letech 19. století poslanec Českého zemského sněmu.\n\nNarodil se roku 1829 v jihozápadních Čechách. V roce 1859 nastoupil jako farář do Nezamyslic. Působil i jako spisovatel a překladatel náboženské literatury, publikoval stati v časopisech.\n\nV 80. letech 19. století se zapojil i do zemské politiky. V zemských volbách roku 1883 byl zvolen v kurii venkovských obcí (volební obvod Sušice – Horažďovice) do Českého zemského sněmu. Byl jediným v etnicky českých volebních okrscích zvoleným kandidátem, který nebyl navržen oficiálním volebním výborem staročechů a mladočechů. Politicky byl nezávislým českým klerikálním kandidátem.\n\n"}
{"id": "939677", "url": "https://cs.wikipedia.org/wiki?curid=939677", "title": "Honda FX650-Vigor", "text": "Honda FX650-Vigor\n\nHonda FX650-Vigor je motocykl japonského výrobce motocyklů Honda, kategorie enduro.\n\nModel FX650-Vigor byl vyráběn v letech 1999-2002. Jeho předchůdcem byl model Honda SLR-650.\n\n"}
{"id": "939682", "url": "https://cs.wikipedia.org/wiki?curid=939682", "title": "Antonín Effmert", "text": "Antonín Effmert\n\nAntonín Effmert, celým jménem Antonín Jan Effmert (25. června 1832 Tábor – 28. března 1899 Praha), byl rakouský a český podnikatel a politik z Českých Budějovic, koncem 19. století poslanec Českého zemského sněmu.\n\nNarodil se v Táboře. Absolvoval střední školy a věnoval se pak kupeckému podnikání. Procestoval četné evropské země a roku 1858 se usadil v Českých Budějovicích, kde si později zřídil obchodní firmu. Od roku 1883 předsedal českobudějovické obchodní komoře. Podílel se s dalšími předáky české komunity v Budějovicích na neúspěšném pokusu o založení českého pivovaru.\n\nV 80. letech 19. století se zapojil i do zemské politiky. V doplňovacích volbách v roce 1885 byl zvolen v kurii obchodních a živnostenských komor (volební obvod České Budějovice) do Českého zemského sněmu. Mandát obhájil v řádných volbách roku 1889 a volbách roku 1895. Na sněmu byl členem poslaneckého klubu staročeské strany.\n\nZasedal v českobudějovickém obecním zastupitelstvu a byl přísedícím obchodního senátu při krajském soudu v Budějovicích. Zastával také funkci člena Státní železniční rady a censora Rakousko-uherské banky. Zasedal v komitétu pro pořádání Jubilejní zemské výstavy v Praze roku 1891 i Národopisné výstavy českoslovanská v Praze roku 1895. Byl mu udělen Řád sv. Řehoře Velikého. Získal též titul císařského rady.\n\nZemřel v březnu 1899 na mrtvici v bytě svého zetě, profesora Františka Fiedlera na Zderazi v Praze.\n\n"}
{"id": "939685", "url": "https://cs.wikipedia.org/wiki?curid=939685", "title": "Akumulační vytápění", "text": "Akumulační vytápění\n\nAkumulační vytápění je takový způsob vytápění, při němž je výroba tepla a využití vyrobeného tepla časově odděleny.\n\nNejčastěji se jedná o druh kamen. Kamna obsahují topná tělesa, která ohřívají akumulační jednotky. Nejčastěji se jedná speciální akumulační cihly, které dokáží udržet vyrobené teplo po předem danou dobu. Ty poté pozvolným procesem uvolňují zbytkové teplo do svého okolí.\n\nVhodné využití tohoto druhu vytápění je všude tam, kde je zapotřebí temperovat daný prostor. Kamna se nejčastěji připojují do energetické sítě . Kamna se obvykle pracují dynamicky dle přidělené sazby elektřiny. Nejčastěji se jedná tato kamna využívají nízký tarif dané sazby. V současnosti lze pro odběr elektřiny s akumulačním vytápění využít dvoutarifové distribuční sazby D57d s 20 hodinami nízkého tarifu denně.\n\nDalší alternativou mohou být tzv. přímotopy s akumulací. Ty fungují na principu zalisovaných topných vláken /vodičů/ v keramických deskách které nahřátím při provozu a následném vypnutí produkují dále teplo akumulací.\n\nDalší ze způsobů využívání akumulační energie je akumulační ohřev vody. Tento způsob ohřevu je realizován bojlerem. Princip spočívá v tom, že voda je ohřívána v době nízkého tarifu dané sazby a spotřebována na základě potřeby.\n"}
{"id": "939687", "url": "https://cs.wikipedia.org/wiki?curid=939687", "title": "Johann Elger", "text": "Johann Elger\n\nJohann Elger (25. ledna 1834 Liberec – 19. srpna 1886 Berlín) byl rakouský a český advokát a politik německé národnosti, v 80. letech 19. století poslanec Českého zemského sněmu a starosta Liberce.\n\nNarodil se v Liberci. Otec Gottfried Elger zde byl tkalcovským mistrem (Tuchmacher). Vystudoval gymnázium v Litoměřicích a pak práva na Karlo-Ferdinandově univerzitě v Praze. Pak nastoupil jako auskultant k soudu v Liberci. Později působil na soudu v Trutnově. V roce 1875 přesídlil zpět do Liberce a otevřel si zde advokátní kancelář. V roce 1880 byl zvolen do obecního zastupitelstva a následujícího roku i do obecní rady. Od ledna 1882 zastával funkci náměstka starosty Liberce. 11. prosince 1885 byl zvolen starostou Liberce.\n\nV 80. letech 19. století se zapojil i do zemské politiky. Ve volbách v roce 1883 byl zvolen na Český zemský sněm za městskou kurii (obvod Liberec).\n\nZemřel náhle po krátké nemoci v srpnu 1886 v Berlíně. Na starostenském postu setrval jen několik měsíců.\n\n"}
{"id": "939688", "url": "https://cs.wikipedia.org/wiki?curid=939688", "title": "Spolkové ministerstvo životního prostředí, ochrany přírody a bezpečnosti reaktorů", "text": "Spolkové ministerstvo životního prostředí, ochrany přírody a bezpečnosti reaktorů\n\nSpolkové ministerstvo životního prostředí, ochrany přírody a bezpečnosti reaktorů (v němčině: \"Bundesministerium für Umwelt, Naturschutz und Reaktorsicherheit\", zkratka \"BMU\") je německé federální ministerstvo zřízené 6. června 1986, v reakci na černobylskou katastrofu.\n\nJeho sídlem je Bonn, ale pobočku má v Berlíně. Od května 2012 zastával post ministra Peter Altmaier (CDU). Od prosince 2013 je ministryní Barbara Hendricksová (SPD).\n\nV prosinci 2013 byla také jeho působnost rozšířena o stavebnictví a ministerstvo bylo přejmenováno na Spolkové ministerstvo životního prostředí, ochrany přírody, stavebnictví a bezpečnosti reaktorů (\"Bundesministerium für Umwelt, Naturschutz, Bau und Reaktorsicherheit\", zkráceně \"BMUB\").\n\n\n"}
{"id": "939696", "url": "https://cs.wikipedia.org/wiki?curid=939696", "title": "Max Hájek", "text": "Max Hájek\n\nMax Hájek (25. března 1835 Rychmburk – 23. srpna 1913 Písek) byl rakouský a český podnikatel a politik, koncem 19. století a na počátku 20. století poslanec Českého zemského sněmu a Říšské rady.\n\nNarodil se v Rychmburku u Skutče, kde jeho otec pracoval jako sládek. Max Hájek se sám také původně vyučil sladovnictví. Cestoval po střední Evropě. V roce 1854 dobrovolně vstoupil do rakouské armády. Koncem 50. let se zúčastnil rakouského tažení v Itálii, v roce 1860 vystoupil z armády v hodnosti poručíka. Vystudoval obchodní školu v Praze a působil pak od roku 1863 jako obchodník v Písku. Od roku 1873 byl členem plzeňské obchodní komory, od roku 1868 zasedal v píseckém obecním zastupitelstvu. V Písku se podílel na založení místní organizace Sokola. Byl mu udělen Řád Františka Josefa.\n\nV 80. letech 19. století se zapojil i do zemské politiky. V doplňovacích volbách v roce 1885 byl zvolen v městské kurii (volební obvod Písek) do Českého zemského sněmu. Mandát zde obhájil v řádných volbách roku 1889, volbách roku 1895 a volbách roku 1901. Na sněmu byl členem klubu staročeské strany. V roce 1895 je již uváděn jako člen mladočeské strany.\n\nZasedal také delší dobu v Říšské radě (celostátní zákonodárný sbor), kam byl poprvé zvolen ve volbách do Říšské rady roku 1885 za kurii obchodních a živnostenských komor, obvod Plzeň. Mandát zde obhájil ve volbách roku 1891, volbách roku 1897 a volbách roku 1901.\n\nPo volbách v roce 1885 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nZemřel v srpnu 1913 na mrtvici.\n\n"}
{"id": "939701", "url": "https://cs.wikipedia.org/wiki?curid=939701", "title": "Římskokatolická farnost Lipolec", "text": "Římskokatolická farnost Lipolec\n\nŘímskokatolická farnost Lipolec je územní společenství římských katolíků v rámci děkanátu Telč brněnské diecéze s farním kostelem svatého Lamberta.\n\nPrvní písemné zmínky o obci jsou v historických pramenech z roku 1390 (některé zdroje uvádějí rok 1399, kdy je zde uváděna fara.\nAdministrátorem excurrendo byl od 1. září 2013 P. Mgr. Norbert Jaroslav Žuška, OCarm. Toho od 1. září 2016 vystřídal P. Mgr. Melichar Jozef Markusek, OCarm.\nDnem vzájemných modliteb farností za bohoslovce a bohoslovců za farnosti brněnské diecéze je 3. listopad. Adorační den připadá na 11. ledna.\n\nVe farnosti se pravidelně koná tříkrálová sbírka. V roce 2017 činil její výtěžek na Dačicku 298 561 korun.\n\n"}
{"id": "939704", "url": "https://cs.wikipedia.org/wiki?curid=939704", "title": "Lavau", "text": "Lavau\n\nLavau je název více francouzských obcí:\n\n"}
{"id": "939705", "url": "https://cs.wikipedia.org/wiki?curid=939705", "title": "Vinařská naučná stezka Valtice", "text": "Vinařská naučná stezka Valtice\n\nVinařská naučná stezka Valtice je jednou z vinařských naučných stezek na Moravě. Vede především vinicemi u Valtic. Její celková délka je cca 5 km a na trase se nachází 19 zastavení ve třech světových jazycích. Návštěvníci jsou zde seznámeni s historií pěstování vinné révy na Valticku, ale také s péčí o vinohrady a se zpracováním révy.\n\nStezka začíná u valtického zámku, od kterého pokračuje po Růžové ulici k vinohradům. Ty obchází cestou podél zámeckého parku až na silničku od \"Celňáku\". Při vstupu na ní se stáčí doprava a silničku kopíruje okolo vinohradů ke kolonádě na Raistně. Kolonáda byla vystavěna jako jeden z lednicko-valtických saletů na nejvyšším místě celého areálu a umožňuje tak rozhled na po širokém okolí. Stezka tady silničku opouští a spolu s červenou turistickou značkou se stáčí doprava a míří k silnici od Valtic na hraniční přechod Valtice/Schrattenberg. Po vyústění na silnici je možné odbočit doleva a dojít k Muzeu železné opony, naučná stezka však míří po silnici doprava zpátky do Valtic. Sem přichází Sobotní ulicí, u domu čp. 48 zahýbá doprava a Kopečnou ulicí se vrací k zámku.\n\n"}
{"id": "939706", "url": "https://cs.wikipedia.org/wiki?curid=939706", "title": "Georg Waldstein", "text": "Georg Waldstein\n\nGeorg Waldstein-Wartenberg (* 17. prosince 1942 v Buchberg am Kamp) pochází z českého šlechtického rodu Valdštejnů.\n\nVyrůstal na zámku Karlslust u města Reteč. Po ukončení střední školy v roce 1962 v Hornu a částečném studiu práv a světového obchodu začal v roce 1966 pracovat jako novinář. Vydával Trend a Kurier a v roce 1982 založil společně s Georgem Wailandem ekonomické noviny \"Gewinn\". V roce 2003 založil společně s Karlem Stipsiczem a investorskou skupinou maďarský ekonomický magazín Haszon. \n\nJeho rodiči jsou Eugen Waldstein-Wartenberg a Marie Elisabeth Croÿ.\n\nOd roku 1982 je ženatý s Bettinou hraběnkou Kielmansegg, s níž má tři děti: Mariellu (* 1969), Eugena (* 1972) a Maximiliana (* 1976)\n\n\n"}
{"id": "939709", "url": "https://cs.wikipedia.org/wiki?curid=939709", "title": "Dloužení vláken", "text": "Dloužení vláken\n\nDloužení vláken (angl.: \"filament drawing\", něm.: \"Verstrecken\") je způsob mechanické úpravy polymerních vláken, kterým se vlákna ztenčují a několikanásobně prodlužují. \nDloužením se usměrňují řetězce molekul (s orientací cca 33 %) do polohy rovnoběžné s osou vlákna(na 80-90%), přilnavost molekul a pevnost vlákna se podstatně zvyšují, zatímco tažnost vlákna se snižuje. \nDloužení je zpravidla zařazeno přímo do procesu výroby vláken, kde se provádí bezprostředně po průchodu materiálu zvlákňovací tryskou. Vlákna z jedné trysky jsou společně vedena přes dloužicí válce (tzv. \"galety\", na snímku soukacího stroje vpravo), které mohou být pro některé druhy materiálu vyhřívány. Zařízení sestává ze dvou nebo více galet, každá následující se zvýšenou obvodovou rychlostí, rozdíl vstupní a výstupní rychlosti může dosáhnout až dvacetinásobku. Dloužená vlákna se pak navíjejí jednotlivě na cívky. \n\nIntenzita dloužení je závislá na rychlosti odvádění materiálu od zvlákňovací trysky a na rozdílu obvodových rychlostí dloužicích válců. Dloužení může probíhat také ve dvou fázích (předorientace / dodloužení), dodloužení se dá spojit se soukáním, skaním nebo s převíjením osnovy.\nRůzné stupně dloužení jsou označovány zkratkou, ve které je způsob úpravy následovně definován: \n\nZvýšení pevnosti vláken dloužením je závislé na druhu materiálu a dalších faktorech (např. u polyesteru se dosahuje cca pětinásobek původní pevnosti, u polyamidu podstatně méně. \n\nPři tzv. \"rychlostním zvlákňování\" \"z taveniny\" může orientace molekul dosáhnout i bez dloužení stupeň \"POY\" nebo i \"FOY\", takže se filamenty jen dodlouží až v textilní výrobě zároveň s tvarováním nebo s jiným způsobem zpracování. \n"}
{"id": "939713", "url": "https://cs.wikipedia.org/wiki?curid=939713", "title": "Běh na lyžích na Zimních olympijských hrách 1994", "text": "Běh na lyžích na Zimních olympijských hrách 1994\n\nBěh na lyžích na Zimních olympijských hrách 1994 v Lillehammeru.\n"}
{"id": "939714", "url": "https://cs.wikipedia.org/wiki?curid=939714", "title": "Vinařská naučná stezka", "text": "Vinařská naučná stezka\n\nVinařská naučná stezka (či pouze Vinařská stezka) je speciální druh naučné stezky, orientované především na vinařství. Nezřídkakdy bývá jejich součástí i možnost degustace vína.\n\nAsi nejznámější oblastí s výskytem vinařských naučných stezek je oblast jižní Moravy. Páteřní stezkou je v tomto případě Moravská vinná stezka. I ta se skládá z několika částí – Mikulovské, Slovácké, Velkopavlovické a Znojemské. Kromě toho zde existuje asi desítka dalších vinařských stezek. Některé jsou krátké a mohou je využívat i pěší turisté, jiné jsou vhodné především pro cykloturisty.\n\n\n\n\n\n\n\n\nPolešovice, Tupesy, Tučapy, Boršice, Buchlovice, Zlechov, Velehrad, Modrá, Staré Město, Uherské Hradiště\n\n\n\n\n\n\n\n\n\n\n\n\n\n\n\n"}
{"id": "939716", "url": "https://cs.wikipedia.org/wiki?curid=939716", "title": "Solanas", "text": "Solanas\n\nPříjmení Solanas nosí více osob:\n\n"}
{"id": "939717", "url": "https://cs.wikipedia.org/wiki?curid=939717", "title": "Leigh", "text": "Leigh\n\nLeigh může být:\n"}
{"id": "939719", "url": "https://cs.wikipedia.org/wiki?curid=939719", "title": "Woodley", "text": "Woodley\n\nPříjmení Woodley nosí více osob:\n\n"}
{"id": "939721", "url": "https://cs.wikipedia.org/wiki?curid=939721", "title": "Jørgen", "text": "Jørgen\n\nJméno Jørgen nosí více osob:\n\n"}
{"id": "939722", "url": "https://cs.wikipedia.org/wiki?curid=939722", "title": "Leth", "text": "Leth\n\nPříjmení Leth nosí více osobností:\n\n"}
{"id": "939724", "url": "https://cs.wikipedia.org/wiki?curid=939724", "title": "Masson", "text": "Masson\n\nPříjmení Masson nosí více různých osob:\n\n"}
{"id": "939725", "url": "https://cs.wikipedia.org/wiki?curid=939725", "title": "Marsh", "text": "Marsh\n\nMarsh může být:\n\n\n\n"}
{"id": "939726", "url": "https://cs.wikipedia.org/wiki?curid=939726", "title": "Znamení Athény (kniha)", "text": "Znamení Athény (kniha)\n\nZnamení Athény (\"The Mark of Athena\") je třetí díl knižní fantasy série \"Bohové Olympu\" od Ricka Riordana vydaný v roce 2012.\n\nProroctví sedmi se začíná naplňovat a skupina řeckých a římských polobohů (Percy, Annabeth, Leo, Piper, Jason, Frank a Hazel) se musí spojit, aby se vydali do rodiště antických bohů, do Říma a Řecka. Musí projít velkými překážkami jako je láska a přátelství. Musí rychle najít tajemná znamení Athény, zavřít bránu Smrti a zachránit Nika dřív než se probudí prastará bohyně Gaia a zničí celou civilizaci.\n"}
{"id": "939727", "url": "https://cs.wikipedia.org/wiki?curid=939727", "title": "Beauvois", "text": "Beauvois\n\nBeauvois může být:\n\n"}
{"id": "939728", "url": "https://cs.wikipedia.org/wiki?curid=939728", "title": "Schnabel", "text": "Schnabel\n\nPříjmení Schnabel nosí více osobností:\n\n\n"}
{"id": "939730", "url": "https://cs.wikipedia.org/wiki?curid=939730", "title": "Haussman", "text": "Haussman\n\nPříjmení Haussman (také Hausman nebo Haussmann) nosily či nosí např. tyto osobnosti:\n\n"}
{"id": "939731", "url": "https://cs.wikipedia.org/wiki?curid=939731", "title": "Hands", "text": "Hands\n\nHands může být:\n\n"}
{"id": "939732", "url": "https://cs.wikipedia.org/wiki?curid=939732", "title": "Jan Pavel (papež)", "text": "Jan Pavel (papež)\n\nJméno Jan Pavel nosili dva papežové římskokatolické církve. \n\n"}
{"id": "939739", "url": "https://cs.wikipedia.org/wiki?curid=939739", "title": "Dita Pecháčková", "text": "Dita Pecháčková\n\nDita Pecháčková (* 5. května 1975) je bývalá šéfredaktorka časopisů o gastronomii, spisovatelka a moderátorka kuchařského pořadu \"Deník Dity P.\" v České televizi.\n\nV sedmnácti odjela na studijní pobyt do Severní Karolíny. Studovala Právnickou fakultu Univerzity Karlovy, ale studium nedokončila a začala pracovat jako produkční speciálních efektů amerických filmů. Také psala příspěvky do rubriky Revue na webu iDNES.cz. V roce 2013 si vzala marketéra Marka Prchala, jejich svatba byla i tématem jednoho dílů seriálu \"Deník Dity P.\" V září 2014 se jim narodil syn David P.\n\nJejí matkou je Marcela Pecháčková, novinářka píšící pro \"Lidové noviny\".\n\n\n\n\n\n"}
{"id": "939740", "url": "https://cs.wikipedia.org/wiki?curid=939740", "title": "Marc", "text": "Marc\n\nJméno Marc nosí více různých osob:\n\n"}
{"id": "939741", "url": "https://cs.wikipedia.org/wiki?curid=939741", "title": "Karl Hielle", "text": "Karl Hielle\n\nKarl Hielle (25. července 1848 Krásná Lípa – 17. listopadu 1891 Vídeň) byl rakouský a český podnikatel a politik německé národnosti, koncem 19. století poslanec Českého zemského sněmu a Říšské rady.\n\nProfesí byl podnikatelem v textilním průmyslu. V roce 1864 absolvoval německou reálku v Praze. Čtyři roky pak studoval na drážďanské polytechnice. Jistý čas potom strávil na cestách v Rusku a Anglii a následně nastoupil do firmy \"Hielle a Wünsche\" v Krásné Lípě. V tomto městě také dlouhodobě zasedal v obecním zastupitelstvu. V roce 1884 se stal členem liberecké obchodní komory.\n\nV 80. letech 19. století se zapojil i do zemské a celostátní politiky. Ve doplňovacích volbách v listopadu 1885 byl zvolen na Český zemský sněm za kurii obchodních a živnostenských komor (obvod Liberec). Ve volbách v roce 1889 zde mandát obhájil. Zasedal také v Říšské radě (celostátní zákonodárný sbor), kam nastoupil 26. dubna 1887 po doplňovací volbě místo Hanse Stingla. Zastupoval zde městskou kurii, obvod Rumburk, Krásná Lípa atd. Mandát obhájil ve volbách do Říšské rady roku 1891.\n\nPatřil mezi německé liberály (takzvaná Ústavní strana). Na Říšské radě zasedal v klubu Sjednocené německé levice, do kterého se spojilo několik ústavověrných proudů německých liberálů.\n\nZemřel v listopadu 1891 na mrtvici. Během schůze Říšské rady se mu udělalo nevolno a odebral se do svého bytu. Zde se po jednom dni jeho stav poněkud zlepšil, ale když vyšel do chodby, upadl, ztratil vědomí a po chvíli zemřel.\n\n"}
{"id": "939742", "url": "https://cs.wikipedia.org/wiki?curid=939742", "title": "Běh na lyžích na Zimních olympijských hrách 1992", "text": "Běh na lyžích na Zimních olympijských hrách 1992\n\nBěh na lyžích na Zimních olympijských hrách 1992 v Albertville.\n"}
{"id": "939744", "url": "https://cs.wikipedia.org/wiki?curid=939744", "title": "Klaus Töpfer", "text": "Klaus Töpfer\n\nKlaus Töpfer (* 29. července 1938 in Wałbrzych, Německo) je německý křesťansko-demokratický politik.\n\nV letech 1987 až 1994 byl ve vládě Helmuta Kohla federálním ministrem životního prostředí. V letech 1998 až 2006 byl výkonným ředitelem Program OSN pro životní prostředí (UNEP).\n"}
{"id": "939745", "url": "https://cs.wikipedia.org/wiki?curid=939745", "title": "Aija Andrejeva", "text": "Aija Andrejeva\n\nAija Andrejeva (* 16. ledna 1986 Ogre, Lotyšská SSR, Sovětský svaz), dříve vystupující pod uměleckým jménem Aisha [aiša], je lotyšská zpěvačka.\n\nNarodila se v rodině sólisty lotyšské hard rockové kapely \"Opus Pro\" Olega Andrejeva.\n\nVe věku 5 let obsadila 2. místo v soutěži mladých zpěváků \"Calis'91\".\n\nZastupovala Lotyšsko na soutěži Nová vlna 2009 v lotyšské Jūrmale a vyhrála cenu sympatie \"Diamantová vlna\".\n\nDne 24. července 2010 ve švédském městě Karlshamn vyhrála Baltic Song Contest 2010. Během koncertu zazpívala dvě skladby - \"What For?\" a \"You really got me going\".\n\nDne 27. února 2010 vyhrála lotyšské národní finále \"Eirodziesma 2010\" a reprezentovala Lotyšsko na Eurovision Song Contest 2010 v norské obci Bærum s písní \"\"What For?\"\".\n\nNedostala se do finále soutěže z 1. semifinále konaného 25. května a skončila na poslední pozici.\n\nNásledující rok vyhlašovala lotyšské hlasy, kdy 12 bodů dostala Itálie.\n\n"}
{"id": "939749", "url": "https://cs.wikipedia.org/wiki?curid=939749", "title": "František Raba", "text": "František Raba\n\nFrantišek Raba (* 27. června 1964 Karlovy Vary) je český kontrabasista a baskytarista. Absolvoval Státní konzervatoř v Praze. Poté působil v Pražském symfonickém orchestru FOK. V letech 1991–1994 hrál na kontrabas v kapele Nerez. Se Zuzanou Navarovou, zpěvačkou a jednou z autorů repertoáru skupiny, během toho spolupracoval také na sólové nahrávce \"Caribe\" (1992), byl také společně s Michalem Tesařem aranžérem alba. Písničky z alba poté hrál se skupinou Caribe Jazz Quintet. V roce 1998 pak byl zakládajícím členem kapely kolem Zuzany Navarové a Ivána Gutiérreze Koa, kde hrál na kontrabas a po smrti Navarové v roce 2004 zde hrál i na baskytaru, zpíval a stal se i jedním z autorů repertoáru. Koa ukončila činnost v roce 2010.\n\nJe dvorním kontrabasistou zpěvačky Jitky Zelenkové, s níž natočil několik alb a doprovází ji taky na jejích vystoupeních.\n\nHrál v prvním českém zpracování muzikálu Jesus Christ Superstar, v orchestru \"Evity\" a dalších muzikálech. Hraje s Jiřím Suchým (např. album \"Znám tolik písní...\", 1996) či ve skupině Camael, častý člen doprovodné kapely sopranistky Markéty Mátlové, je členem doprovodného tria zpěvačky Dáši Zázvůrkové, hostoval při nahrávání řady alb (Radůza: \"Andělové z nebe\", 2001, \"Při mně stůj\", 2003, \"V hoře\", 2005; Martina Trchová: \"Čerstvě natřeno\", 2005; Ivan Hlas: \"Vítr ve vlasech\", 2014; Markéta Mátlová: Simple Thing, 2014, Perfect Day, 2016).\n\nV současnosti také hraje v Národním divadle v představení \"Bláznivý den aneb Figarova svatba\"\n\nOd ledna roku 2017 se stal členem hudební skupiny Prague Queen.\n"}
{"id": "939751", "url": "https://cs.wikipedia.org/wiki?curid=939751", "title": "Alois Jansa", "text": "Alois Jansa\n\nAlois Jansa (1838 Jablonné nad Orlicí – 28. ledna 1900 Praha) byl rakouský a český advokát a politik, koncem 19. století poslanec Českého zemského sněmu a Říšské rady.\n\nVystudoval gymnázium v Hradci Králové a pak práva na Karlo-Ferdinandově univerzitě v Praze. Nastoupil jako koncipient do právní kanceláře Karla Leopolda Klaudyho v Praze, později působil jako samostatný advokát v Jičíně. Byl aktivní i ve veřejném životě. Byl členem správní rady staročeského tiskového podniku, vydávajícího list Národní politika. Rodné Jablonné nad Orlicí mu udělilo čestné občanství.\n\nV 80. letech 19. století se zapojil i do zemské a celostátní politiky. V doplňovacích volbách v roce 1881 byl zvolen v městské kurii (volební obvod Jičín – Nový Bydžov) do Českého zemského sněmu. Mandát zde obhájil v řádných volbách roku 1883. Na mandát rezignoval roku 1885. Byl členem staročeské strany.\n\nZasedal také v Říšské radě (celostátní zákonodárný sbor), kam byl zvolen ve volbách do Říšské rady roku 1879 za kurii městskou, obvod Jičín, Sobotka atd.\n\nPo volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Na Říšské radě vystupoval aktivně zejména v letech 1882–1883, kdy Gundaker Wurmbrand-Stuppach předložil návrh na uzákonění němčiny coby státního jazyka a Eduard Herbst zase předložil návrh, aby byla zrušena Stremayrova jazyková nařízení. Obě tyto iniciativy Jansa odmítal.\n\nNa sklonku života pobýval v Praze. Zde v lednu 1900 zemřel.\n\n"}
{"id": "939752", "url": "https://cs.wikipedia.org/wiki?curid=939752", "title": "Norbert Röttgen", "text": "Norbert Röttgen\n\nNorbert Röttgen (2. července 1965, Meckenheim, Německo) je německý křesťansko-demokratický politik. V letech 2009 až 2012 byl ve vládě Angely Merkelové federálním ministrem životního prostředí.\n"}
{"id": "939753", "url": "https://cs.wikipedia.org/wiki?curid=939753", "title": "American Idol", "text": "American Idol\n\nAmerican Idol je americká reality-pěvecká soutěž, kterou vytvořil Simon Fuller. Produkovala ji společnost 19 Entertainment, distributorem byla firma FremantleMedia North America. Dne 11. června 2002 ji začala vysílat televize Fox jako přídavek k formátu idolů na základě britského pořadu \"Pop Idol\" (na její bázi vznikly i soutěže \"Česko hledá SuperStar\" a \"Česko Slovenská Superstar\"). Od té doby se \"American Idol\" stal jedním z nejúspěšnějších pořadů v historii americké televize. Vítězové určeni diváky v patnácti sériích jsou:  Kelly Clarkson, Ruben Studdard, Fantasia Barrino, Carrie Underwood, Taylor Hicks, Jordin Sparks, David Cook, Kris Allen, Lee DeWyze, Scotty McCreery,Phillip Phillips, Candice Glover, Caleb Johnson, Nick Fradiani a Trent Harmon.\n\nPůvodní porota se skládala s hudebního manažera a nahrávacího producenta Randyho Jacksona, zpěvačky a choreografky Pauly Abdul a hudebního manažera Simona Cowella. V poslední sérii v porotě seděli country zpěvák Keith Urban, zpěvačka a herečka Jennifer Lopez a jazzový zpěvák Harry Connick, Jr. V předchozích sériích byli porotci například rapperka Nicki Minaj, zpěvačka Mariah Carey, moderátorka Ellen DeGeneres nebo producentka Kara DioGuardi.\n\nPrvní sérii moderovali Ryan Seacrest a Brian Dunkleman, další série už moderoval Seacrest sám.\n\nSoutěžící se mohou do soutěže přihlásit pokud jsou ve věku 15 až 28 let. V prvních třech sériích byl minimální věk 16 a maximální věk 24, ale horní limit byl navýšen ve čtvrté sérii na 28 a spodní limit byl snížen na 15 v desáté sérii. Soutěžící musí být rezidenti Spojených států amerických a nemohli se již zúčastnit soutěže, pokud se v předchozích sériích dostali do pokročilejšího stádia soutěže a pokud měli nahrávací smlouvu.\n\nSoutěžící museli projetí třemi stadii konkurzů. Prvním byl krátký konkurz s pár dalšími soutěžícími před porotou, která se mohla skládat z producentů soutěže. Přesto, že se konkurzů v každém městě zúčastnilo přes 10 000, pouze pár stovek z nich si zazpívalo před producenty, kteří je nemuseli poslat dál. Když se dostali přes \"konkurz producent\" mohli nastoupit před porotu, což je jediný konkurz, který je viděn na televizních obrazovkách. Ti, vybraní porotou jsou poslání do Hollywoodu.\n\nV Hollywoodu soutěžící vystupovali individuálně či ve skupinách v několika kolech. Do desáté série byly tři kola eliminace. V prvním kole soutěžící vytvořili skupiny, ale vystupovali individuálně. V dalším kole soutěžící utvořili menší skupiny a vystoupili se společnou písničkou. V posledním kole soutěžící vystoupil sám s písničkou, kterou si sám vybral a mohl ji zpívat a capella nebo s kapelou – různé v každé sérii. Ve druhé a třetí sérii byli soutěžící požádání, aby napsali vlastní písničku nebo složili melodii po prvním kole. V sedmé sérii soutěžící mohli po sólo vystoupení a po souhlasu poroty přeskočit druhé kolo a mohli rovnou do kola posledního. Ve dvanácté sérii výkonní producenti soutěžící rozdělili na ženy a muže a vybrali členy, kteří utvořili skupiny ve skupinovém kole.\n\nV desáté a jedenácté sérii bylo další kolo v Las Vegas, kde soutěžící vystoupili ve skupinách podle tématu, následovalo poslední sólové kolo. Na konci soutěže bylo 24 až 36 soutěžících vybráno do semifinálového kola. Ve dvanácté sérii přišla kola Náhlé smrti, kde porota musela vybrat pět dívek a pět chlapců každý večer (čtyři večery), aby vytvořili semifinálovou top 20. Ve třinácté sérii bylo přidané kolo nazvané \"Hollywood nebo domů\", kde soutěží, u kterých si porota nebyla až tak jistá, museli vystoupit hned po přistání v Los Angeles a byli požádáni, aby vystoupili, a ti kteří tak nezaujali, byli posláni zpět domů, bez toho, aby se dostali do Hollywoodu.\n\nPrvní tři série byli semifinalisté rozděleni do různých skupin a vystupovali ve svém večeru. V první sérii byly tři skupiny po deseti, kdy top tři soutěžích z každého večera postoupila do finále. Ve druhé a třetí sérii byli čtyři skupiny po osmi a top dvojka postoupila do finále. Tyhle série také nabízeli kola Divoké karty, kde soutěžící, kteří nepostoupili, dostali další šanci. Od sedmé série byli soutěžící rozděleni podle pohlaví.\n\nFinálová kola vysílalo CBS Television City v Los Angeles živě, před diváky. Finále trvalo osm týdnů a v první sérii, jedenáct v dalších sériích až do desáté a jedenácté, které trvaly týdnů dvanáct, dvanáctá série trvala deset týdnů a třináctá trvala třináct týdnů. Každý soutěžící vystoupil z písničkou podle tématu týdne například: disco, Michael Jackson, The Beatles, velké skupiny etc.\n\nDvou-hodinová finálová epizoda série, kde se rozhodlo o vítězovi se vysílala z Dolby Theatre v první, třetí až šesté, čtrnácté a patnácté řadě. V Gibson Amphitheatre se konalo finále druhé řady. Od sedmé do třinácté řady se vysílalo z Nokia Theatre, které má kapacitu více jak 7 000 diváků.\n\nVítěz získává nahrávací smlouvu a kontrakt s 19 Management. Všichni vítězové vydělali za první rok od výhry nejméně jeden milion dolarů. I ti co nevyhráli získali nahrávací smlouvy s velkými společnostmi, ti co skončili na druhém místě mohli čekat nejméně smlouvu na singl. Od čtrnácté série soutěžící získávali smlouvy s Big Machine Records. Do té doby se podepisovaly smlouvy s BMG/Sony (1.-9. série) a UMG (10. -15. série).\n"}
{"id": "939754", "url": "https://cs.wikipedia.org/wiki?curid=939754", "title": "Ford Racing", "text": "Ford Racing\n\nFord Racing je závodní odvětví automobilky Ford. V současnosti se zaměřuje na Rally, NASCAR, Mistrovství světa cestovních vozů, V8 SuperCars, Grand-Am, FIA GT, Formule Drift, Formule Ford a ADAC GT Masters. Tým má za sebou mnoho titulů v rally a známý jeho rallyový model je Ford RS200. V současnosti je jejich voze Ford Fiesta RS WRC.\n\nFord do rally postavil mnoho aut dnes má mnoho vozů Fiesta a vyvíjí další. Jsou tu: Fiesta S2000, Fiesta RS WRC, Fiesta R2, Fiesta RRC a nejnovější Fiesta R5. Série Fiest nahradila předchozí sérii Focusů které nahradily předtím Escorty a ty Sierry. Poslední titul v poháru konstruktérů Ford vyhrál s Focusem WRC v roce 2007 s jezdci Marcusem Grönholmem a Mikkem Hirvonenem. Dnes V Rally provozuje tým Qatar M-Sport World Rally Team s jezdci Madsem Ostbergem, Jevgenijem Novikovem, Nasserem Al Attiyahem a lídrem týmu Thierry Neuvillem. Šéfem týmu je Malcolm Wilson.\n\nJiž před tím ale tým připravoval vozy Ford Lotus Cortina a Ford Escort a Ford Capri první generace. Velice úspěšným vozem se stal Escort RS 1800 postavený na základu druhé generace. V éře skupiny B se tým od sezony mistrovství světa v rallye 1986 účastnil s vozem Ford RS200. Po zrušení skupiny B se chvíli objevovaly vozy Escort RS2000, ale výraznějších úspěchů získal tým s upraveným vozy Ford Sierra Cosworth, Sierra RS Cosworth a Sierra XR4i. Po diskvalifikaci týmu Toyota Motorsport se hlavní hvězdou týmu stal Carlos Sainz. V sezoně 1996 získal s vozem Ford Escort RS Cosworth titul vicemistra.\n\nOd následující sezony vstoupily v platnost předpisy o kategorii WRC a tým Ford byl jeden z prvních dvou, které se do této kategorie zapojily. Od sezony 1999 začal tým nasazovat Ford Focus WRC a stal se tak prvním týmem mistrovství světa, který představil druhý vůz specifikace WRC. Týmovým jezdcem se stal Colin McRae, který v týmu vydržel až do sezony mistrovství světa v rallye 2003. Toho od roku 2000 doplnil navrátivší Sainz a Francois Delecour. V nižší kategorii tým pravidelně nasazoval vozy Ford Puma Kit Car a Puma S1600. Když Puma zestárla, nahradil jí nový typ Ford Fiesta S1600.\n\nOd roku 2002 se v týmu objevil ještě Markko Märtin. Focus byl kompletně přepracován v roce 2003, kdy do týmu přišel Mikko Hirvonen. Od roku 2006 byl představen speciál na základě druhé generace Focusu. Členem týmu se stal Marcus Grönholm. Od roku 2010 se tým začal angažovat i v šampionátech IRC a SWRC s novým vozem Ford Fiesta S2000. Prvním startem tohoto vozu byla Rallye Monte Carlo 2010, kde Hirvonen zvítězil. Od sezony Mistrovství světa v rallye 2011 tým startuje s vozy Ford Fiesta RS WRC.\n"}
{"id": "939755", "url": "https://cs.wikipedia.org/wiki?curid=939755", "title": "Sarzana", "text": "Sarzana\n\nSarzana je italské město v provincii Ligurie, ležící 15 km východě od města La Spezia. V roce 2011 mělo město 21 730 obyvatel.\n\nPrvní písemná zmínka o městě pochází z roku 963. Pro svoji strategickou polohu v údolí řeky Magra často měnilo majitele: Pisa, Florencie, Janov a nakonec Sardinské království.\n\nNejdůležitějšími památkami města je pevnost Firmafede a katedrála Nanebevzetí Panny Marie ze 13. století.\n\n21. července 1921 se ve městě odehrála bitva mezi místními karabiniéry a fašisty, kteří se pokusili město obsadit, ale byli odraženi. Boje si vyžádaly 14 mrtvých.\n\n\nDo roku 1512, kdy se odstěhovali na Korsiku, žila ve městě rodina Buonaparte, předkové Napoleona I., ve městě se proto konají napoleonské slavnosti.\n\n\n"}
{"id": "939757", "url": "https://cs.wikipedia.org/wiki?curid=939757", "title": "Musiqq", "text": "Musiqq\n\nMusiqq [mjuzik] je lotyšské duo, které bylo založeno v roce 2009. Dne 23. února 2011 vyhráli lotyšský národní výběr pro Eurovision Song Contest 2011 v Německu s písní \"\"Angel in Disguise\"\".\n\nDuo Musiqq se skládá ze dvou zpěváků, kterými jsou Marats Ogļezņevs (* 28. června 1983) a Emīls Balceris (* 7. července 1992). Některé z písní dua \"\"Klimata kontrole\"\", \"\"Abrakadabra\"\" a \"\"Dzimšanas diena\"\" se stali v Lotyšsku radiovými hity.\n\nMarats Ogļezņevs byl dříve znám jako skladatel a zpěvák hip hopového počinu \"Device\".\n\n\n"}
{"id": "939759", "url": "https://cs.wikipedia.org/wiki?curid=939759", "title": "Doba jedová", "text": "Doba jedová\n\nDoba jedová je kniha toxikologa Jiřího Patočky a fyzioložky Anny Strunecké, kterou vydalo nakladatelství Triton a která se stala v roce 2011 nejprodávanější knihou v kategorii „odborná a populárně naučná kniha pro dospělé“.\n\nKniha se věnuje řadě kontroverzních témat jako potravinářská aditiva nebo očkování. K dílu vznesl připomínky Jiří Heřt z Českého klubu skeptiků Sisyfos, mimo jiné kritizuje, že autorka přejímá některé informace od zdrojů, které Heřt považuje za nevhodné a v některých případech se kloní k autorům, kteří konkrétní látky považují za nebezpečné oproti studiím, které jejich nebezpečnost neprokázaly.\n\n"}
{"id": "939760", "url": "https://cs.wikipedia.org/wiki?curid=939760", "title": "Per ardua ad astra", "text": "Per ardua ad astra\n\nPer ardua ad Astra (česky \"Přes nepřízeň osudu ke hvězdám\" popř \"Přes překážky ke hvězdám\") je oficiální motto RAF a ostatních vzdušných sil spadajících pod území Commonwealthu, jako např. RAAF, RCAF nebo RNZAF. Používání tohoto motta pocházejícího z latiny se datuje od roku 1912, kdy začalo být používáno nově vznikajícími Royal Flying Corps. \n\nS myšlenkou oficiálního motta Britských vzdušných sil přišel plukovník Frederick Sykes. Mělo se jednat o motto, které by povzbudilo soudržnost, bojovnost a solidaritu (esprit de corps) v právě vznikajících leteckých jednotkách. Faktické znění motta jak ho známe dnes se vztahuje k poručíkovi J. S. Yulemu, který v jedné debatě, s nižšími důstojníky, na téma nového motta uvedl frázi \"Sic itur ad Astra\"od antického básníka Vergilia. Yule poté motto pozměnil na dnes znamé \"Per ardua ad Astra\". Toto znění bylo nakonec předáno plukovníkovi Sykesovi, který ho schválil. Námět byl později předán ministerstvu války a následně králi, který definitivně potvrdil jeho přijetí. \nNa otázku odkud motto pochází lze odpovědět následovně: Poručík Yule v době debat nad novým mottem četl knihu \"The People of the Mist\" od sira Henryho Ridera Haggarda. V první kapitole této knihy se totiž vyskytuje pasáž – \"Po jeho pravici se nacházely dvě majestátní, krásně opracované železné brány, podepřené kamennými pilíři na jejichž vrcholu stáli Gryfové z černého mramoru objímající erby s nápisem Per ardua ad Astra\". Je možné, že právě tato pasáž vzbudila v čtenáři tolik požadovanou a důležitou esprit de corps. \nAvšak dodnes není úplně jasné odkud dotyčnou frázi převzal samotný autor knihy sir Henry Rider Haggard, jedno z možných vysvětlení se vztahuje k jeho rodinnému původu, Haggard byl totiž potomek irské rodiny Mulvany, která tuto frázi používala jako rodinné motto po několik století – původně překládáno jako \"Přes obtíže ke hvězdám\" (Through Struggles to the Stars). Spolehlivý překlad hesla je však nejistý stejně jako jeho původ. Navíc někteří odborníci mají tuto frázi za nepřeložitelnou díky faktu, že slova \"Ardua\" (např. strmý, příkrý) a \"Astra\" mohou mít mnoho různorodých významů. Avšak v rámci RAF a ostatních vzdušných sil Commonwealthu je nadále překládán jako \"Přes nepřízeň osudu ke hvězdám\".\n"}
{"id": "939761", "url": "https://cs.wikipedia.org/wiki?curid=939761", "title": "Rezoluce Rady bezpečnosti OSN č. 733", "text": "Rezoluce Rady bezpečnosti OSN č. 733\n\nRezoluce Rady bezpečnosti OSN č. 733 (S/RES/733) přijatá jednomyslně 23. ledna 1992, na základě návrhu somálské vlády, zaváděla okamžité a úplné embargo na dovoz zbraní do Somálska za účelem obnovení pořádku a stability v zemi. Rada postupovala v souladu s kapitolou VII Charty OSN.\n\nRada vyzvala generálního tajemníka OSN Butrus Butrus-Ghálího k okamžitým akcím na zvýšení objemu humanitární pomoci postižené somálské populaci, prostřednictvím OSN i dalších mezinárodních organizací. Také jej požádala, aby se spolu s generálními tajemníky Organizace africké jednoty a Arabské ligy snažil kontaktovat všechny strany konfliktu v Somálsku a dohodnout volný pohyb pro dodávky humanitární pomoci.\n\nRezoluce 733 vyzývala všechny strany ke garanci bezpečnosti pro humanitární pracovníky v Somálsku a vyzývala všechny členské státy k podpoře projektu. Rezoluce nezohlednila návrhy na případné vytvoření mírových jednotek, jelikož některé členské státy váhaly ohledně případného financování akce, jiné, například USA, odmítaly intervenci, jelikož zde nebylo pozvání od žádné ze stran v somálském konfliktu nejvíce zainteresovaných.\n\n"}
{"id": "939762", "url": "https://cs.wikipedia.org/wiki?curid=939762", "title": "MOL liga 2012/2013", "text": "MOL liga 2012/2013\n\nSezóna 2012/2013 byla 5. sezónou MOL ligy. Mistrem se stal tým Dunaújvárosi Acélbikák.\n\n\n\n Oficiální stránky ligy\n"}
{"id": "939765", "url": "https://cs.wikipedia.org/wiki?curid=939765", "title": "Mistrovství světa v rallye 2012", "text": "Mistrovství světa v rallye 2012\n\nMistrovství světa v rallye 2012 bylo 40. sezonou MS. Začalo se na Rallye Monte Carlo a skončilo na Španělské rally.\n"}
{"id": "939767", "url": "https://cs.wikipedia.org/wiki?curid=939767", "title": "Enriquillo", "text": "Enriquillo\n\nEnriquillo je slané jezero v Dominikánské republice na ostrově Hispaniola. Nachází se na jihozápadě státu v provinciích Independencia a Bahoruco, je bezodtoké a jeho hladina se nachází pod úrovní mořské hladiny. Jedná se o největší jezero na karibských ostrovech, nachází se stejně jako blízké jezero Étang Saumâtre v příkopové propadlině, která v minulosti byla součástí mořského průlivu spojujícího záliv Neiba (Dominikánská republika) a Port-au-Prince (Haiti). Na severu je ohraničeno pohořím Sierra de Niebla a na jihu Sierra de Bahoruco. Jezero a okolní břehy jsou součástí národního parku \"Lago Enriquillo e Isla Cabritos\" o rozloze 404 km². V centrální části jezera leží ostrov Isla Cabritos.\n\nEnriquillo je jedno z mála slaných jezer na světě, která jsou obývána krokodýly, nachází se zde významná populace krokodýla amerického. Žije zde např. endemický leguán nosorohý (\"Cyclura cornuta\") a leguán Ricordův (\"Cyclura ricordi\") či několik druhů plameňáků.\n\nOd roku 2007 se vodní plocha jezera Enriquillo, stejně jako blízkého Étang Saumâtre zvyšuje. V roce 2007 byla vodní plocha jezera 23 426 ha, v roce 2009 rozloha dosahovala 28 134 ha, zatímco v roce 2012 již 33 425 ha, což představuje nárůst o 42 % během pěti let. Jezero se rozšiřovalo především v jihovýchodní a západní části. Vybřežení jezera a jeho pozvolné rozlévání do okolní krajiny postihlo přilehlé vesnice, je zaplavována zemědělská půda, zdejší obyvatelé se museli přestěhovat. Objem vody se začal zvyšovat po intenzivních hurikánech v letech 2007 a 2008. Od začátku nárůstu objemu a plochy jezera bylo zpracováno několik studií a výzkumů ohledně příčin tohoto jevu. Mezi výsledky jednotlivých studií panuje rozpor, jako příčiny bývají uváděny nejčastěji zvýšené dešťové srážky, dále pak snížená evapotranspirace, hydrogeologické podmínky území, změna mikroklimatu, odlesňování okolí jezera.\n"}
{"id": "939771", "url": "https://cs.wikipedia.org/wiki?curid=939771", "title": "Rezoluce Rady bezpečnosti OSN č. 746", "text": "Rezoluce Rady bezpečnosti OSN č. 746\n\nRezoluce Rady bezpečnosti OSN č. 746 (S/RES/746) přijatá jednomyslně 17. března 1992, povrdila platnost dříve schválené rezoluce č. 733 a přivítala dohodu o zastavení palby v Mogadišu. Rada vzala na vědomí zprávu generálního tajemníka OSN Butrus Butrus-Ghálího a vyzvala k pokračování dodávek humanitární pomoci do Somálska. Podpořila také návrh generálního tajemníka na vyslání týmu technické podpory.\n\nRada vyzvala všechny strany somálského konfliktu k dodržování příměří z 3. března 1992 a k jejich další spolupráci s generálním tajemníkem a s pracovníky OSN a dalších mezinárodních organizací na dopravě humanitárních dodávek k somálskému obyvatelstvu. Rada také podpořila vyslání týmu technické podpory (UNOSOM I), který by na místě zajistil logistickou podporu pro rozvoz pomoci. Vyzvala také všechny strany somálského konfliktu ke garanci bezpečnosti pro členy týmu.\n\nRada také podpořila další spolupráci mezi Organizací africké jednoty, Arabskou ligou a generálním tajemníkem OSN v naději na svolání celonárodní konference o usmíření v Somálsku.\n\n"}
{"id": "939787", "url": "https://cs.wikipedia.org/wiki?curid=939787", "title": "Liturgická kniha", "text": "Liturgická kniha\n\nLiturgická kniha je uspořádaný soubor liturgických textů, modliteb nebo duchovních písní, popřípadě doplněný o některý liturgický předpis (například mešní řád), liturgický kalendář, instrukce pro účastníky bohoslužeb či pobožností anebo jiné související informace. Původně byly liturgické knihy zhotovovány jako manuskripty (v této podobě se užívaly až do poloviny 16. století), později začaly být vydávány tiskem v jednom či více svazcích. Pro rozvoj křesťanských liturgických knih bylo významné období středověku, kdy vznikaly první ucelené příručky pro oslavu liturgie a jejich pomocí bylo křesťanství šířeno. Byly rozděleny podle účelu, kterému slouží.\n\n"}
{"id": "939788", "url": "https://cs.wikipedia.org/wiki?curid=939788", "title": "Orbital Sciences Corporation", "text": "Orbital Sciences Corporation\n\nOrbital Sciences Corporation (OSC), běžně pouze Orbital, byla americká společnost věnující se produkci a vypouštění umělých družic Země, výrobě systémů a prvků protiraketové obrany, vývoji a výrobě nosných raket a vývoji, výrobě a provozování kosmické lodě Cygnus. Společnost sídlila v Dullesu ve Virginii ve Spojených státech amerických.\n\nV roce 2015 došlo ke sloučení Orbitalu a několika divizí Alliant Techsystems. Dohromady daly vzniknout nové společnosti jménem Orbital ATK.\n\nOrbital Sciences Corporation založili roku 1982 David Thompson, Bruce Ferguson a Scott Webster. Roku 1983 uzavřela první kontrakt s NASA – na vývoj urychlovacího stupně TOS (Transfer Orbit Stage). Vyvíjela a stavěla satelity, roku 1990 proběhl první start rakety Pegasus. Do roku 2000 Pegasy vynesly 69 satelitů. Později společnost Orbital vyvinula a provozovala i rakety Minotaur a Taurus.\n\nRoku 1997 se od Orbitalu oddělila jeho divize satelitní fotografie \"Orbital Space Imaging\", která se roku 2013 sloučila s DigitalGlobe do společnosti GeoEye. Roku 2010 Orbital koupil kosmickou divizi (Advanced Information System's Satellite division) společnosti General Dynamics. Téhož roku se zapojil do programu komerční orbitální dopravy (COTS) americké kosmické agentury NASA.\n\nOd roku 1982 do roku 2015 Orbital dodal zákazníkům přes 140 umělých družic Země. Zprvu se specializoval na malé komunikační, vojenské a vědecké satelity, po akvizici satelitní divize General Dynamics se jeho záběr rozšířil i na vědecké a vojenské družice střední velikosti.\n\nV oblasti nosných raket se Orbital zaměřil na vývoj a výrobu lehkých nosičů. Od roku 1990 nabízel rakety Pegasus o nosnosti 443 kg na nízkou oběžnou dráhu. Od roku 1994 k Pegasům přidal raketu Taurus o nosnosti 1 320 kg na nízkou dráhu. Od roku 2000 do roku 2015 společnost Orbital používala též rakety Minotaur, které mohou vynést na nízkou oběžnou dráhu 580 kg (verze Minotaur I) až 1700 kg (verze Minotaur IV). Minotaur V (první let v září 2013) má nosnost 532 kg na dráhu přechodovou ke geostacionární. Jako účastník programu komerční orbitální dopravy (COTS) americké kosmické agentury NASA Orbital vyvinul nosnou raketu Antares (původně Taurus II, poprvé vzlétl v dubnu 2013) s nosností 5000 kg na nízkou dráhu a nákladní kosmickou loď Cygnus určenou pro dopravu nákladu na Mezinárodní vesmírnou stanici.\n\nOrbital se podílel na testech protiraketové obrany prováděných \"Missile Defense Agency\" a dalšími složkami ozbrojených sil USA. Pro testy dodával jak cílová „nepřátelská“ tělesa, tak systémy pohonu – nosiče (\"Orbital Booster Vehicle\") pro antirakety.\n\n"}
{"id": "939790", "url": "https://cs.wikipedia.org/wiki?curid=939790", "title": "Andrew Shaw", "text": "Andrew Shaw\n\nAndrew Shaw (* 20. července 1991, Belleville, Ontario, Kanada) je kanadský hokejový útočník hrající v týmu Montreal Canadiens v severoamerické lize (NHL). V letech 2013 a 2015 byl součástí týmů Chicago Blackhawks, které dokázaly vyhrát Stanley Cup.\n\nDo OHL vstoupil v sezoně 2008-09 v dresu Niagara IceDogs. V sezoně 2009-10 byl nejtrestanějším hráčem svého týmu s 129 trestnými minutami v 68 utkáních. Třetí a poslední sezonu strávil v týmu Owen Sound, kam byl během léta vyměněn. V novém působišti byl také nejtrestanějším hráčem týmu s 135 TM v 66 utkáních, ale k tomu dokázal i přidat 54 bodů (22+32). V počtu trestných minut byl na 11. místě v celé OHL. V playoff pomohl svému týmu 17 body (10+7) ve 20 utkáních k zisku titulu v OHL. Zároveň byl nejtrestanějším hráčem celého playoff, když nasbíral 53 TM. Dařilo se mu i při následné účasti Owen Sound na Memorial Cupu, kde byl nejproduktivnějším hráčem celého turnaje se 7 body (2+5) ve 4 utkáních. Za tento výkon získal cenu Eda Chynowetha a zároveň byl zařazen do All-Star týmu turnaje. Během kariéry v OHL odehrál 190 utkání, ve kterých nasbíral 107 bodů (41+66) a 361 TM.\n\nAčkoliv mohl být vybrán na draftu NHL již v roce 2009, řada na něj došla až při draftu 2011 v 5. kole, kdy si jej jako 139. hráče celkově vybrali Blackhawks. V srpnu smlouvu pro AHL s Rockfordem a v září se zúčastnil i přípravného kempu Blackhawks na novou sezonu, kde odehrál 1 přípravný zápas. Po pomalejším startu v AHL se v listopadu a v prosinci dostal do formy. Blackhawks se jeho výkony zalíbily natolik, že s ním podepsali 3. ledna 2012 smlouvu a povolali jej do týmu. K prvnímu utkání v NHL nastoupil 5. ledna 2012 ve Philadelphii a hned vstřelil svůj první gól Bryzgalovovi a přidal i první bitku. V polovině února byl ještě na 2 týdny poslán zpět do AHL, ale zbytek sezony dokončil v Chicagu. V NHL i AHL měl shodné statistiky, když nasbíral 23 bodů (12+11), akorát v NHL mu na to stačilo o zápas méně. V playoff NHL nebodoval a ve 2. utkání série proti Phoenixu si vysloužil suspenzaci na 3 utkání za střet s brankářem Smithem.\n\nKvůli výluce před sezonou 2012-2013 zahájil sezonu v Rockfordu, kde odehrál 28 zápasů s 14 body (8+6) a 84 TM. Po skončení výluky se přesunul do Chicaga, kde hrál oproti předchozí sezoně, kdy hrál na křídle na pozici 3. centra. Odehrál všech 48 zápasů zkrácené sezony a k 15 bodům (9+6) přidal i 38 TM. V playoff přidal v 23 zápasech 9 bodů (5+4) a 35 TM a byl nejtrestanějším hráčem Blackhawks v playoff a 2. nejtrestanějším ze všech hráčů playoff NHL. Vstřelil vítězný gól ve 3. prodloužení 1. zápasu finále NHL proti Bostonu, když po Rozsívalově střele a teči Bollanda tečoval puk mimo dosah Raska. V 6. finálovém zápase utrpěl tržnou ránu na obličeji, ale po zašití pokračoval v zápase. Stanley Cup pak přebíral se zkrvavenou tváří. Později stehy z této rány prodal v dobročinné aukci.\n\nV sezoně 2013-14 nastřílel 20 branek a celkem nasbíral 39 bodů v 80 zápasech. Byl 2. nejtrestanějším hráčem klubu s 76 TM. 12. listopadu 2013, prodloužil s Blackhawks smlouvu o 2 roky s ročním cap hitem 2 miliony dolarů. V playoff musel vynechat kvůli zranění 7 zápasů, ale i tak si při cestě Blackhawks do finále konference připsal 8 bodů (2+6) ve 12 zápasech.\n\nNásledující ročník už statisticky tak úspěšný nebyl. Shaw si v něm v 79 utkáních připsal 26 bodů za 15 branek a 11 asistencí, ovšem ve vyřazovacích bojích se s 12 body (5+7) ve 23 duelech výrazně podílel na druhém Stanley Cupu od roku 2013. V sezóně 2015/16 zaznamenal svůj druhý nejlepší počin v kariéře - 34 bodů (14+20) v 78 střetnutích. Blackhawks skončili v Centrální divizi na třetím místě a v celé Západní konference na čtvrtém, a v play off tak narazili na svoje soky ze St. Louis. S nimi v sedmi utkáních prohráli, nepomohly ani skvělé bodové příspěvky Shawa, jenž dvakrát skóroval a přidal čtyři asistence.\n\nChicago se už od roku 2010, kdy poprvé vyhrálo Stanley Cup, potýkalo s problémy s platovým stropem, které po vítězství v roce 2015 vyústily ve výměny Brandona Saada a Patricka Sharpa, a protože Shaw požadoval zvýšení platu, vyměnil ho generální manažer Stan Bowman do Montreal Canadiens. \n\n"}
{"id": "939797", "url": "https://cs.wikipedia.org/wiki?curid=939797", "title": "Chačkar", "text": "Chačkar\n\nChačkar (arménsky \"խաչքար\") je arménská kamenná stéla s vyrytým křížem a dalšími ornamenty. Je charakteristická pro středověké arménské křesťanské umění. Ve své dnešní podobě se objevují poprvé v 9. století.\n"}
{"id": "939801", "url": "https://cs.wikipedia.org/wiki?curid=939801", "title": "Geidi Primes", "text": "Geidi Primes\n\nGeidi Primes je debutové album kanadské hudebnice Grimes, které vyšlo 10. ledna 2010 prostřednictvím vydavatelství Arbutus Records. V roce 2011 bylo album vydáno britskou nahrávací společností \"No Pain in Pop Records\" ve formátech CD a LP, s lehce pozměněným obalem. Název alba a několik názvů skladeb byly inspirovány novelou \"Duna\" spisovatele Franka Herberta.\n\nGrimes neočekávala, že by mohlo být album úspěšné a tak předpokládala, že ho ani nikdo neuslyší. To je důvod proč album a jeho skladby tak nazvala, doslova se svěřila, že ji později ,toto rozhodnutí tak trochu strašilo\". Dále prozradila, že cítí, že je album ,naivní\".\n\nNázev alba je referencí na fiktivní planetu Giedi Prima, která se nachází v sérii novel spisovatele Franka Herberta. První zmínka o planetě se objevuje v novele z roku 1965 s názvem \"Duna\", což je nejoblíbenější kniha Grimes. První skladba, \"Caladan\", je odkazem na stejnojmennou fiktivní planetu. Následující skladba, \"Sardaukar Levenbrech\", je zmínkou vojenské hodnosti Levenbrech —což je něco mezi četařem a poručíkem— ve fiktivní armádě Sardaukar. Face Dancer, inspirace pro název třetí skladby \"Zoal, Face Dancer\", je typ člověka, který je v této knižní sérii schopen proměňování. Skladba č. 6, \"Feyd Rautha Dark Heart\", referuje hlavního nepřítele z první novely série, jehož jméno je Feyd-Rautha Harkonnen. \"Shadout Mapes\", desátá skladba na desce, je zmínkou hlavní postavy se stejným jménem. Jedenáctá píseň, \"Beast Infection\", je odkazem na \"Beasta\", přezdívku postavy Rabbana.\n\nAlbum \"Geidi Primes\" sklidilo pochvalné recenze od většiny hudebních odborníků. Lindsay Zoladz z Pitchfork Media poznamenala, že album má ,výstřední, až snový zvuk, který čerpá vše od dubstepu až po disco, od východní hudby až po 1990s R&B\", dále napsala: ,Přes svou skromnou produkci a relativní jednoduchost, jde o velice kompaktní, okouzlující a překvapivě jistý debut.\" Zoladz dále prohlásila: ,možná nejlepší předností alba \"Geidi Primes\" je jeho vynalézavost,\" a že album: ,exceluje v navození evokující nálady, díky použití klamně jednoduchých zvukových prostředků a díky celkové struktuře skladeb\". \n\nSiobhán Kane z magazínu \"Consequence of Sound\" se zaměřil na skladbu \"Caladan\" jako na \"metaforicky téměř kmenovou\"; chválil píseň \"Rosa\" za \"sladké, jemné hlasové vrkání, vznášející se okolo perkusí podobných staccatu\"; zmínil, že skladba \"Venus in Fleurs\" přináší na mysl \"temně osvětlené podsvětí znějící jako když někdo ledově vydechuje.\" Kane dále pokračuje,Na této nahrávce je něco velmi neobvyklého, jde o artefakt, který zní jako kdyby byl přenesen z vesmíru a jako kdyby přicházel z mnohem kreativnějšího prostředí, než které je možné nalézt na zemi.\" Thomas A Ward z magazínu \"NME\" se na album díval jako na \"okamžitě přístupný a intimní poslech\", k žánrům, podle něj Grimes přistupovala \"jako chameleon\".\n\nKredity alba \"Geidi Primes\" převzaté z textu na obalu.\n\n\n"}
{"id": "939805", "url": "https://cs.wikipedia.org/wiki?curid=939805", "title": "Casey Abrams", "text": "Casey Abrams\n\nCasey Abrams (* 12. února 1991 Austin, Texas) je americký hudebník a multiinstrumentalista, který skončil na šestém místě v desáté řadě televizní soutěže \"American Idol\".\n\nNarodil se v Texasu židovskému otci a katolické matce, vyrůstal v oblasti Chicaga, později se jeho rodina přestěhovala do Idyllwildu v Kalifornii. Jako své hudební vlivy označuje Raye Charlese, Franka Sinatru, Oscara Petersona, Jamese Taylora a také Marshalla Hawkinse, vedoucího jazzového oddělení na Idyllwild Arts Academy, kterou navštěvoval.\n\nV roce 2011 se zúčastnil desáté řady televizního soutěžního pořadu \"American Idol\", ve které skončil na šestém místě. O rok později vydal své debutové eponymní album.\n\n\n"}
{"id": "939809", "url": "https://cs.wikipedia.org/wiki?curid=939809", "title": "Philipp Knoll", "text": "Philipp Knoll\n\nPhilipp Knoll (4. července 1841 Karlovy Vary – 31. ledna 1900 Vídeň) byl rakouský a český lékař, patolog a politik německé národnosti; rektor Německé univerzity v Praze, koncem 19. století poslanec Českého zemského sněmu.\n\nNarodil se v Karlových Varech, kde byl jeho otec zámožným obchodníkem. Už v roce 1859 poprvé veřejně vystoupil na Schillerových slavnostech, kde zdůraznil význam tohoto umělce pro otázku svobody.\n\nVystudoval medicínu na Karlo-Ferdinandově univerzitě v Praze. V únoru 1864 zde získal titul doktora všeobecného lékařství a chirurgie. V letech 1864–1868 byl asistentem na 1. lékařské univerzitní klinice u profesora Antona von Jaksche. V roce 1868 přešel na Ludvíkovu univerzitu v Gießenu v Hesensku k profesoru Conradu Eckhardovi, u kterého již předtím působil na stáži během letních prázdnin 1866 a 1867. Zde se roku 1869 habilitoval v oboru anatomie a fyziologie. Od roku 1870 opět působil na pražské univerzitě, kde se v roce 1872 stal mimořádným a roku 1879 řádným profesorem obecné a experimentální patologie. Od roku 1880 vedl jím založený \"Institut experimentální patologie\". V letech 1883/1884 a 1887/1888 byl děkanem lékařské fakulty a v letech 1890/1891 rektorem pražské německé univerzity. V roce 1896 získal titul dvorního rady. Roku 1898 byl povolán na Vídeňskou univerzitu coby nástupce profesora Salomona Strickera. Publikoval více než 60 vědeckých prací, byl aktivní při budování samostatné německé univerzity v Praze po rozdělení dosavadní dvojjazyčné univerzity, které jako jeden z prvních akademiků doporučoval. Počátkem 70. let předsedal německému tělovýchovnému spolku Turnverein v Praze. Založil \"Společnost pro podporu německé vědy, umění a literatury v Čechách\".\n\nV 80. letech 19. století se zapojil i do zemské politiky. Ve volbách v roce 1883 byl zvolen na Český zemský sněm za městskou kurii (obvod Karlovy Vary – Jáchymov). Patřil mezi předáky německých liberálů (takzvaná Ústavní strana, později Německá pokroková strana) a podporoval sudetoněmecké národní požadavky. Zasedal ve výkonném výboru klubu německých poslanců. V roce 1886 spolu s ostatními německými poslanci opustil sněm na protest proti politice české většiny. Do sněmu se dočasně ještě vrátil v letech 1890/1891 jako virilista (poslanec držící mandát z titulu své funkce, v tomto případě rektora německé univerzity v Praze). V roce 1886 také čelil napomenutí od místodržitele Čech za svou řeč pronesenou v Drážďanech a bylo mu naznačeno, že při opakování politicky angažovaných veřejných vystoupení by mohl přijít o své místo na univerzitě.\n\nZemřel v lednu 1900. Jeho bratrem byl karlovarský okresní starosta a zemský politik Rudolf Knoll.\n\n"}
{"id": "939812", "url": "https://cs.wikipedia.org/wiki?curid=939812", "title": "Harry Babcock", "text": "Harry Babcock\n\nHarold Stoddard „Harry“ Babcock (15. prosince 1890, Pelham Manor – 15. června 1965 Norwalk) byl americký atlet, který zvítězil na letních olympijských hrách 1912 ve skoku o tyči.\nJeho původní atletickou disciplínou byl skok daleký, později se přeorientoval na skok o tyči. Byl v této disciplíně mustrem USA v letech 1910 a 1912, v roce 1911 vytvořil nejlepší světový výkon (386 cm).\nBěhem americké kvalifikace v roce 1912 vytvořil jeho kolega Marc Wright první oficiální světový rekord výkonem 402 cm. Během samotné olympiády však Wright skočil pouze 385 cm a získal stříbrnou medaili. Babcock jako jediný překonal laťku 389 a 395 cm a vytvořil tak nový olympijský rekord. Na této olympiádě startoval také v desetiboji, ale závod nedokončil.\n\n"}
{"id": "939815", "url": "https://cs.wikipedia.org/wiki?curid=939815", "title": "Frank Foss", "text": "Frank Foss\n\nFrank Kent Foss (9. května 1895, Chicago – 5. dubna 1989 Hinsdale) byl americký atlet, který zvítězil na letních olympijských hrách 1920 ve skoku o tyči.\nByl mistrem USA ve skoku o tyči v letech 1919 a 1920. V roce 1919 vytvořil nejlepší světový výkon 405 cm, který však nebyl uznán jako světový rekord. Na olympiádě v Antverpách v roce 1920 zvítězil v novém světovém rekordu 409 cm.\n"}
{"id": "939816", "url": "https://cs.wikipedia.org/wiki?curid=939816", "title": "Ernest Wilimowski", "text": "Ernest Wilimowski\n\nErnest Wilimowski (23. června 1916, Katovice — 30. srpna 1997, Karlsruhe) byl slezský fotbalista, který reprezentoval Polsko i Německo. Byl výjimečný technik a obávaný kanonýr, údajně vstřelil za svoji kariéru 1175 branek. Patřil k hráčům, jejichž nejlepší fotbalová léta zmařila druhá světová válka, podobně jako Pepi Bican.\n\nJeho otcem byl německý voják Ernst Roman Prandella, který padl za první světové války. Jméno Wilimowski dostal od druhého manžela své matky, který byl Polák; doma se ovšem mluvilo hlavně hornoslezským nářečím. S fotbalem začínal v etnickém německém klubu 1. FC Kattowitz, v roce 1934 přestoupil do Ruchu Wielkie Hajduki (dnešní Ruch Chorzów). Získal s ním čtyři ligové tituly, dvakrát byl králem střelců. 21. 5. 1939 vstřelil v zápase s mužstvem Union Touring Lodž, který skončil 12:1, deset branek, což je dosud platný polský rekord. V polské reprezentaci odehrál 22 zápasů a vstřelil v nich 21 gólů. Na Olympiádu 1936 nejel kvůli údajnému porušení životosprávy, zato se zúčastnil mistrovství světa ve fotbale 1938: v utkání s Brazílií, které Poláci prohráli 5:6 po prodloužení, vstřelil jako první hráč v dějinách světových šampionátů čtyři branky.\n\nKdyž Němci zabrali Polsko, nabídli obyvatelům Horního Slezska občanství Třetí Říše. Wilimowski (zřejmě i ze strachu, že by mu okupanti mohli spočítat jeho někdejší odchod z německého klubu do polského) podepsal Deutsche Volksliste a hrál za 1. FC Katowitz, pak byl jako policista převelen do PSV Chemnitz a v roce 1942 přešel do TSV Mnichov 1860, s nímž vyhrál Německý pohár (zaznamenal v soutěži 14 branek, což je dosavadní pohárový rekord). Nastoupil také za německou reprezentaci v osmi přípravných zápasech, v nichž skóroval třináctkrát.\n\nPo válce zůstal Wilimowski v Německu, Polsko ho zavrhlo jako zrádce. Hrál za FC Augsburg, Racing Strasbourg a VfR Kaiserslautern, ale jeho výkonnost již klesala, na vině byl i jeho sklon k pití. Když polský tým přijel na mistrovství světa ve fotbale 1974, chtěl Wilimowski hráče navštívit, ale funkcionáři to zakázali. Trenér Kazimierz Górski, který byl v mládí velkým Wilimowského obdivovatelem, se s ním alespoň setkal soukromě v jednom hotelu v Murrhardtu.\n\nMěl šest prstů na pravé noze.\n\nWilimowského spoluhráč Fritz Walter o něm řekl: „Neměl žádné nervy, v zápase dal víc gólů, než měl šancí.“\n\nJe jediným hráčem v historii, který dal gól za Německo i proti Německu (9. 7. 1934 ve Varšavě).\n\n"}
{"id": "939817", "url": "https://cs.wikipedia.org/wiki?curid=939817", "title": "Antikavárna", "text": "Antikavárna\n\nAntikavárna (také Time Club, francouzsky Anticafé) je veřejný podnik sociálního zaměření, který se stal populárním kolem roku 2011 v Rusku a zemích SNS. Antikavárna je místo pro setkávání a trávení (volného ale i pracovního) času, které je koncipované jako kavárna nebo klub, který si zákazníci mohou krátkodobě „pronajmout“. Je to podnik spíše pro komunikaci než konzumaci, ale zákazník si může dát čaj, kávu a další nápoje. Antikavárny mohou zajišťovat také občerstvení a dezerty, společenské hry, coworking, přístup k internetu a možnost zhlédnutí filmů či hraní videoher (Xbox, PlayStation atd.). Za žádnou z těchto služeb se neplatí, zpoplatněn je pouze čas strávený v antikavárně. Skoro do všech podniků tohoto formátu si zákazník může přinést vlastní jídlo nebo si ho objednat z restaurace.\n\nSlovo antikavárna (anticafé) vzniklo poměrně nedávno. Předpona „anti“ se používá jako výraz záporu či negace, což ve spojení se slovem „café“ (kavárna) vyjadřuje, že se jedná o podnik, který tvoří protipól klasické „komerční“ kavárny. Tento koncept vymyslel a poprvé zrealizoval spisovatel Ivan Mitin v prosinci 2010 v Moskvě. V roce 2012 došlo v Rusku a na Ukrajině k opravdovému rozmachu antikaváren. Antikavárny se otevírají také v Bělorusku, na Ukrajině a první evropská antikavárna se objevila v září roku 2012 v Paříži.\n\nV roce 2019 již fungovaly antikavárny v řadě měst, jako např. Bukurešť, Tunis, Brasilia, Jerevan a Bangalore a především na více místech ve Francii (Paříž, Aix-en-Provence, Lyon, Bordeaux, Strasbourg). Ceny v evropských antikavárnách se pohybují v řádu několika EUR za hodinu.\n\n"}
{"id": "939818", "url": "https://cs.wikipedia.org/wiki?curid=939818", "title": "Lee Barnes", "text": "Lee Barnes\n\nLee Stratford Barnes (16. července 1906, Salt Lake City – 28. prosince 1970 Oxnard) byl americký atlet, který zvítězil na letních olympijských hrách 1924 ve skoku o tyči.\nBarnes získal zlatou medaili na olympiádě v Paříži v roce 1924 týden před svými osmnáctými narozeninami. Zvítězil výkonem 395 cm, stejným jako další Američan Glenn Graham, kterého porazil v dodatečném rozeskakování.\nPozději studoval na University of Southern California. V letech 1927 a 1928 byl mistrem USA ve skoku o tyči. Dne 28. dubna 1928 vytvořil světový rekord výkonem 430 cm. Na olympiádě v roce 1928 skončil v tyčkařském finále pátý.\n"}
{"id": "939820", "url": "https://cs.wikipedia.org/wiki?curid=939820", "title": "Sabin Carr", "text": "Sabin Carr\n\nSabin William Carr (4. září 1904, Dubuque – 12. září 1983 Santa Barbara) byl americký atlet, který zvítězil na letních olympijských hrách 1928 ve skoku o tyči.\nV roce 1927 vytvořil světové rekordy ve skoku o tyči - v hale výkonem 429 cm a venku 427 cm. O tento rekord sice v roce 1928 přišel, zvítězil však na olympiádě v Amsterdamu v novém olympijském rekordu 420 cm.\n"}
{"id": "939821", "url": "https://cs.wikipedia.org/wiki?curid=939821", "title": "Rezoluce Rady bezpečnosti OSN č. 794", "text": "Rezoluce Rady bezpečnosti OSN č. 794\n\nRezoluce Rady bezpečnosti OSN č. 794 (S/RES/794) přijatá jednomyslně 3. prosince 1992 autorizovala vyslání ozbrojených mezinárodních jednotek do Somálska (Unified Task Force, UNITAF), za účelem vytvoření „bezpečného prostředí“, které by umožnilo bezpečnou dopravu humanitární pomoci k tamní civilní populaci. Rezoluce potvrzovala platnost dříve schválených rezolucí č. 733, 746, 751, 767 a 775 (schválených postupně během roku 1992). Rada vyjádřila vážné znepokojení nad zhoršující se situací v Somálsku a shodla se, že „rozsah humanitární tragédie vyvolané konfliktem v Somálsku, vystupňovaný navíc překážkami, kterým čelí distribuce humanitární pomoci, představuje ohrožení mezinárodního míru a bezpečnosti“.\n\nRada znovu odsoudila porušování mezinárodního humanitárního práva a požadovala od všech zúčastněných stran zastavení nepřátelství a spolupráci se zvlaštním zmocněncem generálního tajemníka OSN a vojenskými jednotkami UNITAF, především umožnění přístupu vojenskému personálu a humanitárním organizacím k postiženému obyvatelstvu. Také bylo schváleno navýšení personálu operujícího v rámci mise AMISOM II (schválené rezolucí č. 775) na 3 500 osob.\n\nRezoluce dále připomínala generálnímu tajemníkovi, že akce mají být podnikány v souladu s kapitolou VII Charty OSN a vítala nabídky členských států týkající se organizace operace a zformování příslušného vojenského kontingentu (UNITAF). Rada příslušnou operaci autorizovala a ustanovila \"ad hoc\" komisi, složenou ze zástupců členských států Rady bezpečnosti, která měla vypracovávat zprávy o jejím průběhu.\n\nJednaje v souladu s kapitolami VII a VIII Charty OSN, rada naléhavě vyzvala státy a organizace, aby zajistily dodržování embarga na dovoz zbraní do Somálska (vyhlášeného rezolucí č. 733). Rezoluce končila požadavkem, aby státy participující v UNITAF podávaly pravidelná hlášení radě o dosažených pokrocích, aby mohlo být připravováno předání organizace operací zpět mírovým jednotkám UNOSOM II.\n\nJiž několik dní po schválení rezoluce, 9. prosince 1992, dorazily do Mogadišu první jednotky UNITAF. Jednalo se o první rezoluci, která autorizovala použití síly v souladu s kapitolou VII Charty OSN za účelem zajištění distribuce humanitární pomoci (zde blokované místními warlordy).\n\n\n"}
{"id": "939822", "url": "https://cs.wikipedia.org/wiki?curid=939822", "title": "Medaile Maxe Plancka", "text": "Medaile Maxe Plancka\n\nMedaile Maxe Plancka je nejvyšší ocenění Německé fyzikální společnosti, největšího světového sdružení fyziků, udělované každoročně od roku 1929 za mimořádné úspěchy v oblasti teoretické fyziky.\n\n"}
{"id": "939823", "url": "https://cs.wikipedia.org/wiki?curid=939823", "title": "Seznam členů Rady pro rozhlasové a televizní vysílání", "text": "Seznam členů Rady pro rozhlasové a televizní vysílání\n\nToto je seznam členů Rady pro rozhlasové a televizní vysílání. Zahrnuje současné i bývalé členy a členky Rady pro rozhlasové a televizní vysílání (RRTV), její předsedy i místopředsedy. Rada České republiky pro rozhlasové a televizní vysílání byla zřízena zákonem České národní rady č. 103/1992 Sb., a to vedle tehdejší Federální Rady pro rozhlasové a televizní vysílání. V červenci 2001 se z ní stala Rada pro rozhlasové a televizní vysílání. Nominálně ji tvoří třináct členů.\n\nZeleně jsou zvýrazněny osoby figurující v aktuálním složení rady (k datu 14. lednu 2019).\n\n"}
{"id": "939832", "url": "https://cs.wikipedia.org/wiki?curid=939832", "title": "Uwe Ampler", "text": "Uwe Ampler\n\nUwe Ampler (* 11. říjen 1964, Zerbst) je bývalý východoněmecký (později německý) cyklistický závodník, olympijský vítěz z časovky družstev na letních olympijských hrách v Soulu 1988 a čtyřnásobný vítěz Závodu míru (1987, 1988, 1989 a 1998). V 90. letech jezdil jako profesionální závodník za stáj Telekom. V roce 1999 byl pozitivně testován na doping. Jeho otec Klaus Ampler byl rovněž výborný cyklista. \n"}
{"id": "939840", "url": "https://cs.wikipedia.org/wiki?curid=939840", "title": "Montargis", "text": "Montargis\n\nMontargis je francouzská obec v departementu Loiret v regionu Centre-Val de Loire. V roce 2012 zde žilo 14 490 obyvatel. Je centrem arrondissementu Montargis.\n\n\"Počet obyvatel\"\n\n"}
{"id": "939842", "url": "https://cs.wikipedia.org/wiki?curid=939842", "title": "Běh na lyžích na Zimních olympijských hrách 1988", "text": "Běh na lyžích na Zimních olympijských hrách 1988\n\nBěh na lyžích na Zimních olympijských hrách 1988 v Calgary.\n"}
{"id": "939843", "url": "https://cs.wikipedia.org/wiki?curid=939843", "title": "Sociálně-tržní hospodářství", "text": "Sociálně-tržní hospodářství\n\nSociálně-tržní hospodářství je ekonomický koncept spojující myšlenky ekonomicky svobodného kapitalismu a sociálního řádu. Staví se do pozice středního proudu mezi laissez-faire kapitalismem a smíšeným hospodářstvím.\n\nKoncept sociálně-tržního hospodářství vznikl v Německu ve 30. a 40. letech 20. století na ekonomické teorii neoliberalismu a ordoliberalismu. V 50. letech byl v Německu uváděn do praxe vládou Křesťanskodemokratické unie a Křesťansko-sociální unie Bavorska (koalice CDU-CSU), úzce spojené s ministrem hospodářství v letech 1949 až 1963, Ludwigem Erhardem. Na začátku 60. let na tuto politiku přes původní odpor navázali i sociální demokraté. V druhé polovině 60. let a v letech 70. neoliberalismus ustupoval do pozadí a v sílily státní zásahy a využívání neokeynesiánských prvků v hospodářské politice.\n\nVýznamnou roli ve formulování myšlenek hrála freiburská škola, vznikající v polovině 30. let, ke které se řadí například Wilhelm Röpke nebo Walter Eucken. Freiburská škola přináší ostrou kritiku socialismu a rozpracovává teoretickou koncepci spojující svobodu a řád. K dalším významným ideovým zdrojům patří neoliberální sociologové Alfred Müller-Armack (který poprvé použil termín sociálně-tržní hospodářství) či Alexander Rüstow.\n\nZákladem sociálně-tržního hospodářství je propojení individuální svobody se společenskou solidaritou. Stát rezignuje na bezprostřední řízení ekonomiky, ale pomocí právní regulace společnosti se zaměřuje na zajištění volné soutěže a sociální spravedlnosti.\n\nPilíře sociálně tržní ekonomiky:\nTento ekonomický model odmítá plošný přenos osobní zodpovědnosti na kolektiv, sociální jistota musí vznikat primárně vlastním úsilím jednotlivce a závazek státu vzniká až tam, kde to není možné.\nV současné době se termín sociálně-tržní hospodářství využívá v souvislosti s hospodářskou politikou sociálních demokratů, kteří však prosazují smíšený systém.\n\nV České republice se k nynějšímu pojetí tohoto modelu otevřeně hlásí například ČSSD, zatímco původní myšlenky sociálně-tržního hospodářství jsou programově blízké například KDU-ČSL.\n"}
{"id": "939844", "url": "https://cs.wikipedia.org/wiki?curid=939844", "title": "Faverelles", "text": "Faverelles\n\nFaverelles je francouzská obec v departementu Loiret v regionu Centre-Val de Loire. V roce 2010 zde žilo 159 obyvatel.\n\n\"Počet obyvatel\"\n\n"}
{"id": "939849", "url": "https://cs.wikipedia.org/wiki?curid=939849", "title": "Běh na lyžích na Zimních olympijských hrách 1984", "text": "Běh na lyžích na Zimních olympijských hrách 1984\n\nBěh na lyžích na Zimních olympijských hrách 1984 v Sarajevu.\n"}
{"id": "939852", "url": "https://cs.wikipedia.org/wiki?curid=939852", "title": "Jan Prušinovský", "text": "Jan Prušinovský\n\nJan Prušinovský (* 3. července 1979 Hořovice) je český filmový režisér a scenárista. Studoval Akademii J. A. Komenského, Vyšší odbornou školu publicistiky a scenáristiku a dramaturgii na FAMU. Na FAMU absolvoval ve třetím ročníku scénářem k filmu \"František je děvkař\", který poté také režíroval. Spolupracoval na scénářích k filmům \"Rafťáci\" (2006) a \"Autopohádky\" (2011), pracoval jako asistent režie u filmu Jana Hřebejka \"Medvídek\" (2007). Napsal a režíroval televizní seriál \"Okresní přebor\" (2010) i následný film \"Okresní přebor – Poslední zápas Pepika Hnátka\" (2012). Natočil také televizní film \"V síti\" (2011) z cyklu \"Soukromé pasti\". \nPro Českou televizi dále napsal a režíroval oceňované komediální seriály \"Čtvrtá hvězda\" (spolu s Miroslavem Krobotem) a \"Trpaslík\". V roce 2016 natočil film \"Kobry a užovky\", za který byl oceněn Českým lvem. Na poli internetové dramatiky je známa jeho minisérie \"Autobazar Monte Karlo\" s \"Petrem Čtvrtníčkem\" v hlavní roli.\nV roce 2019 se scenaristicky a režijně podílel na úspěšné televizní sérii \"Most!\" .\n\n\n"}
{"id": "939855", "url": "https://cs.wikipedia.org/wiki?curid=939855", "title": "Seznam poslanců Moravského zemského sněmu (1906–1913)", "text": "Seznam poslanců Moravského zemského sněmu (1906–1913)\n\nToto je seznam poslanců Moravského zemského sněmu ve volebním období 1906–1913.\n\n\n"}
{"id": "939860", "url": "https://cs.wikipedia.org/wiki?curid=939860", "title": "Přítomnost, sdružení pro soudobou hudbu", "text": "Přítomnost, sdružení pro soudobou hudbu\n\nPřítomnost, sdružení pro soudobou hudbu je český hudební spolek. Plný název společnosti byl Přítomnost, sdružení pro soudobou hudbu, ale používány byly i jiné varianty názvu s adjektivem „pro současnou hudbu“. Přítomnost byla sdružením sloužícím soudobé hudbě a jejímu provozování, a sdružovala tedy skladatele, kteří měli tvořit kmenový repertoár, dále reprodukční umělce, kteří se měli postarat o realizaci skladeb, a také hudební kritiky poskytující jednak zpětnou vazbu a současně možnost popularizace. \n\nSpolečnost vznikla v roce 1924 sdružením několika menších společností, jakými byly Nezávislí, Svépomocný kruh Několik, Kruh přátel hudby Ostrčilovy a Odkaz. Ze skladatelských osobností, které ve dvacátých letech dvacátého století do Přítomnosti přišly ze spolku Nezávislí lze jmenovat Václava Kálika, Vladimíra Polívku, Josefa Stanislava, Karla Hanfa, nebo Bohumila Špidru. Ze sdružení Několik přišli Záboj Bláha-Mikeš, Jan Evangelista Zelinka. Jako nezávislé osobnosti pomáhali Přítomnost zakládat skladatelé jako Emil František Burian, Jindřich Hybler a Bohuslav Taraba.\n\nAvantgardní hudba byla ale středem pozornosti sdružení až po příchodu Aloise Háby v roce 1934, který se záhy stal předsedou společnosti a byl jím do konce roku 1939. \n\nOd roku 1935 začala Přítomnost vydávat spolkový časopis \"Rytmus\", tedy ten časopis, ve kterém na přelomu let 1939/40 vycházel na pokračování Busoniho \"Návrh nové estetiky hudební\". V době Hábova příchodu sdružovala Přítomnost 61 komponistů. \n\nK významným funkcionářům a členům Přítomnosti v době Hábova předsednictví patřil zejména výjimečný dirigent Karel Ančerl a proavantgardně orientovaní skladatelé Emil František Burian, Vladimír Polívka, Karel Reiner, Vít Nejedlý (syn muzikologa Zdeňka Nejedlého), Josef Stanislav aj. Za války Přítomnost vstoupila do Unie českých hudebníků z povolání.\n\nDalší etapu dějin poznamenala druhá světová válka. V čele po tu dobu stáli Vladimír Polívka a Otakar Jeremiáš, členy výboru byli např. Jan Hanuš (skladatel), Iša Krejčí, Václav Holzknecht, Emil Hradecký, Karel Šrom. Činnost musela být redukována na nezbytné minimum, mnozí členové byli odvlečeni do koncentračních táborů, kontakty s cizinou byly zpřetrhány, i samotného názvu „Přítomnost“ se museli členové vzdát.\n\nLéta poválečná slibovala opětovný rozmach spolkové činnosti. Vedle předválečných osobností se ve vedení Přítomnosti v tomto čase objevují nová jména, jako například Jan F. Fischer, Ivo Jirásek, Karel Husa a další. Dochází sice k navázání na dříve utvořené mezinárodní kontakty, neslavně však tato etapa skončila v roce 1949 včleněním Přítomnosti do Svazu československých skladatelů.\n\nV 50.–80. letech byla vynucené přestávka v činnosti Přítomnosti, tato byla obnovena až po roce 1989 prací generace skladatelů, kteří zažili ještě její poválečná léta. Na tomto místě lze jmenovat alespoň Jana Hanuše, Karla Reinera, Ivo Jiráska, Štěpána Luckého z té starší vlny, přibyli však i mladší, jako například Jindřich Feld, Zdeněk Šesták, Václav Riedlbauch, nebo Ivan Englich.\n\n"}
{"id": "939863", "url": "https://cs.wikipedia.org/wiki?curid=939863", "title": "Emil Hradecký", "text": "Emil Hradecký\n\nPhDr. Emil Hradecký, CSc (16. ledna 1913, Praha – 18. listopadu 1974, Praha) byl český muzikolog, hudební skladatel, hudební pedagog a archivář.\nEmil Hradecký se narodil 16. ledna 1913 v Praze a po maturitě na Arcibiskupském gymnáziu (1931) vstoupil na filozofickou fakultu UK, kde studoval u Z. Nejedlého a O. Zicha hudební vědu a estetiku. Souběžně studoval také Státní konservatoř v Praze jako posluchač skladby ve třídě Ot. Šína. Obojí studia řádně absolvoval a to promocí 7. 3. 1936 dosáhl doktorát filosofie v oboru hudební vědy a estetiky a v červnu 1936 absolutoria Státní konservatoře v oboru hudební skladby.\n\nNa podzim 1936 získal složením příslušných státních zkoušek způsobilost pro výuku hudební výchovy na středních školách a od 15. října 1936 byl ustanoven výpomocným učitelem na 2 státním reálném gymnasiu v Praze. V té době již působil jako stálý externí hudební referent v pražském denním tisku (Národní Střed 1934 – 1935, Národní politika 1935 – 1940). Zároveň také pokračoval ve studiu skladby na mistrovské škole Státní konservatoře jako jeden z posledních žáků třídy Vítězslava Nováka a obor dějepisu na filozofické fakultě UK, složením státních zkoušek na FF UK dosáhl učitelské způsobilosti z dějepisu a hudební studia ukončil v roce 1939 získáním diplomu mistrovské školy. Za svojí absolventskou skladbu Orchestrální předehra obdržel cenu České filharmonie.\n\nV letech 1937 – 1940 absolvoval s výborným prospěchem tříletou postgraduální Státní archivní školu. V roce 1939 se oženil s Karolinou Finkovou, profesorkou gymnázia. Záhy však nastaly potíže kvůli jejímu židovskému původu a aby nebylo ohroženo Hradeckého profesorské místo na konservatoři dohodli se na formálním rozvodu, ale dál spolu žili jako manželé. Hradecký začal výpomocně pracovat na Státní konservatoři v Praze, kde se podrobil konkursnímu řízení a jelikož mezi uchazeči v nejvyšší míře splňoval kvalifikační předpoklady hudebně teoretické a historické specializace, byl v roce 1940 jmenován profesorem hudební teorie se zvláštním zřetelem k dějinám hudby. V této funkci působil až do konce války, od roku 1943 též jako zástupce administrativního ředitele.\n\nOd roku 1938 se scházela každou sobotu večer v kavárně Slavie skupina hudebních přátel, které předsedal tehdejší režisér opery Národního divadla Ferdinand Pujman, kromě Hradeckého byli jejími členy Václav Holzknecht, Iša Krejčí, Pavel Bořkovec, František Bartoš, Václav Dobiáš a další. S některými z nich se dr. Hradecký sešel ve výboru Sdružení pro soudobou hudbu - Přítomnosti.\n\nPrávě spolu s dr. Václavem Holzknechtem a dr. Karlem Janečkem Emil Hradecký během okupace tajně připravoval zřízení vysoké hudební školy a po květnu 1945 se iniciativně účastnil na uskutečnění reformy konservatoře a zřízení Akademie múzických umění, přičemž odborná stránka vybudování hudební fakulty byla z podstatné části Hradeckého dílem. Od zřízení Hradecký působil jak ve funkci profesora konservatoře, tak na katedře hudební výchovy pověřen přednáškami z hudební teorie, jmenovitě z harmonie jako své užší specializace.\n\n26. 2. 1948 byl dr. Emil Hradecký akčním výborem konservatoře a AMU pro ideologické rozpory distancován od výkonu všech funkcí. Otevřeně se totiž hlásil ke svému katolictví, hrál na varhany v několika kostelích (mj. v kapitulním chrámu sv. Petra a Pavla) a i tzv. původem patřil do okruhu potenciálních nepřátel vládnoucí strany. Protože se odmítal podřídit a dát požadované záruky ideologické konformity (což byla nabídka učiněná až po přímluvě Zdeňka Nejedlého), sám požádal o přeložení do státní archivní služby a byl převeden na místo podřízeného vědeckého pracovníka v Archivu země České. V této době se nemohl odvážit ani náznaku veřejné hudební vědecké činnosti a začal se plně věnovat historickému výzkumu. Publikoval objevné studie v oblasti pramenů novějších domácích hospodářských dějin (zemské katastry) a v roce 1952 připravil k vydání jeden z prvních svazků Berní ruly. Po roce 1954 byl zřízen Státní ústřední archív v Praze, kde byl Hradecký roku 1955 pověřen funkcí vedoucího oddělení, které vzniklo z bývalého Archivu země České.\n\nOd roku 1956 byl na Hradeckého vytvářen tlak od Ministerstva vnitra, které bylo archivu nadřízeno s tím, že kádrově neodpovídá na své funkční místo. Tlak vyvrcholil požadavkem na bezpodmínečný vstup do KSČ a aktivitou StB, která zvala Hradeckého na výslechy a požadovala po něm vypracovávání písemných zpráv o jeho kontaktech. V této době byla možnost opět navázat na členství ve Svazu čs. skladatelů a více se věnovat hudební oblasti alespoň ve volném čase. V letech 1956 – 1959 tak Hradecký pracoval na rozsáhlé práci Úvod do studia tonální harmonie, která vyšla knižně v roce 1960. Mezitím musel po kádrových opatřeních roku 1958 a neochotě vstoupit do KSČ, v roce 1959 opustit vedoucí místo ve Státním archivu. Do roku 1963 byl potom jen členem Svazu skladatelů a odkázán na drobné příležitostné činnosti.\n\nDíky začátku uvolňování politické situace mohl 17. 6. 1963 nastoupit jako odborný pracovník do Hudebního oddělení Národního muzea v Praze. Od práce v muzeu si Hradecký sliboval možnost návratu k vědecké odborné a publikační činnosti. 1. srpna 1966 byl jmenován vedoucím hudebního oddělení Národního muzea takže musel odložit své plány na odbornou činnost a věnoval se rekonstrukci tohoto pracoviště. V dubnu 1967 obhájil v kandidátském řízení na Ústavu pro hudební vědu ČSAV svou dosavadní vědeckou činnost a získal hodnost kandidáta věd o umění. Sám se o řízení, kdy byl přezkušován odborně méně znalou komisí i o slavnostním aktu předání hodnosti vyjadřoval jako o trapných událostech.\n\nAž do své smrti se Emil Hradecký aktivně účastnil odborné práce jako člen organizací jako např. Joseph Haydn Institut v Kolíně nad Rýnem, Internationale Mozart – Stiftung v Salzburgu, nebo členství výboru brněnského hudebního festivalu. Účastnil se konferencí, na kterých přednášel své příspěvky, ve volném čase psal knihu o Paulu Hindemithovi, která vyšla v roce 1974 pod názvem Paul Hindemith: svár teorie s praxí. V roce 1972 vyšlo doplněné vydání Úvodu do studia tonální harmonie, kniha se stala jedním ze základních zdrojů hudebního vysokoškolského studia.\n\nPhDr. Emil Hradecký, CSc zemřel 18. listopadu 1974 po dlouhé nemoci, kterou trpěl již od 60. let. Odkaz jeho pedagogické a odborné činnosti stále žije díky nadčasovostem jeho stále citovaných prací, kromě činnosti ryze odborné nesmíme však zapomenout ani na jeho popularizační přednášky v čs. rozhlase, které ve své době přibližovaly hudební téma i širšímu publiku.\n\ndalší hudebniny naleznete v Seznamu děl databáze Národní knihovny.\n\nE. Hradecký je autorem mnoha drobných skladeb a těchto rozsáhlejších děl:\n\nConcertino da camera pro violoncello, malý smyčcový orchestr a klavír [1938]\n\nOuvertura pro větší orchestr [1939] (cena České filharmonie 1939)\n\nDětská suita pro dechové kvinteto [1959], nahrávka r. 1992 v archivu ČRo http://www2.rozhlas.cz/archivy/index.php?HLEDPO=698428\n\nEstrádní pochod, nahrávka r. 1969 v archivu ČRo http://www2.rozhlas.cz/archivy/index.php?HLEDPO=552630\n\nDr. Emil Hradecký publikoval recenze, články a referáty zejména v následujících periodikách:\n\nNárodní Střed 1934 – 1936\n\nNárodní politika 1936 – 1940 (ukázka recenzí r. 1940 – koláž)\n\nRytmus 1937 – 1940, 1945. 1946\n\nTempo – Listy HM 1946 – 1947\n\nŽivá hudba – 1973\n\nHudební rozhledy – ?? – 1974\n"}
{"id": "939870", "url": "https://cs.wikipedia.org/wiki?curid=939870", "title": "Jan Smudek", "text": "Jan Smudek\n\nJan Smudek (8. září 1915 Bělá nad Radbuzou – 17. listopadu 1999 Díly u Domažlic) byl český hrdina domácího protifašistického nekomunistického odboje za protektorátu, příslušník Svazu letců svobodného Československa a Royal Air Force, skaut a sokol. Během druhé světové války byl marně a usilovně hledán gestapem. V letech 1946 až 1948 se účastnil odporu proti nastupujícímu komunistickému režimu.\n\nV roce 1943 o něm byl natočen gruzínský film \"Nepolapitelný Jan\". Český odbojář prchající z okupované Evropy vystupuje také v americkém filmu \"Casablanca\" z roku 1942.\n\nJan Smudek se narodil 8. září 1915 v převážně německojazyčné Bělé nad Radbuzou jako jediný syn Kateřiny Smudkové (rozené Váchalové) v rodině zaměstnance ČSD. Avšak velmi záhy se jeho rodina přestěhovala do českých Domažlic, kde vychodil obecnou školu. Vzhledem k dobrým známkám a nadání začal studovat gymnázium. Na střední škole se však jeho prospěch velmi zhoršil a v sekundě propadl z několika předmětů. Tamní gymnázium nedokončil a v roce 1928 přestoupil do druhého ročníku měšťanky. Tu v roce 1931 úspěšně dokončil a 7. července 1931 nastoupil do učení ve strojnické dílně u firmy Antonín Holý, instalatérský a elektrotechnický závod. Tady však vydržel pouze do konce března 1932 (odešel odtud kvůli rozporům s mistrem). V učení pokračoval ve stejném oboru u Václava Ševčíka, Horní předměstí 11 v Domažlicích. Tam se také 1. dubna 1934 vyučil strojním zámečníkem. V té době navštěvoval i živnostenskou pokračovací školu, kde znovu patřil k premiantům. Po vyučení zůstal nějakou dobu u firmy Holý, pak pracoval v městské elektrárně v Domažlicích, v letech 1935 – 1936 působil v muniční továrně v Zieglerově dole u Nýřan, která byla součástí Škodových závodů. Roku 1936 odešel znovu na studia. V následujících dvou letech absolvoval dvouletou mistrovskou průmyslovou školu v Plzni. Několik týdnů před skončením mistrovské školy byla vyhlášena tzv. květnová mobilizace. Jan Smudek, ačkoliv měl studijní odklad, nastoupil 23. května 1938 dobrovolně vojenskou službu u náhradní roty pěšího pluku 1 „Mistra Jana Husi“. Do civilu byl však propuštěn již po několika dnech (27. května 1938). Od podzimu téhož roku (1938) studoval třetí ročník vyšší průmyslové školy v Kladně, kam složil úspěšně přijímací zkoušky. Maturovat měl v roce 1940.\n\nZa protektorátu byl členem Sokola a junáckého oddílu. Zapojil se aktivně do odboje na Domažlicku. Měl spojení na formující se Obranu národa i na odbojovou skupinu v pražské YMCA. Domažličtí junáci si vytkli za cíl opatřování zbraní. Janu Smudkovi se brzy podařilo ukrást pistoli jednomu německému poddůstojníkovi na pražské taneční zábavě. S kamarádem Františkem Petrem z Kladna se pokusil o reprízu 7. června 1939. Cestou z kladenského kina se ozbrojeni vydali do jednoho z místních podniků – restaurace u Šamsů, kde se scházeli kolaboranti a Němci. V lokálu si vytipovali vrchního (hlavního) policejního strážmistra německé pořádkové policie Wilhelma Kniesta z 15. roty V. praporu 1. policejního pluku, který byl již v podnapilém stavu a rozhodli se, že ho cestou na ubikace překvapí. Poblíž reálné školy, na rohu Váňovy a Hruškovy ulice 8. června 1939 kolem 1. hodiny ranní jej předešli a otočili se. Jan Smudek vyzval strážníka, aby zdvihl ruce. Strážmistr ale výzvy nedbal a sáhl po své pistoli. Než ji stačil vyprostit z pouzdra Jan Smudek se k němu rozběhl a František Petr mezi tím ze strachu vystřelil. Kulka však Němce minula, respektive ho škrábla na ruce. To už Smudek k Němci přiskočil a udeřil ho pěstí do obličeje. Strážmistr padl k zemi a nehýbal se. František Petr podal pistoli Smudkovi, poklekl k Němci a začal mu rozepínat pouzdro s pistolí. Smudek zatím mířil stále pistolí na Kniestovu hlavu. Náhle vyšla z jeho vlastní pistole další rána, která zasáhla německého strážmistra do levého horního rtu a způsobila mu okamžitou smrt. Jan Smudek i František Petr zpanikařili a z místa činu utekli, aniž by Kniestovi jeho služební zbraň skutečně odebrali. Smrt německého strážmistra však vyvolala nejen samotné vyšetřování tzv. Kladenského případu ale i vypsání odměny na dopadení pachatele, která celkově činila 150 000 korun.\n\nDruhý den oba aktéři opustili Kladno a vydali se prožít prázdniny v Praze. Zde se rozdělili a schovávali se u známých. Tady se Jan Smudek svým kamarádům doznal, že záhadným vrahem je on. Policejní složky však prozatím po pachatelích pátraly bez úspěchu. V průběhu března 1940 došlo ze strany německých bezpečnostních složek k postupnému a značně rozsáhlému zatýkání příslušníků největší odbojové organizace Obrana národa (ON). Spolu s dalšími představiteli domažlického odboje přišla řada i na domažlické skauty, kteří byli na ON napojeni. (Koncem března 1940 byl zatčen i Smudkův kamarád František Petr. ) Během tvrdých výslechů mnoho lidí nevydrželo útrapy mučení a začalo vypovídat. V této souvislosti měl být zatčen i Jan Smudek, ale ten se dosud zdržoval v Brně a do Domažlic přijel až 20. března 1940. S vedoucím skautské odbojové skupiny Karlem Mathesem se ihned rozhodl pro útěk do zahraničí.\n\nVe středu 20. března 1940 odpoledne stavěli domažličtí skauti u Smudků na dvoře\ndvě kanoe. Kolem 14.00 přijel automobil s příslušníky klatovského Gestapa (Richard Lindner, Franz Wotawa, Jakub Neubauer) a čeští četníci. Jejich cílem bylo zatknout jakéhosi Smudka a zajímal je kufr, který dotyčný včera přivezl domů. Údajně by měl obsahovat letáky. Vedoucí skupiny (příslušník klatovské služebny Gestapa) SS Jakob Neubauer chtěl vědět, kde Jan Smudek ukrývá kufr, se kterým přijel do Domažlic. Ten mu odpověděl, že je na půdě. Němec Smudka vyzval k cestě na půdu pro kufr a šel tam s ním sám. Když se však oba dostali na půdu, vytáhl Smudek nepozorovaně v šeru půdy jednu ze svých za trámem ukrytých zbraní, namířil s ní na Neubauera a vystřelil. Střela zasáhla překvapeného Němce do břicha, zřítil se pozpátku po dřevěných schodech a těžce raněn dopadl do předsíňky. Jan Smudek prchl na opačnou stranu půdy, otevřel vikýř, vyskočil na zahrádku a v nastalém zmatku uprchl přes okolní zahrady z jejich dosahu. Všichni zbylí v domě byli okamžitě zatčeni a brutálně zbiti. Během následujících dnů bylo v Domažlicích zatčeno dalších 150 osob, všichni skončili v koncentračním táboře Flossenbürg.\n\nSmudkovi se podařilo ukrýt se nejprve u příbuzných a pak se dostat do vesničky Pila u Trhanova (asi 6 km od Domažlic), kde se na pár dní ukryl u Václava Bergmana. Od přátel se postupně dozvídal, že jeho fotografie s přesným popisem je snad všude a na jeho hlavu je vypsaná obrovská odměna. Skrývat se déle bylo neudržitelné. Až do 23. března 1940 se tu schovával a zároveň očekával příchod vedoucího domažlického skautského oddílu Karla Mathese aby společně uprchli do zahraničí. Když se však Karel Mathes na smluvené místo nedostavil, rozhodl se Smudek k útěku směrem na Plzeň. Změnil si podobu a oblečení. Působil dojmem zemědělce, který jde na kontrolu jarních polí. Šel pěšky pouze polními cestami a vše vycházelo až do vesnice Březí.\n\nU obce Březí asi 10 km od Domažlic (dne 23. března 1940 po půlnoci) zastavila Jana Smudka dvoučlenná hlídka (ordneři) německé finanční stráže (Zollgrenzschutz). Vzhledem k vyhlášené zvýšené pohotovosti se rozhodli tohoto ustrašeného zemědělce prověřit na místní stanici. Po několika krocích, veden mezi oběma finančními strážníky směrem k místní stanici vytáhl Smudek pistoli a strážníka po pravici i levici zastřelil. Střílel tak rychle, že žádný z mužů nestačil použít svoji zbraň. Do každého vystřelil vícekrát. Mrtvá těla schoval v křoví a zamaskoval větvemi. Střídavou chůzí a během zamířil polními cestami co nejrychleji k Čerchovu. Smudek musel často měnit směr, přes Klenčí kličkoval na Trhanov. Některým nočním hlídkám se dokázal vyhnout, ale v jednom případě musel opět použít zbraň. Poblíž Čerchova zaujal další dvoučlennou hlídku, tentokráte českých četníků. Ti ho vyzvali aby zůstal stát. Když k němu přicházeli, podařilo se mu jednoho z nich špatně mířeným výstřelem postřelit a zmizet v lese.\n\nV době Smudkova útěku se zjistilo, že je také pachatelem onoho Kladenského případu, jenž byl mezitím takřka odložen ad acta. V souvislosti se Smudkovým útěkem byla zavedena celá řada policejních opatření po celém území protektorátu včetně jižních Čech, kde bylo pátráno po několika falešných stopách.\n\nOdpočinek nalezl Smudek v lesní chýši. Zásobu potravin získal od skautského rádce Karla Kuneše a jeho vlčat. Další významné pomoci se mu dostalo od spolužáka Karla Kuby a bývalého legionáře Josefa Sedláčka.\nÚtěk Jana Smudka se zdařil jen díky obrovské dávce štěstí a pomoci místního českého obyvatelstva. S cestou do hlavního města pomohl nejvíce Smudkovi bývalý legionář a člen Obrany národa Josef Sedláček Smudek nakonec dostal krabičku nábojů, barvivo na vlasy, brýle a vlakovou jízdenku. Ze Švihova do Plzně splynul s davem dělníků. Cestou až do Prahy jej před kontrolou nečekaně ochránila náhodná přítomnost říšskoněmeckých důstojníků cestujících ve společném kupé.\nÚtěk Jana Smudka nakonec skončil úspěšným dopravením se jmenovaného do Prahy dne 27. března 1940.\n\nPo příjezdu do Prahy 27. března 1940 se Janu Smudkovi prostřednictvím Dr. Jaroslava Valenty podařilo navázat kontakt s odbojem. Chtěl pokračovat v činnosti proti okupantům, ale vedení odboje ho přesvědčilo, že musí z protektorátu pryč. Byl nejhledanější osobou, skrývat ho by bylo prakticky nemožné a zpráva o jeho případném zadržení by ukončila legendu, která dávala sílu mnoha dalším odbojářům.\n\nDostal dobré doklady a opět změnil vzhled. Jako nový člověk – nyní elegantně oblečený úředník pracující pro německou firmu, odcestoval Jan Smudek 29. března 1940 v 08.05 vlakem z hlavního nádraží (Wilsonovo, tenkrát Hauptbahnhof) do Brna. Na pražském nádraží na něj čekal člen odbojové skupiny Tří králů štábní kapitán Václav Morávek, který mu dělal průvodce. Z Brna pokračoval Jan Smudek do Veselí nad Moravou. Tady zůstal až do 4. dubna 1940. Cesta za protektorátní hranice pokračovala v době od 4. dubna 1940 přes Slovensko a pěšky přes hranici s Maďarskem až do spřáteleného Bělehradu (sem se dostal 11. dubna 1940), odkud se s dalšími odbojáři dostal do Řecka, Turecka, Sýrie, Libanonu a dále lodí do jižní Francie.\n\nDne 15. května 1940 byl Jan Smudek (vystupující zde pod jménem Karel Doubek) prezentován v československé zahraniční armádě ve Francii. Po prodělání vojenského výcviku v městě Agde byl zařazen k československé zahraniční jednotce ve Francii. Sloužil u 5. roty, 2. praporu 1. pěšího pluku a s touto jednotkou se zúčastnil ústupových bojů.\nByl raněn a dostal se do zajateckého tábora, odkud se mu podařilo uniknout. Po francouzské kapitulaci, při návratu do Agde se opozdil a nestihl evakuační transport do Velké Británie. Z Francie, resp. z území pod kontrolou Vichy, se s pomocí dosud fungujícího československého konzulátu v Marseille podařilo dostat jen jediné skupině československých vojáků. Mezi nimi byl i Jan Smudek. Počátkem srpna 1940 podstoupil útěkovou cestu z Francie do Alžírska a Maroka, odtud pod falešným jménem (Charles Legrand) přes Casablanku na francouzský ostrov Martinik (Martinique) ve francouzských Antilách. Z něj pak vedla cesta na sousední ostrov Svaté Lucie (Santa Lucia), který byl britskou kolonií. Odtud se tajně dostal na Bermudy, pak do Kanady a konečně i do Velké Británie.. Cestou v Severním moři se Jan Smudek stal svědkem urputného boje s nepřátelskými ponorkami. (Tři Čechoslováci z jeho skupiny tam zahynuli.) Jan Smudek a dalších 30 ztracených se (po osm měsíců trvající cestě z Francie) vylodili konečně dne 4. března 1941) v Liverpoolu.\n\nV Anglii byl zařazen k pěchotě (2. rota 1. pěšího praporu 1. čs. smíšené (později samostatné) brigády). U pěších jednotek prodělal motocyklistický kurz. .\n\nDne 13. prosince 1941 došlo k jeho zařazení k letectvu. K Royal Air Force (RAF) nastoupil pod jménem Karel Doubek, s nímž pak celou válku sloužil (č. 778215).\n\nPo absolutoriu kursu pro letecké radiové operátory byl přidělen na základnu Fairwood Common k československé letce „B“ 68. noční stíhací perutě Royal Air Force (RAF). Po devět měsíců (od dubna 1944 do prosince 1944) pak létal (kromě operačních letů nad Němci okupovaná území, kde v případě sestřelu hrozilo odhalení jeho skutečné identity) jako navigátor (na stíhačkách Mosquito) společně se známým zkušebním pilotem F/O Jaroslavem Taudym na průzkumných letech (celkově spolu nalétali 140 operačních hodin). Nakonec byl povolán k práci (ustanoven styčným důstojníkem) na Inspektorátu československého letectva.\n\nPostup v britských hodnostech:\nPostup v československých hodnostech:\n\nKrátce po skončení války, dne 18. května 1945, uzavřel sňatek s Angličankou Margaret Bushovou, třiadvacetiletou příslušnicí Women's Auxiliary Air Force (WAAF) z Manchesteru. V Anglii se také narodila jeho první dcera Ivona.\n\nDo osvobozené vlasti se Jan Smudek vrátil 21. srpna 1945. Ještě v roce 1945 byl považován za živoucí legendu. Na pokračování byl otiskován seriál „Nepolapitelný Jan“ a plánoval se scénář pro natočení filmu.\n\nZa svoji bojovou činnost byl několikrát vyznamenán. Dne 7. března 1944 obdržel Československou vojenskou pamětní medaili se štítkem F-VB. Počátkem září 1945 to byl Československý válečný kříž, dále pak Československá medaile Za chrabrost a také Československá vojenská medaile Za zásluhy II. stupně).\n\nU RAF začínal v hodnosti vojín a skončil jako četař-aspirant. Kromě řady leteckých kurzů absolvoval i Školu pro důstojníky letectva v záloze (1943, v únoru – březnu 1945 úspěšně složil důstojnickou zkoušku). Důstojníkem však (na základě výnosu velitelství československého letectva, ve kterém se jeho povýšení výslovně zakazovalo) jmenován nikdy nebyl.. A to ani v roce 1945 po návratu do vlasti, kdy jmenování do první důstojnické hodnosti bylo u aspirantů zahraničních armád obvyklé.\n\nK 8. listopadu 1945 byl demobilizován. Jako bývalému zahraničnímu vojákovi mu po demobilizaci byla svěřena do národní správy menší strojírenská firma Ing. Gregor v Rossbachu u Aše (dnes Hranice v Čechách) č. p. 482, kde také se svojí anglickou manželkou Margaret bydlel. Firma však měla být, z důvodu nerentability, v dohledné době likvidována. Funkci národního správce vykonával v letech 1945 až 1948.\n\nPo válce také vstoupil do Československé strany lidové (ČSL) a na jaře 1946 za ni kandidoval do Ústavodárného\nnárodního shromáždění v parlamentních volbách na Karlovarsku.\n\nSmudek měl potíže s nastupujícím komunistickým režimem. Byl západní letec, měl anglickou manželku, odmítl spolupracovat s komunistickou stranou. Skutečné pronásledování začalo až v roce 1947, kdy na něj provokatéři StB nasadili konfidentku, aby ji převedl přes Čerchov do Německa, kde na něj uchystali léčku. Naštěstí těsně před hranicí byl varován. Přesto byl v únoru 1947 na Čerchově zatčen, obviněn, že chtěl uprchnout do americké zóny v Německu a odsouzen ke 14 dnům vězení. Trest si odpykal v domažlické věznici.\n\nJan Smudek věděl, co jej čeká v případě, že komunisté zvítězí a zmínil to i na svém (zřejmě posledním) veřejném vystoupení (21. února 1948) na schůzi pořádané místní organizací ČSL v Dobřichovicích u Prahy. (V té době bydlel v Praze 7 – Holešovicích v Eliášově ulici č. 1.)\n\nV červnu 1948 Smudek emigroval z vlasti do zahraničí. Oblastní úřadovna StB v Praze konstatovala 22. listopadu 1948, že jeho pražský byt je již delší dobu prázdný a Smudek se nachází v zahraničí.. Jan Smudek tak zůstal věren své přezdívce „Nepolapitelný Jan“. Emigroval s celou svou rodinou (ve vlasti se mu mezitím narodila další dcera Nikol) do Francie. V exilu se věnoval podnikání a navázal styky s exilovými lidovci (především s Ivo Ducháčkem).\n\nPo roce 1968 v rámci uvolnění politických poměrů získal povolení navštívit svoji matku Kateřinu, ale tato v roce 1969 zemřela. S nástupem normalizace se Jan Smudek stal ve své vlasti opět osobou „nežádoucí“.\n\nOd začátku 90. let dvacátého století pobýval pravidelně na Chodsku a v roce 1993 se pak definitivně vrátil i se svou ženou Margaretou do vlasti. Na Chodsku, na úbočí Haltravy si nechal postavit dům. V roce 1999 se jeho životní pouť v osadě Díly uzavřela.\n\nNa rohové budově na náměstí Svobody 1976 v Kladně (GPS souřadnice:) je umístěna pamětní deska zmiňujcí státní průmyslovou školu. Na desce jsou uvedeni žáci této školy – Jan Smudek a František Petr. Ti v červnu 1939 zastřelili v Kladně německého policistu Wilhelma Kniesta. Tento čin implikoval vyhlášení stanného práva na Kladně (vůbec prvního v protektorátě). Jeho obětí se stal (mimo jiných občanů) i tehdejší starosta Kladna František Pavel. \n\n\n\n"}
{"id": "939871", "url": "https://cs.wikipedia.org/wiki?curid=939871", "title": "Běh na lyžích na Zimních olympijských hrách 1980", "text": "Běh na lyžích na Zimních olympijských hrách 1980\n\nBěh na lyžích na Zimních olympijských hrách 1980 v Lake Placid.\n"}
{"id": "939872", "url": "https://cs.wikipedia.org/wiki?curid=939872", "title": "Malá vodní elektrárna Nové Mlýny", "text": "Malá vodní elektrárna Nové Mlýny\n\nMalá vodní elektrárna Nové Mlýny na řece Dyji, provozovaná společností Povodí Moravy, se nachází vlevo od přelivu v hrázi Novomlýnské nádrže. Byla uvedena do provozu roku 1989 a využívá dvě turbíny, přičemž jedna Kaplanovu turbínu má výkon 2,3 MW a hltnost 30 m³/s a druhá přidaná dodatečně pro využití asanačního průtoku má výkon 0,2 MW a hltnost 4 m³/s.\n\n"}
{"id": "939875", "url": "https://cs.wikipedia.org/wiki?curid=939875", "title": "Šebastovce", "text": "Šebastovce\n\nŠebastovce (v minulosti \"Zebes\", ) jsou městská část Košic, součást okresu Košice IV.\n\nŠebastovská, Podbeľová, Bazalková, Repíková, Rozmarínová, Prasličková, Papradia, Harmančeková, Ďatelinová, Levanduľová\n\n\nMočiar, chráněné krajinné území\n\nPůvodně samostatná obec později připojena k městu Košice.\n\nMá 7 poslanců.\n\nVelkou většinou slovenské národnosti a katolického vyznání.\n\n\nMěstská hromadná doprava (linka č. 12), Košický integrovaný dopravní systém, zastávka SAD\n\n\nMateřská školka s 1 třídou\n\n"}
{"id": "939881", "url": "https://cs.wikipedia.org/wiki?curid=939881", "title": "Olympus OM-D E-M1", "text": "Olympus OM-D E-M1\n\nOlympus OM-D E-M1, ohlášený v září 2013, je bezzrcadlovka systému mikro 4/3. Díky kombinaci ostření na principu detekce kontrastu a fázové detekce umožňuje plnohodnotně využívat jak objektivy systému mikro 4/3, tak objektivy systému 4/3.\n\nFotoaparát navazuje na model Olympus OM-D E-M5, jehož klíčové vlastnosti přebírá. Změnil se tvar těla, jehož rozměry se mírně zvětšily a zejména přibyl výrazný úchop pro pravou ruku. Významně navýšen byl i počet ovládacích prvků, které umožňují přímé nastavování jednotlivých parametrů přístroje.\n\nZákladní vlastnosti:\n\nV anketě \"Best Gear of 2013\" organizované serverem Digital Photography Review získal celkové vítězství a první místo v kategorii bezzrcadlovek.\n\n"}
{"id": "939882", "url": "https://cs.wikipedia.org/wiki?curid=939882", "title": "Thou (Loiret)", "text": "Thou (Loiret)\n\nThou je francouzská obec v departementu Loiret v regionu Centre-Val de Loire. V roce 2010 zde žilo 237 obyvatel.\n\n\"Počet obyvatel\"\n\n"}
{"id": "939883", "url": "https://cs.wikipedia.org/wiki?curid=939883", "title": "Běh na lyžích na Zimních olympijských hrách 1976", "text": "Běh na lyžích na Zimních olympijských hrách 1976\n\nBěh na lyžích na Zimních olympijských hrách 1976 v Innsbrucku.\n"}
{"id": "939885", "url": "https://cs.wikipedia.org/wiki?curid=939885", "title": "Thou", "text": "Thou\n\nThou je název více francouzských obcí:\n\n"}
{"id": "939886", "url": "https://cs.wikipedia.org/wiki?curid=939886", "title": "Jiří Patočka (toxikolog)", "text": "Jiří Patočka (toxikolog)\n\nJiří Patočka (* 24. dubna 1939) je český toxikolog a vysokoškolský učitel.\n\nVystudoval Přírodovědeckou fakultu Masarykovy univerzity v Brně.\n\nPůsobí jako profesor toxikologie na Zdravotně-sociální fakultě Jihočeské univerzity v Českých Budějovicích a emeritním profesorem Fakulty vojenského zdravotnictví Univerzity obrany v Hradci Králové. Je autorem několik skript a také knih \"Vojenská toxikologie\" (Grada 2004) a \"Doba jedová\" (společně s prof. Annou Struneckou, Triton 2011).\n\n"}
{"id": "939887", "url": "https://cs.wikipedia.org/wiki?curid=939887", "title": "Malá vodní elektrárna Hořín", "text": "Malá vodní elektrárna Hořín\n\nMalá vodní elektrárna Hořín je součástí zdymadla Hořín na laterálním plavebním kanále Mělník – Vraňany poblíž Hořína v okrese Mělník ve Středočeském kraji. V provozu je od roku 1996. Provozovatelem je Povodí Vltavy. Elektřinu vyrábí pomocí Francisovy turbíny o výkonu 30 kW.\n\n"}
{"id": "939888", "url": "https://cs.wikipedia.org/wiki?curid=939888", "title": "Bonny-sur-Loire", "text": "Bonny-sur-Loire\n\nBonny-sur-Loire je francouzská obec v departementu Loiret v regionu Centre-Val de Loire. V roce 2010 zde žilo 2 049 obyvatel.\n\n\"Počet obyvatel\"\n\n"}
{"id": "939897", "url": "https://cs.wikipedia.org/wiki?curid=939897", "title": "Běh na lyžích na Zimních olympijských hrách 1968", "text": "Běh na lyžích na Zimních olympijských hrách 1968\n\nBěh na lyžích na Zimních olympijských hrách 1968 v Grenoblu.\n"}
{"id": "939898", "url": "https://cs.wikipedia.org/wiki?curid=939898", "title": "Prirazlomnaja", "text": "Prirazlomnaja\n\nPrirazlomnaja je ruská ropná těžební plošina firmy Gazprom v Pečorském moři. Je to první komerční těžební zařízení umístěné v pravidelně zamrzající a těžko dostupné arktické oblasti. Držitelem licence na těžbu ropy v oblasti ložiska Prirazlomnoe je Gazprom něfť šelf (\"Газпром нефть шельф\"), dceřiná firma akciové společnosti Gazprom něfť. \n\nStacionární ropná plošina, odolná proti tlaku ledu, je umístěna v mělkém, průměrně jen 19–20 metrů hlubokém šelfovém moři. Plošina se nachází 55 km severně od pobřežní obce Varandej v Něněckém autonomním okruhu Ruské federace, kde je místní letiště. Teploty v této arktické oblasti klesají k -50 °C.\n\nProjektová příprava konstrukce ropné plošiny, původně nazvané \"Pečora\", byla v akciové společnosti Sevmaš (\"Севмаш\") zahájena v roce 1995. S ohledem na potíže při financové projektu došlo ke značným průtahům. \n\nV roce 2002 byla nakonec rozhodnuto, že podnik Sevmaš se omezí pouze na zhotovení spodní podmořské části plošiny (kesonu). Pro kompletizaci projektu byla v Norsku zakoupena vyřazená ropná plošina \"Hutton\" z roku 1984. Tato plošina byla po moři dopravena do Kolského zálivu a po demontáži jednotlivých částí byla transportována do podniku Sevmaš. Po jednotlivých etapách úprav a montáže byl v roce 2010 zahájen přesun plošiny do Murmanska. Doprava z Murmanska na místo určení byla zahájena 18. srpna 2011. Plošina byla ukotvena v moři 28. 8. 2011 a posléze byl kolem ní z 53 600 kubických metrů štěrku a kamene navršen ochranný val. \n\nK definitivnímu převzetí plošiny společností Gazprom něfť šelf od Sevmaše došlo až v květnu 2013. V období od 10. července do 6. října 2013 zde probíhaly vrtné práce, samotná těžba ropy z prvního vrtu byla zahájena 20. prosince 2013. Během prvního roku těžby (2014) zde bylo získáno 2,2  miliónů barelů ropy (kolem 300 000 tun). Denní produkce je 19 000 metrů krychlových ropy. Na plošině lze uskladnit 136 000 metrů krychlových této suroviny.\n\nPlošina se stala známou v důsledku protestů organizace Greenpeace v letech 2012 a 2013, zaměřených proti těžbě ropy v arktickém šelfu. \n"}
{"id": "939899", "url": "https://cs.wikipedia.org/wiki?curid=939899", "title": "Humbert z Romans", "text": "Humbert z Romans\n\nHumbert z Romans (nebo též di Romans či z Romaně) (asi 1194 – 14. července 1277) byl francouzský dominikánský kněz a pátý magistr dominikánského řádu (1254–1263).\n\nNarodil se kolem roku 1194 v Romans-sur-Isère v jihovýchodní Francii, asi 40 km jižně od Lyonu. Ještě před vstupem do dominikánského řádu studoval od roku 1215 v Paříži teologii a kanonické právo, dosáhl zde titulu magistra a posléze působil jako profesor.\n\nUvažoval o vstupu ke kartuziánům, kam vstoupil jeho bratr, ale 30. listopadu 1224 přijal pod vlivem bl. Jordána Saského hábit dominikánského řádu. Po slibech byl v letech 1226–1236 ustanoven lektorem teologie v klášteře v Lyonu, v letech 1237–1239 zde byl převorem. V roce 1238 byl zvolen provinciálem provincie Romana (Toskánsko) a jeho italské působení vedlo až k jeho kandidatuře v konkláve, mohl tedy být zvolen papežem, roku 1241, kde se však proti jeho volbě postavili Orsiniové a další vlivné římské rody. Hubert se v roce 1244 vrátil do Francie, kde byl zvolen provinciálem provincie Francie (ve funkci vystřídal Huga ze Saint-Cher, který se v témže roce stal prvním dominikánským kardinálem) a nakonec byl na generální kapitule řádu konané v Budapešti dne 1. června 1254 zvolen v pořadí pátým magistrem řádu. Ve funkci setrval do roku 1263, kdy na ni dobrovolně, nejspíš ze zdravotních důvodů, na generální kapitule v Londýně rezignoval.\n\nBěhem svého působení ve funkci magistra Humbert významně přispěl k reorganizaci a sjednocení celého řádu. Připravil nové řádové konstituce (s malými obměnami platily až do roku 1924), díky nimž se zlepšila disciplína v řádových domech. Z jeho podnětu byl vypracován program generálních studií, tzv. Ratio studiorum. Připravil též nové konstituce pro dominikánské mnišky (v platnosti byly do roku 1932). Připravil podklady ke svatořečení otce řádu sv. Dominika a mučedníka sv. Petra Veronského. Plodem těchto zkoumání je mimo jiné stále populární knížka dominikána Geralda de Fracheta, Humbertova současníka, Vitae Fratrum (Životy bratří; výběr česky vydalo nakladatelství Krystal OP). Humbert bratry rovněž povzbuzoval ke studiu cizích jazyků, aby se lépe uplatnili, když káží cizím národům. Díky němu rovněž získala deifintivní podobu dominikánská liturgie. Zavedl jednotný lekcionář pro celý řád.\n\nZa jeho působení doznal řád neobyčejného rozmachu zvláště v Itálii, Německu, Španělsku, Francii a Anglii. Humbert vyslal dominikánské bratry do dnešního Řecka a Maďarska, k Saracénům, Arménům, Syřanům, Etiopanům a Tatarům.\n\nObdobí jeho generalátu bylo dosti obtížné vzhledem ke sporům mezi žebravými řády a profesory na pařížské univerzitě. V 50. letech 12. století světští profesoři na pařížské univerzitě nesouhlasili s působením zástupců mendikantů, žebravých řádů františkánů a dominikánů. Hořel živý spor o obsazení jednotlivých křesel – kateder – světskými nebo řádovými kandidáty. Díky Humbertově působení se podařilo dojednat společné prohlášení nejvyššího dominikánského a františkánského představeného, čímž se nejen posílila pozice mendikantů na univerzitě, ale také se urovnaly nepříliš idylické vztahy obou řádů.\n\nHumbert řídil celkem devět generálních kapitul řádu.\n\nV roce 1255 byl požádán, aby jakožto právník posoudil konstituce kartuziánských mnichů. V roce 1256 se stal kmotrem jednoho z dětí sv. Ludvíka IX. Francouzského.\n\nPo skončení působení v čele řádu se uchýlil do kláštera ve Valence (nebo v Lyonu), kde pokračoval v práci na svých spisech. Pokora mu nedovolila ujmout se funkce jeruzalémského patriarchy, která mu byla po rezignaci na funkci magistra řádu nabídnuta. Zemřel 14. července 1277 ve Valence poblíž Romans, kde byl také pohřben. V řádu je uctíván jako blahoslavený, jeho svátek se v řádu slaví v den jeho úmrtí, oficiálně však nikdy blahořečen nebyl.\n\nHumbert zanechal velké množství rozličných děl sepsaných hlavně pro potřeby dominikánského řádu.\n\n\"Exposito regulae beati Augustini Episcopi et super constitutiones fratrum praedicatorum\" – komentář k řeholi sv. Augustina a dominikánským konstitucím.\n\n\"De eruditione praedicatorum\" – pojednání O formaci kazatelů doplněné o sbírku vzorových kázání, exempel k českému vydání připravuje dominikánské nakladatelství Krystal OP <link>; online dostupné v angličtině na https://web.archive.org/web/20130927113500/http://dominicanidaho.org/humbert.html)\n\n\"Instructiones de officiis ordinis\" – pojednání o různých oficiích v dominikánských klášterech.\n\n\"De praedicatione crucis contra Saracenos\" – manuál pro kazatele hlásající novou křížovou výpravu (dostupné on-line v latině http://www.jggj.dk/saracenos.htm); Humbert jej sepsal roku 1266 krátce poté, co saracéni dobyli Sefed a papež Klement VI. <link> pověřil dominikány kázáním nové křížové výpravy do Svaté země. Příručka se skládá ze 46 kapitol, v nichž Humbert kazatele připravuje na daný úkol a poskytuje jim nápady a podklady ke kázání. Tento manuál byl vysoce ceněn ještě i v 15. století, zvláště v Německu.\n\n\"Epistola de regularis observantia disciplinae\" – krátký komentář, jak zavazují dominikánské konstituce a výnosy (nařízení, dekrety).\n\n\"Liber de tractandis in concilio Lugdunensi\", 1274 – kritizuje mnohé nešvary dobového kléru.\n\n\"Opus tripartitum\" – nejrozsáhlejší dílo, staví se na stranu probíhající reformy církve, obhajuje křížové výpravy, pojednává o vztazích křesťanů a Arabů, analyzuje příčiny a důsledky řeckého schizmatu a navrhuje způsoby jeho překonání, vyzývá k misiím k pohanům. Papež Řehoř X. jej jako jednu z knih prezentoval na Druhém lyonském koncilu roku 1274.\n\n\n\n"}
{"id": "939909", "url": "https://cs.wikipedia.org/wiki?curid=939909", "title": "Malá vodní elektrárna Hučák", "text": "Malá vodní elektrárna Hučák\n\nMalá vodní elektrárna Labe (Hučák) se nachází na stejnojmenném jezu Hučák na řece Labi v Hradci Králové. Byla budována od roku 1909 a do provozu uvedena v roce 1912. Původně byla vybavena třemi trojstupňovými Francisovými turbínami o celkovém udávaném výkonu 618 kW, které byly z důvodu provozních nedostatků v roce 1925 vyměněny za tři jednostupňové rychloběžné Francisovy turbíny, každou o výkonu 270 kW, jež vyrobila Elektrotechnická akciová společnost, dříve Kolben a spol. Praha. Tyto turbíny jsou společně s původními elektrickými generátory a dalším vybavením stále v provozu. Budova elektrárny vybudovaná v secesním stylu podle návrhu architekta Františka Sandera tvoří spolu s jezem významný architektonický objekt.\n\nElektrárna je ve vlastnictví společnosti ČEZ Obnovitelné zdroje a v budově je otevřeno Informační centrum Obnovitelné zdroje. Část technologie pro přenos VN (1x TR 1000kVA) byla dodána společností Power-Energo,s.r.o. \n\nV současné době jsou ve společném objektu elektrárny tři rozvodny vysokého napětí, transformátory a provozní dílna. Rozvodna 35 kV je klasického kobkového uspořádání, novou rozvodnu 10/5 kV tvoří 27 skříní SR 12. Skříňová rozvodna 5 kV slouží pro vyvedení výkonu z generátorů elektrárny. Z rozvodny 10 kV je napájeno 28 transformačních stanic, které zásobují elektrickou energií střed města. Turbíny jsou konstruovány pro spád 3,5 m, průtok 10 m³/s, výkon 270 kW a otáčky 125 ot./min.\n\nRegulační projekt předpokládal zrušení starého jezu Hučák, kde stála vodárna. Zrušení jezu a staré vodárny umožnilo výstavbu nové vodárny s elektrickým pohonem i stavbu elektrárny. Stavbu elektrárny na Labi zadalo zastupitelstvo města 12. května 1908. Projekt stavby vodního díla vypracoval ředitel Elektrických podniků pražských prof. ing. Karel Novák. Autor projektu již předem upozornil na to, že vodní elektrárna na toku s tak proměnným průtokem, jaký má Labe (3,5 m³/s – 360 m³/s), se neobejde bez parní rezervy ke krytí spotřeby v období abnormálně velkých vod nebo naopak průtokových minim. Aby mohl být zbořen starý jez, bylo třeba ihned zahájit výstavbu parní elektrárny a elektricky poháněné vodárny.\n\nBetonování základů bylo zahájeno na jaře roku 1909, ještě tentýž rok proběhla montáž strojní technologie, pokládání kabelů a byla zahájena stavba trafostanice. Parní elektrárna byla vybavena dvěma kotli o výhřevné ploše 200 m² a přetlaku 11,5 atmosféry. Dva parní stroje, každý o výkonu 400 koňských sil, byly napojeny na Křižíkovy generátory o výkonu 300 kVA při napětí 3 × 5000 V třífázového proudu. Firma Křižík dodala i 14 transformátorů o celkovém výkonu asi 500 kVA a 12 kilometrů kabelového vedení.\n\nVodní elektrárna – nazývaná dnes jako secesní unikát na Labi – vyrůstala na levém břehu řeky na 157. říčním kilometru. Architektonicky skvěle zvládnutá stavba vznikala v období, kdy charakteristickou tvář Hradce Králové začali utvářet architekti takového věhlasu, jakým byl například Jan Kotěra.\n\nSecesní charakter stavby, který navrhl prof. arch. František Sander, byl později doplněn časnou modernou, v jejímž stylu byly řešeny provozní budovy. Stavbu betonového mostu se segmentovým jezem v roce 1911 provedl Ing. František Jirásek ve spolupráci s prof. arch. Sanderem. Dnes objekt elektrárny slouží jako příklad architektonického zvládnutí technického díla v období před první světovou válkou.\n\nNapojení elektrárny na městské transformační stanice a kabelové sítě se uskutečnilo 12. února 1910 po 14. hodině odpoledne. Tentýž den večer se zkušebně rozsvítily Křižíkovy obloukové lampy na Velkém náměstí. První etapu výstavby ukončilo uvedení do provozu nové vodárny, k němuž došlo počátkem roku 1910. Hydrocentrála vybavená třemi Francisovými třístupňovými turbínami s vertikální hřídelí byla dokončena v roce 1911. Po dokončení stavby jezového zařízení proběhly koncem roku zkoušky vodních turbín, které začaly do sítě trvale dodávat elektrickou energii od konce ledna roku 1912. V roce 1912 pokročila i regulace a stavba jezu na Orlici. Při úvahách o stavbě orlické elektrárny bylo z důvodu stále rostoucí spotřeby elektrické energie současně rozhodnuto rozšířit labskou elektrárnu o jednu parní turbínu o výkonu 1500 koňských sil. Zařízení na labské elektrárně v roce 1915 zahrnovalo tři Francisovy turbíny s výkonem každé 300 koňských sil, dva rychloběžné stojaté parní stroje po 400 k a parní turbínu o výkonu 1500–1800 k. V elektrárně na Orlici pracovaly dvě turbíny po 300 k. Elektrická energie z těchto zařízení představovala třífázový střídavý proud o napětí 5000 V. Tím Hradec Králové předčil i Prahu, která v té době disponovala již nedostatečným napětím 3000 V. Během roku 1920 byla dostavěna i třetí městská elektrárna na Slezském Předměstí vybavená jednou turbínou o výkonu 190 kVA a dvěma turbínami o výkonu 150 kVA.\n\nObdobí největší slávy elektrárny předcházela rozsáhlá rekonstrukce. Své poslání plnila labská elektrárna věrně až do počátku 20. let, kdy bylo rozhodnuto o jejích úpravách. Důvodem byly velké ztráty a nedosahování plánovaných parametrů provozu vodních turbín, nevhodně řešený vtok z řečiště i výtok z turbíny a několik dalších konstrukčních nedostatků.\n\nZměn doznala vlastní Francisova turbína, závěsné ložisko, předloha budiče a regulátoru, sací roura i starý regulátor otáček. Velmi dobré výsledky rekonstrukce tohoto soustrojí vedly k obdobné rekonstrukci i všech ostatních soustrojí. Jejich využití se po rekonstrukci zvýšilo ze 67 % až na 82,2 %. V této podobě pracují všechna soustrojí dodnes. V následujících letech byla labská elektrárna včleněna do okružní sítě projektované v rámci soustavné elektrifikace ze Spálova přes Poříčí, Les Království, Hradec Králové, Pardubice, Přelouč, Kolín, Poděbrady, Nymburk, Dražice, Mladou Boleslav a Turnov zpět do Spálova.\n\nPo znárodnění v roce 1945 byla elektrárna Labe k 1. lednu 1946 začleněna do majetku národního podniku VČE.\n\nPosledních 438 kWh elektřiny dodala parní trakce 5. ledna 1946. Do roku 1956 pak podnik parní stoje a kotle demontoval. V průběhu dalších let následovaly stavební úpravy elektrárny, rekonstrukce zařízení, modernizace, aj. To vše doprovázela průběžná reorganizace energetického resortu.\n\nObsluha vodní elektrárny Labe zajišťovala do roku 1995 i provoz a manipulace na vodní elektrárně na Orlici, která pracovala bez trvalé obsluhy. Na počátku 90. let zažila elektrárna i přilehlý most ukázkovou rekonstrukci. Chátrající stav obou objektů si vynutil odstranění původní omítky a historicky cenné výzdoby z počátku 20. století. Veškerá výzdoba včetně struktury povrchů, ornamentů a barevnosti byla zdokumentována a obnovena.\n\nStejně se postupovalo i při opravě mostu včetně instalace replik osvětlení zhotovených podle původní projektové dokumentace a umístěných na ozdobných kamenných sloupech nad pilíři. Citlivá rekonstrukce elektrárny i mostu se uskutečnila pod odborným dohledem pracovníků památkové péče. Současné slavnostní osvětlení bylo uvedeno do provozu v roce 1996. Je dílem společností Východočeská energetika, EdF France a její dceřiné společnosti Citelum. Několik vojenských světlometů osvětlovalo elektrárnu již mezi světovými válkami. Současné světelné efekty vytváří 139 svítidel, jejichž upevňovací prvky, konzoly a spojovací materiál jsou vyrobeny z mosazi či mědi tak, aby odolávaly povětrnostním vlivům. Labská elektrárna je chráněnou kulturní památkou a spolu s mostními objekty tvoří významnou součást městské památkové zóny.\n\n"}
{"id": "939916", "url": "https://cs.wikipedia.org/wiki?curid=939916", "title": "Malá vodní elektrárna Kořensko", "text": "Malá vodní elektrárna Kořensko\n\nMalá vodní elektrárna Kořensko je umístěna při vodní nádrži Kořensko při levém břehu mezi jezem a plavební komorou. Je součástí vltavské kaskády. Provoz elektrárny je plně automatizován a je dálkově řízen z centrálního dispečinku ve Štěchovicích. Vodní dílo bylo vybudováno v letech 1986–1992 a obsahuje 2,8 mil. m³ vody. Jsou zde nainstalovány dvě Kaplanovy turbíny s výkonem 1,9 MW o průměru 3000 mm, hltnosti 2 × 35 m³/s a spádu 6,2–2,0 m.\n\n"}
{"id": "939920", "url": "https://cs.wikipedia.org/wiki?curid=939920", "title": "Jaroslav Jáchym Šimek", "text": "Jaroslav Jáchym Šimek\n\nJaroslav Jáchym Šimek (* 3. června 1952) je český římskokatolický kněz, premonstrát a současný opat Želivského kláštera.\n\nPochází z Nížkova, kde vyrůstal spolu se svou sestrou. Kněžské svěcení přijal v červenci 1977, v letech 1978–1979 působil jako kaplan v Náchodě. Následně vystřídal několik dalších působišť. V roce 1991 vstoupil do premonstrátského řádu. Po ukončení studia spirituální teologie na Gregoriánské univerzitě působil od roku 1994 v Havlíčkově Brodě a následně jako administrátor ve Vilémově (1997–2003). Poté se stal duchovním správcem pro české krajany v Austrálii a od roku 2008 pracuje jako ekonom Želivského kláštera a současně administrátor tamní farnosti. Dne 26. září 2013 byl tajným hlasováním zvolen 51. opatem Želivského kláštera.\n\n\n"}
{"id": "939922", "url": "https://cs.wikipedia.org/wiki?curid=939922", "title": "Vodní elektrárna Lipno II", "text": "Vodní elektrárna Lipno II\n\nVodní elektrárna Lipno II je umístěna při vyrovnávací vodní nádrži Lipno II a pracuje jako elektrárna průtočná se stálým výkonem. Je součástí vltavské kaskády. Provoz elektrárny je plně automatizován a je dálkově řízen z centrálního dispečinku ve Štěchovicích a z vodní elektrárny Lipno I. Vodní dílo bylo uvedeno do provozu v roce 1957 a obsahuje 1,68 mil. m³ vody. Je zde nainstalována jedna kaplanova turbína s výkonem 1,5 MW, hltností 20 m³/s, spádem 4 až 10 m.\n\n"}
{"id": "939925", "url": "https://cs.wikipedia.org/wiki?curid=939925", "title": "Letiště Nội Bài", "text": "Letiště Nội Bài\n\nLetiště Nội Bài je mezinárodní letiště v severním Vietnamu. Je to druhé největší letiště ve Vietnamu po letišti Tân Sơn Nhất. V roce 2010 odbavilo 9 500 000 cestujících, což představuje nárůst o 20 % oproti roku 2009. V roce 2012 odbavilo 11 milionů cestujících. Mají zde základnu největší vietnamská aerolinie Vietnam Airlines.\n\nMezinárodní letiště Nội Bài byla původně letecká základna vietnamské lidové armády během vietnamské války, jako mezinárodní civilní letiště bylo otevřeno v roce 1978.\n"}
{"id": "939928", "url": "https://cs.wikipedia.org/wiki?curid=939928", "title": "Guatimac", "text": "Guatimac\n\nGuatimac je označení pro malou jílovou sošku Guančů. Nalezena byla na ostrově Tenerife, který patří ke španělským Kanárským ostrovům.\n\nAčkoli není znám přesný význam této sošky, soudí se, že byla používána při magických nebo náboženských obřadech tohoto kmene. Příslušníci kmene věřili, že soška reprezentuje strážného ducha. Objevují se ale také tvrzení považující sošku spíše za posvátný zvířecí totem, popřípadě za sovu. Pro tuto tezi svědčí skutečnost, že artefakt bylo možné domorodým kněžím zavěsit na šňůrku kolem krku.\n\nK objevu sošky došlo roku 1885 v městečku Fasnia. Nalezla se v blízké jeskyni zabalená do kozích kůží. V těch místech existovalo sto let před nálezem velké pohřebiště, na kterém archeologové vykopali i mumie několika příslušníků kmene Guančo. Navzdory své malé velikosti (výška asi 6,4 palců) má soška Guatimac významnou archeologickou hodnotu, neboť je jednou z mála dochovaných model pravěkého Tenerife.\n\nV současnosti se nachází v Archeologickém muzeu ve městě Puerto de la Cruz.\n\n"}
{"id": "939930", "url": "https://cs.wikipedia.org/wiki?curid=939930", "title": "Běh na lyžích na Zimních olympijských hrách 1964", "text": "Běh na lyžích na Zimních olympijských hrách 1964\n\nBěh na lyžích na Zimních olympijských hrách 1964 v Innsbrucku.\n"}
{"id": "939933", "url": "https://cs.wikipedia.org/wiki?curid=939933", "title": "Robert Crais", "text": "Robert Crais\n\nRobert Crais (* 20. června 1953 v Independence, Louisiana, USA) je americký spisovatel, autor detektivních románů, z nichž mnohé obdržely literární ceny. Jeho dílo je překládáno i do češtiny.\n\nNarodil se v Independence v Louisianě, poblíž Baton Rouge. Jeho otec pracoval v ropné rafinerii, vyrůstal jako jedináček.. Než začal psát, studoval na Státní univerzitě v Louisianě strojní inženýrství. V roce 1976 se přestěhoval do Hollywoodu, kde se uplatnil jako scenárista televizních seriálů a filmů, např. Hill Street Blues, Cagney & Lacey a Miami Vice. Za scénář k Hill Street Blues získal nominaci na cenu Emmy.\n\nV polovině 80. let začal psát romány. Roku 1987 uveřejnil první z nich s názvem \"The Monkey's Raincoat\", za který obdržel Anthony Award za nejlepší prvotinu. V tomto románu už vystupují dva protagonisté jeho pozdějších románů: soukromý detektiv Elvis Cole a jeho přítel Joe Pike. Jedním z hlavních témat Craisových románů je čest a osobní integrita jako základní životní hodnota. V roce 2005 byl zfilmován jeho román \"Rukojmí\" v hlavní roli s Bruce Willisem. Crais žije v Santa Monica v Kalifornii.\n\nséŕie Elvis Cole a James Pike\n\n\nMimo sérii Elvis Cole a James Pike\n\n2000: \"Demolition Angel\" (česky Anděl zkázy, 2002, ISBN 80-86518-09-4)\n\n2001: \"Hostage\" (česky Rukojmí, 2004, ISBN 80-86518-51-5)\n\n2006: \"The Two-Minute Rule\" (česky Pravidlo dvou minut, 2008, ISBN 978-80-7359-128-1)\n\n2013: \"Suspect (česky Podezřelý, 2014, ISBN 978-80-7359-391-9)\"\n\n"}
{"id": "939935", "url": "https://cs.wikipedia.org/wiki?curid=939935", "title": "Bangor (Wales)", "text": "Bangor (Wales)\n\nBangor je město ve velšském hrabství Gwynedd. Přestože v něm k roku 2011 žilo jen 17 998 obyvatel, nachází se v něm katedrála, a proto je nositelem statutu \"city\". Leží u průlivu Menai, který odděluje severní Wales od ostrova Anglesey. Město je sídlem Bangorské univerzity (\"Prifysgol Bangor\"), založené roku 1884.\nVýraz \"bangor\" znamenal ve staré velštině proutěnou ohradu. V roce 525 založil svatý Deiniol místní biskupství.\n\nDominantou města je Bangor Mountain, vysoká 117 metrů. Atrakcemi Bangoru jsou katedrála, univerzitní areál, hlavní třída High Street, molo Garth Pier, které je s délkou 460 metrů druhé nejdelší ve Walesu, a visutý most Menai Suspension Bridge.\n\n36,4 % obyvatel Bangoru hovoří velšsky.\n\nV Bangoru se narodila populární zpěvačka Duffy a sochař Richard Deacon.\n\n"}
{"id": "939938", "url": "https://cs.wikipedia.org/wiki?curid=939938", "title": "Běh na lyžích na Zimních olympijských hrách 1960", "text": "Běh na lyžích na Zimních olympijských hrách 1960\n\nBěh na lyžích na Zimních olympijských hrách 1960 probíhal na stadionu Stadion McKinney Creek a v jeho okolí v Tahomě.\n"}
{"id": "939940", "url": "https://cs.wikipedia.org/wiki?curid=939940", "title": "GLaDOS", "text": "GLaDOS\n\nGLaDOS, plným jménem Genetic Lifeform and Disk Operating System, je hlavní protivník ve videohrách Portal a Portal 2. Jedná se o uměle inteligentní počítačový systém; postupně prošla několika různými provedeními. Byla vytvořena Erikem Wolpawem a Kim Swiftovou a nadabována americkou operní pěvkyní Ellen McLainovou.\n\nJe zodpovědná za testování a údržbu ve firmě Aperture Science v obou videohrách. Zatímco z počátku se zdá být jen hlasem, který vede hráče celou hrou, její slova a činy se začínají stávat stále škodlivějšími, než jsou její zlé úmysly jasné. Během hry se hráč dozví, že před událostmi hry Portal použila neurotoxin, aby zabila vědce v laboratořích Aperture Laboratories.\nByla zničena na konci Portalu charakterem hráče, Chell. Její hlas je však použit v písni Still alive, která zní po dohrání hry.\n"}
{"id": "939944", "url": "https://cs.wikipedia.org/wiki?curid=939944", "title": "Karl Schnörrer", "text": "Karl Schnörrer\n\nKarl „Quax\" Schnörrer (3. března 1919, Norimberk – 25. září 1979, Norimberk) byl německý stíhací pilot působící v německém válečném letectvu Luftwaffe za druhé světové války s celkovým počtem 46 potvrzených sestřelů. Sloužil u jednotek JG 54, Kommando Nowotny a JG 7. Získal vyznamenání Medaile cti, Německý kříž ve zlatě a Rytířský kříž.\n\nV prosinci 1941 se Schnörrer po úspěšném absolvování operačního výcviku připojil jako poddůstojník k 1. skupině 54. stíhací eskadry (I./JG 54) nasazené na východní frontě. Své první vzdušné vítězství zaznamenal 13. prosince 1941. Svoji přezdívku „Quax“ si vysloužil díky několika haváriím během přistávacích manévrů, Quax byla komiksová postavička kachny, která neuměla létat a často padala z výšky na zem. V roce 1942 si tehdy nejúspěšnější německý pilot Walter Nowotny vybral „Quaxe“ jako svého spolubojovníka, své číslo 2. Oba dva se stali blízkými přáteli a vytvořili obávané duo – Nowi a Quax. V tuto dobu měl Schnörrer na svém kontě tři sestřely. V průběhu března 1943 se dva vynikající stíhací piloti Anton „Toni“ Döbele a Rudolf Rademacher připojili k Nowotnymu a Schnörrerovi a vytvořili tak jednu z nejhrozivějších formací Luftwaffe – Nowotnyho roj neboli Nowotny Schwarm. Tato čtyři esa za celou válku sestřelila v součtu přes 500 nepřátelských letadel. Sám vůdce roje Walter Nowotny zastiňoval ostatní s více než 140 potvrzenými sestřely. Pro srovnání, k 20. březnu 1943 měl Schnörrer nalétáno 146 bojových misí okořeněných pouze čtyřmi sestřely a to nikoli v důsledku špatných pilotních dovedností, ale jeho pověření během boje chránit v té době nejlepšího německého pilota, Nowotnyho, který měl obrovskou cenu i co se týče propagandy a udržování morálky jak ostatních pilotů, tak domácí fronty. Své 20. vítězství si Schnörrer namaloval na směrovku svého Focke-wulfu 190 již 18. srpna tak, jak to měli stíhači Luftwaffe ve zvyku. Dne 11. listopadu 1943 zemřel Anton Döbele při srážce s jiným letounem nad letištěm poblíž města Smolensk.\n\nHned druhý den byl Karl Schnörrer velmi vážně raněn. Rudé armádě se podařilo 12. listopadu 1943 prolomit frontu a postoupit s masivní podporou protiletadlových děl. Toto byla poslední Nowotnyho mise na východní frontě, při které Schnörrer letěl jako jeho číslo. Nowi zaútočil na sovětský bitevník Il-2 a sestřelil ho jako své 255. vítězství. Druhý Il-2 napadl Nowotnyho Focke-Wulf, ale Schnörrer byl včas tam, kde měl být, a vzápětí si připsal 35. sestřel, který byl zároveň jeho posledním u eskadry JG 54. Quaxův Fw 190 A-5 poté inkasoval zásah z dalšího sovětského šturmoviku, jeho letoun hořel a Schnörrer byl nucen nouzově opustit letadlo v malé výšce okolo 60 metrů. Padák se mu otevřel pár metrů nad zemí a proto dopadl na zem příliš velkou rychlostí. Dostal se do rukou německých pozemních jednotek, které ho nalezly s oběma zlomenýma nohama a frakturou lebky. Ztráta Schnörrera a Döbeleho byla pro JG 54 těžkou ránou. Nejvíc ze všech byl otřesen 23letý velitel roje Walter Nowotny. Nedlouho poté byl Nowi stažen z fronty a přeřazen ke 101. cvičné eskadře ve Francii. \n\nPoručík Karl Schnörrer byl zpět ve službě v červnu 1944, připojil se k jednotce Kommando Nowotny létající s proudovými stíhačkami Messerschmitt Me 262. Zde se oba kamarádi znovu setkali. Schnörrer se 8. listopadu 1944 stal očitým svědkem Nowotnyho smrti během spojeneckého náletu poblíž vesnice Hesepe v severozápadním Německu. Kommando Nowotny bylo po smrti svého velitele sloučeno s JG 7. Schnörrer byl povýšen na velitele letky 9./JG 7. 19. března 1945, celkem u této jednotky dosáhl 11 vítězství, z toho 9 čtyřmotorových bombardérů. Se svým 43. Sestřelem byl také vyznamenán Rytířským křížem (\"Ritterkreuz\") ze dne 22. března 1945. 30. března 1945 při útoku na svaz amerických bombardérů nad Hamburgem sestřelíil dvě B-17, ale byl zasažen křížovou palbou bombardérů. S poškozeným letadlem se snažil vrátit na základnu, když mu odřízly cestu americké stíhačky P-51 Mustang, neschopen bojovat se rozhodl vyskočit z letadla, naneštěstí těsně po opuštění kokpitu narazil do směrovky svého letounu, navzdory hrozné bolesti otevřel padák a bezpečně přistál. Následně musel podstoupit kvůli svému zranění amputaci jedné nohy, což znamenalo konec jeho pilotní kariéry. Schnörrer zemřel 25. září 1979 v Norimberku ve věku 60 let.\n\n„Quax“ Schnörrer absolvoval 536 bojových letů a dosáhl 46 sestřelů, z toho 35 na východní frontě, zbylých jedenáct na západní frontě a to v kabině proudové stíhačky Me 262.\n\n\n"}
{"id": "939947", "url": "https://cs.wikipedia.org/wiki?curid=939947", "title": "Gavin", "text": "Gavin\n\nJméno Gavin nosí více osob:\n\n"}
{"id": "939948", "url": "https://cs.wikipedia.org/wiki?curid=939948", "title": "Běh na lyžích na Zimních olympijských hrách 1956", "text": "Běh na lyžích na Zimních olympijských hrách 1956\n\nBěh na lyžích na Zimních olympijských hrách 1956 v Cortině d'Ampezzo.\n"}
{"id": "939950", "url": "https://cs.wikipedia.org/wiki?curid=939950", "title": "Běh na lyžích na Zimních olympijských hrách 1952", "text": "Běh na lyžích na Zimních olympijských hrách 1952\n\nBěh na lyžích na Zimních olympijských hrách 1952 v Oslu.\n"}
{"id": "939951", "url": "https://cs.wikipedia.org/wiki?curid=939951", "title": "Předpostní doba", "text": "Předpostní doba\n\nPředpostní doba, devítníková doba (latinsky \"tempus Septuagesimae\") nebo krátce předpostí je třítýdenní liturgické období bezprostředně předcházející době postní. Předpostí se začalo objevovat v západní církvi v 6. století. V římskokatolické církvi bylo v roce 1969 v rámci liturgické reformy po druhém vatikánském koncilu zrušeno v liturgickém kalendáři tzv. řádné formy římského ritu (Novus Ordo Missae), stále je ale uvedeno v liturgickém kalendáři tzv. mimořádné, nebo starší formy římského ritu (viz Tridentská mše). Ve většině anglikánských církvích bylo zrušeno v roce 1976. Z luteránských církví si je část zachovala a část zrušila. Obdoba předpostní doby existuje i u východních církví, pravoslavných i katolických.\n\nZahrnuje celkem tři neděle, které mají vlastní názvy: \"Septuagesima\", \"Sexagesima\" a \"Quinquagesima\". Po této poslední předpostní neděli začíná postní doba popeleční středou, v některých zemích ještě vrcholí vícedenní karnevaly na tzv. masopustní pondělí a masopustní úterý.\n\nV předpostí se nedrží půst, ale používá se fialová liturgická barva a při bohoslužbách se vynechávalo Aleluja, Gloria a Te Deum stejně jako v postní době. \n\n"}
{"id": "939956", "url": "https://cs.wikipedia.org/wiki?curid=939956", "title": "Bill Rieflin", "text": "Bill Rieflin\n\nWilliam „Bill“ Rieflin (* 30. září 1960) je americký bubeník a multiinstrumentalista.\n\nSpolupracoval s mnoha významnými interprety industriálního rocku, industriálního metalu, avantgardního metalu a souvisejících žánrů, jako jsou Ministry, Revolting Cocks, Lard, KMFDM, Pigface, Swans, Chris Connelly, Nine Inch Nails, R.E.M. a další. V roce 2013 se stal, jako jeden ze tří bubeníků, členem skupiny King Crimson, která v novém obsazení obnovila svoji činnost a se kterou nahrál koncertní album \"Live at the Orpheum\". V březnu 2016 se rozhodl pro přestávku ve svém působení v kapele, kde jej nahradil Jeremy Stacey. Na začátku roku 2017 se do King Crimson vrátil.\n\nKromě bicích hraje rovněž na další nástroje. V roce 2000 nahrál společně se zpěvákem Chrisem Connellym album \"Largo\", na němž hraje pouze na klávesové nástroje. V roce 2002 odehrál turné se skupinou KMFDM jako baskytarista.\n\n"}
{"id": "939958", "url": "https://cs.wikipedia.org/wiki?curid=939958", "title": "Běh na lyžích na Zimních olympijských hrách 1948", "text": "Běh na lyžích na Zimních olympijských hrách 1948\n\nBěh na lyžích na Zimních olympijských hrách 1948 v Svatém Mořici.\n"}
{"id": "939959", "url": "https://cs.wikipedia.org/wiki?curid=939959", "title": "Běh na lyžích na Zimních olympijských hrách 1936", "text": "Běh na lyžích na Zimních olympijských hrách 1936\n\nBěh na lyžích na Zimních olympijských hrách 1936 v Garmisch-Partenkirchenu.\n"}
{"id": "939960", "url": "https://cs.wikipedia.org/wiki?curid=939960", "title": "Seznam poslanců Moravského zemského sněmu (1902–1906)", "text": "Seznam poslanců Moravského zemského sněmu (1902–1906)\n\nToto je seznam poslanců Moravského zemského sněmu ve volebním období 1902–1906.\n\n\n"}
{"id": "939961", "url": "https://cs.wikipedia.org/wiki?curid=939961", "title": "Běh na lyžích na Zimních olympijských hrách 1932", "text": "Běh na lyžích na Zimních olympijských hrách 1932\n\nBěh na lyžích na Zimních olympijských hrách 1932 v Lake Placid.\n\n\"The distance of the 18 km race this year was actually 19.7 km.\"\n"}
{"id": "939965", "url": "https://cs.wikipedia.org/wiki?curid=939965", "title": "Římskokatolická farnost Paseky nad Jizerou", "text": "Římskokatolická farnost Paseky nad Jizerou\n\nŘímskokatolická farnost Paseky nad Jizerou (lat. \"Passeca\") je územní společenství římských katolíků v Pasekách nad Jizerou a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nOd roku 1789 byla v místě lokálie a území farnosti spadalo pod Vysoké. Matriky jsou vedeny od roku 1790. Farnost byla kanonicky zřízena od roku 1852.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Bozkov, jehož součástí je i farnost Paseky nad Jizerou, která je tak spravována \"excurrendo\".\n\n\n"}
{"id": "939968", "url": "https://cs.wikipedia.org/wiki?curid=939968", "title": "Biatlon na Zimních olympijských hrách 1998", "text": "Biatlon na Zimních olympijských hrách 1998\n\nBiatlon na Zimních olympijských hrách 1998 v Naganu.\n"}
{"id": "939972", "url": "https://cs.wikipedia.org/wiki?curid=939972", "title": "Neděle ve Ville d'Avray", "text": "Neděle ve Ville d'Avray\n\nNeděle ve Ville d'Avray (francouzsky \"Les Dimanches de Ville d'Avray\", anglický titul je \"Sundays and Cybele\") je francouzské filmové drama z roku 1962 režiséra Serge Bourguignona. Vypráví příběh osiřelé dívky Françoise, věkem ještě dítěte, ale mentálně předčasně dospělé, která se sblíží s francouzským pilotem Pierrem, jenž prožil psychické trauma ve válce v Indočíně.\n\nFilm čerpá ze stejnojmenné románové předlohy, jejíž autor Bernard Eschasseriaux spolupracoval i na scénáři.\n\nV roce 1962 získal film Cenu Americké akademie filmových umění a věd - Oscara za nejlepší cizojazyčný film a cenu National Board of Review v kategorii Nejlepší cizojazyčný film.\n\nZa rok 1962 byl nominován i na cenu Samuela Goldwyna (za nejlepší zahraniční film) v rámci Zlatých glóbů, ale nevyhrál ji.\n\n\n"}
{"id": "939984", "url": "https://cs.wikipedia.org/wiki?curid=939984", "title": "Mohamed Aboutrika", "text": "Mohamed Aboutrika\n\nMohamed Aboutrika (محمد أبو تريكة‎, * 7. listopadu 1978) je bývalý egyptský fotbalista a reprezentant.\n\nZačínal v klubu Tersana SC, kterému pomohl k návratu do nejvyšší soutěže, pak si ho vyhlédl káhirský velkoklub al-Ahly SC. V roce 2013 hostoval v klubu Baniyas SC (Spojené arabské emiráty).\n\nS egyptským týmem U23 se zúčastnil LOH 2012 v Londýně, kde byli Egypťané vyřazeni ve čtvrtfinále Japonskem poměrem 0:3. Na turnaji vstřelil dvě branky.\n\nZa egyptský národní tým odehrál celkem 100 zápasů a nastřílel 38 gólů.\nZískal dva kontinentální tituly.\n\nV internetové anketě Mezinárodní federace fotbalových historiků a statistiků byl roku 2008 zvolen nejoblíbenějším fotbalistou světa.\n\nV roce 2008 byl potrestán žlutou kartou za to, že po vstřelení branky v mezistátním utkání proti Súdánu ukázal tričko s nápisem „Sympatizuji s Gazou“.\n\nVěnuje se dobročinnosti, spolupracuje se Světovým potravinovým programem. Je absolventem filosofie na Cairo University.\n\n\n\n\n"}
{"id": "939986", "url": "https://cs.wikipedia.org/wiki?curid=939986", "title": "Halfaxa", "text": "Halfaxa\n\nHalfaxa je druhé studiové album kanadské hudebnice Grimes, které bylo v Kanadě vydáno 5. října 2010 prostřednictvím vydavatelství Arbutus Records. Ve Spojeném království a ve zbytku Evropy vyšlo v květnu roku 2011 pod značkou Lo Recordings.\n\nKredity alba \"Halfaxa\" převzaté z textu na obalu.\n\n\n"}
{"id": "939987", "url": "https://cs.wikipedia.org/wiki?curid=939987", "title": "Jiří Fidler", "text": "Jiří Fidler\n\nJiří Fidler (* 26. ledna 1961 Rychnov nad Kněžnou) je český historik, spisovatel a překladatel odborné literatury. Pracoval jako vědecký pracovník ve Vojenském historickém ústavu, přednášel na Univerzitě Palackého v Olomouci a Univerzitě Karlově v Praze. Zabývá se českými a evropskými vojenskými dějinami s důrazem na 20. století.\n\nJiří Fidler vystudoval Filozofickou fakultu Univerzity Palackého v Olomouci (obor historie). V letech 1985 až 1991 působil jako asistent a odborný asistent tamtéž. Absolvoval postgraduální studium politologie v rámci programu TEMPUS (1991), doktorské studium v oboru politologie na Fakultě sociálních věd Univerzity Karlovy v Praze. \n\nV letech 1991 až 2004 byl zaměstnancem Vojenského historického ústavu v Praze, kde působil jako vědecký pracovník, vědecký tajemník a vedoucí oddělení, od roku 1994 jako voják z povolání. Zároveň v letech 1995 až 2006 přednášel na katedře mezinárodních vztahů Institutu politologických studií Fakulty sociálních věd Univerzity Karlovy v Praze. V letech 2004 až 2006 pracoval ve Vojenském ústředním archivu Praha a v letech 2007 až 2010 působil jako poradce na Úřadu vlády ČR. \n\n\n\n"}
{"id": "939988", "url": "https://cs.wikipedia.org/wiki?curid=939988", "title": "Pod kupolí (kniha)", "text": "Pod kupolí (kniha)\n\nPod kupolí je kniha Stephena Kinga žánru sci-fi. V originále byla kniha vydána v listopadu 2009. Jedná se o přepsání knihy, kterou King začal pod stejným názvem psát roku 1972 a později v roce 1982 s názvem \"The Cannibals\" (Kanibalové). Jak King avizoval na své oficiální stránce, tyto dvě nedokončené knihy byly \"dva velmi rozdílné pokusy o zpracování téhož nápadu, který se zabývá chováním lidí, jsou-li odříznuti od společnosti, ke které vždy patřili. Takže \"The Cannibals\" měla být stejně jako Nezbytné věci sociální komedie. Nové \"Pod kupolí\" je bráno smrtelně vážně.\" Z původně napsaného materiálu je v knize zahrnuta pouze původní kapitola.\n\nV 11:44 hodin dopoledne v sobotu 21. října blíže neurčeného roku po roce 2012 (podle zmínky o druhé volební kampani Baracka Obamy v roce 2012), možná v roce 2017, protože to je nejbližší 21. říjen, který po tomto roce připadá na sobotu) je městečko Chester's Mill ve státě Maine odděleno od okolního světa neviditelnou neproniknutelnou bariérou neznámého původu. Tato událost způsobí mnoho zranění a několik úmrtí a uvězní bývalého armádního důstojníka Dalea \"Barbieho\" Barbaru, který se kvůli potyčkám s místními snaží městečko opustit.\n\nPolicejní náčelník Howard \"Vévoda\" Perkins brzy zemře, když exploduje jeho kardiostimulátor poté, co se příliš přiblíží ke kupoli, což odstraní poslední osobu, která stojí v cestě bývalému prodejci aut a současnému druhému radnímu města Jamesovi \"Velkému Jimovi\" Renniemu. Ten bere kupoli jako příležitost k rozjetí své mocenské hry o městečko.\n\n"}
{"id": "939989", "url": "https://cs.wikipedia.org/wiki?curid=939989", "title": "Slovanští démoni", "text": "Slovanští démoni\n\nJako démoni nebo duchové jsou ve slovanské mytologii a lidové kultuře nazývány nadpřirozené bytosti nižšího řádu než bohové, spojené především s přírodními jevy, smrtí, osudem a časem. Původním slovanským označením těchto bytostí byla nejspíše slova běs a div.\n\nVíra v duchy, a s ní spojené kultovní, magické a pověrečné praktiky, se ve velké míře zachovala i po christianizaci Slovanů, na rozdíl od kultu božstev a víry v ně. Následkem toho přetrvalo mnoho věr a praktik jich se týkajících až do současné lidové kultury. Někteří duchové a s nimi související jevy v pozdější slovanské kultuře jsou však původu cizího.\n\nPod vlivem bohatosti etnografického materiálu o démonolatrii někteří badatelé, jako Henryk Łowmiański, došli k závěru že Slované původně nebyli polytheisty. Podle této hypotézy došlo k vzniku představy božstev, a jejich kultu, pod cizím vlivem individualizací a antropomorfizací démonů. Tato hypotéza však odporuje existenci rozvinutého polytheismu u ostatních indoevropských náboženství.\n\nNejstarší pramen o slovanské démonolatrii je Prokopios z 6. století, který uvádí, že Slované ctili kromě hromovládce také řeky, nymfy a jiné démony. Pozdější prameny obecně mluví o úctě k výšinám, pramenům, řekám, jezerům, moři, kamenům, stromům, ohni a jiným přírodním jevům a objektům.\n\nVelká část slovanských démonů souvisí s klasickými živly, lze mezi ně zařadit skalní a horské duchy, vodníka a vodní žínky, duchy větru a duchy ohně. S elementy souvisí i velká skupina ženských duchů, z nichž nejznámější jsou víly a rusalky. Výraznou skupinou jsou i vegetační démoni, ať už spojení s obdělávanou půdou jako polevik, nebo s lesem jako lešij. Duchové polí často mají blízko k duchům času jako je polednice.\n\nDruhá část duchů spíše než s přírodou souvisí se světem zemřelých, což napovídá na jejich manistický původ. Jedná se o duchy osudu jako je Rod a sudičky, a domácí duchy jako je domovoj. Se smrtí souvisí i nebezpeční démoni, zahrnující upíry, vlkodlaky a můry.\n"}
{"id": "939995", "url": "https://cs.wikipedia.org/wiki?curid=939995", "title": "Klavigo", "text": "Klavigo\n\nKlavigo (v originále Clavigo) je divadelní hra, kterou napsal německý spisovatel Johann Wolfgang von Goethe (1749–1832) v květnu roku 1774. Tragédie o pěti jednáních se poprvé hrála již 23. srpna 1774 v Hamburku, avšak nebyla přijata s velkým nadšením.\n\nHru Klavigo do češtiny přeložil Budislav Třemšínský a v roce 1863 ji vydal ve sborníku \"Divadelní ochotník\".\n\nV roce 1970 byl podle hry Klavigo natočen stejnojmenný film (v německém originále \"Clavigo\").\n\n\nDěj se odehrává v Madridu ve Španělsku. Jednou z hlavních postav je skutečná osoba, francouzský dramatik Pierre-Augustin Caron de Beaumarchais. Skutečným faktem je i jeho pobyt ve Španělsku v letech 1764 - 1765 a snaha pomoci sestře Lisette, kterou opustil snoubenec José Clavijo. Sám Beaumarchais na základě těchto událostí napsal divadelní hru s názvem Eugenie.\nPrvní jednání začíná rozhovorem Klaviga a jeho přítele Karlose. Klavigo má lehké výčitky svědomí, protože opustil svou snoubenku Marii Beaumarchais, aby se mohl věnovat kariéře a postupu u dvora. Karlos jej ujišťuje, že opuštění Marie bylo nezbytné.\n\nMarie zatím v domě své sestry Žofie netrpělivě očekává příjezd bratra, který slibuje falešnému snoubenci pomstu.\n\nBeaumarchais přichází na návštěvu ke Klavigovi, ovšem nedá se poznat a jen mezi řečí začne vyprávět příběh své sestry. Klavigo se během vyprávění dovtípí a Beaumarchais jej nakonec donutí napsat list, ve kterém Klavigo přizná svou vinu. Toto vyznání má být předloženo u dvora, aby Klaviga zdiskreditovalo a zabránilo mu v dalším kariérním postupu. Klavigo se však rozhodne svůj přečin napravit jinak a požádá pana Beaumarchais o ruku jeho sestry. Ten nejprve nechce svolit, ale nakonec souhlasí, že nebude sestře bránit, bude-li chtít bývalému snoubenci odpustit. Rovněž se uvolí, že než se jeho sestra vyjádří, uschová list s Klavigovým přiznáním a nepoužije jej.\n\nKlavigo navštíví Marii a žádá ji i její blízké o odpuštění. Ve chvíli šťastného usmíření vchází Beaumarchais, který následně zničí Klavigův úpis. Pouze Buenco pochybuje o Klavigově cti a také Beaumarchais přemítá, zda nevrátil list příliš brzy.\n\nKarlos v dlouhém rozhovoru využívá nerozhodnosti Klaviga a znovu jej přesvědčí, že sňatek s Francouzkou Marií pro něj znamená konec kariéry. Klavigo nakonec souhlasí a nechá Karlose jednat, sám se zatím stáhne do úkrytu.\n\nBeaumarchais při náhodné návštěvě u Klaviga zjistí, že ten odcestoval a začne jej podezírat. Svěří se se svými domněnkami sestrám a téměř současně dorazí kurýr. Donese varování od francouzského vyslance, že Beaumarchais byl Klavigem obviněn z napadení a pohnán před soud. Vyslanec jej v dopise nabádá k útěku zpět do Francie, než bude dopaden.\n\nPoté, co se Marie, již oslabená přílivem emocí, dozví o dvojí zradě, umírá.\n\nKlavigo jde skrytě nočním městem ke Karlosovi a prochází kolem Quilbertova domu právě když odtud vyráží pohřební průvod. Když Klavigo zjistí, že pohřbívají Marii, vrhne se jako smyslů zbavený k rakvi, lituje svého činu a chce rovněž zemřít. Zdrcený Beaumarchais tasí meč a po krátkém souboji Klaviga probodne. Ten se zhroutí na Mariinu rakev a žádá o odpuštění. V té chvíli k průvodu dorazí i Karlos a chystá se Klavigova vraha předat spravedlnosti. Klavigo však svého přítele zapřísahá, aby pana Beaumarchais bezpečně dopravil na hranice s Francií. Nato obejme Marii a umírá.\n"}
{"id": "939996", "url": "https://cs.wikipedia.org/wiki?curid=939996", "title": "Multipath TCP", "text": "Multipath TCP\n\nMultipath TCP (MPTCP) je v počítačových sítích nový standard pro Internetovou komunikaci (experimentální z ledna 2013) vzešlý z práce IETF. Jeho cílem je umožnit v rámci TCP spojení efektivnější přepravu dat pomocí více nezávislých kanálů a také zajistit nezávislost navázaného TCP spojení na změnách koncových IP adres zařízení.\n\nMultipath TCP je (zatím experimentální) rozšíření rodiny protokolů TCP/IP, které nijak nenarušuje stávající komunikaci probíhající na Internetu (tj. je zpětně kompatibilní). Jeho cílem je umožnit, aby data přenášená skrze TCP spojení mohla putovat více cestami (jak naznačuje jeho název) a tím byla lépe využita stávající síťová infrastruktura. Multipath TCP není nijak závislé na přenosové infrastruktuře, stačí aby ho podporovaly oba konce síťové komunikace (princip konec-konec). Multipath TCP využívá zapouzdření na transportní vrstvě, které umožňuje, aby byl zachován stav TCP spojení i při změně koncových IP adres komunikujících zařízení. Tato vlastnost například umožní, aby mobilní zařízení (smartphone, tablet) změnilo svoji IP adresu a přesto navázaná \"Multipath TCP\" spojení zůstala v činnosti a mohla pokračovat (například při přechodu zařízení do jiné Wi-Fi sítě nebo při přechodu mezi Wi-Fi providerem a 3G připojením k Internetu od mobilního operátora).\n\nAktuálně dostupné implementace:\n\n\n\n"}
{"id": "939997", "url": "https://cs.wikipedia.org/wiki?curid=939997", "title": "Darkbloom", "text": "Darkbloom\n\nDarkbloom je split EP kanadských umělců Grimes a d'Eona. EP bylo vydáno 18. dubna 2011 ve spolupráci mezi vydavatelstvími Arbutus Records a Hippos in Tanks. \"Darkbloom\" bylo stvořeno společně hudebnicí Grimes a d'Eonem, ale nahráno bylo odděleně. Grimes se ujala natáčení videoklipu pro skladbu \"Vanessa\", poté, co nebyla spokojená s videoklipem k písni \"Crystal Ball\".\n\nSkladby 1-5 byly nahrány, napsány a produkovány hudebnicí Grimes. Skladby 6-9 byly nahrány, napsány a produkovány d'Eonem.\nKredity alba \"Darkbloom\" převzaté z textu na obalu.\n\n\n"}
{"id": "940000", "url": "https://cs.wikipedia.org/wiki?curid=940000", "title": "Rudolf Knoll (český politik)", "text": "Rudolf Knoll (český politik)\n\nRudolf Knoll (18. března 1844 Karlovy Vary – 23. dubna 1914 Karlovy Vary), byl rakouský a český právník a politik německé národnosti, koncem 19. století poslanec Českého zemského sněmu a Říšské rady.\n\nVystudoval Vídeňskou univerzitu a Innsbruckou univerzitu. V říjnu 1869 získal titul doktora práv. Působil na praxi v právní kanceláři Alfreda Knolla a dr. Wunschheima v Karlových Varech. Později byl samostatným advokátem v Karlových Varech. Od roku 1875 se výrazněji angažoval v lokálním politickém životě, když byl poprvé zvolen do obecního zastupitelstva, v němž zasedal po téměř třicet let. Advokacii se potom již nevěnoval. V období let 1880–1903 byl okresním starostou v Karlových Varech. Zasadil se o výstavbu moderní silniční sítě v okolí lázeňského města (cca 80 kilometrů nových silnic). Četné obce v západních Čechách ho jmenovaly čestným občanem. V roce 1892 mu byl udělen Řád Františka Josefa.\n\nV 80. letech 19. století se zapojil i do zemské politiky. Ve volbách v roce 1883 byl zvolen na Český zemský sněm za kurii venkovských obcí (obvod Karlovy Vary – Loket – Bečov). Za týž obvod obhájil mandát i ve volbách v roce 1889 a volbách v roce 1895. Ve volbách roku 1901 a volbách roku 1908 byl do sněmu zvolen za kurii obchodních a živnostenských komor (obvod Cheb).\n\nZasedal také v Říšské radě (celostátní zákonodárný sbor), kam poprvé usedl roku 1895 do kurie obchodních a živnostenských komor (obvod Cheb). Nastoupil 23. listopadu 1895 místo Ernsta Plenera. Mandát obhájil ve volbách do Říšské rady roku 1897.\n\nPatřil mezi německé liberály (takzvaná Ústavní strana). Na Říšské radě byl dlouho členem klubu Sjednocená německá levice, ze kterého vystoupil roku 1896. Pak patřil k Německé pokrokové straně.\n\nV letech 1896–1902 předsedal spolku karlovarských ostrostřelců. Byl zetěm Heinricha Mattoniho. Jeho bratr Philipp Knoll byl lékařem a patologem, rovněž zasedal po jistou dobu v zemském sněmu.\n\nZemřel v dubnu 1914.\n\n"}
{"id": "940002", "url": "https://cs.wikipedia.org/wiki?curid=940002", "title": "Arbutus Records", "text": "Arbutus Records\n\nArbutus Records je kanadské nezávislé hudební vydavatelství a umělecká komunita založená Sebastianem Cowanem v roce 2008, se sídlem v Montréalu a Londýně.\n\nSamotné umělecké společenství vzniklo na necelých 430 metrech čtverčních půdních prostorů v budově zvané Lab Synthèse v montréalské čtvrti Mile End, zatímco vydavatelství bylo založeno s cílem podpořit a rozvíjet kapely spojené s tímto místem. Společnost sama sebe definuje jako komunitu multimediálních umělců a hudebníků, kteří existují díky DIY etice, přátelství a kolaboraci. Dále se společnost identifikuje jako jakési plavidlo pro umělecká hnutí, na kterém se punková subkultura protíná s pop music.\n\nArbutus je v současné době řízen především Sebastianem Cowanam, Marilis Cardinal a Taylor Smith. Arbutus má pod svými křídly dceřinou společnost, \"Movie Star\", která ve velkém množství uvádí vedlejší a sólové projekty hudebních skupin společnosti.\n\n\n\n"}
{"id": "940003", "url": "https://cs.wikipedia.org/wiki?curid=940003", "title": "Zastřelení Trayvona Martina", "text": "Zastřelení Trayvona Martina\n\nZastřelení Trayvona Martina Georgem Zimmermanem proběhlo v noci 26. února 2012 v Sanfordu na Floridě. Ve Spojených státech amerických tento incident přitáhl vlnu intenzivní mediální pozornosti, vyvolal diskusi o rasismu a následně i protesty. Martin byl 17letý černošský žák střední školy. George Zimmerman byl v době incidentu 28letý člen sousedské hlídky míšeneckého původu (otec běloch, matka Hispánka z Peru). Po telefonním hovoru od Zimmermana se policie na místo činu dostavila během dvou minut od výstřelu, který se udál během útoku Trayvona Martina na George Zimmermana a který zabil Martina, jenž klečel na Zimmermanovi a v okamžiku výstřelu byl neozbrojen - ovšem v dostatečné blízkosti na to, aby se zmocnil Zimmermanovy pistole Kel Tec PF9. Zimmerman byl vzat do vazby, jeho zranění hlavy byla ošetřena a po pětihodinovém výslechu byl následně propuštěn. Jeho propuštění bylo odůvodněno sebeobranou a bylo tou událostí, která k tomuto případu přitáhla mediální pozornost.\n\nZimmerman byl následně vlivem politického tlaku obviněn z vraždy druhého stupně, 13. července 2013 soud rozhodl o jeho nevině.\n\n"}
{"id": "940010", "url": "https://cs.wikipedia.org/wiki?curid=940010", "title": "Skladba aranžérské kompozice", "text": "Skladba aranžérské kompozice\n\nSkladba aranžérské kompozice se obecně řídí stejnými výtvarnými pravidly jako kterékoliv jiné umělecké dílo.\n\nV hledání východisek pro přesně roztřídění a zařazení velmi různorodých prací zahradních architektů lze použít jednak přisouzení podobnosti díla k nějakému způsobu úprav květin v historickém období, ke kterému se často vztahuje i interiér kterého je aranžmá doplňkem, ale lze použít i třídění podle stylu aranžování květin. Styl můžeme jinými slovy označit jako způsob tvorby. a značí výraz díla při práci s rostlinami a jejich částmi.\nSoučasné aranžování rozeznává tři základní aranžérské styly:\nVymezení těchto základních stylů umožňuje floristická díla zařadit do určitých kategorií, které se vyznačují svébytnými znaky. Aranžérská díla však často linie dané jednotlivými styly překračují. Někteří autoři mohou nrozlišovat ještě další základní styly například\n\nV dekorativním stylu převládá zdobnost, pravidelné tvary a umělost, někdy zdůrazňuje bohatost a plnost. Někdy jde o jednoduché dekorace, které mají jednoduchý symbolický nebo od jednoduchého tvaru celku odvozený význam (srdce) nebo jsou součástí složitější dekorace (girlanda). Významnými výrazovými prostředky je barevnost, tvar a dokonalost. Často se vyskytuje symetrie podle osy, opakování a pravidelnost. Aranžmá v dekorativním stylu nebývá složité na pochopení (vavřínový věnec, květinová slza na urně, lyra na hrobě) a neskrývá hluboké jinotaje.\n\nVegetativní styl je přirozený a růstu rostlin přizpůsobený způsob aranžování, který zobrazuje přirozenou krásu květin a proměnlivosti přírody během celého roku. Je napodobeninou přírody a často se zabývá krásou jejích jednotlivých výtvorů nebo celků. Vegetativní styl může použít i prvky nedokonalosti, dočasnosti a rozkladu. Významnými výrazovými vlastnostmi je přirozenost a malebnost.\n\nVe formálně lineární stylu je kladem důraz na průběh výrazných linií, použití neobvyklých tvarů a materiálů, výrazných struktur a často kontrastních barev. Významná bývá poetika díla, neobvyklý výraz celku a graficky působivé linie částí rostlin. Dílo může naznačovat, symbolizovat nebo napodobovat.\n\nKonstruktivně asociativní působí technicky, strukturovaně nebo architektonicky. Dílo má vyvolávat asociace, ve zpracování nebo celku bývá obsažena symbolika. Dílo je výrazně nápadné, zřetelně viditelné, často i velké rozměry. S materiálem je nakládáno jako se stavební hmotou, barevnou, tvarovou, strukturovanou. Prvek, květina je sama o sobě bezcennou nevýraznou jednotkou hmoty. Často jsou používány jiné než rostlinné materiály, často umělé. Tento styl aranžování je blízký tzv. vizuálnímu umění. \nKromě těchto stylů lze nalézt mnoho pojmenovaných a respektovaných stylů jako je art deco, rustikální styl, vertikální styl, land art, eco art a další, které vymezují již i výrazové prostředky a přesné kvality ba i druhy použitých prvků s kterými pracují a které by v jiném stylu působily poněkud nepatřičně.\n\nPro tvorbu celkově harmonického a esteticky působícího aranžmá je styl zanedbatelným kritériem. Důležitá je ucelenost díla, harmonie celku kde všechny jeho části jsou spolu v souladu a kde je dána hierarchie důležitých a doplňkových částí díla. Základem uvažování o celku aranžérského díla je vedení linií, především obrysových a daných materiálem, rozmístění hmot a prvků podle významu a výraznosti.\n\nK zvýšení atraktivity slouží kontrast. Ucelenost celku podporuje symetrie nebo optická vyváženost u asymetrické kompozice. Vyváženost u asymetrické kompozice může někdy být podpořena asociacemi některých prvků, které pak poutají pozornost. Významné může být použití poměru jednotlivých částí a použití rytmu, zejména ke stupňování zájmu pozorovatele. Podstatnou součástí díla může být jeho smysluplnost, dílo by nemělo být nevhodné nebo nepřípadné z hlediska asociací (pohřební věnec na svatbě) nebo efektu (květinový koš od blízkého přítele pro ženicha, s nápisem \"Miluji tě\").\n\nKompozice ve stylu „outside in“ preferují hrubé nádoby evokující nádoby užívané v prostředí zahrady, jednoduchou zeleň připomínající venkovní rostliny. Hlavními doplňky jsou přírodniny. Styl má tendenci propojit prostředí v zahradě s prostředím v interiéru.\n\nObvyklé a používané zásady které usnadňují tvorbu vzhledné kompozice a usnadňující zhodnocení kvalit kompozice.\nKvětinové aranžmá může být řešeno pohledově z více stran nebo jako jednostranná kompozice. Těžištěm zájmu v květinovém aranžmá je dominanta, prvek, květina nebo rostlina, kterou aranžér pokládá za nejvýznamnější a jejíž význam ostatní části kompozice barevně, velikostí, liniemi a jinak podporují. Dominantu může tvořit i několik stejnorodých nebo i různorodých květin nebo jiných prvků. V některých případech je v kompozici několik zájmových sfér. Ty jsou tvořeny někdy stejnorodým materiálem. Jedna ze sfér je vždy zřetelně zvýrazněna a je dominantou. Těžištěm zájmu může být ovšem nejen aranžmá ale i zdobený objekt (miska, nevěsta, rakev)\n\nJednotnost kompozice je rozeznávána logická, morální a estetická. Logická jednotnost vyplývá z použitého materiálu, námětu a řešení. Pokorný uvádí jako příklad logické nejednotnosti kytice, kde je více druhů chvojí a barvené materiály (barvené makovice) a tvrdí, že takové aranžmá není výtvarným dílem. Stejně odsuzuje použití umělých květin, kterými nelze dosáhnout pocitu pravdivosti. Přesto se lze v moderním aranžování setkat s respektovanými díly, které využívají umělé a silně kontrastní prvky.\n\nOpačně lze ale uvažovat nakolik jsou napodobeniny atrapou a nakolik samy o sobě tvarem a barvou nebo strukturou a tedy platnou dekorací nebo nakolik sušené květiny nebo použité šišky nepravdivé a vyumělkované.\n\nMorální jednotnost kompozice podle J. Pokorného není v dílech aranžérů květin výrazná, avšak i zde tříbí vkus a zjemňuje povahu.\n\nEstetická jednotnost je podle J. Pokorného nejlépe vyjádřena pojmem krásy. Je to výsledek dokonalého uspořádání květin a ostatních materiálů podle estetických zásad do aranžérské skladby.\n\nSoulad aranžmá podle lze hodnotit například jako úměrnost nádoby k velikosti kytice a velikost květů jednotlivých druhů květin k sobě navzájem a v poměru květin k zeleni. J. Pokorný píše, že je těžko si představit harmonický poměr ve velikostech například začleněním květů pivoněk a konvalinek a naopak harmonické kompozice vytvoří měsíček lékařský a astry.\nKontrast dodává do kompozice dynamiku a vzbuzuje zájem pozorovatele. J. Pokorný jako příklad vhodné kontrastní kombinace udává květy mečíku a jiřin. může se však stát, že nahromadění kontrastů působí na pozorovatele dojmem nesouladu, chaosu.\n\nKaždá květinová kompozice musí být vyvážená, jednotlivé části kompozice musí být správně rozloženy v prostoru. Nesmí vznikat dojem, že se kompozice sesune nebo přepadne na stranu. Každá kompozice musí být vyvážena vůči vertikální i horizontální ose. Kromě zjevně vyváženého pravidelného celku lze použít při aranžování skryté rovnováhy.Pro vyváženost kompozice je důležitá i optická rovnováha spočívající v rozložení materiálů s různou světelnou odrazivostí a barevností. Stejný květ se zdá na vyšším místě v aranžmá těžší než na místě postaveném níže. Světlejší květy jsou obvykle vhodnější nahoře a tmavší dole v aranžmá.\n\nRytmus v kompozici vzniká střídáním shluků prvků nebo jednotlivých prvků. Obvykle jsou střídány měně výrazné prvky s výraznými. Střídáním lze dosáhnout jednoduchého rytmu nebo stupňování či změnou některých vlastností prvku je dosaženo posloupnosti.\n\nRytmus v kompozici má často podobu barevné změny, ale může mít podobu použití plných nebo prázdných tvarů, opakování linií nebo struktur. Aby bylo rytmem dosaženo účinku, je třeba velkých prostor, tvrdí J. Pokorný a dodává, že na výstavách nebo při výzdobě interiérů se řadí exponáty nebo kompoziční prvky tak, aby bylo dosaženo stupňujícího se účinku.\n\nMíry a proporce se vztahují na všechny části kompozice květin, všechny části kompozice musí být vůči sobě v nějakém poměru. Tyto poměry jsou pevně dané. Cit pro velikost a rozměr je nutnou vlastností každého aranžéra květin.\n\nIzolaci v prostoru lze využít při řešení větších interiérů. Na volnou plochu je umístěna vhodná nádoba s výzdobou nebo aranžmá. Dílo stojí osamoceně a izolovaně bez dalších doplňků a pozadí. V malé aranžérské práci to stejně tak může být jeden izolovaný květ leknínu, polorozvitá růže osamoceně ve vhodné nádobě. \nLinie které tvoří materiál a ty které jsou pomocí aranžovacího materiálu aranžérem vytvářeny lze využít k navození pocitů nebo k vedení pohledu pozorovatele. \n\nVodorovná linie vytváří pocit klidu a vážnosti. Vertikální linie vytváří pocit růstu, významnosti, vznešenosti a vertikálního pohybu. Svislé linie tvoří i viditelné stěny vysoké nádoby. Šiké linie působí pocitem pohybu, otupuje výraznost svislých a vodorovných linií. Kulaté linie mohou tvořit pocit přirozenosti, ucelenosti a klidu a uzavřenosti. Nepravidelné linie mohou vytvořit pocit nepřirozenosti (někdy naopak přirozenosti) nebo neobvyklosti, neklidu. Všechny linie jsou více nebo méně důležité podle zbarvení, barevné intenzity a odrazivost, viditelnosti průběhu, síly, délky a zejména opakování.Linie se mohou křížit, spojovat a rozptylovat, všechny tyto jevy působí na pozorovatele asociacemi a aranžér květin je využívá.\nBarva je pravděpodobně nejvýznamnější dekorační faktor v zahradě a často brána v úvahu jako rozhodující vlastnost jednotlivého prvku. Vyšlechtění nových barev a odstínů bylo věnováno více pozornosti než jinému atributu květin. Při pozorování krajiny vidíme různě zbarvené povrchy, které se vzájemně odlišují, a to nejen svým zbarvením (že jsou např. zelené, červené apod.), nýbrž i měnlivostí tónů (bledě zelené, tmavozelené) a svou světelností, popřípadě pronikavostí účinku na oko. Mnoho diskusí o vlastnostech rostlin je zaměřena na barvu, strukturu a formu, více než na jiné vlastnosti. Ze zkušenosti víme, že nejpronikavější je bílá barva, po ní následuje žlutá, oranžová, červená, fialová, modrá a nejméně pronikavá je černá, protože pohlcuje všechny složky bílého světla. Černá barvaje nejen nejtemnější, ale i nejméně intenzívní. Jen praxí a experimentováním je možné vyvíjet barvocit a umožnit vidět rozdíly mezi odstíny barev a jejich vzájemné působení.\n\nJ. Pokorný doporučuje, aby v každé vazárně byl k dispozici Osvaldův barevný kruh k vyhledání vhodných kombinací barev a doporučuje rovněž používat méně barev a vytvářet méně pestré kompozice, aby došlo i k lepšímu začlenění do interiéru. Podle J. Pokorného působí barvy na pozorovatel různě - žlutá vesele. žlutočervená vyjadřuje život a pohyb, červená vyjadřuje sílu, působí vesele i slavnostně a někdy půvabně. Fialová působí vážně, důstojně až ceremoniálně, neradostně. Modrá působí v květinovém aranžmá klidně až studeně, zelená uklidňuje a bílá vyjadřuje čistotu a světlo, černá vzbuzuje vážnost, smutek a beznaděj. Podle J. Pokorného syté barvy působí všeobecně vesele a slavnostně a tlumené odstíny vážně až smutně. Toto chápání barev platí v určitých situacích a v evropské kultuře. Bílá barva například vyjadřuje v Japonsku smutek a červená byla v Egyptě barva ohrožující život. Žlutá květina je podle některých zdrojů ve Francii nepřijatelná v dárkové kytici, je vyjádřením nevěry. Červené růže nejsou údajně vhodné jako dárek v byznysu, vyjadřují očekávání romantického vztahu.Manželce obchodního partnera se ve Švýcarsku nedoporučuje darovat bílé karafiáty, které zde symbolizují smuteční květinu.\n\nZákladními barvami jsou červená, žlutá a modrá. Sestavíme-li tyto barvy ve stejných vzdálenostech na obvod barevného kruhu, vzniknou smíšením vždy dvou sousedících barev barvy přechodné, a to oranžová, zelená a fialová. Představíme-li si jejich pořadí, následují v kruhu barvy červená, oranžová, žlutá, zelená, modrá a fialová, z nichž dalším míšením vždy dvou sousedících můžeme vytvořit libovolný počet dalších přechodných barev. Na barevném kole jsou barvy uspořádány podle jejich vztahů k sobě, ve stejném pořadí, jak jsou uvedeny v barevném spektru. Většina moderních barevných kol obsahuje pouze 12 barev.\n\nV přírodě najdeme však mnoho dalších odstínů. Nicméně pomocí barevného kola lze cvičit své oči vidět vztahy mezi barvami a jakým způsobem je řadit vedle sebe.\nPodle zkušenosti je směs pigmentů z barev v tomto kruhu diametrálně odlišných barev poskytuje barvu sice více neutrální (barvy doplňkové, komplementární), ale tyto barvy, jsou-li postaveny vedle sebe, působí na naše oko příjemně. Ty­pickým případem takové kombinace je seskupení fialové barvy se žlutou, nebo oranžové s modrou a podobně. Příjemně působí i taková sestava, kde následují vedle sebe takové barvy, které jsou v barevném kruhu seřazeny v ose, symetricky, nebo v nějakém pravidelném rytmu tedy například fialová, oranžová a zelená v kombinaci tří barev, nebo červená, oranžově žlutá, zelená a modrofialová v kombinaci čtyř a podobně. To platí za předpokladu, že zářivější tóny zaujímají podstatně menší plochu oproti barvám méně intenzívním, nebo že jsou voleny v méně sytých odstínech než barvy málo intenzívní.\n\nPři použití barev se obvykle využívá jejich kontrastu a souladu.\n\nV praxi však je možné získat příjemný dojem z barev celkovým sladěním (harmonií) a vyvážením několika málo složek. Má-li být skladba barev ve výsadbě harmonická, může toho dosáhnout tím, že bude mít některé společné složky. Takovou nejjednodušší kombinací jsou aranžmá a kompozice, kde je ústředním motivem určitá společná barva. Tedy použité prvky musí mít buď společný odstín např. načervenalý, při barvách rů­žové, fialové, oranžové a podobně), nebo podobnou hodnotu, tón, (vydávají přibližně stejné množství světla), popřípadě podobnou intenzitu (když jasnější barvy budou našedivělé), avšak musí mít jinou charakteristiku. To může být dobrá varianta pro začátečníky, protože zabrání chaosu příliš mnoha barev v kompozici. Společné vlastnosti sladěných barev. V praxi však není určen příjemný dojem z barevné soustavy jen symetrií v barevném kruhu, ale i celkovým sladěním (harmonií) a vyvážením jednotlivých složek a náležitým stří­dáním odlišných barevných soustav.\n\nV barevně sladěné kompozici,kde mají všechny prvky společný odstín, vyniknou dobře různé textury. Postupnou změnu odstínu v jednobarevné kompozici lze použít jako sled. Postupné přechody odstínů v kompozici vytváří dojem pohybu. Celkově je tato varianta kombinace barev působí jemně a je dobře přijímána. Je li při výsadbě však toto barevné vyjádření příliš dokonalé, změní se harmonie v jednotvárnost a naproti tomu u silně intenzivních barev směs působí křiklavým dojmem. Byť by taková kompozice nevadila u kytice květin, která v interiéru působí opět jinak a je třeba asociací svátku jara, nebo sv. Valentýna, bude rozhodně špatně působit u výsadby letniček.\n\nLahodného a spolehlivě harmonického dvoubarevného seskupení barev dosáhneme výběrem dvou barev, ležících vedle sebe na barevném kole. Takové kombinace tvoří opticky harmonické a méně prudké barevné přechody.\n\nZkušenost nás učí, že směs pigmentů z barev v barevném kruhu diametrálně odlišných barev poskytuje barvu sice velmi neutrální (barvy doplňkové, komplemen­tární), ale tyto barvy, jsou-li postaveny vedle sebe, působí na naše oko příjemně. Kontrastní kombinace jednotlivých barev může změnit jejich vnímání. Ty­pickým případem takové kombinace je seskupení fialové barvy se žlutou, nebo oranžové s modrou apod.\nSubjektivně jsou rozlišovány na barvy studené a teplé, objektivně na primární, sekundární, terciární.\n\nKontrasty zvětšují vnímané rozdíly mezi barvami, působí na pozorovatele dynamicky\n\nJednoduchá kombinace barev používá pouze dvě barvy - duplex. Jde o barvy položené naproti sobě na barevném kole (červená / zelená, oranžová / modrá, žlutá / fialová.) Jsou-li takové kombinace použity bez společných odstínů, vyznačují se maximálním kontrastem. Proto může působit nejen podnětně, ale i znepokojivě, pokud je použito barevných ploch příliš mnoho. Vyplatí se tedy použít převahu jedné ze dvou barev a druhou zvýraznit jako soliterní, nebo dominantní část výsadby. Při vyvážené kompozici je vhodné využít i různých textur barvy a odstínů , spíše než příliš velkého množství stejné barvy.\nJako doplněk v případě příliš velkého kontrastu lze použít i další, třetí barvu a případně rozdílné barvy rozčlenit prostorově. Příjemně působí taková sestava, kde následují vedle sebe takové barvy, které jsou v barevném kruhu seřazeny v osách, symetricky, nebo v nějakém pravidelném rytmu tj. např. fialová, oranžová a zelená v kombinaci tří barev. Nebo například červená, oranžově žlutá, zelená a modrofialová v kombinaci čtyř barev a podobně. To platí za předpokladu, že zářivější tóny zaujímají podstatně menší plochu oproti barvám méně intenzívním, nebo že jsou voleny v méně sytých odstínech než barvy málo intenzívní.\n\nVhodné kombinace lze dosáhnout i tím, uspořádáme-li barvy tak, aby se přibližně stejně odlišovaly od základního tónu. Odlišení může být opět buď rozdí­lem v odstínech (např. žlutá a modrá skvrna na zeleném podkladě, zelená a oranžová na žlutém podkladě apod.), nebo rozdílem hodnoty (světle červená a tmavorudá na ze­leném podkladě), popřípadě rozdílem v intenzitě (např. jasně zářivá červeň s matnou červení na středně jasném podkladě), ačkoli nelze zapomínat, že intenzita barvy oby­čejně závisí i na odstínu a jeho barevné hodnotě a kontrast by neměl přesáhnout přiměřenost.\nPolychromatické kombinace využívají všech barev, ale jsou pro vyladění kompozice stejně náročné jako a vyžadují tolik přemýšlení a experimentování jako ostatní přístupy. Barevný soulad , vyjádření totiž souvisí i s množstvím a umístěním barev. Výsledkem nevhodného , nevyváženého, nebo nepromyšleného seskupení může být chaos. Barevné seskupení mají hlavní význam při vyvolání rovnováhy v obraze, a proto musíme zvláště dbát na to, aby barevné skvrny byly vyváženy i velikostí a umístěním. Barvy lze uspořádat i ve sledu. V takovém případě by změny měly změny progresivně postupovat od hodnoty nejjasnější k nejtmavší, např. od bílé přes různé odstíny růžové až do tmavočervena, případně se v sledu rytmicky opakovat.\n\nSilné neředěné odstíny a barvy poutají pohledy a jsou výrazné z dálky, tedy je lze použít i na zbarvení větších vzdálených ploch, výsadby střední části a pozadí kompozice. Silné neředěné barvy jsou vhodné také jako výrazný doplněk dalších kombinací. Světlé tónované pastelové barvy prosvětlují kompozici a mohou být vhodně použity na výsluní a v popředí. Tmavé odstíny a odstíny s získané přidáním černé k původním barvám a polotóny získané přidání šedé barvy značně umocní dojem prostoru, jsou-li požity na vzdálenějších místech kompozice, ale mohou v kompozici zanikat, nebo působit tlumivě.\nŽlutá barva má nejnižší hodnotu, fialová má nejvyšší hodnotu (s výjimkami bílá a černá). Oko vnímá nejnižší hodnoty jako první. Je opticky žádoucí, aby byly lehčí barvy umístěny spíše výše, těžké barvy spíše níže v barevné kompozici, lehčí barvy na výraznější prvky, těžší barvy na potlačené prvky, nebo kontrastně.\n\nČervená, žlutá a oranžová jsou považovány za teplé barvy. Zelená, modrá a fialová, jsou považovány za chladné.\nJe však možné měnit teplotu, smícháním barev. Přidáním červené do fialové lze získat výrazně teplejší kombinace.\nStudené barvy mají modrý podtón. Studené barvy vyvolávají dojem větší vzdálenosti. Vyjadřují chlad, odloučení, stabilitu a klid. Jen zřídkakdy odpoutávají pozornost od hlavního bodu kompozice. S doplňkovými barvami vytvářejí efektivní kombinace kontrastu a barevných variací.\nTeplé barvy mají žlutý podtón. Připomínají zbarvením předměty s vyšší teplotou, atraktivní jedlé plody a vyjadřují pohodlí a energii. Tyto barvy mají tendenci snižovat pocit vzdálenosti a budit dojem zdánlivého pohybu směrem k pozorovateli.\nVnímání barev se liší od člověka k člověku a mohou být značně ovlivněny názory okolí a módou. Vnímání jednotlivých kombinací ovlivňují i barvy v okolí kombinace. Přirozené světlo mění sytost barev během dne. Červená se stane nevýraznou při soumraku, zatímco bílá začne zářit. Textura listu nebo květu ovlivní rozptýlení světla a proto i vnímání barvy. Hladší povrch způsobí více odraženého světla a projeví se sytější barvou. Barvy s narůstající vzdáleností ztrácí na intenzitě a proto na vzdálenější části kompozice je možné a vhodné použít i velmi výrazné barvy. Naopak příliš ostré, kontrastní kombinace v popředí působí dráždivě.\n\nPoužití některých barev může ovlivnit náladu a vnímání. Například červené, žluté a oranžové odstíny jsou považovány za \"teplé barvy\" (ve smyslu vnímání tepla divákem a asociací) a můžou rozrušit diváka. Modrá, fialová a zelená jsou považovány za \"studené barvy\" a působí spíše tlumivě, lze je použít jako zklidňující . Proto jsou modrá, fialová a zelená vhodné barvy pro meditační zahradu.\nPři sadovnické realizaci na malém ploše,je možné změnit vnímání diváka pomocí kombinací teplé a studené barvy.Teplé barvy v popředí a studené v pozadí mohou dát pozorovateli pocit většího prostoru.\nPomocí použití teplé barvy, jako je červená, lze vnímat velké prostory příjemněji, jako komornější. Předměty a dřeviny v teplé barvě se v krajině zdají být se blíž, než jsou ve skutečnosti a tím zmenšují vnímání celé krajiny. Teplé barvy vzbuzují pozornost, přinášejí dobrou náladu, která však není odpočinkem, ale spíše přináší emoční vzrušení pozorovatele. Tím můžou teplé barvy působit dlouhodobě únavně. Pokud je záměrem upozornit návštěvníky na nějakou dominantu v prostoru kompozice, lze vyprovokovat zaostření pozornosti pozorovatele pomocí červené nebo žluté nebo oranžové.\n\nTvar rostlin rozhoduje do značné míry o charakteru kompozice. některé části rostlin mají víceméně geometrický charakter a mnohé lze podle charakteru tvar snadno rozdělit. Lze takto vysledovat skupiny rostlin u nichž se používá květ nebo list pro typický tvar. Ovšem existují i druhy rostlin jenž mají poměrně nepravidelné olistění a kvetení nebo je například těžké jejich květ zařadit.\n\nRostliny vhodné pro květinové aranžmá s výrazně kulovitým květenstvím: bělotrn, kulovité odrůdy jiřin a chyzantém, aksamitník, kalina Viburnum opulus 'Sterile'.\nRostliny vhodné pro květinové aranžmá jenž mají výrazně válcovité květenství: štětka soukenická, \"Kniphofia uvaria\", orobinec, hyacint.\n\nTexturou v aranžování květin, vysvětluje V.Pokorný, je rozuměn například způsob rozložení jehlic smrku na větvičce, uspořádání korunních plátků v květech. Některé rostliny mají spíše jemné a husté olistění (jemná textura listů u \"Asparagus vulgaris\" nebo \"A. plumosus\", jedlice modřínu) a u jiného druhu se vyskytují zřetelně větší výrazné listy řídce uspořádané (hrubší textura olistění u \"Asparagus sprengeri\", \"A. falcatus\", borovice černé apod.). Celistvou texturu V. Pokorný rozeznává u listů s velkou plochou (\"Anthurium andreanum\", kala \"Zantedeschia e.\", \"Aucuba\"atd.)\n\nMateriály s výrazně odlišnou strukturou se využívají při vytváření strukturálního kontrastu. Lze použít vzhledná díla, kde kontrast nebude použit, ovšem díla, kde je využito kontrastu budou výraznější.\n\nPříklady podle \"To je floristika!\":\n\n"}
{"id": "940016", "url": "https://cs.wikipedia.org/wiki?curid=940016", "title": "Vzdělávání v oboru aranžování květin", "text": "Vzdělávání v oboru aranžování květin\n\nVzdělávání v oboru aranžování květin obvykle probíhá ve formě studia na středním odborném učilišti, jako obvykle tříletý obor, kdy je možnost dvouleté nástavby zakončené maturitními zkouškami, nebo jako čtyřleté studium na střední odborné škole které je zakončeno maturitou. Vzdělávání ve směru aranžování květin často bývá pojímáno jako součást vzdělávání v oboru zahradník (SOŠ i SOU) nebo jako vzdělávání v oboru prodavač květin – aranžér (SOU), vazačské a aranžérské práce (SOU).\n\nSoučástí studiu bývá více či méně častá a různě kvalitní praxe. Vhodným pokračováním po absolvování studia jsou odborné kurzy, návštěvy přehlídek a výstav, praxe v zavedeném podniku, a samostudium. Dobrou šancí k rozvíjení odborného vzdělání je tak založení vlastního podniku.\n\nMezi nejznámější školy v oboru s dlouholetou praxí v ČR patří Střední zahradnická škola Mělník a Střední zahradnická škola Brno-Bohunice s rozsáhlými pozemky a komplexem budov a ubytovnami pro studenty i pedagogy přímo v Brně (zrušena 2011, vedení a část personálu přešla na SOU v Rajhradě).\n\nKurzy aranžování květin vyvolávají u odborníků zcela pochopitelnou vlnu nevole. Ohrazují se proti takovým kurzům z důvodů zvýšení konkurence v oboru, ale spíše pro nízkou kvalitu absolventů rekvalifikačních kursů. Obhájci kurzů uvádí, že jsou naopak vysoce ceněny podobné kurzy a aktivity jako zpestření volného času, zkvalitnění života a celkové zvýšení kreativity u veřejnosti. Podle těchto názorů nemusí být všechny floristické kurzy určeny pro floristy a tedy nezbytně s vysokou odbornou úrovní.\n\nKurzy aranžování květin a rekvalifikace nabízí odborné školy, sdružení, zahradnické prodejny i soukromé osoby.\n\nJosef Vaněk, zahradník a spisovatel se v publikaci o aranžování zmiňuje také o vzdělávání v oboru a upozorňuje na úpadek oboru. Ten je v dané době podle všeho vnímán v Českých zemích jako technický obor nižší úrovně, s malými vyhlídkami na významný kariérní postup s odpovídajícími odměnami, o nějž tedy proto není valného zájmu mezi inteligentními dospívajícími. V roce 1928 J. Vaněk píše:\n\n„\"Až na ojedinělé výjimky jednotlivých inteligentních mladíků …je nutno naší stavovské mládeži dáti lekci a průpravu, chce-li býti potřebným členem našeho svazu, aby obrátila pokud je čas. Je přímo odporno sledovati, jaká bezideálnost panuje mezi mládeží našeho krásného stavu, v němž bystrý postřeh a umění mají míti hlavní slovo.… Je hanbou naší doby, pohlíží li veřejnost… na zahradníka jako na nějakého nádeníka.… A co vidíme při nastoupení učně do našeho povolání? Osmdesát procent lidí nezpůsobilých!\"“\n\nNa počátku dvacátého století byl obor doporučován lékaři pro výrazné zdraví prospěšné účinky, jako je pohyb na čerstvém vzduchu, nenáročnou manuální práci, práci v zeleni která je považována za vhodnou pro oči. Na doporučení lékaře se tak zahradníky stávali nezřídka duševně choří, astmatici, tělesně postižené a slabozraké děti. Tedy nejen děti které nebyly schopny jiného, na vzdělání náročnějšího, povolání. Vaněk v publikaci vysvětluje také, že postiženým srdeční vadou a revmatikům neprospěje zalévání, rytí a namáhavé přesuny těžkých materiálů a snaží se objasnit, že ani duševně choří nezbystří, nechápajíce účel prací. O učňovské mládeži v oboru hovoří J. Vaněk v roce 1928 takto:\n\n\"„…jsou vpravdě k politování. …nešťastníci, kteří se našemu povolání věnují na radu lékaře aby na zdravém vzduchu nabyli ztraceného zdraví. známe li svůj obor, pochybujeme o tom. Poloslepým těžko vrátiti zrak, byť by celý den hleděli do zeleni. Nemocným s plicní chorobou sotva prospěje střídavé ovzduší a nepohoda, nebo dusná a nezdravá temperatura skleníku.“\"\n\nJ. Vaněk v knize tvrdí, že chlapci na počátku 20. století jsou „zkaženi“ přemírou blahobytu a především „\"stůňou na málo práce\"“ (nespecifikuje zda mládež a děti mají pracovat fyzicky či duševně, lze však odvodit že myslí pravidelnou smysluplnou fyzickou práci). Upozorňuje, že vyskytne li se proto v takové situaci, v té době mezi zahradníky inteligentní a pracovitá osoba, snadno dosáhne proslulosti a ocenění. „\"Zvolí-li dobrý student náš stav za své budoucí povolání, chová li lásku k umění i vědě a nebojí li se práce, bývá hotovou perlou našeho povolání… .\"“\n\nCo se týče učňovské mládeže a studentů v oboru se v 21. století se mnohé zlepšilo, zejména s ohledem na zájem o aranžování květin, protože J. Vaněk popisuje nejen neznalosti, nízkou invenci pracovníků ale i naprostý obecný nezájem o obor :\n\n\"„Ptáme li se učně nebo mladého příručího, zná li to či ono, mlčí. Proč? Zná sice velmi dobře footbal, hraje výborně v karty, umí holky milovati, zná \"kliftonky\" nebo pornografické \"Zapovězené ovoce\", ale o zahradnictví nemá ponětí. Slovo ctižádost nezná…“\" a uvádí že učeň nemá o práci a vzdělání či postup zájem, že se zcela spoléhá na nadřízené, že mu všechno co bude třeba řeknou a ukáží. Avšak, píše Vaněk „\"Vkus, tvarování kvítí, harmonie barev, navazování, sestavování, kombinování, přizpůsobení se, vynalézavost – to vše se nedá vtlouci do hlavy.\"“\n\nPodle vzpomínek Josefa Maršálka z počátku 20. století „ …učni …chodili do školy od 15. září do 30. března. …Ve všech ročnících byly následující předměty: písemnictví, počty, občanská nauka, kreslení a odborné vyučování.“ Často se prý stávalo, že zaměstnavatelé u kterých učeň míval praxi učně do školy vůbec neposílali, nebo jen nepravidelně.\n\nV Praze byla zahradnická škola založena v roce 1909. Původně sídlila na Královských Vinohradech. V roce 1947 byla přestěhována do stávajícího objektu v Praze 9 – Malešicích kde působí jako Střední odborná škola stavební a zahradnická i v 21. století.\n\nV Mělníce 24. ledna 1921 vznikla z Dvouleté školy ovocnicko-vinařské čtyřletá Státní vyšší škola ovocnicko-vinařská a zahradnická. Tato škola po teoretické i praktické stránce vzdělávala studenty i v oboru květinářství. Ředitelem mělnické školy byl jmenován PhDr. Jaroslav Smolák. Od 1. září 2012 škola byla škola přejmenována na Česká zahradnická akademie, střední škola a vyšší odborná škola, příspěvková organizace.\n\nČeský pomologický ústav během působení ředitele Jana Cíglera v roce 1919 rozšířil výuku na předměty jenž pokrývaly celý rozsah zahradnického oboru. Škola nesla v té době název Zemský zahradnicko-ovocnářský ústav, v roce 2004 byla jako Střední zahradnická škola Brno - Bohunice zrušena.\n\nStudie zabývající se uplatněním mentálně defektní mládeže v zaměstnání a společnosti uvádí, že \"tam, kde před léty (defektní) mládež byla schopna pracovat v řadě nenáročných oborů (zemědělství, ovocnářství, zahradnictví, chovatelství apod.)… \", je v polovině 20. století třeba vzdát se naděje na umístění na těchto zavedených pracovištích pro stoupající tlak na umístění osob práce zcela neschopných.\n\nSeznam není kompletní:\n"}
{"id": "940040", "url": "https://cs.wikipedia.org/wiki?curid=940040", "title": "Biatlon na Zimních olympijských hrách 1994", "text": "Biatlon na Zimních olympijských hrách 1994\n\nBiatlon na Zimních olympijských hrách 1994 v Lillehammeru.\n"}
{"id": "940041", "url": "https://cs.wikipedia.org/wiki?curid=940041", "title": "Biatlon na Zimních olympijských hrách 1992", "text": "Biatlon na Zimních olympijských hrách 1992\n\nBiatlon na Zimních olympijských hrách 1992 v Albertville.\n"}
{"id": "940042", "url": "https://cs.wikipedia.org/wiki?curid=940042", "title": "Biatlon na Zimních olympijských hrách 1988", "text": "Biatlon na Zimních olympijských hrách 1988\n\nBiatlon na Zimních olympijských hrách 1988 v Canmore.\n"}
{"id": "940043", "url": "https://cs.wikipedia.org/wiki?curid=940043", "title": "Biatlon na Zimních olympijských hrách 1984", "text": "Biatlon na Zimních olympijských hrách 1984\n\nBiatlon na Zimních olympijských hrách 1984 v Sarajevu.\n"}
{"id": "940044", "url": "https://cs.wikipedia.org/wiki?curid=940044", "title": "Biatlon na Zimních olympijských hrách 1980", "text": "Biatlon na Zimních olympijských hrách 1980\n\nBiatlon na Zimních olympijských hrách 1980 v Lake Placid.\n"}
{"id": "940045", "url": "https://cs.wikipedia.org/wiki?curid=940045", "title": "Martin Vejprava", "text": "Martin Vejprava\n\nMartin Vejprava (* 7. srpna 1967) je bývalý český fotbalista, obránce.\n\nV české lize hrál za FK Jablonec. Nastoupil ve 132 ligových utkáních a dal 8 gólů. V Poháru vítězů pohárů nastoupil v 1 utkání. V nižších soutěžích hrál za TJ Náchod a v Německu za FSV Hoyerswerda.\n"}
{"id": "940046", "url": "https://cs.wikipedia.org/wiki?curid=940046", "title": "Biatlon na Zimních olympijských hrách 1976", "text": "Biatlon na Zimních olympijských hrách 1976\n\nBiatlon na Zimních olympijských hrách 1976 v Innsbrucku.\n"}
{"id": "940048", "url": "https://cs.wikipedia.org/wiki?curid=940048", "title": "Kostel svatého Karla Boromejského (Vídeň)", "text": "Kostel svatého Karla Boromejského (Vídeň)\n\nKostel svatého Karla Boromejského, zvaný \"Wiener Karlskirche\", nebo pouze Karlskirche je barokní kostel, který se nachází na Karlově náměstí ve 4. vídeňském městském obvodě Wieden. Kostel byl postaven za panování císaře Karla VI. a byl projevem díků za odvrácení epidemie, která postihla na 8000 obyvatel Vídně.\n\nVypsanou architektonickou soutěž vyhrál rakouský barokní architekt Johann Bernhard Fischer von Erlach. Ten kostel navrhl spolu se svým synem Josephem Emanuelem. Kostel vznikal v letech 1715 až 1737, kdy byl vysvěcen. Kostel má délku 80 m a na šířku 60 m, kupole dosahuje výšky 72 m.\n\nK duchovní správě kostela povolal císař Karel VI. z Prahy křížovníky s červenou hvězdou, kteří při kostele působí dodnes.\n\n"}
{"id": "940049", "url": "https://cs.wikipedia.org/wiki?curid=940049", "title": "Biatlon na Zimních olympijských hrách 1968", "text": "Biatlon na Zimních olympijských hrách 1968\n\nBiatlon na Zimních olympijských hrách 1968 v Grenoblu.\n"}
{"id": "940050", "url": "https://cs.wikipedia.org/wiki?curid=940050", "title": "Karlovo náměstí (Vídeň)", "text": "Karlovo náměstí (Vídeň)\n\nKarlovo náměstí ve Vídni (německy Karlsplatz) je rozsáhlé náměstí, které leží v těsné blízkosti historického centra Vídně. Zasahuje na území vídeňských obvodů Vnitřní Město a Wieden a je důležitou křižovatkou veřejné dopravy.\n\nNa náměstí nebo v jeho těsné blízkosti se nacházejí tyto pamětihodnosti: \n\nDále jsou zde dva secesní pavilony a pomníky, např. hudebníka Johanna Brahmse. Každoročně se zde konaní slavní vídeňské vánoční trhy .\n"}
{"id": "940051", "url": "https://cs.wikipedia.org/wiki?curid=940051", "title": "Biatlon na Zimních olympijských hrách 1964", "text": "Biatlon na Zimních olympijských hrách 1964\n\nBiatlon na Zimních olympijských hrách 1964.\n"}
{"id": "940052", "url": "https://cs.wikipedia.org/wiki?curid=940052", "title": "Biatlon na Zimních olympijských hrách 1960", "text": "Biatlon na Zimních olympijských hrách 1960\n\nBiatlon na Zimních olympijských hrách 1960 probíhal na stadionu McKinney Creek Stadium a v jeho okolí v Tahomě.\n"}
{"id": "940055", "url": "https://cs.wikipedia.org/wiki?curid=940055", "title": "Honda ST 1300 Pan European", "text": "Honda ST 1300 Pan European\n\nHonda ST 1300 Pan European je motocykl kategorie silniční cestovní motocykl japonského výrobce Honda s integrovanými, avšak odnímatelnými kufry. Svého předchůdce ST 1100 Pan European nahradil v roce 2002.\n\n\n"}
{"id": "940064", "url": "https://cs.wikipedia.org/wiki?curid=940064", "title": "Pjatychatky", "text": "Pjatychatky\n\nPjatychatky (; ) je město v Dněpropetrovské oblasti na Ukrajině. V Pjatychatkách žije obyvatel.\n\nZ místního nádraží jezdí vlaky mimo jiné do Kyjeva, Dnipra a Doněcku. Přes město vede evropská silnice E50. Maršrutky z Pjatychatek jezdí do okolních měst a vesnic, jako je například Žovti Vody, Vyšneve a Bohdano-Nadeždivka.\n\nDějiny Pjatychatek začínají v roce 1886, kdy bylo u zdejší železniční stanice postaveno pět domů.\n\nV letech 1932 a 1933 byly Pjatychatky postiženy velkým ukrajinským hladomorem.\n\nDne 13. srpna 1941 obsadila město německá armáda a stalo se součástí říšského komisariátu Ukrajina. Během války pak bylo jako železniční uzel pro německou armádu logisticky velmi důležité. Rudá armáda město dobyla zpět 19. října 1943 v rámci druhé fáze bitvy na Dněpru.\n\nV roce 1962 došlo k elektrifikaci železniční tratě Znamjanka–Pjatychatky.\n\n"}
{"id": "940066", "url": "https://cs.wikipedia.org/wiki?curid=940066", "title": "Závod vojenských hlídek na Zimních olympijských hrách 1936", "text": "Závod vojenských hlídek na Zimních olympijských hrách 1936\n\nNa 3. zimní olympiádě v Garmisch-Partenkirchenu byl po třetí v historii olympiád na pořadu závod vojenských hlídek, z toho podruhé pouze jako ukázkový.\n"}
{"id": "940068", "url": "https://cs.wikipedia.org/wiki?curid=940068", "title": "Závod vojenských hlídek na Zimních olympijských hrách 1948", "text": "Závod vojenských hlídek na Zimních olympijských hrách 1948\n\nNa 4. zimní olympiádě v Svatém Mořici byl po čtvrté v historii olympiád na pořadu závod vojenských hlídek, z toho potřetí pouze jako ukázkový.\n"}
{"id": "940069", "url": "https://cs.wikipedia.org/wiki?curid=940069", "title": "Příhody lišky Bystroušky", "text": "Příhody lišky Bystroušky\n\nPříhody lišky Bystroušky je opera o třech dějstvích Leoše Janáčka, složená v letech 1921–1923.\n\nJejí premiéra proběhla v Národním divadle v Brně 6. listopadu 1924. Opera je jedním z nejhranějších děl skladatele jak v českých divadlech, tak na světových operních scénách. V německy mluvících zemích se uvádí pod názvem \"Das schlaue Füchslein\" (Chytré liščátko).\n\nAutorem původního námětu byl spisovatel a novinář Rudolf Těsnohlídek, který v \"Lidových novinách\" postupně zveřejnil na pokračování původní příběh o vychytralé lišce (\"Liška Bystrouška\"). Příběh vytvořil na podkladě původních ilustrací malíře Stanislava Lolka. Janáčkovi se tento novinový cyklus zalíbil natolik, že kromě hudby vytvořil i libreto své opery. Oproti původnímu Těsnohlídkově literárnímu námětu, ve kterém hlavní postava chytré lišky neumírá, však liška Bystrouška v posledním dějství opery tragicky zahyne. Zastřelí ji pytlák Harašta, který posléze v den své svatby s Terynkou, láskou \"rechtora\", nevěstě věnuje nový \"štucel\", který je z ocasu lišky Bystroušky.\n\n\n"}
{"id": "940070", "url": "https://cs.wikipedia.org/wiki?curid=940070", "title": "Liška Bystrouška", "text": "Liška Bystrouška\n\nLiška Bystrouška je lyrická bajka určená původně pro děti spisovatele a novináře Rudolfa Těsnohlídka z roku 1920. Hlavní postavou knihy je stejnojmenná liška Bystrouška.\n\nDílo líčí příběhy hlavní postavy. Těsnohlídek pojmenoval lišku jménem Bystronožka, ale při první publikaci došlo v textu k chybě a zrodilo se tak jméno Bystrouška, které již zůstalo. Toto dílo začalo vycházet na pokračování v \"Lidových novinách\" s ilustracemi malíře Stanislava Lolka.\n\nRevírník Bartoš se vrací ze setkání s přáteli v místní hospůdce. Na své cestě domů usne v lese. Aby měl výmluvu, která by odůvodnila jeho opoždění, chytí zaběhlé liščí mládě Bystroušku, která se má stát domácím mazlíčkem jeho vnuka Pepíka. Domestikace lišky ještě nebyla dotažena do konce, a tak i v tomto případě vítězí pravá povaha šelmy. Poté co Bystrouška postupně zdecimuje drůbež chovanou v myslivně, prchá na svobodu. Na své cestě za svobodou prožívá hledání nového domova v noře po jezevci, hledání obživy pytlačením v jezerské myslivně, škádlení trhovců s drůbeží, lásku lišáka Zlatohřbítka.\n\nKnihu později pro Československý rozhlas a gramofonové desky namluvil brněnský rodák a herec pražského Národního divadla Karel Höger.\n\nV roce 2010 zpracoval Český rozhlas dvoudílnou rozhlasovou adaptaci:\n\nHudebního skladatele Leoše Janáčka tento pohádkový novinový námět zaujal natolik, že mu posloužil jakožto předloha pro libreto k opeře \"Příhody lišky Bystroušky\" z roku 1924.\n\n\n"}
{"id": "940073", "url": "https://cs.wikipedia.org/wiki?curid=940073", "title": "Boby na Zimních olympijských hrách 1976", "text": "Boby na Zimních olympijských hrách 1976\n\nBoby na olympiádě v Innsbrucku.\n"}
{"id": "940075", "url": "https://cs.wikipedia.org/wiki?curid=940075", "title": "Catch My Breath", "text": "Catch My Breath\n\nCatch My Breath (\"popadnout dech\") je první píseň americké zpěvačky Kelly Clarkson, z jejího prvního alba největších hitů , je to první ze třech nových singlů, který byl pro toto album nahrán. Byl propuštěn 10. října 2012. Singl napsala Kelly Clarkson, Jason Halbert, Eric Olson\n\nKelly Singl představila žívě na American Music Awards, VH1 Divas 2012 a v soutěži The Voice.\n\nVideoklip měl premiéru na Vevo 12. listopadu 2012, hudební video režírovala Nadia Marquard Otzen, ten se natáčel v Londýně hned po zkončení jejího turné Stronger. Video začíná záběrem na Kelly Clarkson stojící ve vodě, zatímco jí vítr fouká do vlasů, ten představuje klid. Ve videu se objevuje a střídá mnoho záběrů na stříkající vodu, planoucí oheň v různých barvách kouře a vodní bubliny.\n"}
{"id": "940100", "url": "https://cs.wikipedia.org/wiki?curid=940100", "title": "Rajendra Pachauri", "text": "Rajendra Pachauri\n\nRádžendra Kumár Pačaurí (angl. přepis Rajendra Kumar Pachauri; 20. srpna 1940, Nainital, Indie – 12. února 2020) byl indický inženýr a vysokoškolský pedagog, známý zejména jako šéf Mezivládního panelu pro změny klimatu v letech 2002 až 2015, jenž byl prosinci 2007 oceněn Nobelovu cenu míru spolu s bývalým americkým viceprezidentem Al Gorem.\n\nZ pozice šéfa IPCC odstoupil po zahájení jeho vyšetřování z podezření na sexuální obtěžování. Při odstupování řekl, že je ochrana Země pro něj náboženstvím.\n"}
{"id": "940109", "url": "https://cs.wikipedia.org/wiki?curid=940109", "title": "Malá vodní elektrárna Soběnov", "text": "Malá vodní elektrárna Soběnov\n\nMalá vodní elektrárna Soběnov je umístěna při vodní nádrži Soběnov. Vodní dílo bylo uvedeno do provozu v roce 1924. Elektrárna pracuje ve špičkovém provozu. Poté, když byla při povodni v roce 2002 téměř zničena, prošla kompletní rekonstrukcí a modernizací. Jsou zde nainstalovány dvě horizontální Francisovy turbíny, z nichž každá má výkon 615 kW, hltnost 1,37 m³/s, 1000 otáček za minutu a průměr oběžného kola 560 mm. Byly vyrobeny firmou Kolben Praha / ČKD Praha. Za roky 1969 až 2010 dosahovala průměrná roční výroba elektřiny 3 981 MWh.\n\n"}
{"id": "940111", "url": "https://cs.wikipedia.org/wiki?curid=940111", "title": "Don't Rush", "text": "Don't Rush\n\nDon't Rush (\"nespěchej\") je druhý singl z alba největších hitů \"\" Kelly Clarkson a country zpěváka Vince Gilla. Singl poprvé představili na Country Music Association Awards 1. listopadu 2012, skladba byla v roce 2013 nominována na cenu Country Music Awards. Skladbu napsali Blu Sanders, Natalie Hemby, Lindsay Chapman a produkoval ho Dann Huff.\n\nSkladba Don't Rush sklidila obecně u kritiků dobré recenze, kritici ve skladbě ocenili hlas Kelly Clarkson, který zní sametově a něžně.\n"}
{"id": "940140", "url": "https://cs.wikipedia.org/wiki?curid=940140", "title": "Boby na Zimních olympijských hrách 1980", "text": "Boby na Zimních olympijských hrách 1980\n\nBoby na olympiádě v Lake Placid.\n"}
{"id": "940143", "url": "https://cs.wikipedia.org/wiki?curid=940143", "title": "Jiří Čepelák", "text": "Jiří Čepelák\n\nJiří Čepelák (známý také jako Juraj Čepelák; 21. dubna 1917 Pavlovice, okres Kutná Hora, Rakousko-Uhersko – 2000) byl zoolog, entomolog a pedagog. V entomologii se zabýval škůdci rostlin a hlavně dipterologií.\n\nPo skončení základní a střední školy absolvoval studium přírodních věd na Karlově univerzitě v Praze, kde mu kromě jiných přednášel i profesor Jaroslav Heyrovský – pozdější nositel Nobelovy ceny za polarografii. Po letech odborné práce v různých vědeckých institucích v bývalém Československu začal v roce 1952 pracovat jako odborný asistent a později jako docent a vedoucí katedry zoologie na Vysoké škole zemědělské v Nitře. Byl proděkanem na bývalé zootechnické i agronomické fakultě. Je autorem více než 180 publikovaných prací, z nichž mnohé jsou přeloženy do světových jazyků. Katedra zoologie agronomické fakulty se pod jeho vedením stala známou a jeho zásluhou rozvíjela čilé kontakty s muzei a výzkumnými ústavy v Německu, Anglii, Francii, Bulharsku, Kanadě a tehdejší Jugoslávii. Všechny práce měly a mají význam nejen pro vědu, ale i pro praktické zemědělství, ovocnářství a ekologii.\n\nZa vědecký přínos a zásluhy udělila Slovenská akademie věd docentu Čepelákovi v roce 1987 stříbrnou medaili a v roce 1988 dostal jako člen autorského kolektivu pracovníků Centra biologicko-ekologických věd SAV i cenu akademie za práci: \"Integrovaná ochrana cukrové řepy\".\n\nV entomologii se Jiří Čepelák věnoval převážně dvoukřídlému hmyzu, zejména hlavně podřádu krátkorozí. Během života prováděl i preparátorské práce pro světoznámou firmu Staudinger & Bang-Haas.\n\n\n"}
{"id": "940144", "url": "https://cs.wikipedia.org/wiki?curid=940144", "title": "Boby na Zimních olympijských hrách 1984", "text": "Boby na Zimních olympijských hrách 1984\n\nBoby na olympiádě v Sarajevu.\n"}
{"id": "940147", "url": "https://cs.wikipedia.org/wiki?curid=940147", "title": "BAFF", "text": "BAFF\n\nBAFF (B-cell activating factor) je členem cytokinů rodiny TNF (tumour necrosis factor). BAFF je někdy označován jako BLyS (B Lymphocyte Stimulator), TALL-1 (TNF- and APOL-related leukocyte expressed ligand) a CD257.\n\nBAFF patří mezi cytokiny TNF rodiny a váže se na receptory TACI (TNFRSF13B), BCMA (TNFRSF17), a BAFF-R (TNFRSFC). Tento cytokin je exprimován na buňkách B-buněčné linie a působí jako silný aktivátor B buněk. BAFF hraje velmi důležitou roli také při B-buněčné proliferaci a diferenciaci.\n\nBAFF je glykosylovaný protein o délce 285 AMK. BAFF je exprimován na mnoha buněčných typech včetně monocytů, dendritických buněk a stromálních buněk jako membránově vázaný protein typu II transmembránových proteinů. Sestřižením transmembránové formy proteinu vznikne solubilní protein. Ustálená koncentrace BAFF cytokinu je závislá na počtu cirkulujících B buněk a také na expresi TNF receptorů vázajících BAFF cytokin. BAFF je přirozený ligand tří neobvyklých TNF receptorů, které BAFF váží s rozdílnou afinitou. Jsou to BAFF-R (BR3), TACI (transmembrane activator and calcium modulator and cyclophilin ligand interactor) a BCMA (B cell maturation antigen). Tyto receptory jsou exprimovány hlavně na zralých B lymfocytech (TACI se objevuje i na určité podskupině T buněk a BCMA na plazmatických buňkách). BAFF-R se účastní pozitivní regulace během B-buněčného vývoje. TACI váže BAFF s podstatně nižší afinitou, která je vyšší pro obdobný protein APRIL (a proliferation-inducing ligand). BCMA může, s rozdílnou afinitou, vázat oba proteiny (BAFF i APRIL). Signalizace přes BAFF-R a BCMA stimuluje B lymfocyty k proliferaci. Všechny TNF ligandy působí jako homotrimery interagující s homotrimerickými receptory, ačkoli BAFF může být aktivován jako hetero- i homotrimer (záleží na primární struktuře proteinu).\n\nBAFF interaguje s BAFF-R, BCMA a TACI. Interakce mezi BAFF a BAFF-R aktivuje klasickou i alternativní NF-κB signalizační dráhu. Tato interakce spouští signály nezbytné pro tvorbu a údržbu zralých B buněk, tudíž je důležitá pro jejich přežití.\n\nBAFF (BLyS, TALL-1) jako imunostimulant je nezbytný pro udržování normální imunity. Nedostatečná hladina BAFF může vést až k selhání aktivace B buněk, v důsledku čehož nedochází k produkci dostatečného množství imunoglobulinu a může vést k imunodeficienci.\n\nNadměrné množství BAFF způsobuje abnormálně vysokou produkci protilátek, což vede k rozvoji systémového lupusu erythematodes, revmatoidní artritidy a mnoho dalších autoimunitních chorob.\n\nBAFF je nalézán při akutní rejekci v ledvinových transplantátech a jeho výskyt koreluje s výskytem C4d v těchto transplantátech. Zvýšená hladina BAFF může spustit aloreaktivní B buněčnou a T buněčnou imunitu, tudíž může podpořit vznik rejekce štěpu. Nižší hladina BAFF transkriptu (nebo vyšší hladina solubilního BAFF) u pacientů znamená vyšší riziko produkce donor-specifických protilátek. Donor-specifické protilátky se váží s vysokou afinitou na cévní endotel štěpu a aktivují komplement. Následkem tohoto procesu dojde k infiltraci neutrofilů, krvácení, ukládání fibrinu a agregaci krevních destiček.\n"}
{"id": "940148", "url": "https://cs.wikipedia.org/wiki?curid=940148", "title": "Boby na Zimních olympijských hrách 1988", "text": "Boby na Zimních olympijských hrách 1988\n\nNa olympiádě v Calgary se jely dva závody bobů, jízda dvou a čtyřbobů. Konaly se na trati v Canada Olympia Parc. Trať měla délku 1475 metrů, výškový rozdíl 120 metrů a 14 zatáček. Dominovaly týmy SSSR, NDR a Švýcarska.\n\nZávod dvojbobů se jel 20. února 1988 (1 a 2. jízda) a 22. února 1988 (3. a 4. jízda). Účastnilo se 41 týmů z 23 zemí.\n\nZávod čtyřbobů se konal 27. a 28. února, účastnilo se 26 týmů ze 17 zemí.\n\nZajímavostí je, že se soutěže účastnili závodníci Jamajky, tedy země, kde není žádný sníh, o čemž byl později natočen film Kokosy na sněhu.\n"}
{"id": "940149", "url": "https://cs.wikipedia.org/wiki?curid=940149", "title": "Ramin", "text": "Ramin\n\nRamin může znamenat:\n\nmužské křestní jméno:\n"}
{"id": "940150", "url": "https://cs.wikipedia.org/wiki?curid=940150", "title": "Julian", "text": "Julian\n\nJméno Julian nosí více různých osob:\n\n"}
{"id": "940155", "url": "https://cs.wikipedia.org/wiki?curid=940155", "title": "USS Antietam (CV-36)", "text": "USS Antietam (CV-36)\n\nUSS \"Antietam\" (CV-36) byla letadlová loď Námořnictva Spojených států, která působila ve službě v letech 1945–1963. Jednalo se o osmnáctou postavenou jednotku třídy \"Essex\" (osmou ve verzi s dlouhým trupem).\n\nByla pojmenována podle bitvy u Antietamu z americké občanské války. Její stavba byla zahájena 15. března 1943 v loděnici Philadelphia Naval Shipyard ve Filadelfii. K jejímu spuštění na vodu došlo 20. srpna 1944, do služby byla zařazena 28. ledna 1945. V roce 1952 byla překlasifikována na útočnou letadlovou loď s označením CVA-36, v prosinci toho roku obdržela při přestavbě jako vůbec první letadlová loď na světě úhlovou letovou palubu. Roku 1953 byla její klasifikace změněna na protiponorkovou letadlovou loď CVS-36. Během své služby se zúčastnila obsazení Japonska na konci druhé světové války a působila také v korejské válce. Od roku 1957 sloužila jako cvičné plavidlo, vyřazena byla 8. května 1963 a o 11 let později byla odprodána do šrotu.\n\n"}
{"id": "940158", "url": "https://cs.wikipedia.org/wiki?curid=940158", "title": "Boby na Zimních olympijských hrách 1992", "text": "Boby na Zimních olympijských hrách 1992\n\nBoby na olympiádě v Albertville.\n"}
{"id": "940159", "url": "https://cs.wikipedia.org/wiki?curid=940159", "title": "USS Antietam", "text": "USS Antietam\n\nOznačení USS \"Antietam\" nesla v historii amerického námořnictva tři plavidla:\n"}
{"id": "940160", "url": "https://cs.wikipedia.org/wiki?curid=940160", "title": "Malá vodní elektrárna Josefův Důl", "text": "Malá vodní elektrárna Josefův Důl\n\nMalá vodní elektrárna Josefův Důl na řece Kamenici, provozovaná státním podnikem Povodí Labe, se nachází odbočce z levé spodní výpusti v hrázi přehrady Josefův Důl. Byla uvedena do provozu roku 1990. Využívá dvě Bánkiho turbíny o výkonech 55 kW při hltnosti 400 l/s a spádu 36 m.\n\n"}
{"id": "940161", "url": "https://cs.wikipedia.org/wiki?curid=940161", "title": "Boby na Zimních olympijských hrách 1994", "text": "Boby na Zimních olympijských hrách 1994\n\nBoby na olympiádě v Lillehammeru.\n"}
{"id": "940166", "url": "https://cs.wikipedia.org/wiki?curid=940166", "title": "USS Reprisal (CV-35)", "text": "USS Reprisal (CV-35)\n\nUSS \"Reprisal\" (CV-35) byla nedokončená letadlová loď třídy \"Essex\" Námořnictva Spojených států, jejíž stavba byla zahájena v roce 1944.\n\nJejí stavba byla zahájena 1. července 1944 v loděnicích New York Navy Yard v New Yorku, mělo se jednat o osmnáctou jednotku třídy \"Essex\". Dne 12. srpna 1945, na konci druhé světové války, však došlo ke zrušení stavby dvou letadlových lodí této třídy, \"Iwo Jimy\" a \"Reprisalu\". Trup \"Reprisalu\", který byl dokončen z 52 %, byl v roce 1945 spuštěn na vodu a následně byl v letech 1946–1948 využíván v zátoce Chesapeake pro zkoušky zbraní či výbušnin. V lednu 1949 se objevily plány na dostavbu této lodi, její trup ale byl ještě téhož roku prodán do šrotu.\n\n"}
{"id": "940167", "url": "https://cs.wikipedia.org/wiki?curid=940167", "title": "Boby na Zimních olympijských hrách 1998", "text": "Boby na Zimních olympijských hrách 1998\n\nBoby na olympiádě v Naganu.\n"}
{"id": "940169", "url": "https://cs.wikipedia.org/wiki?curid=940169", "title": "Mikuláš Lobkowicz", "text": "Mikuláš Lobkowicz\n\nMikuláš Lobkowicz (9. července 1931, Praha – 19. září 2019 Starnberg) byl český katolický filosof a politolog, který působil v exilu v USA a v Německu. Byl rektorem univerzit v Mnichově a v Eichstättu a v roce 2002 administrátorem Katolické teologické fakulty UK. Pochází z mělnicko-hořínské větve šlechtického rodu Lobkoviců.\n\nMikuláš Lobkowicz se poprvé oženil v roce 1953 a se svými dvěma manželkami měl 5 dětí. Jedním ze synů je Johannes Lobkowicz (* 1954), který po roce 1992 získal zpět zámek v Drahenicích a další majetky v okolí. Další syn Erich Lobkowicz (* 1955) žije v Německu.\n\nV mládí prošel skautskou výchovou a roku 1948 odešel do exilu nejprve do USA a pak do Švýcarska, kde roku 1950 maturoval. Studoval filosofii na univerzitách v Erlangenu a ve Freiburgu, kde roku 1958 promoval a pak působil na Institutu pro Východní Evropu. V letech 1960–1967 byl profesorem filosofie na University of Notre Dame (Indiana, USA), kde se blíže seznámil s analytickou filosofií. V letech 1967–1983 byl profesorem politické teorie a filosofie na Mnichovské univerzitě, v letech 1971–1976 jejím rektorem a v letech 1977–1983 presidentem. Od roku 1984 do roku 1996 byl presidentem univerzity v Eichstättu, kde do roku 2011 působil jako ředitel Institutu pro středoevropská a východoevropská studia. V roce 2002 za krize na Katolické teologické fakultě UK působil jako její administrátor.\n\nV roce 1978 získal řád Zlatého rouna. V letech 1982–1993 byl členem Papežské rady pro kulturu v Římě a v letech 1990–2011 zakládajícím členem Evropské akademie věd a umění v Salcburku. Je členem vědecké rady institutu Maecenata pro filantropii a občanskou společnost při Humboldtově univerzitě v Berlíně. \n\nVyšel ze scholastické filosofie, za svého působení v USA byl ovlivněn analytickou filosofií. Studoval také marxismus-leninismus, po celý život pozorně sledoval dění ve Východní Evropě a úzce spolupracoval s dalšími odborníky, zejména s profesorem a rektorem Freiburské univerzity Josefem Bochenskim. Jako děkan a rektor v Mnichově musel čelit bouřlivým studentským nepokojům, které nakonec vyřešila až policie. Jako svobodomyslný člověk toho později litoval a vehementně hájil univerzitní svobodu a autonomii. V Eichstättu hostil řadu mladých českých filosofů a v roce 2002 na pozvání rektora UK pomohl překonat krizi ve vedení KTF UK. \n\nZ jeho četných publikací:\n\nJako vydavatel: \n\n\n"}
{"id": "940170", "url": "https://cs.wikipedia.org/wiki?curid=940170", "title": "USS Reprisal", "text": "USS Reprisal\n\nOznačení USS \"Reprisal\" nesla v historii amerického námořnictva tři plavidla:\n"}
{"id": "940171", "url": "https://cs.wikipedia.org/wiki?curid=940171", "title": "Ronald Richter", "text": "Ronald Richter\n\nRonald Richter (11. října 1909 Sokolov – 29. prosince 1991 Viedma, Río Negro, Argentina) byl rakouský a později argentinský fyzik, známý zejména ve spojení s projektem Huemul, který v 50. letech 20. století v Argentině za vlády Juana Peróna usiloval o jadernou fúzi.\n\nNarodil se ve Falkenau an der Eger (dnešní Sokolov) v tehdejším Rakousku-Uhersku a byl německé národnosti. V padesátých letech získal argentinské občanství, poté co argentinský prezident Juan Perón změnil příslušný zákon.\n\nRichter studoval fyziku na pražské německé univerzitě, kde promoval 2. března 1935. Po obhajobě své disertační práce na téma „Über Untersuchung von Sperrschnicht – Photozellen mit wiechen Röntgenstrahlen“ se vrátil do Sokolova a působil zde ve Falkenau Chemiewerke, kde se pokoušel zpřesnit měření a kontrolu teploty u obloukových pecí. Zjistil kromě jiného, že přidáním těžké vody (Deutherium) dochází k jaderné reakci, kterou lze měřit Geigerovo-Müllerovým detektorem.\n\nBěhem druhé světové války pracoval v Německu s Maxem Steebeckem a Manfredem von Ardenne na urychlovači částic, jehož plány po válce okopírovali Sověti a zařízení nazvali Tokamak. Po válce pracoval mimo jiné šest měsíců také s výbušninami. V Londýně se seznámil s leteckým inženýrem Kurtem Tankem, který pak emigroval do Argentiny, kde vystupoval pod pseudonymem Pedro Matthies. \n\nNa jeho doporučení obdržel Richter v roce 1947 pozvání do Argentiny, aby zde rozvíjel nukleární program pro argentinského prezidenta Peróna. Ukázalo se, že, plány Tokamaku byly propašovány také do tohoto státu Jižní Ameriky a Perón zoufale hledal člověka, který by pomohl takové zařízení uvést v činnost. V Córdobě se Richter znovu potkal s Tankem, který se tu zabýval vývojem letadel, a společně uvažovali, jak by bylo možné využít jadrnou energii pro jejich pohon. V roce 1949 dostal Richter od Peróna plnou moc rozvíjet projekt Huemul, který spočíval ve vývoji zařízení s řízenou termojadernou reakcí, kde by docházelo ke kontrolovanému uvolnění levné energie. V roce 1951 Richter Perónovi oznámil, že se mu podařilo v laboratorních podmínkách takovou fúzi provést, což bylo ale později zpochybněno. Komise, kterou Perón nechal zřídit, došla k názoru, že teploty, kterých bylo během pokusu dosaženo, byly příliš nízké a nemohlo tedy k termojaderné fúzi dojít. Projekt byl proto brzo zastaven. \n\nPo uzavření projektu se Richter pohyboval mimo Argentinu, pobýval mimo jiné také v Lybii. Do Argentiny se však vrátil, zemřel zde na konci roku 1991. \n\nFyzikální dobrodruh Ronald Richter. Autor prvních pokusů s fúzí v plazmatu na světě – Československo v roce 1936 – a budovatel vůbec první fúzní laboratoře. Československý časopis pro fyziku 5/2019, s. 346–357. \n"}
{"id": "940172", "url": "https://cs.wikipedia.org/wiki?curid=940172", "title": "Seznam přečerpávacích vodních elektráren v Česku", "text": "Seznam přečerpávacích vodních elektráren v Česku\n\nSeznam přečerpávacích vodních elektráren v Česku obsahuje čtyři přečerpávací vodní elektrárny, které se na území Česka nacházejí. Všechny provozuje ČEZ. V roce 2009 vyrobily 553 GWh elektřiny a jejich celkový instalovaný výkon činí 1146 MW..\n\n\n\n"}
{"id": "940175", "url": "https://cs.wikipedia.org/wiki?curid=940175", "title": "Boby na Zimních olympijských hrách 1968", "text": "Boby na Zimních olympijských hrách 1968\n\nBoby na olympiádě v Grenoblu.\n"}
{"id": "940180", "url": "https://cs.wikipedia.org/wiki?curid=940180", "title": "Reni", "text": "Reni\n\nReni ('; '; \"\") je město v Oděské oblasti na Ukrajině. Leží v oblasti Budžak v Besarábii u ústí Prutu do Dunaje, zhruba 20 kilometrů od rumunského města Galați a 220 kilometrů jihozápadně od Oděsy. V roce 2011 žilo v Reni bezmála dvacet tisíc obyvatel, z velké části Rumunů.\n\nPřes město vede železniční trať spojující Rumunsko s Moldavskem. Také tudy vede evropská silnice E87 z Oděsy do Antalye v Turecku.\n\nReni bylo založeno v roce 1548 a bylo jedním ze dvou mořských přístavů Moldavského knížectví. Od roku 1812 byla oblast součástí ruského impéria jako Besarabská gubernie. V roce 1821 se Reni stalo městem. V roce 1856 jej získalo na základě Krymské války zpět Moldavské knížectví, pak bylo součástí Valašského knížectví a v roce 1878 jej znovu získalo Rusko. Po konci první světové války připadlo Reni k Velkému Rumunsku, ke kterému patřilo do roku 1940 a pak opět během druhé světové války v letech 1941 až 1944. Pak bylo součástí Ukrajinské sovětské socialistické republiky a od roku 1991 patří k samostatné Ukrajině.\n"}
{"id": "940182", "url": "https://cs.wikipedia.org/wiki?curid=940182", "title": "Richard Klemens Metternich", "text": "Richard Klemens Metternich\n\nRichard Klemens kníže Metternich-Winneburg (7. ledna 1829 ve Vídni – 1. března 1895 ve Vídni) byl rakouský diplomat.\n\nByl synem kancléře Metternicha. V letech 1844–1847 studoval práva a filozofii na univerzitě ve Vídni a po studiu vstoupil na diplomatickou dráhu.\n\nV roce 1855 se stal legačním radou v Paříži. Roku 1856 se stal pověřeným ministrem Rakouska u saského dvora v Drážďanech. V letech 1859–1870 byl rakouským velvyslancem v Paříži a zaujímal s manželkou významnou roli u dvora Napoleona III.. V roce 1871 odešel do výslužby a věnoval se správě majetku. Vydal pozůstalost svého otce.\n\nV roce 1856 se oženil s Pauline hraběnkou Sándor se kterou měl 3 děti:\n\nProtože neměl mužského potomka přešla správa majetku po jeho smrti na jeho bratra Paula von Metternicha.\n\n"}
{"id": "940183", "url": "https://cs.wikipedia.org/wiki?curid=940183", "title": "Vincent Placcius", "text": "Vincent Placcius\n\nVincent Placcius (4. února 1642 Hamburk – 6. dubna 1699) byl německý spisovatel, knihovník, profesor, právník, polyhistor.\n\nPlaccius se narodil v Hamburku v rodině lékaře. Otec na něj měl velký vliv, byl poměrně významným lékařem, působil v Jeně a Rostocku a po zakotvení v Hamburku založil Collegium medicum. Vincent Placcius se ale nevydal na lékařskou dráhu. Otec mu nejdříve zařídil soukromé vzdělávání, pak navštěvoval hamburské gymnázium. Studoval na univerzitách v Helmstedu a Lipsku. Poté podnikl poznávací cesty po západní a jižní Evropě (Francie, Itálie). V Itálii působil jako knihovník v Padově, ve Francii v Orleáns vystudoval práva a poté přes Holandsko zamířil zpět domů. Po návratu do Hamburku nejdříve působil jako advokát, poté přednášel až do roku 1699 jako profesor morálku na hamburském akademickém gymnáziu. Věnoval se i jazykům, korespondoval se vzdělanci své doby (Gronovius, Thomasius, Leibniz, Bayle). Především jeho filozofické dopisy s Leibnizem, který patřil společně se Spinozou, k největším postavám své doby, jej řadí k tehdejším významným vzdělancům. Zemřel v roce 1699 jako svobodný mládenec. Ve své závěti stanovil, že má být vytvořena nadace pro podporu studentů a pak též nadace pro proselyty, kteří opustili židovské náboženství a konvertovali ke křesťanství.\n\nZanechal po sobě spisy různého obsahu (právní, filozofické, teologické apod.). Jeho základním dílem je „De Scriptis et Scriptoribus anonymis atque pseudonymous Syntagma“, „Hamburger Schriftsteller-Lexikon“, „Theatrum Anonymorum Et Pseudonymorum, Ex Symbolis & Collatione Virorum Per Europam Doctissimorum Ac Celeberrimorum, Volume 1 (French Edition)\". Někdy bývá řazen do proudu tzv. raných osvícenců.\n\n\n"}
{"id": "940186", "url": "https://cs.wikipedia.org/wiki?curid=940186", "title": "Seznam poslanců Moravského zemského sněmu (1861–1867)", "text": "Seznam poslanců Moravského zemského sněmu (1861–1867)\n\nToto je seznam poslanců Moravského zemského sněmu ve volebním období 1861–1867.\n\n"}
{"id": "940188", "url": "https://cs.wikipedia.org/wiki?curid=940188", "title": "Boby na Zimních olympijských hrách 1964", "text": "Boby na Zimních olympijských hrách 1964\n\nBoby na olympiádě v Innsbrucku.\n"}
{"id": "940192", "url": "https://cs.wikipedia.org/wiki?curid=940192", "title": "I'm Not the Loving Kind", "text": "I'm Not the Loving Kind\n\n„I'm Not the Loving Kind“ je píseň velšského hudebníka a hudebního skladatele Johna Calea, která poprvé vyšla na jeho albu \"Slow Dazzle\" v březnu 1975. Jde o v pořadí osmou píseň na tomto albu. V roce 1996 píseň vyšla na Caleově kompilaci \"The Island Years\".\n\nV září roku 2013 svou verzi této skladby vydal americký hudebník Mark Lanegan na svém album coververzí nazvaném \"Imitations\". Šlo o první singl k albu, který vyšel již v červnu toho roku a později k němu byl natočen i videoklip, ve kterém starší muž s knírem a kovbojským kloboukem chodí po Las Vegas a potkává různé lidi.\n\nMezi dalšími interprety, kteří tuto skladbu nahráli, patří skupina The Teardrop Explodes, jenž ji nahrála pro rozhlasové vysílání Johna Peela v roce 1981.\n"}
{"id": "940201", "url": "https://cs.wikipedia.org/wiki?curid=940201", "title": "I Wanna Talk 2 U", "text": "I Wanna Talk 2 U\n\n„I Wanna Talk 2 U“ je píseň velšského hudebníka a hudebního skladatele Johna Calea. Poprvé vyšla dne 6. července 2012 jako první singl z alba \"Shifty Adventures in Nookie Wood\", které následně vyšlo v říjnu téhož roku. Singl vyšel pouze v digitální formě, nikoliv však na CD ani na vinylové desce. Hudbu k písni složil Cale spolu s Danger Mousem (vlastním jménem Brian Burton) a text napsal sám Cale. Jejími producenty jsou oba autoři.\n\nPíseň vznikla poté, co Burton pozval Calea na nahrávání alba skupiny The Shortwave Set v roce 2008. Píseň však zůstala nedokončená a Cale si na ní vzpomněl, když plánoval své nové album. Nakonec ji dokončil a vydal na svém albu. Cale o Burtonově přínosu řekl, že písni dal detroitský zvuk, který on sám hledal.\n\nV původní studiové verzi písně hraje vedle Calea (zpěv, akustická kytara, elektrická kytara, varhany, syntezátory, perkuse) a Burtona (baskytara, syntezátory, programování bicích) ještě Dustin Boyer (elektrická kytara). Cale tuto píseň hrál při většině koncertech během svého turné na podporu alba \"Shifty Adventures in Nookie Wood\" a v lednu 2013 ji představil v televizním pořadu \"Late Night with Jimmy Fallon\".\n"}
{"id": "940219", "url": "https://cs.wikipedia.org/wiki?curid=940219", "title": "Avery Island", "text": "Avery Island\n\nAvery Island (\"Averyho ostrov\", dřívějším názvem \"Île Petite Anse\") je místo v Louisianě, kde se vyrábí omáčka Tabasco. Navzdory názvu to ve skutečnosti není ostrov, ale terénní vyvýšenina, přesahující okolní bažinatou rovinu o 50 metrů. Mořské pobřeží (Vermilion Bay) je vzdáleno 5 km, nejbližším městem je New Iberia.\n\nAvery Island má rozlohu 8,9 km² a leží v litorální oblasti 225 km západně od New Orleans. Je tvořen solnou kupolí, která vznikla jako evaporit v deltě Mississippi. Ostrov je porostlý stálezelenými duby, byly zde vysázeny pěnišníky, papyrus, vistárie a další exotické rostliny. Na ostrově byla roku 1895 založena přírodní rezervace \"Jungle Garden\" o rozloze 0,69 km², kde hnízdí mořští ptáci, především volavka bělostná. Na Avery Islandu se vyskytuje také aligátor americký a jelenec běloocasý.\n\nVe třicátých letech 19. století získala ostrov rodina Averyů a zřídila na jeho úrodné půdě plantáže cukrové třtiny. V roce 1862 byl otevřen solný důl, který fungoval do konce druhé světové války (zdejší ložiska soli ovšem využívali už Indiáni). V roce 1868 se začala ze zdejších papriček, soli a octa vyrábět omáčka Tabasco ®. Dnes už ovšem místní zdroje nestačí poptávce a většina papriček se dováží ze střední Ameriky. Na ostrově jsou také zásoby ropy.\n\nHudební skupina Neutral Milk Hotel nazvala své první album \"On Avery Island\".\n\n"}
{"id": "940220", "url": "https://cs.wikipedia.org/wiki?curid=940220", "title": "DDR-Oberliga", "text": "DDR-Oberliga\n\nDDR-Oberliga je dnes již neexistující nejvyšší fotbalová soutěž pořádaná na území Německé demokratické republiky. Pořádala se v letech 1949 - 1991.\n\n"}
{"id": "940221", "url": "https://cs.wikipedia.org/wiki?curid=940221", "title": "All Summer Long", "text": "All Summer Long\n\nAll Summer Long může být:\n\n"}
{"id": "940223", "url": "https://cs.wikipedia.org/wiki?curid=940223", "title": "Původ", "text": "Původ\n\nPůvod obvykle označuje něco, co je počátkem, zdrojem.\n\n\n"}
{"id": "940224", "url": "https://cs.wikipedia.org/wiki?curid=940224", "title": "Mark Schultz", "text": "Mark Schultz\n\nJméno a příjmení Mark Schultz nosí více různých osob:\n\n"}
{"id": "940227", "url": "https://cs.wikipedia.org/wiki?curid=940227", "title": "Boby na Zimních olympijských hrách 1956", "text": "Boby na Zimních olympijských hrách 1956\n\nBoby na olympiádě v Cortině d'Ampezzo.\n"}
{"id": "940228", "url": "https://cs.wikipedia.org/wiki?curid=940228", "title": "Alfred Knotz", "text": "Alfred Knotz\n\nAlfred Knotz (26. října 1845 Litoměřice – 10. listopadu 1906 Ústí nad Labem) byl rakouský a český advokát a politik německé národnosti, v 2. polovině 19. století poslanec Českého zemského sněmu a Říšské rady.\n\nProfesí byl právník. Vystudoval právo na Karlo-Ferdinandově univerzitě v Praze, Vídeňské univerzitě a Innsbrucké univerzitě. Zpočátku působil u různých okresních soudů v Čechách, pak (od roku 1878) jako advokát v České Lípě. Zde se roku 1883 stal obecním radním.\n\nV 80. letech 19. století se zapojil i do zemské a celostátní politiky. Ve doplňovacích volbách roku 1885 byl zvolen na Český zemský sněm za kurii venkovských obcí (obvod Děčín, Benešov, Česká Kamenice). Zasedal také v Říšské radě (celostátní zákonodárný sbor), kam poprvé usedl roku 1885 do městské kurie (obvod Děčín, Podmokly). Slib složil 20. ledna 1885. Mandát obhájil za týž obvod ve volbách do Říšské rady roku 1885.\n\nPůvodně byl německým liberálem (takzvaná Ústavní strana). Patřil mezi přední německé národovce. V Říšské radě pronášel ostré projevy proti podle něj slavofilské orientaci vlády Eduarda Taaffeho. Do roku 1885 byl členem poslaneckého klubu Sjednocená levice, ze kterého pak vystoupil. Po rozpadu Sjednocené levice přešel do frakce Deutscher Club (Německý klub). V roce 1890 se uvádí jako poslanec nacionalistického klubu Deutschnationale Vereinigung.\n\nPozději ale politicky ustoupil poněkud do pozadí. V roce 1892 přesídlil do Dolních Rakous. Byl advokátem v Korneuburgu, v roce 1899 ve Floridsdorfu a od roku 1903 ve Vídni. V pozdějším období svého života se připojil ke Křesťansko-sociální straně, ale nehrál již v ní významnější roli. V období let 1896–1902 zasedal v Dolnorakouském zemském sněmu za volební obvod Floridsdorf.\n\nZemřel v listopadu 1906.\n\n"}
{"id": "940229", "url": "https://cs.wikipedia.org/wiki?curid=940229", "title": "Boby na Zimních olympijských hrách 1952", "text": "Boby na Zimních olympijských hrách 1952\n\nBoby na olympiádě v Oslu.\n"}
{"id": "940230", "url": "https://cs.wikipedia.org/wiki?curid=940230", "title": "Boby na Zimních olympijských hrách 1948", "text": "Boby na Zimních olympijských hrách 1948\n\nBoby na olympiádě ve Svatém Mořici.\n"}
{"id": "940231", "url": "https://cs.wikipedia.org/wiki?curid=940231", "title": "Boby na Zimních olympijských hrách 1936", "text": "Boby na Zimních olympijských hrách 1936\n\nBoby na olympiádě v Garmisch-Partenkirchenu.\n"}
{"id": "940232", "url": "https://cs.wikipedia.org/wiki?curid=940232", "title": "Boby na Zimních olympijských hrách 1932", "text": "Boby na Zimních olympijských hrách 1932\n\nBoby na olympiádě v Lake Placid.\n"}
{"id": "940233", "url": "https://cs.wikipedia.org/wiki?curid=940233", "title": "Mark", "text": "Mark\n\nJméno Mark je rodné jméno, obdoba jména Marek. V této formě je užíváno v angličtině, ruštině (\"\"), nizozemštině, švédštině, norštině a dánštině. V prostředí anglického jazyka je známé od 19. století, kdy začalo být užíváno vedle klasického tvaru Marcus.\n\n\n"}
{"id": "940234", "url": "https://cs.wikipedia.org/wiki?curid=940234", "title": "František Macháček", "text": "František Macháček\n\nFrantišek Macháček (8. listopadu 1834 – 11. ledna 1899 Votice) byl rakouský a český statkář a politik, v 2. polovině 19. století poslanec Českého zemského sněmu a okresní starosta ve Voticích.\n\nProfesí byl statkářem v obci Olbramovice. Od roku 1865 až do své smrti vykonával funkci starosty votického okresu. Zasedal též v okresní školní radě v Sedlčanech. Zastával rovněž funkci ředitele \"První občanské záložny ve Voticích\". Byl mu udělen Řád Františka Josefa. Obec Červený Újezd mu udělila čestné občanství. Koncem 60. let 19. století se podílel v regionu Voticka na organizování táborů lidu, kterými česká populace protestovala proti ústavnímu vývoji v Rakousku-Uhersku. Jako jeden ze 14 pořadatelů velkého táboru lidu na Blaníku roku 1868, který byl rozehnán policií, měl být souzen, ale proces nakonec pro ztrátu důkazního materiálu ani nezačal. Tvrdí se, že v téže době se Macháček zasadil o trasování železniční trati z Prahy do Budějovic tak, že dráha se vyhnula Voticím a zastávka byla zřízena poblíž jeho domovských Olbramovic, na Veselce. Ve svých pamětech ho za to kritizoval tehdejší starosta města Votice František Hochman. Důkazy však chybí (např. mapa s variantami trasování dráhy), dosud nalezené a zveřejněné dokumenty toto spíše vyvrací .\n\nV 70. letech 19. století se zapojil i do zemské politiky. V doplňovacích volbách roku 1873 stejně jako v doplňovacích volbách v roce 1874 byl zvolen v kurii venkovských obcí (volební obvod Votice – Sedlčany) do Českého zemského sněmu. Vzhledem k tehdejší politice pasivní rezistence českých poslanců se ovšem do činnosti sněmu fakticky nezapojil. V doplňovacích volbách roku 1875 byl v tomto okrsku místo něj zvolen Josef Gärtner. Do sněmu se vrátil až po volbách roku 1883, opět za okrsek Votice – Sedlčany. Mandát obhájil ve volbách roku 1889. Byl členem staročeské strany. Zasedal v zemské komisi pro úpravu pozemkové daně.\n\nZemřel v lednu 1899 v \"65. roce věku\".\n\n"}
{"id": "940235", "url": "https://cs.wikipedia.org/wiki?curid=940235", "title": "Mark Johnson", "text": "Mark Johnson\n\nJméno a příjmení Mark Johnson nosí více osob:\n\n"}
{"id": "940236", "url": "https://cs.wikipedia.org/wiki?curid=940236", "title": "Mark Fuller", "text": "Mark Fuller\n\nJméno a příjmení Mark Fuller nosí více různých osob:\n\n"}
{"id": "940238", "url": "https://cs.wikipedia.org/wiki?curid=940238", "title": "Krasobruslení na Zimních olympijských hrách 1998", "text": "Krasobruslení na Zimních olympijských hrách 1998\n"}
{"id": "940239", "url": "https://cs.wikipedia.org/wiki?curid=940239", "title": "David Riesman", "text": "David Riesman\n\nDavid Riesman (22. září 1909, Philadelphia – 10. května 2002, Binghamton) byl americký právník a sociolog. Celosvětovou proslulost získal díky své knize \"Osamělý dav\" (\"The Lonely Crowd\") z roku 1950.\n\nV knize \"Osamělý dav\" se Riesman pokusil analyzovat moderní společnost. Kriticky nahlíží především společnost konzumní. Riesman v knize rozlišuje tři typy osobnosti, které jsou charakteristické pro různé epochy dějin:\n\nKoncept má blízko k teoriím Ferdinanda Tönniese (\"Gemeinschaft\" a \"Gesellschaft\") či Émila Durkheima (mechanická solidarita versus organická solidarita), Riesman však přidává kritiku nejaktuálnější fáze moderní společnosti, čímž předjímá kritiku Marcuseho či Baudrillardovu.\n\n"}
{"id": "940240", "url": "https://cs.wikipedia.org/wiki?curid=940240", "title": "Velkogermánská říše", "text": "Velkogermánská říše\n\nVelkogermánská říše (německy \"Großgermanisches Reich\"), plným názvem Velkogermánská říše německého národa (německy \"Großgermanisches Reich Deutscher Nation\"), byl název státního útvaru, který chtěla založit Velkoněmecká říše během druhé světové války. Měl zahrnovat germánskojazyčnou Evropu (včetně českých zemí, Beneluxu a německojazyčné a francouzskojazyčné části Švýcarska, s výjimkou Britských ostrovů a Jižního Tyrolska) a dále východní území dobytá Německou brannou mocí při získávání Lebensraumu. Východní území měla být podle v Generalplan Ost kolonizována Němci, případně, dovoloval-li by to rasový profil místního obyvatelstva, poněmčena. Hlavním městem Velkogermánské říše měla být Welthauptstadt Germania.\n\n"}
{"id": "940241", "url": "https://cs.wikipedia.org/wiki?curid=940241", "title": "Strings", "text": "Strings\n\ncodice_1 je UN*Xový příkaz, jenž vyhledává a tiskne tisknutelné textové řetězce obsažené v souborech na standardní výstup. Za tisknutelný řetězec je pro účely tohoto příkazu standardně považována sekvence čtyř po sobě jdoucích tisknutelných znaků. Je často používán například v kombinaci s příkazem codice_2 pro nalezení určitých řetězců obsažených v binárních souborech.\n\n strings [-a][-t format][-n number][file…]\n\n"}
{"id": "940242", "url": "https://cs.wikipedia.org/wiki?curid=940242", "title": "Panská rasa", "text": "Panská rasa\n\nPanská rasa (německy \"die Herrenrasse\", \"das Herrenvolk\") je nacistický koncept nadřazenosti nordické rasy, vnímané, na rozdíl od Slovanů, Románů a Indo-íránců, jako původní, čistá část árijské rasy (tzv. protoárijci). O tvrzenou nadřazenost nordické rasy opírali nacisté své expanzivní plány, které měly vyústit v ustavení tzv. Velkogermánské říše.\n\n"}
{"id": "940243", "url": "https://cs.wikipedia.org/wiki?curid=940243", "title": "Benedikt (papež)", "text": "Benedikt (papež)\n\nJméno Benedikt nosilo patnáct papežů římskokatolické církve. Představuje tak třetí nejčastěji užívané papežské jméno. Původ je odvozen z latinského „benedictus“, znamenající „požehnaný, blahoslavený“. \n\n\nJméno Benedikt si zvolili také tři vzdoropapežové:\n"}
{"id": "940245", "url": "https://cs.wikipedia.org/wiki?curid=940245", "title": "Reusch", "text": "Reusch\n\nReusch je německá firma se sídlem v Reutlingenu vyrábějící sportovní vybavení zejména pro zimní sporty jako jsou např. lyžování, snowboarding atd. (vyrábí lyžařské kombinézy, helmy, brýle), a také pro fotbal (dodává brankářské rukavice, dresy, chrániče, míče, tašky...).\n\nS firmou Reusch spolupracuje známý německý brankář Sepp Maier, jehož podobiznu a podpis firma použila mj. na své kolekci dresů a míčů.\n\nV roce 1934 zhotovil zakladatel firmy Karl Reusch ručně první rukavice v podkroví svého domu. Na počátku 70. let 20. století byl díky známostem s profesionálními sportovci požádán o dodání zimních rukavic alpským lyžařům. V roce 1972 se k firmě přidal i jeho syn Gebhard a společně ušili první lyžařské rukavice, které dostaly značku na trh se sportovními potřebami. O rok později Gebhard zařídil expanzi firmy a orientaci na fotbal, ve spolupráci s brankářem Seppem Maierem Reusch představil první brankářské rukavice s latexovou dlaňovou stranou. Sepp Maier poté rukavice používal a měl je i ve finále Mistrovství světa ve fotbale 1974, v němž vychytal druhý titul pro Německo po vítězství 2:1 nad Nizozemskem. To byla pro značku Reusch skvělá reklama a nastala tak úspěšná éra dodávek rukavic nejlepším brankářům světa.\n\n"}
{"id": "940247", "url": "https://cs.wikipedia.org/wiki?curid=940247", "title": "Josef Machek", "text": "Josef Machek\n\nJosef Machek (17. března 1821 [\"uváděno též datum narození 24. března 1816\"] Zvíkovec – 19. dubna 1899 Chrudim) byl rakouský a český advokát a politik, v 2. polovině 19. století starosta Chrudimi a poslanec Českého zemského sněmu.\n\nProfesí byl advokátem. Vystudoval gymnázium a filozofii v Plzni, pak práva na Vídeňské univerzitě, kde získal titul doktora práv. Působil na praxi u soudu. Od roku 1850 působil jako substitut státního zástupce v Chrudimi a od roku 1862 provozoval v Chrudimi advokátní kancelář.\n\nByl aktivní ve veřejném a politickém životě v domovské Chrudimi. V období let 1878–1889 byl starostou města. Za jeho působení v čele obecní samosprávy došlo k výstavbě vodovodu, instalaci plynového osvětlení a zřízení průmyslové školy a obchodní akademie. V letech 1878–1898 zároveň působil jako okresní starosta v Chrudimi. Zastával rovněž post předsedy správní rady Akciového pivovaru v Hrochově Týnci a Občanské záložny v Chrudimi. V roce 1881 byl protektorem chrudimské krajinské výstavy. Následujícího roku mu byl udělen Záslužný kříž s korunou.\n\nV 80. letech 19. století se zapojil i do zemské politiky. Ve volbách v roce 1883 byl zvolen v městské kurii (volební obvod Chrudim – Heřmanův Městec) do Českého zemského sněmu. Byl členem staročeské strany.\n\nZemřel v dubnu 1899. Byl pohřben v Hrochově Týnci v rodinné hrobce své ženy.\n\n"}
{"id": "940249", "url": "https://cs.wikipedia.org/wiki?curid=940249", "title": "Říšská univerzita Štrasburk", "text": "Říšská univerzita Štrasburk\n\nŘíšská univerzita Štrasburk (německy \"Reichsuniversität Straßburg\") byla nacistická univerzita, zřízená v roce 1941 ve Štrasburku. Univerzita byla zřízena po anexi Alsaska Velkoněmeckou říší a přemístění Štrasburské univerzity do Clermont-Ferrandu. Říšská univerzita Štrasburk měla navázat na německou štrasburskou univerzitu, existující v letech 1872 až 1918. Po osvobození Štrasburku Spojenci byla přemístěna do Tübingenu a poté rozpuštěna. Na její půdě se připravovala tzv. Sbírka židovských koster.\n\nŘíšská univerzita měla, jak bylo plánováno, čtyři fakulty.\n\nOd roku 1941 až do osvobození města Spojenci v listopadu 1944 byl rektorem oftalmolog Karl Schmidt. Ten byl v letech 1936 až 1939 rektorem Univerzity v Bonnu. Prorektorem byl právník Georg Dahm.\n\n"}
{"id": "940254", "url": "https://cs.wikipedia.org/wiki?curid=940254", "title": "Říšská univerzita Poznaň", "text": "Říšská univerzita Poznaň\n\nŘíšská univerzita Poznaň (německy \"Reichsuniversität Posen\") byla univerzita, založená nacisty 27. dubna 1941 v Poznani, po vojenské porážce Polska Německem a přičlenění Poznaňska k Velkoněmecké říši. Používala budovy a zařízení polské Univerzity Adama Mickiewicze v Poznani, kterou Němci zavřeli. Univerzita skončila spolu s německým ústupem před Rudou armádou v roce 1945.\n\n"}
{"id": "940255", "url": "https://cs.wikipedia.org/wiki?curid=940255", "title": "Mesg", "text": "Mesg\n\ncodice_1 je příkaz v unixových operačních systémech, který umožňuje povolit nebo zakázat zasílaní textových zpráv (z programů talk a write) na terminál přihlášeného uživatele. Pokud je příkaz volán bez parametru, pouze vytiskne stávající nastavení.\n\n mesg [y|n]\n\n"}
{"id": "940257", "url": "https://cs.wikipedia.org/wiki?curid=940257", "title": "Krasobruslení na Zimních olympijských hrách 1994", "text": "Krasobruslení na Zimních olympijských hrách 1994\n\n"}
{"id": "940258", "url": "https://cs.wikipedia.org/wiki?curid=940258", "title": "Václav Munzar", "text": "Václav Munzar\n\nVáclav Munzar (17. dubna 1837 Bělohrad – 7. dubna 1890 Bělohrad) byl rakouský a český podnikatel a politik, v 2. polovině 19. století starosta Bělohradu a poslanec Českého zemského sněmu.\n\nByl synem sedláře. V Bělohradě vychodil obecnou školu. Vyučil se kupcem v Jilemnici a pracoval pak jako kupecký příručí v několika velkých obchodech (zejména v Liberci). Již ve věku 23 let si založil vlastní kupecký obchod na bělohradském náměstí. Kromě toho byl také činný ve faktorském textilním podnikání. Pro domácí tkalce zajišťoval materiál a vykupoval pak od nich hotové látky.\n\nAngažoval se ve veřejném a spolkovém životě v Bělohradě. V letech 1873–1890 působil jako starosta Bělohradu. Zastával funkci předsedy místní Občanské záložny. Podporoval rozvoj lázeňství a za jeho působení v čele samosprávy byla v obci roku 1875 založena škola. Byl rovněž členem okresního zastupitelstva v Nové Pace a náměstkem okresního starosty. Byl čestným členem \"Hospodářsko-průmyslové jednoty okresu Hořického\". Rodné město mu roku 1890 udělilo čestné občanství.\n\nV 80. letech 19. století se zapojil i do zemské politiky. Ve volbách v roce 1883 byl zvolen v kurii venkovských obcí (volební obvod Hořice – Nová Paka) do Českého zemského sněmu. Mandát za týž obvod obhájil ve volbách v roce 1889. Byl členem staročeské strany.\n\nZemřel v dubnu 1890 na \"ochrnutí srdce\". Pohřben byl na bělohradském hřbitově.\n\n"}
{"id": "940259", "url": "https://cs.wikipedia.org/wiki?curid=940259", "title": "Recopa Sudamericana", "text": "Recopa Sudamericana\n\nRecopa Sudamericana je fotbalová soutěž pořádaná od roku 1988 fotbalovou konfederací CONMEBOL. Jedná se o souboj vítězů dvou nejprestižnějších jihoamerických klubových soutěží, kterými jsou Pohár osvoboditelů a Copa Sudamericana. Aktuálním držitelem poháru je brazilský klub Grêmio.\n\n"}
{"id": "940262", "url": "https://cs.wikipedia.org/wiki?curid=940262", "title": "Sergej Suchoručenkov", "text": "Sergej Suchoručenkov\n\nSergej Nikolajevič Suchoručenkov, \"Сергей Николаевич Сухорученков\" (* 10. srpna 1956, Brjanská oblast) je ruský silniční cyklista, olympijský vítěz z roku 1980.\n\nS cyklistikou začal ve třinácti letech, jeho vzorem byl starší bratr Viktor, který se v roce 1967 zúčastnil britského závodu Milk Race. V roce 1975 se Sergej stal juniorským mistrem SSSR a odešel do Kujbyševa, kde se jako armádní reprezentant mohl věnovat závodění na profesionální úrovni a přitom zůstat oficiálně amatérem.\n\nV roce 1978 se stal mistrem SSSR v jednorázovém i etapovém silničním závodě, vyhrál závod Okolo Kuby a nejvýznamnější amatérský etapový závod Západu, francouzský Tour de l'Avenir.\n\nV roce 1979 vyhrál etapový závod listu \"Socialističeskaja industrija\" a sovětský šampionát v časovce družstev, v Itálii byl první v celkové klasifikaci Giro delle Regioni, vyhrál Závod míru a zopakoval prvenství na Tour de l'Avenir. Francouzský časopis \"L'Equipe\" ho vyhlásil v letech 1979, 1980 a 1981 nejlepším amatérským silničářem světa. Také obdržel titul zasloužilý mistr sportu a byl povýšen na podporučíka.\n\nV roce 1980 na domácí půdě v Moskvě se stal olympijským vítězem v závodě jednotlivců, když na těžké trati 189 km dlouhé v Krylatském předvedl čtyřicetikilometrovou sólojízdu a druhého v cíli, Poláka Czeslawa Langa porazil téměř o tři minuty.\n\nV roce 1981 opět vyhrál Giro delle Regioni, byl celkově druhý na Závodě míru a Tour de l'Avenir. V roce 1984 podruhé v kariéře vyhrál Závod míru. Do historie Závodu míru se zapsal i tím, že třikrát vybojoval modrý trikot pro člena nejlepšího družstva a třikrát zelený trikot pro nejlepšího vrchaře. V roce 1989 přestoupil do profesionálního italského týmu Alfa-Lum, Giro d'Italia ve stejném roce dokončil na 54. místě. V roce 1990 vyhrál závod Okolo Chile a poté ukončil kariéru.\n\nŽije v Petrohradu a trénuje mládež v klubu Burevěstnik. Má sedm dětí, dcera Olga Zabělinská je úspěšná cyklistka, na londýnské olympiádě získala bronzovou medaili v závodě s hromadným startem i v časovce.\n\n"}
{"id": "940270", "url": "https://cs.wikipedia.org/wiki?curid=940270", "title": "Jiří Dozorec", "text": "Jiří Dozorec\n\nJiří Dozorec (* 23. dubna 1977, Jablonec nad Nisou) je bývalý profesionální fotbalista hrající druhou ligu za klub Bohemians 1905. V tomto týmu odehrál 19 zápasů a nedal ani jeden gól. Jeho otec Jiří Dozorec (1951) hrál v československé lize za LIAZ Jablonec.\n\nSvoji kariéru začínal v Jablonci. Tam hraje za žákovský a později i za dorostenecký klub. V 16 letech se dostal do české reprezentace do 16 let. Trenér reprezentace si ho vybral při zápase Jablonec vs. AC Sparta Praha. Jablonečtí vyhráli 4-2 a všechny čtyři góly dal Jiří Dozorec. Dozorec byl v nominaci pro zápasy v Itálii a na mistrovství světa v Japonsku.\n\nJiří Dozorec se objevuje v zápasech za FK Jablonec, než si ho koupí pražský klub Bohemians 1905. V roce 2004 ve věku 26 musí ukončit svojí kariéru pro zranění kolene. Dva roky nehraje a zakládá rodinu. Spolu s rodinou se stěhují do Čelákovic. V současnosti vede vesnický tým Sportovní Sdružení Ostrá. Tam nastupuje s kapitánskou páskou a s číslem 7. Od roku 2012 vede jako trenér žákovský tým Ostré. Spolu s týmem S. S.Ostrá A postoupil poprvé v historii klubu do I.A třídy. V současném kádru hraje s Petrem Mikolandou.\n"}
{"id": "940271", "url": "https://cs.wikipedia.org/wiki?curid=940271", "title": "Činná účast", "text": "Činná účast\n\nČinná účast (latinsky participatio actuosa) nebo řidčeji aktivní účast je teologický pojem, který poprvé použil papež Pius X. ve svém motu proprio Tra le sollecitudini z roku 1903. Označuje navenek projevovanou, nikoliv jen niternou účast věřících na liturgii, při níž má každý konat to, co mu z jeho funkce (například kněz, jáhen, lektor, varhaník nebo lid) náleží – v konkrétní situaci může jít například o aklamaci, zpěv nebo určité liturgické gesto. Dosažení této činné účasti, kde však je podstatnou složku i nadále niterná účast věřícího, bylo hlavním cílem liturgického hnutí a také požadavkem druhého vatikánského koncilu. Jinak by se totiž mohlo jednat o pouhý formalismus, což je právě v rozporu se záměrem autentického liturgického hnutí, potvrzeného formálně od druhého vatikánského koncilu a i v pozdějším magisteriu církve.\n\n"}
{"id": "940277", "url": "https://cs.wikipedia.org/wiki?curid=940277", "title": "Seznam vrcholů v Kremnických vrších", "text": "Seznam vrcholů v Kremnických vrších\n\nSeznam vrcholů v Kremnických vrších zahrnuje pojmenované vrcholy s nadmořskou výškou nad 1000 m. K sestavení seznamu bylo použito map dostupných na stránkách hiking.sk.\n\n"}
{"id": "940279", "url": "https://cs.wikipedia.org/wiki?curid=940279", "title": "Celeste (Texas)", "text": "Celeste (Texas)\n\nCeleste je město v okrese Hunt County ve státě Texas ve Spojených státech amerických. V roce 2010 zde žilo 814 obyvatel. S celkovou rozlohou 2,1 km² byla hustota zalidnění 388,1 obyvatel na km².\n"}
{"id": "940282", "url": "https://cs.wikipedia.org/wiki?curid=940282", "title": "Václav Naxera", "text": "Václav Naxera\n\nVáclav Naxera (22. července 1835 Přeštice – 29. prosince 1908 Jindřichův Hradec) ,byl rakouský a český politik, v 2. polovině 19. století poslanec Českého zemského sněmu a Říšské rady, starosta Jindřichova Hradce.\n\nV roce 1868 začal působit jako advokát, nejprve v Soběslavi. Později se trvale usídlil v Jindřichově Hradci, kde měl advokátní kancelář. Od roku 1871 byl okresním starostou a v roce 1882 se stal starostou města Jindřichův Hradec. Zůstal jím až do své smrti. V roce 1872 založil v Hradci hasičský sbor a byl jeho prvním starostou. Když se v roce 1876 konal v Praze 1. zemský sjezd českého hasičstva, Naxera mu předsedal.\n\nV 80. letech 19. století se zapojil i do zemské politiky. Ve volbách v roce 1883 byl zvolen v městské kurii (volební obvod Jindřichův Hradec – Bystřice) do Českého zemského sněmu. Mandát za týž obvod obhájil ve volbách v roce 1889. Byl členem staročeské strany. Později zasedal také v Říšské radě (celostátní zákonodárný sbor), kam nastoupil 6. října 1898 místo Jana Slavíka. Kandidaturu do Říšské rady již přijal za mladočeskou stranu.\n\n"}
{"id": "940283", "url": "https://cs.wikipedia.org/wiki?curid=940283", "title": "Vida", "text": "Vida\n\nVida může být:\n\n\n\n"}
{"id": "940284", "url": "https://cs.wikipedia.org/wiki?curid=940284", "title": "Blossom (Texas)", "text": "Blossom (Texas)\n\nBlossom je město v okrese Lamar County ve státě Texas ve Spojených státech amerických. V roce 2000 zde žilo 1 439 obyvatel. S celkovou rozlohou 6,6 km² byla hustota zalidnění 221,3 obyvatel na km².\n"}
{"id": "940285", "url": "https://cs.wikipedia.org/wiki?curid=940285", "title": "Augsburský říšský sněm", "text": "Augsburský říšský sněm\n\nAugšpurský říšský sněm je řada zasedání říšského sněmu Svaté říše římské, která se konala v německém Augšpurku. Těchto zasedání se konalo mnoho, nejznámější z nich však proběhla během reformace a následných náboženských válek mezi katolickým císařem Karlem V. a protestantským šmalkaldským spolkem na počátku 16. století.\n\nZasedání z roku 1530 se pokusilo o zklidnění sílícího napětí kvůli protestantismu, zvláště kvůli obavám z narůstající osmanské hrozby. Osmanům vedených Sulejmanem I. se roku 1529 téměř podařilo zmocnit se Vídně a Karel V. usiloval o spojení křesťanstva proti této síle. Po vydání Wormského ediktu bylo odsouzeno luteránství, ale kolem roku 1520 se začínají objevovat problémy s uplatňováním práva, neboť války Karla V. proti Francii a povinnosti ve zbytku jeho říše jej odváděly od náboženských problémů v Německu. Nicméně v roce 1529 podepsal úspěšnou mírovou dohodu s Francií. Teprve po tomto úspěchu se Karel zaměřil na potírání německého náboženství, které považoval za kacířské. To dalo vzniknout Augšpurskému vyznání, ústřednímu dokumentu luteránství, jež bylo předloženo císaři Karlovi V.\n\nPo svém vítězství nad Šmalkaldskou aliancí, svolal Karel V. v letech 1547/48 (\"geharnischter Reichstag\" – “sněm v brnění”), kde bylo vyhlášeno Augsburské Interim. Tento pokus o upřednostnění katolictví však byl odmítnut mnoha knížaty. Uvolnění náboženského napětí bylo dosaženo teprve na zasedání v roce 1555, kde byl uzavřen augsburský mír. Dohoda uznala augsburské vyznání a přijala pravidlo \"cuius regio, eius religio\", jež opravňovalo každého knížete, aby se svobodně rozhodl pro své vyznání.\n\nVýnosy tridentského koncilu z roku 1566 byly uznány v Itálii, Portugalsku, Polsku a katolickými knížaty v Německu právě na sněmu v Augsburku.\n\n"}
{"id": "940290", "url": "https://cs.wikipedia.org/wiki?curid=940290", "title": "USS Oriskany (CV-34)", "text": "USS Oriskany (CV-34)\n\nUSS \"Oriskany\" (CV-34) byla letadlová loď Námořnictva Spojených států, která působila ve službě v letech 1950–1976. Jednalo se o sedmnáctou postavenou jednotku třídy \"Essex\" (sedmou ve verzi s dlouhým trupem).\n\nByla pojmenována podle bitvy u Oriskany z americké občanské války. Její stavba byla zahájena 1. května 1944 v loděnici New York Naval Shipyard v New Yorku. K jejímu spuštění na vodu došlo 13. října 1945, o necelý rok později však byly práce na ní přerušeny (plavidlo bylo hotové z 85 %). Nakonec bylo v roce 1947 rozhodnuto o jejím dokončení, přičemž se měla stát prototypem rekonstrukce SCB-27A pro ostatní lodě třídy \"Essex\". Dokončena byla v roce 1950, kdy byla 25. září toho roku zařazena do služby. V roce 1952 byla překlasifikována na útočnou letadlovou loď CVA-34. V letech 1957–1959 podstoupila rekonstrukci SCB-125A (mj. nová úhlová letová paluba). Během své služby se zúčastnila korejské války a války ve Vietnamu. V roce 1975 byla její klasifikace změněna na víceúčelovou letadlovou loď s původním označením CV-34. Vyřazena ze služby byla 30. září 1976, poté byla odstavena. V polovině 90. let byla postupně dvakrát odprodána do šrotu, kvůli nedodržení závazků se však vždy vrátila do majetku námořnictva. Nakonec byla 17. května 2006 potopena 39 km jižně od Pensacoly do hloubky 64 m, kde byl z ní v Mexickém zálivu vytvořen umělý útes.\n\n"}
{"id": "940292", "url": "https://cs.wikipedia.org/wiki?curid=940292", "title": "USS Oriskany", "text": "USS Oriskany\n\nOznačení USS \"Oriskany\" nesla v historii amerického námořnictva dvě plavidla:\n"}
{"id": "940294", "url": "https://cs.wikipedia.org/wiki?curid=940294", "title": "Burek", "text": "Burek\n\nBurek je skupina plněného pečeného nebo smaženého pečiva, z tenkého listového těsta známého jako filo (nebo yufka). Muže být plněný sýrem (často fetou), sirenem nebo kaşarem, mletým masem nebo zeleninou. Pravděpodobně mohl být vyvinutý v oblasti, kde dnes leží moderní Turecko, v antalijských provinciích Osmanské říše v jejím raném období (15. nebo 16. stol.), aby se stal populární součástí osmanské kuchyně. Burek může být připravován na velké pánvi a po dopečení nakrájen na porce, nebo jako jednotlivé pečivo. Seshora může být burek posypán sezamovými semínky.\n\nBurek je také velmi populární v kuchyních bývalé Osmanské říše, a to zejména v severní Africe a na celém Balkánu. V kuchyních jižních Slovanů, historicky ovlivněných úzkým kontaktem s turkickými národy v Asii a Evropě, mají také odvozeniny burku. Burek je také součástí mizrahi a sefardských židovských tradic.\n\nBurek má svůj původ v turecké kuchyni (srov. baklava a je její nejvýznamnější zástupce). Ve skutečnosti prastaré prvky turecké kuchyně byly vyvinuty Turky ve Střední Asii před jejich migrací na západ do Anatolie.\n\nBurek v tureckém jazyce odkazuje na jakékoliv jídlo připravené s \"yufkou.\" Název pochází z tureckého kořene \"Bur-\"stočit\",\" (podobně jako srbské slovo \"savijača\" (od \"savijati\" - točit), které také popisuje pokrm z vrstveného těsta).\n\nV moderním Turecku má burek širokou škálu regionálních variant napříč různými kulturami a etniky, a to včetně:\n\n\nVětšinou je název \"burek\" v turečtině doprovázen popisným slovem, které odkazuje na tvar, složení, metodu vaření nebo případně konkrétní region, kde je obvykle připravován, jako výšeuvedené \"Kol böreği, Su böreği, Talas böreği\" nebo \"Sarıyer böreği.\"\n\nV Albánii se tento pokrm nazývá \"byrek, burek,\" nebo \"lakror,\" nejčastější náplní jsou: sýr (zejména \"gjizë,\" měkký sýr podobný ricottě, ale slaný), mleté maso a cibule (styl ragú), který je někdy nazýván \"mesnik\" na jihu; špenát, vejce, mléko a vejce s předpečenými vrstvami těsta, ale také může být připravován s rajčaty a cibulí, paprikou a fazolemi, brambory nebo se sladkou náplní z dýně, kopřivy (známý jako \"byrek me hithra)\", atd.\nBurek je tradičně připravován z několika vrstev těsta, které se ručně válí na tenko. Konečnou podobou mohou být malé, jednotlivé trojúhelníky, a to zejména od pouličních prodejců zvaných \"Burektore\", kteří prodávají burek a další tradiční pečivo a nápoje. Může se také připravit jako jeden velký burek, který se nařeže na menší kousky. Burek je tradičním v jižní Albánii, ale s různými variacemi se připravuje v celé zemi. Může být podáván studený nebo teplý.\n\nBulharská verze pečiva, zvaná \"bjurek\" (cyrilice: бюрек), je obvykle považována za variantu \"banice\" (cyrilice: баница), což je také bulharské jídlo. Bulharský bjurek je druhem \"banice\" se sýrem \"sirene\". Rozdíl je v tom, že do bjurku se přidávají vejce.\n\nV bulharštině se slovem \"bjurek\" označují i jiné pokrmy, připravené také se sýrem a vejci, jako je \"čuška bjurek\" (чушка бюрек), loupané a pražené papriky plněné sýrem a \"tikvička bjurek\" (тиквичка бюрек), blanšírované nebo nevařené kousky dýně s vaječnou náplní.\n\nV Řecku a na Kypru \"bouréki\" (μπουρέκι ), nebo zdrobněle bourekáki (μπουρεκάκι ) jsou malé druhy pečiva z kynutého těsta filo nebo pečivo s kůrkou.\n\nV některých italských městech regionu Emilia-Romagna, které byly dříve městskými státy, jako například Ferrara a Modena, se stále můžete setkat se sladkým pečivem ve tvaru půlměsíce, nazývaným \"burriche\" nebo \"burricche\", které je označováno za středověký pozůstatek Osmany inspirované kuchyně židovských komunit, které žily v některých městech této oblasti. Mohou se vyzvednout \"burriche ferraresi\", do nichž se přidává grappa, často se plní mandarinkovou  marmeládou a někdy jsou ve ferrarské  ladinštině  nazývány \"burichitami\".\nTvarem a chutí se podobají na řecké \"kurabiedes\" z lineckého těsta, sušenky, které se liší od svých blízkovýchodních protějšků tím, že se do nich přidává alkohol, jako je brandy nebo \"mastika\".\n\nNa území bývalé Jugoslávie, je burek pravidelně k dispozici ve většině pekařství a obvykle se servíruje jako rychlé občerstvení. Často se konzumuje s jogurtem. Kromě toho, že se burek prodává v pekárnách, dá se sehnat ve specializovaných prodejnách (tzv. \"buregdžinicích)\", prodávajících výhradně burek (nebo pitu) a jogurt.\n\nV bývalé Jugoslávii je \"burek,\" také známý jako \"pita,\" velmi časté jídlo, a jeho bosenská varianta je pravděpodobně regionálně nejvýznamnější.\n\nMůže se jíst jako kterékoliv jídlo dne. Mezi místními muslimy v Bosně (Bosňáci) se speciálně připravuje \"Somun\" s vaječným žloutkem a kořením jako tradiční chléb k večeři během půstu v období ramadánu.\n\nV Bosně a Hercegovině je burek plněné pečivo, tradičně svinuté do spirály a nakrájené na servírovací porce.\n\nStejná spirála plněná tvarohem se nazývá \"sirnica,\" se špenátem a sýrem pak \"zeljanica, s \" brambory \"krompiruša,\" a o všech se obecně mluví jako o \"pitě.\" Vejce se používají jako pojivo do \"sirnice\" a do \"zeljanice\" .\n\nTento druh pečiva je také oblíbený v Chorvatsku, kam byl přivezen bosenskými Chorvaty, kde se mu obvykle říká \"rolani burek\" (zavinutý burek).\n\nDo srbských měst byl bosenský burek importován válečnými uprchlíky v devadesátých letech dvacátého století a obvykle se mu říká \"sarajevske pite\" nebo \"bosanske pite\" (sarajevský koláč nebo bosenský koláč). Podobné jídlo, i když poněkud širší a z tenčích vrstev těsta, se v Srbsku nazývá \"savijača\" nebo jen \"pita\". Toto jídlo je obvykle jen domácí a neprodává se v pekárnách.\n\nV Srbsku, Severní Makedonii, Chorvatsku, Černé Hoře a Slovinsku se \"burek\" připravuje z vrstev těsta střídavě proložených vrstvami dalších náplní v kruhovém pekáči a pak je pokryt poslední vrstvou těsta. Tradičně může být pečený bez náplně \"(prazan)\", s dušeným mletým masem a cibulí nebo se sýrem. Moderní pekárny ho nabízejí se sýrem a špenátem, jablky, višněmi, brambory, houbami a jako pizza-burek.\n\nRecept na \"kulatý\" burek byl vyvinut v srbském městě Niš. V roce 1498 byl představen slavným tureckým pekařem, Mehmedem Oglu z Istanbulu. Nakonec se burek rozšířil od jihovýchodu (jižní Srbsko, Kosovo a Severní Makedonie) do zbytku Jugoslávie.\nSrbský burek se stal populárním v Chorvatsku a ve Slovinsku ve druhé polovině 20. století. První burek v Záhřebu byl vyroben pekaři po druhé světové válce poblíž hlavního vlakového nádraží. \n\nVe Slovinsku je burek jedno z nejpopulárnějších jídel rychlého občerstvení.\n\nTatarská verze jednoho z národních jídel krymských Tatarů se nazývá \"Çibörek\" . Připravuje se z nekynutého těsta plněného mletým jehněčím, cibulí a kořením, následně osmaženého v oleji. Jde o běžné pouliční jídlo v ruské republice Tatarstán a dalších zemích, které byly kdysi součástí SSSR. \"Čeburek\" je ruská výslovnost tatarského Çibörek, což znamená \"vynikající burek\" nebo \"syrový\" burek.\n\nV regionální kuchyni na moldavském východním břehu řeky Prut se stále připravuje jídlo, podobné na knedlík, nazývané \"burechiuşe\" nebo \"burechiţe\", které je možné popsat jako kynuté těsto ve tvaru čtverců podobných na ravioli, plněných houbami jako hřib smrkový (\"Boletus edulis\"), stlačených kolem okrajů a následně vařených v polévkách, podobných na boršč, nebo \"čorbu/šurpu\". Tradičně se konzumuje v poslední den půstu před Štědrým dnem.\nNení jasné, zda je název \"burechiuşe\" odvozen od turkicko-řeckého názvu \"börek\" (což je reálnou možností vzhledem k tomu, že osmanské Moldávii vládli po mnoho desetiletí dynastie řeckých fanariotů, kteří nabádali řecké kolonisty, aby se usazovali v této oblasti), nebo od hřibu Boletus (\"burete\" v moldavské jazykové verzi, což znamená jak „houba“, tak i „mycí houba“).\n\nBrik (arabsky: بريك) je tuniská a alžírská odvozenina bureku, sestávající obvykle z tenkého těsta \"malsuka\", ovinutého kolem náplně a prudce osmaženého. Nejznámější verzí je vaječný brik - celé vejce v trojúhelníkové pečivové kapse s nasekanou cibulí, tuňákem, harissou a petrželkou.\nPečivo brik (\"malsuka\" nebo \"warka\") se připravuje tak, že se lepkavé kousky těsta plácají na horký nepřilnavý povrch v překrývajících se kruzích, aby vytvořily požadovanou velikost a vařily se po dobu jedné až dvou minut. K typickým náplním patří tuňák, mleté maso, nasekané vařené vejce, kuře, krevety nebo ančovičky, zdobené smaženým vejcem a harissou, kapary nebo sýrem. Samotné pláty těsta jsou také označovány jako \"malsuka\" nebo \"warka\".\n\nArabský burek (arabsky: بوريك) je často plněný mletým anebo na kostičky nakrájeným jehněčím nebo hovězím masem, či jejich směsí. Pro ochucení masa se používají různé bylinky a koření, včetně kurkumy, čerstvé petrželové natě a muškátového oříšku; sirup z granátových jablek dává této směsi jedinečnou nasládlou a štiplavou chuť. Smažené nebo karamelizované cibule se obvykle přidávají k masu, stejně jako tradiční arabské smažené mandle a sultánky nebo rozinky. Tradiční arabské sýry, včetně \"Žibin baladi\" (جيبين البلدي) a \"Žibin arab\" (جيبين عرب) se často používají namísto masa nebo spolu s masem. Směs se zabalí do listu těsta a pak se smaží nebo frituje do křupava a připomíná velký vaječný závitek. Zatímco většinou se burek připravuje z těsta filo, někteří tradiční kuchaři, zejména ti z kmenových oblastí, dávají přednost ručně hnětenému těstu.\nArabský burek se nejčastěji podává s jinými \"suchými\" pokrmy včetně jídla \"kubba/kubbeh\", s dipem \"žažik\" (dip z jogurtu, okurky a česneku) a tvoří nedílnou součást tradičních předkrmů meze.\n\nV Arménii \"bjorek\" nebo \"borek\" (arménsky: բյորեկ nebo բորեկ) připravují z těsta filo, složeného do trojúhelníků a plněného sýrem, špenátem nebo mletým hovězím masem; náplň je pak typicky ochucena. Oblíbenou kombinací je špenát, feta, cottage sýr (tvaroh), stříknuté likérem s chutí anýzu (jako je raki).\n\nAsyrský \"burek\" je obvykle plněný mletým hovězím, i když někdy se místo masa používají brambory. Náplň je zabalená do listu těsta a pak osmažená v oleji. Připomíná vaječný závitek.\n"}
{"id": "940296", "url": "https://cs.wikipedia.org/wiki?curid=940296", "title": "USS Kearsarge (CV-33)", "text": "USS Kearsarge (CV-33)\n\nUSS \"Kearsarge\" (CV-33) byla letadlová loď Námořnictva Spojených států, která působila ve službě v letech 1946–1970. Jednalo se o šestnáctou postavenou jednotku třídy \"Essex\" (šestou ve verzi s dlouhým trupem).\n\nJejí stavba byla zahájena 1. března 1944 v loděnici New York Naval Shipyard v New Yorku. K jejímu spuštění na vodu došlo 5. května 1945, do služby byla zařazena 2. března 1946. V letech 1950–1952 prodělala modernizaci SCB-27A, následně se zúčastnila korejské války, přičemž byla v říjnu 1952 překlasifikována na útočnou letadlovou loď CVA-33. V roce 1958 byla její klasifikace změněna na protiponorkovou letadlovou loď CVS-33. V letech 1962 a 1963 se podílela na návratu kabin Sigma 7 z vesmírného letu Mercury-Atlas 8 a Faith 7 z letu Mercury-Atlas 9 zpátky na Zemi. V polovině 60. let sloužila ve válce ve Vietnamu, ze služby byla vyřazena 13. února 1970. Poté byla odstavena v rezervách a nakonec byla roku 1974 odprodána do šrotu.\n\n"}
{"id": "940303", "url": "https://cs.wikipedia.org/wiki?curid=940303", "title": "USS Kearsarge", "text": "USS Kearsarge\n\nOznačení USS \"Kearsarge\" neslo v historii amerického námořnictva pět plavidel:\n"}
{"id": "940310", "url": "https://cs.wikipedia.org/wiki?curid=940310", "title": "Ťing-šan", "text": "Ťing-šan\n\nŤing-šan může být:\n"}
{"id": "940312", "url": "https://cs.wikipedia.org/wiki?curid=940312", "title": "Ťing-šan (park)", "text": "Ťing-šan (park)\n\nŤing-šan () je park v centru Pekingu, hlavního města Čínské lidové republiky. Nachází se u severního okraje Zakázaného města a ze správního hlediska spadá do obvodů Tung-čcheng a Si-čcheng. Má podobu pahorku, z kterého je rozhled na historické centrum Pekingu. Rozloha parku je 0,23 čtverečního kilometru.\n\nPahorek vznikl za éry Jung-le v dynastii Ming z hlíny vykopané při hloubení kanálů a vodních příkopů císařského paláce. Zároveň tím bylo splněno učení Feng-šuej, podle kterého se má obydlí stavět u jižního úpatí kopce. Dřívější paláce vládců toto pravidlo splňovaly, ale v Pekingu vhodný kopec nebyl a Zakázané město tak splňuje podmínku díky kopci, který byl při jeho stavbě uměle vybudován.\n\nAž do roku 1928 park sousedil přímo s příkopem zakázaného města a byl od jihu přístupný jen z brány Šen-wu-men, pak zde ovšem byla postavena silnice, která od sebe park a Zakázané město odděluje.\n\n"}
{"id": "940314", "url": "https://cs.wikipedia.org/wiki?curid=940314", "title": "Petr Prajsler", "text": "Petr Prajsler\n\nPetr Prajsler (* 21. září 1965 v Hradci Králové, Československo) je bývalý český hokejový obránce, který nastupoval v československé 1. lize i v NHL.\n\nOdchovanec královéhradeckého hokeje debutoval v dresu mateřského Stadionu Hradec Králové v 1. ČNHL v sezoně 1983/84. V roce 1984 přestoupil do Tesly Pardubice. V roce 1985 byl draftován týmem Los Angeles Kings. V témže roce slavil zisk stříbrných medailí s reprezentační dvacítkou na MS v Helsinkách. V sezoně 1986/87 pomohl pardubické Tesle získat mistrovský titul. Roku 1987 se společně s manželkou nevrátil z dovolené v Jugoslávii a přes Rakousko nelegálně emigroval do USA. V zámoří hrál v letech 1987-92 v týmech NHL Los Angeles Kings a Boston Bruins. Roku 1992 se vrátil z emigrace zpět do vlasti a v sezoně 1992/93 pomohl mateřskému klubu HC Stadion Hradec Králové k historickému postupu mezi hokejovou elitu. V extralize však odehrál pouze 17 zápasů a kvůli rozporům s vedením roku 1993 v klubu skončil. Začal se věnovat podnikání a v dalších letech již nastupoval pouze jako amatér v nižších soutěžích za Jaroměř, Chotěboř či Nový Bydžov.\n"}
{"id": "940317", "url": "https://cs.wikipedia.org/wiki?curid=940317", "title": "Toray Pan Pacific Open 2013", "text": "Toray Pan Pacific Open 2013\n\nToray Pan Pacific Open 2013 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem s centrkurtem v aréně Ariake Coliseum. Konal se mezi 22. až 28. zářím 2013 v japonské metropoli Tokiu jako 30. ročník turnaje.\n\nTurnaj s rozpočtem 2 369 000 dolarů patřil do kategorie WTA Premier 5. Nejvýše nasazenou hráčkou se stala světová dvojka Viktoria Azarenková ze Běloruska, která prohrála svůj úvodní zápas, když ji ve druhém kole vyřadila bývalá světová jednička Venus Williamsová ze Spojených států. Druhý singlový titul v sezóně a první na japonských ostrovech vybojovala Češka Petra Kvitová, která se tak vrátila do elitní světové desítky na 7. místo.\n\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do soutěže z pozice náhradníka\n\n\n\n"}
{"id": "940320", "url": "https://cs.wikipedia.org/wiki?curid=940320", "title": "ATK Praha (lední hokej)", "text": "ATK Praha (lední hokej)\n\nATK Praha (celým názvem: Armádní tělovýchovný klub Praha) byl československý vojenský klub ledního hokeje, který sídlil v pražských Dejvicích. Mezi lety 1948 až 1956 působil v nejvyšší československé hokejové lize. Klub v nejvyšší soutěži působil osm sezon a získal kompletní sadu medailí, kdy největším úspěchem armádního mužstva byl zisk mistrovského titulu v sezoně 1949/50.\n\nArmádní tělovýchovný klub Praha byl založen roku 1948 a díky vyškrtnutí týmu HC Stadion Podolí ze soutěže (klub se rozpadl následkem odchodů hráčů do jiných mužstev) byl okamžitě zařazen na jeho místo do nejvyšší soutěže, ve které ihned obsadil třetí místo.\n\nV sezoně 1953/54 byl klub přejmenován na Ústřední dům armády Praha. Po sezoně 1955/56 byl po reorganizaci armádního sportu klub sloučen s jiným vojenským klubem Tankistou Praha, aby mohl vzniknout nový vojenský klub ASD Dukla Olomouc, který byl po zúžení soutěže z 16 na 14 účastníků zařazen do druhé ligy, ze které hned pro příští sezonu postoupil. Olomoucká Dukla ovšem své domácí zápasy hrála v Jihlavě, kam se pro svou první prvoligovou sezonu přesunula natrvalo, čímž vznikl později nejúspěšnější klub československé hokejové historie Dukla Jihlava.\n\nZdroj: \n\n\n\nZdroj: \n\n\n\nZdroj: \n"}
{"id": "940322", "url": "https://cs.wikipedia.org/wiki?curid=940322", "title": "Tankista Praha (lední hokej)", "text": "Tankista Praha (lední hokej)\n\nTankista Praha byl československý vojenský klub ledního hokeje, který sídlil v Praze. Mezi lety 1953 až 1956 působil v nejvyšší československé hokejové lize. Největším úspěchem klubu, který existoval pouhé tři sezony, bylo druhé místo ze sezony 1954/55.\n\nKlub vznikl roku 1953 jako hokejový oddíl pozemního vojska a byl okamžitě spolu s oddílem vojsk ministerstva vnitra Rudou hvězdou Brno přímo nasazen do nejvyšší soutěže (z tohoto důvodu se v sezoně 1952/53 nehrála kvalifikace o postup do nejvyšší soutěže).\nVe své poslední sezoně 1955/56 hrálo mužstvo Tankisty Praha své domácí zápasy v Olomouci, která po rozpuštění jiného vojenského mužstva Křídla vlasti Olomouc pro tento ročník přišla o vlastní tým.\n\nPo sezoně 1955/56 byl klub po reorganizaci armádního sportu sloučen s jiným vojenským klubem ÚDA Praha, aby mohl vzniknout nový vojenský klub ASD Dukla Olomouc, který byl po zúžení soutěže z 16 na 14 účastníků zařazen do druhé ligy, ze které hned pro příští sezonu postoupil. Olomoucká Dukla ovšem své domácí zápasy hrála v Jihlavě, kam se pro svou první prvoligovou sezonu přesunula natrvalo, čímž vznikl později nejúspěšnější klub československé hokejové historie Dukla Jihlava.\n\n\nZdroj: \n\n\n\nZdroj: \n\n"}
{"id": "940327", "url": "https://cs.wikipedia.org/wiki?curid=940327", "title": "Jean Bouise", "text": "Jean Bouise\n\nJean Bouise, rodným jménem Jean-Joseph Bouise (3. června 1929 Le Havre, Seine-Maritime – 6. července 1989 Lyon) byl francouzský divadelní a filmový herec, držitel Césara.\n\nPůvodně vystudoval chemii na vysoké škole v Rouenu. Později začal hrát v divadle a byl spoluzakladatelem divadla Théâtre de la Comédie v Lyonu. Zde notně spolupracoval se svým přítelem Rogerem Planchonem a hrál zejména v klasických dramatech, například Williama Shakespeara.\n\nVe filmu začal účinkovat začátkem 60. let 20. století, ale ve významnějších titulech se objevoval zejména v sedmdesátých a osmdesátých letech a stal se jedním z nejvýraznějších francouzských představitelů vedlejších rolí tohoto období. Vedlejší role hrál vždy a téměř pokaždé v dramatech, v komediích se objevil naprosto výjimečně, například v roce 1974 ve filmu \"Návrat velkého blondýna\" s Pierrem Richardem. K známějším filmům, ve kterých hrál, patří například \"Atentát v Paříži\" (1972), \"Stará puška\" (1975), \"Pan Klein\" (1976) nebo \"Smrt darebáka\" (1977). Několikrát spolupracoval s režisérem Yvesem Boissetem, kromě jiného na filmu \"Soudce zvaný šerif\" (1977), za který byl nominován na Césara. Ocenění skutečně získal krátce nato, v roce 1980 za roli ve filmu \"Hlavička\".\n\nV obou desetiletích vystupoval také v různých divadlech, například Théâtre de l´Odéon v Paříži. Dále spolupracoval s televizí a hrál rovněž v krátkometrážních filmech, což bylo poměrně výjimečné. V osmdesátých letech kromě jiného intenzivně spolupracoval s režisérem Lucem Bessonem a objevil se ve všech jeho známých filmech, jakými byly \"Podzemka\" (1985), \"Magická hlubina\" (1988) nebo \"Brutální Nikita\" (1990). K dalším významnějším režisérům, s nimiž v 80. letech natáčel, patří například Alexandre Arcady, Jean-Jacques Annaud nebo Claude Lelouch.\n\nV roce 1989 náhle zemřel na rakovinu plic. Jeho posledním filmem byla \"Brutální Nikita\" Luce Bessona, premiéry se už nedožil.\n\nJeho manželkou byla herečka Isabelle Sadoyan.\n\n\n"}
{"id": "940328", "url": "https://cs.wikipedia.org/wiki?curid=940328", "title": "Toray Pan Pacific Open 2013 – ženská dvouhra", "text": "Toray Pan Pacific Open 2013 – ženská dvouhra\n\nDo soutěže ženské dvouhry na tenisovém turnaji Toray Pan Pacific Open 2013 nastoupilo padesát šest hráček. Obhájkyní titulu byla ruská hráčka Naděžda Petrovová, která se před zahájením turnaje odhlásila pro zranění kyčle.\n\nJedenáctý titul kariéry si připsala sedmá nasazená Češka Petra Kvitová, která ve finále porazila německou turnajovou pětku Angelique Kerberovou po třísetovém průběhu 6–2, 0–6 a 6–3. Zisk 900 bodů ji v následné pondělní klasifikaci z 30. září posune zpět do elitní světové desítky žebříčku WTA. Výše odměny pro vítězku činila 426 000 dolarů, finalistka obdržela poloviční částku. Kvitová tak po únorovém triumfu v Dubaji vyhrála druhý titul sezóny.\n\nSemifinalistky Petra Kvitová, Angelique Kerberová, Venus Williamsová a Caroline Wozniacká obdržely volný los do druhého kola na následujícím turnaji China Open z kategorie Premier Mandatory.\n\nOsm nejvýše nasazených hráček mělo v úvodním kole volný los.\n\n"}
{"id": "940330", "url": "https://cs.wikipedia.org/wiki?curid=940330", "title": "Toray Pan Pacific Open 2013 – ženská čtyřhra", "text": "Toray Pan Pacific Open 2013 – ženská čtyřhra\n\nDo soutěže ženské čtyřhry na tenisovém turnaji Toray Pan Pacific Open 2013 nastoupilo šestnáct dvojic. Obhájcem titulu byl americký pár Raquel Kopsová-Jonesová a Abigail Spearsová, který v úvodním kole vyřadila srbsko-slovinská třetí nasazená dvojice Jelena Jankovićová a Katarina Srebotniková.\n\nSoutěž čtyřhry vyhrál zimbabwsko-indický pár Cara Blacková a Sania Mirzaová, když ve finále zdolal tchajwansko-americkou dvojici Čan Chao-čching a Liezel Huberová po rovnocenném zisku prvních dvou sad 4–6 a 6–0, až v supertiebreaku nejtěsnějším dvoubodovým rozdílem [11–9].\n\nMirzaová si připsala čtvrtý deblový triumf sezóny a celkově osmnáctý kariérní. Pro Blackovou výhra znamenala druhý titul v roce 2013 a úhrnem padesáté šesté turnajové vítězství na okruhu WTA Tour ve čtyřhře. Společně obě hráčky získaly první titul a druhý ihned následující týden na pekingském China Open.\n\n\n"}
{"id": "940331", "url": "https://cs.wikipedia.org/wiki?curid=940331", "title": "Naučná stezka Ralsko", "text": "Naučná stezka Ralsko\n\nNaučná stezka Ralsko vedla od Mimoně na vrchol kopce Ralska, obsahem zaměřená na dětské kolektivy.\n\nNáplň trasy vytvořilo mimoňské gymnázium jako učební pomůcku pro školní kolektivy v roce 2006. Otevřena pro veřejnost byla o rok později. Finančně vznik stezky podpořilo jak město Mimoň, tak Liberecký kraj.\n\nNa trase v úhrnné délce 11 km bylo utvořeno 11 číslovaných zastavení. Čtyři jsou v zámeckém parku, deset na trase ve Vranovské aleji vedoucí od Mimoně ke kopci a hradu na trase červené vyznačené turistické trasy. Číslo zastavení trasy je vepsáno do erbu na vyznačení zastávky. Ke každému zastavení byl vytvořen pracovní list s úkoly pro děti. Listy je možné získat v gymnáziu, v informačním středisku města, v mimoňském Domě dětí Vážka. Lze je získat i přes Internet (web gymnázia) či na CD. \n\nV Mimoni bylo vybudováno několik naučných stezek. Jsou to Poutní cesta Mimoň, která spojuje církevní historické stavby města, dále Poutní cesta Českolipskem, které vede od Žitavy přes Mimoň a Zákupy do Horní Police. Po roce 2000 byla zřízena naučná stezka \"Po stopách války roku 1866\", která zahrnovala v Mimoni Boží hrob, další známé stezky po kraji byly určeny zbožným poutníkům. Mimoňské naučné okruhy se u řady památek v centru města spojují či překrývají. Spojuje je zčásti i pásové značení KČT turistických tras.\n\n"}
{"id": "940334", "url": "https://cs.wikipedia.org/wiki?curid=940334", "title": "Fila", "text": "Fila\n\nFila nebo FILA může znamenat:\n\n\n\n\n"}
{"id": "940335", "url": "https://cs.wikipedia.org/wiki?curid=940335", "title": "Saman", "text": "Saman\n\nSaman (\"Samanea\") je rod tropických stromů z čeledi bobovité (\"Fabaceae\"). Jsou to stromy s dvakrát zpeřenými listy a květy s dlouhými tyčinkami. Rod zahrnuje 5 druhů a je rozšířen v Jižní Americe a tropické Africe. Nejznámější druh rodu, \"Samanea saman\", byl přeřazen do rodu albízie jako \"Albizia saman\".\n\n<br>\nSamany jsou poloopadavé, nízké až vysoké stromy s rozložitou korunou. Listy jsou dvakrát sudozpeřené, složené z 3 až 6 párů segmentů z nichž každý je složen z 3 až 8 párů relativně velkých lístků. Palisty jsou bylinné a brzy opadávají. Na hlavní ose listu jsou mezi jednotlivými postranními segmenty přítomny žlázky. Květenství jsou hlávky připomínající okolík, někdy jsou však označovaná za vrcholíky. V květenství je několik odlišných typů květů, na okraji jsou květy krátce stopkaté, menší, 5-četné, ve středu květenství jsou větší a 7-8-četné. Vrcholový květ je přisedlý. Korunní lístky jsou do poloviny srostlé, koruna je o něco delší než kalich. Tyčinek je 16 až 36, na bázi jsou srostlé do trubičky která nepřesahuje délku koruny. Semeník je přisedlý, s nitkovitou čnělkou a mnoha semeny. Plody jsou nepukavé, podlouhlé, přímé nebo jen lehce prohnuté, s tenkou tvrdou slupkou (exokarpem) a dužnatým mezokarpem. Semena jsou oddělena tenkými přehrádkami.\n\nRod \"Samanea\" zahrnuje v současném pojetí 5 druhů. Je rozšířen v Jižní Americe od Guyany po Argentinu a v tropické Africe. V Jižní Americe má nejrozsáhlejší areál druh \"Samanea tubulosa\", v Africe \"Samanea dinklagei\"\n\nRod \"Samanea\" je v taxonomii čeledi bobovité řazen do podčeledi \"Caesalpinioideae\" a do tribu \"Ingeae\". Dříve byl součástí podčeledi \"Mimosoideae\" (resp. samostatné čeledi \"Mimosaceae\"), která byla v roce 2017 vřazena do podčeledi \"Caesalpinioideae\". Mezi blízce příbuzné rody náleží dle výsledků molekulárních studií např. \"Albizia\", \"Inga\", \"Enterolobium\" a vzhledově velmi podobný rod \"Pseudosamanea\", zastoupený 2 druhy v tropické Americe.\n\nNejznámější druh rodu, \"Samanea saman\", byl přeřazen do rodu \"Albizia\" jako \"Albizia saman\". Tento druh má za sebou pohnutou taxonomickou historii, která možná ještě není u konce, neboť komplexní fylogenetická revize tribu \"Ingeae\" nebyla dosud vydána. Druh byl popsán roku 1800 jako \"Mimosa saman\" a později postupně řazen různými autory do rodů \"Inga\", \"Pithecellobium\", \"Calliandra\", \"Albizia\", \"Feuilleea\", \"Enterolobium\" a \"Zygia\", až byl nakonec roku 1916 zařazen do nového rodu \"Samanea\". V současné taxonomii je preferováno zařazení do rodu \"Albizia\".\n\n"}
{"id": "940349", "url": "https://cs.wikipedia.org/wiki?curid=940349", "title": "Good Singin', Good Playin'", "text": "Good Singin', Good Playin'\n\nGood Singin', Good Playin<nowiki>'</nowiki> je jedenácté studiové album americké rockové skupiny Grand Funk Railroad, vydané v srpnu 1976 u vydavatelství MCA Records. Album produkoval Frank Zappa, který zde rovněž hraje jako host na kytaru. Skupina se po vydání alba rozpadla a další studiové album vydala až po obnovení v roce 1982.\n\n"}
{"id": "940363", "url": "https://cs.wikipedia.org/wiki?curid=940363", "title": "Fila (firma)", "text": "Fila (firma)\n\nFila je italská společnost vyrábějící sportovní oblečení a obuv. Firma byla založena roku 1911 v Itálii. Společnost koupil v roce 2007 Yoon Yoon-su, který je současným předsedou. V čele s generálním ředitelem Yoonem Keun-changem je Fila vlastněna a provozována v jihokorejském městě Soul a má kanceláře v 11 zemích po celém světě. Je dceřinou společností Fila Korea.\n\nRoku 1911 otevřeli bratři Filové v Coggiole v provincii Biella v Itálii obchod s mužským a ženským spodním prádlem. Záměrem byla výroba textilu pro místní obyvatele. V roce 1923 byla v Bielle otevřena firemní textilní továrna, firma expandovala a začala dodávat oblečení po celé Itálii. Roku 1968 přijal Giansevero Fila do pozice generálního manažera Enrica Fracheyho, kterému se podařilo společnost přetvořit na celosvětovou sportovní značku. V roce 1972 společnost zaměstnávala 250 zaměstnanců a tržby překonaly hranici 1 miliardy lir. Sergio Privitera vytvořil dodnes známé modré logo firmy s červeným hřebenem písmene F. Schopnost inovace firmě zajišťovala přední místo na trhu sportovního oblečení a obuvi, její výrobky používali nejlepší světoví sportovci jako např. tenisté Adriano Panatta, Björn Borg, horolezec Reinhold Messner, lyžaři Ingemar Stenmark, Alberto Tomba a další.\n\nV roce 2003 prodal Holding di Partecipazioni Industriali SpA firmu americkému hedgingovému fondu Cerberus Capital Management za 351 milionů amerických dolarů. Cerberus Capital Management vlastnil Filu prostřednictvím své filiálky Sport Brands International LLC, která operovala s veškerými transakcemi firmy ve světě s výjimkou Fila Korea, která používala značku díky licenci. V lednu 2007 Fila Korea odkoupila od Sport Brands International veškeré pobočky Fila, což z ní učinilo největšího výrobce sportovního oblečení v Jižní Koreji.\n\nV květnu 2011 Fila Korea Ltd. koupila za 1,23 miliardy amerických dolarů od Fortune Brands Inc (výrobce alkoholických nápojů) společnost Acushnet Company, jejíž značky (např. Titleist, FootJoy, Scotty Cameron, Knight) vyrábějí golfové potřeby.\n\n"}
{"id": "940373", "url": "https://cs.wikipedia.org/wiki?curid=940373", "title": "Friedrich Nitsche", "text": "Friedrich Nitsche\n\nFriedrich Nitsche, též Friedrich Nitsche von Hohenplan (23. června 1835 Innsbruck – 4. prosince 1923 Vyšší Brod) byl rakouský a český právník a politik německé národnosti, v 2. polovině 19. století a počátkem 20. století poslanec Českého zemského sněmu a Říšské rady.\n\nByl vnukem filozofa Johannese Josefa Friedricha Nitscheho (1759–1821). Studoval práva na Vídeňské univerzitě a Innsbrucké univerzitě. V roce 1859 se účastnil rakouského tažení během války v Itálii v rámci jím organizované vojenské jednotky složené ze studentů z Innsbrucku. Roku 1860 získal titul doktora práv. Působil na advokátní praxi v Zell am See, Schärdingu a Salzburgu. Od roku 1868 byl samostatným advokátem v Neufeldenu. V roce 1871 se přestěhoval do Vyššího Brodu, kde působil jako notář. Angažoval se v místním veřejném životě. Byl členem městské rady a po deset let i starostou města. Za jeho starostování došlo k vystavbě nové školní budovy, byly založeny městské lázně, opravena radnice a zřízen městský park.\n\nV 70. letech 19. století se zapojil i do zemské a celostátní politiky. V zemských volbách v roce 1878 byl zvolen na Český zemský sněm za městskou kurii (obvod Krumlov – Kaplice – Nové Hrady – Vyšší Brod).\n\nMandát obhájil za týž obvod i ve volbách v roce 1883, volbách v roce 1889, volbách v roce 1895, volbách v roce 1901 a volbách roku 1908. Členem zemského sněmu tak byl nepřetržitě po 35 let. Byl členem mnoha sněmovních komisí, například německé sekce zemské zemědělské rady. Zasedal ve vedení Zemské banky. Delší dobu také byl předsedou městské kurie na sněmu.\n\nZasedal rovněž dlouhodobě v Říšské radě (celostátní zákonodárný sbor), kam poprvé usedl roku 1877 do městské kurie (obvod Krumlov, Kaplice). Slib složil 6. července 1877. Mandát obhájil za týž obvod ve volbách roku 1879 a volbách roku 1885. Rezignaci na mandát oznámil na schůzi 11. října 1887. Místo něj pak do parlamentu usedl Franz Krauß. Již ve volbách roku 1891 se ovšem do Říšské rady vrátil, opět za svůj tradiční volební okrsek. Mandát zde obhájil ve volbách roku 1897 a volbách roku 1901. Zvolen byl i ve volbách roku 1907, konaných již podle všeobecného, rovného volebního práva, kdy uspěl za obvod Čechy 094. Ve vídeňském parlamentu po delší období zastával funkci zástupce předsedy stálého výboru pro reformu civilních procesů a trestního práva.\n\nPatřil k německým liberálům (takzvaná Ústavní strana, později Německá pokroková strana). Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\"). Později byl ve vídeňském parlamentu členem poslaneckého klubu Sjednocená německá levice, ze kterého vystoupil roku 1896 spolu s dalšími německými liberály zvolenými v Čechách a stal se pak předsedou volného sdružení tohoto odštěpeneckého klubu. Po volbách roku 1907 usedl do poslanecké frakce Německý národní svaz (Deutscher Nationalverband).\n\nPůsobil jako prezident Notářské komory v Českých Budějovicích. Zasloužil se o rozvoj regionu Šumavy. Podporoval budování železniční sítě a školského systému, zejména středního školství. Z veřejného a politického života se musel stáhnout kvůli ztrátě zraku. Získal četná vyznamenání (například Řád železné koruny III. třídy nebo titul vládního rady). Roku 1909 byl povýšen do šlechtického stavu. Jedenáct jihočeských obcí mu udělilo čestné občanství. Zemřel po dlouhé nemoci ve vysokém věku v prosinci 1923. V Nekrologu v deníku \"Bohemia\" se uvádí jako jeden z posledních představitelů původní staroliberální německé politické garnitury.\n\n"}
{"id": "940382", "url": "https://cs.wikipedia.org/wiki?curid=940382", "title": "Abbie Hoffman", "text": "Abbie Hoffman\n\nAbbot Howard \"Abbie\" Hoffman (30. listopad 1936, Worcester – 12. duben 1989, Solebury Township) byl americký politický aktivista, významná postava kontrakultury a politického dění v USA 60. let 20. století.\n\nVystudoval psychologii na Brandeisově univerzitě a poté i na Kalifornské univerzitě v Berkeley. V 60. letech se začal angažovat v hnutí za lidská práva, jemuž dal však brzy zvláštní, radikální a kontroverzní podobu. Byl zakladatelem a hlavním představitelem Youth International Party, jejíž členové byli známí jako \"Yippies\". K jejich strategii patřilo i využití absurdního humoru a uměleckých performancí v politickém aktivismu – takto například nominovali na amerického prezidenta prase, jehož nazývali Pigasus.\n\nHoffman patřil k hlavním organizátorům hnutí proti válce ve Vietnamu i protiválečného pochodu v Chicagu (v době konání sjezdu Demokratů), který vyvrcholil střetem s policií a Národní gardou. Osm organizátorů akce, včetně Hoffmana (tzv. Chicagská osmička), bylo zatčeno a odsouzeno k pěti letům vězení (rozsudek však byl zrušen odvolacím soudem).\n\nHoffman na sebe upozornil i na slavném festivalu Woodstock roku 1969, když při vystoupení skupiny The Who vběhl na pódium a (pod vlivem LSD) začal žádat svobodu pro uvězněného aktivistu \"White Panther Party\" Johna Sinclaira. Kytarista The Who Pete Townshend ho však svou kytarou srazil z pódia.\n\nRoku 1973 byl zatčen pro prodej kokainu. Poté se začal skrývat, podstoupil plastickou operaci a vystupoval pod falešnou identitou jako Barry Freed. Pod novou identitou se i veřejně angažoval, jako ochránce životního prostředí.\n\nRoku 1980 mu byla diagnostikována maniodepresivní porucha. V roce 1989 spáchal sebevraždu za pomoci 150 tablet fenobarbitalu.\n\nHoffman se stal významným symbolem radikalismu 60. let, ve filmu \"Forrest Gump\" je to právě on, kdo uvádí protiválečný protest u Lincolnova památníku. Byly o něm natočeny též filmy \"Steal This Movie!\" (2000), \"Chicago 10\" (2007), \"The Chicago 8\" (2011). Pojednává o něm rovněž divadelní hra Berna Cohena \"Abbie\". Sám Hoffman si zahrál cameo roli ve filmu Olivera Stonea \"Narozen 4. července\".\n\n"}
{"id": "940383", "url": "https://cs.wikipedia.org/wiki?curid=940383", "title": "Laurenz Parsche", "text": "Laurenz Parsche\n\nLaurenz Parsche (\"1826\" (???) – 6. prosince 1906 Folknáře) byl rakouský a český politik německé národnosti, v 2. polovině 19. století poslanec Českého zemského sněmu.\n\nV 80. letech 19. století se zapojil do zemské politiky. V zemských volbách v roce 1883 byl zvolen na Český zemský sněm za kurii venkovských obcí (obvod Děčín – Benešov – Česká Kamenice). Profesně se uvádí jako majitel statku ve Folknářích (\"Falkendorf\"). Rezignoval roku 1885. Patřil k německým liberálům (takzvaná Ústavní strana, později Německá pokroková strana).\n\nProslul svou účastí na selském sjezdu v Ústí nad Labem, kde se vyslovil pro osmiletou povinnou školní docházku. Zemřel v prosinci 1906.\n"}
{"id": "940384", "url": "https://cs.wikipedia.org/wiki?curid=940384", "title": "Face to the Sky", "text": "Face to the Sky\n\n„Face to the Sky“ je píseň velšského hudebníka a hudebního skladatele Johna Calea. Poprvé vyšla dne v srpnu 2012 jako druhý singl (první, který vyšel i ve fyzické podobě, nejen elektronicky jako předchozí „I Wanna Talk 2 U“) z alba \"Shifty Adventures in Nookie Wood\", které následně vyšlo v říjnu téhož roku. Singl nejprve vyšel pouze v digitální formě dne 29. srpna 2012, na 7\" vinylové desce až 25. září toho roku. Na straně B byl jiný mix (nazvaný Organic Mix) písně „Living with You“. Ta v únoru 2013 vyšla na singlu, kde vedle ní je ještě její standardní verze (vydaná na albu \"Shifty Adventures in Nookie Wood\") a její remix od Laurel Halo.\n\nV původní verzi písně „Face to the Sky“ vydané na albu \"Shifty Adventures in Nookie Wood\" hrají vedle Calea (zpěv, klavír, perkuse) ještě Dustin Boyer (elektrická kytara), Michael Jerome Moore (cajón) a Joey Maramba (baskytara). Byl k ní natočen i videoklip režírovaný Tomem Scholefieldem. Ve videoklipu zdánlivě zmatený Cale chodí po šachovnici a okolo něj tančí Freya Jeffs.\n\n„Face to the Sky“ je jednou z písni na albu, kde je Caleův hlas zkreslen vokodérem.\n"}
{"id": "940385", "url": "https://cs.wikipedia.org/wiki?curid=940385", "title": "Dustin", "text": "Dustin\n\nDustin je mužské křestní jméno, mající původ ve staroseverském jméně \"Þórsteinn\", podobně jako Thorsten. \n\n"}
{"id": "940386", "url": "https://cs.wikipedia.org/wiki?curid=940386", "title": "Johann Loserth", "text": "Johann Loserth\n\nJohann Loserth (1. září 1846, Fulnek – 30. srpna 1936, Štýrský Hradec) byl rakouský historik, který se zabýval hlavně staršími českými dějinami, počátky reformace v Rakousku a dílem Johna Wyklifa. \n\nPo maturitě v Opavě se roku 1866 zapsal ke studiu historie ve Vídni, kde roku 1874 promoval. V letech 1871-1875 učil na gymnáziu ve Vídni, 1875-1893 byl profesorem v Černovicích v Haliči a od roku 1893 profesorem ve Štyrském Hradci. Zabýval se staršími českými dějinami a jejich prameny (Zbraslavská kronika, Kosmova kronika, Beneš Krabice z Veitmile aj.), včetně dějin husitství. Roku 1884 vydal knihu \"Hus a Wyklif\", kde dokazoval Husovu závislost na myšlenkách Wyklifových. Stal se pak vydavatelem Wyklifova díla v Anglii a věnoval se i dějinám reformace a protireformace v Rakousku v 16. století, včetně novokřtěnců. Od roku 1908 byl členem Královské české společnosti nauk a od roku 1933 Rakouské akademie věd. \n\n\n"}
{"id": "940387", "url": "https://cs.wikipedia.org/wiki?curid=940387", "title": "Krasobruslení na Zimních olympijských hrách 1992", "text": "Krasobruslení na Zimních olympijských hrách 1992\n\nKrasobruslení na Zimních olympijských hrách 1992 'proběhlo v Halle Olympique, která stojí nedaleko Théâtre des Cérémonies několik kilometrů jihozápadně od centra Albertville.\n"}
{"id": "940389", "url": "https://cs.wikipedia.org/wiki?curid=940389", "title": "Krasobruslení na Zimních olympijských hrách 1988", "text": "Krasobruslení na Zimních olympijských hrách 1988\n\nKrasobruslení na Zimních olympijských hrách 1988 probíhalo od 14. do 27. února na třech stadionech (Stampede Corral, Olympic Saddledome a Father David Bauer Olympic Arena) v Calgary.\n\n"}
{"id": "940390", "url": "https://cs.wikipedia.org/wiki?curid=940390", "title": "Bartłomiej Pawłowski", "text": "Bartłomiej Pawłowski\n\nBartłomiej Pawłowski (* 13. listopadu 1992, Zgierz, Polsko) je polský fotbalový útočník a mládežnický reprezentant, který v současné době hostuje ve polském klubu Zawisza Bydgoszcz z Lechie Gdańsk.\n\nV Polsku hrál za kluby Jagiellonia Białystok (zde zahájil profesionální kariéru), GKS Katowice (hostování), Jarota Jarocin (hostování), Warta Poznań (hostování) a Widzew Łódź (hostování a poté přestup).\n\nPřed sezónou 2013/14 byl zapůjčen na hostování do španělského celku Málaga CF, kde debutoval 25. srpna 2013 v domácím utkání druhého kola Primera División proti FC Barcelona (prohra 0:1). První gól vstřelil v sedmém ligovém kole 27. září 2013 proti domácímu Realu Valladolid, šel na hřiště v 72. minutě za stavu 1:2 a o čtyři minuty později skóroval a zajistil tak Málaze bod za konečnou remízu 2:2.\n\nPawłowski hrál za polské mládežnické reprezentační výběry U19 a U21.\n\n"}
{"id": "940391", "url": "https://cs.wikipedia.org/wiki?curid=940391", "title": "Adolf Perutz", "text": "Adolf Perutz\n\nAdolf Perutz (\"1824\" (???) – 14. ledna 1899 Teplice) byl rakouský a český podnikatel a politik německé národnosti, v 2. polovině 19. století poslanec Českého zemského sněmu.\n\nProfesně působil jako obchodník a podnikatel. Byl majitelem teplických dolů a hutí. Byl rovněž bankéřem. Vedl firmu \"Beer Perutz & Söhne\" v Teplicích. V tomto městě se také veřejně angažoval. Byl členem obecního i okresního zastupitelstva, ředitelem teplické spořitelny a členem průmyslových korporací.\n\nV 80. letech 19. století se zapojil i do zemské politiky. V doplňovacích volbách roku 1885 byl zvolen na Český zemský sněm za kurii obchodních a živnostenských komor (obvod Liberec). Patřil k německým liberálům (takzvaná Ústavní strana, později Německá pokroková strana). Mandát obhájil za týž obvod i ve volbách v roce 1889 a volbách v roce 1895. Na sněmu zasedal v četných komisích, soustřeďoval se na otázky rozvoje podnikání a důlního průmyslu.\n\nZemřel v lednu 1899 \"ve věku 75 let\".\n\n"}
{"id": "940392", "url": "https://cs.wikipedia.org/wiki?curid=940392", "title": "Perutz", "text": "Perutz\n\nPříjmení Perutz nosí tyto osobnosti:\n\n"}
{"id": "940396", "url": "https://cs.wikipedia.org/wiki?curid=940396", "title": "Svenska hockeyligan 2013/2014", "text": "Svenska hockeyligan 2013/2014\n\nSezóna 2013/2014 byla 39. sezónou nejvyšší švédské ligy ledního hokeje. Vítězem se stal tým Skellefteå AIK. Nejlepším hráčem playoff se stal Švéd Joakim Lindström z týmu Skellefteå AIK se 6 góly a 12 asistencemi, brankářskou statistiku ovládl švédský brankář Markus Svensson z týmu Skellefteå AIK s úspěšností zásahů 93,9 %.\n\nZde jsou uvedeni hráči, kteří měli nejvíce kanadských bodů po ukončení základní části.\n\"Z = Odehrané zápasy; G = Vstřelené góly; A = Asistence; B = Body; TM = Trestné minuty; POZ = Pozice\"\n\nZde jsou uvedeni brankáři, kteří měli nejlepší průměr obdržených gólů na zápas po ukončení základní části, zatímco odehráli alespoň 40% minut v zápasech svého týmu.\n\"Z = Odehrané zápasy; Č = Čas na ledě; OG = Obdržené goly; ČK = Čistá konta; PÚ = Procentuální úspěšnost; POG = Průměr obdržených gólů na zápas\"\n\nPoznámka : V předkole playoff se utká tým na 7. místě s týmem na 10. místě a tým na 8. místě s týmem na místě devátém. Do dalších bojů postoupí z dvojice vždy ten celek, který dříve dosáhne dvou vítězství. Postoupivší týmy doplní předchozích šest týmů v playoff, v němž se utká 1. tým po základní části s týmem postupujícím z předkola, který byl po základní části hůře umístěn. Zbývající postupující z předkola se utká s týmem na druhém místě a další dvojice vytvoří týmy na 3. a 6. místě, respektive na 4. a 5. místě. Z těchto čtyř dvojic postoupí do dalších bojů celky, jež dříve dosáhnou čtyř vítězství. V semifinále se utká tým postupující ze čtvrtfinále, který byl po základní části nejvýše postaven ze všech čtyř semifinalistů, s týmem postoupivším ze čtvrtfinále, který byl po základní části naopak nejhorším ze všech týmů, jež do semifinále postoupily. Zbylé dva týmy utvoří druhou dvojici. Do finále postoupí z obou dvojic vždy ten celek, který dosáhne dříve čtyř vítězství. Finále se hraje na čtyři vítězná utkání a jeho vítěz získá Le Matův pohár pro mistra švédské ligy. Ve všech fázích playoff začíná doma vždy výše nasazený tým, který odehraje na svém stadionu 1. a 3. utkání (plus 5. a 7. v případě potřeby), níže nasazený tým bude hrát doma 2. a 4. (případně 6. utkání, je-li to nutné).\n\n\n\n\n\nZde jsou uvedeni hráči, kteří měli nejvíce kanadských bodů po ukončení playoff.\n\"Z = Odehrané zápasy; G = Vstřelené góly; A = Asistence; B = Body; TM = Trestné minuty; POZ = Pozice\"\n\nZde jsou uvedeni brankáři, kteří měli nejlepší průměr obdržených gólů na zápas po ukončení playoff, zatímco odehráli alespoň 40% minut v zápasech svého týmu.\n\"Z = Odehrané zápasy; Č = Čas na ledě; OG = Obdržené goly; ČK = Čistá konta; PÚ = Procentuální úspěšnost; POG = Průměr obdržených gólů na zápas\"\n\nKvalserien se zúčastnilo šest týmů: poslední dva celky Svenska hockeyligan, nejlepší tři týmy po základní části Hockeyallsvenskan 2013/2014 a vítěz Förkvalserien (tj. předkola baráže, kterého se zúčastnil 4. až 7. tým základní části Hockeyallsvenskan). Týmy se utkaly dvoukolově každý s každým. Do Svenska hockeyligan 2014/2015 postoupily týmy Örebro HK a Djurgårdens IF Hockey.\n\n██Nominovali se do Svenska hockeyligan 2014/2015\n\n██Hráli v Hockeyallsvenskan 2014/2015\n\n Oficiální stránky ligy\n"}
{"id": "940397", "url": "https://cs.wikipedia.org/wiki?curid=940397", "title": "Nikolaos Michaloliakos", "text": "Nikolaos Michaloliakos\n\nNikolaos Michaloliakos (* 16. prosince 1957, Atény, Řecko) je řecký politik, vůdce krajně pravicové strany Zlatý úsvit.\n\nV září 2013 ho řecká policie zatkla a obvinila ho ze zformování zločinecké organizace. V červnu 2015 byl propuštěn.\n"}
{"id": "940398", "url": "https://cs.wikipedia.org/wiki?curid=940398", "title": "Azərbaycan Premyer Liqası", "text": "Azərbaycan Premyer Liqası\n\nAzərbaycan Premyer Liqası je fotbalová soutěž pořádaná na území Ázerbájdžánu. Pořádá ji Ázerbájdžánská fotbalová federace (AFFA). Liga byla oficiálně založena v roce 1992.\n\n"}
{"id": "940399", "url": "https://cs.wikipedia.org/wiki?curid=940399", "title": "Seznam písní v 5. řadě seriálu Glee", "text": "Seznam písní v 5. řadě seriálu Glee\n\nToto je seznam písní z páté řady amerického seriálu \"Glee\".\n\n"}
{"id": "940400", "url": "https://cs.wikipedia.org/wiki?curid=940400", "title": "Liiga 2013/2014", "text": "Liiga 2013/2014\n\nSezóna 2013/2014 byla 39. sezónou nejvyšší finské hokejové soutěže. Titul z minulé sezóny obhajoval tým Ässät Pori. Základní část začala 12. září 2013 a skončila 13. března 2014. Playoff začalo 15. března 2014 a skončilo 26. dubna 2014. Vítěz produktivity playoff z předešlého ročníku Kanaďan Justin Azevedo odešel před novou sezónou do týmu HC Lev Praha hrajícího KHL. Nejlepším hráčem playoff se stal Fin Mika Pyörälä z týmu Kärpät Oulu, brankářskou statistiku ovládl finský brankář Tomi Karhunen opět z týmu Kärpät Oulu.\n\n\"Z = Odehrané zápasy; G = Vstřelené góly; A = Asistence; B = Body; TM = Trestné minuty; POZ = Pozice\"\n\n\"Pozn.:Brankář musel mít odehráno minimálně 20 zápasů.\n\n\"Z = Odehrané zápasy; Č = Čas na ledě; OG = Obdržené goly; ČK = Čistá konta; PÚ = Procentuální úspěšnost; POG = Průměr obdržených gólů na zápas\"\n\n\n\n\nPoznámka : Hrál se pouze jeden zápas\n\n\n Oficiální stránky ligy\n"}
{"id": "940401", "url": "https://cs.wikipedia.org/wiki?curid=940401", "title": "Peltoforum", "text": "Peltoforum\n\nPeltoforum (\"Peltophorum\") je rod rostlin z čeledi bobovité. Jsou to stromy s dvakrát zpeřenými listy a žlutými květy. Zpravidla velmi bohatě kvetou. Vyskytují se v počtu asi 10 druhů v tropech po celém světě. Některé druhy patří k oblíbeným okrasným tropickým dřevinám.\n\nZástupci rodu peltoforum jsou opadavé nebo stálezelené beztrnné stromy menší až střední velikosti. Listy jsou dvakrát zpeřené, složené z množství drobných přisedlých lístků. Palisty jsou drobné a opadavé. Květenství jsou úžlabní nebo vrcholové hrozny či laty. Květy jsou žluté, oboupohlavné, nevelké, s krátkým receptákulem. Kalich je pětilaločný, s velmi krátkou kališní trubkou. Korunní lístky jsou volné, okrouhlé a víceméně shodného tvaru a velikosti. Tyčinek je 10 a jsou volné. Semeník je přisedlý, nesrostlý s receptákulem, se 2 až mnoha vajíčky a s dlouhou čnělkou zakončenou širokou terčovitou nebo hlavatou bliznou. Plody jsou nepukavé, zploštělé, obyčejně podlouhle kopinaté, na obou švech křídlaté. Obsahují 1 až 8 plochých semen.\n\nRod peltoforum zahrnuje asi 9 až 12 druhů. Je rozšířen od jižních oblastí USA (Kalifornie, Florida) po Jižní Ameriku, v jižní a východní Africe a v Asii od Číny (Fu-ťien, Chaj-nan) po Austrálii a Filipíny.\n\nV minulosti byl rod \"Peltophorum\" řazen do čeledi sapanovité (\"Caesalpiniaceae\"), která je v systému APG součástí čeledi bobovité jako podčeleď \"Caesalpinioideae\". Mezi blížeji příbuzné rody náleží např. \"Delonix\", \"Parkinsonia\", \"Schizolobium\" a \"Colvillea\".\n\nNěkteré druhy tohoto rodu jsou v tropech pěstovány jako atraktivně a bohatě kvetoucí stromy, navíc se zajímavými kapradinovitými listy. Patří mezi ně zejména druhy peltoforum červenoplodé z Asie a Austrálie, \"Peltophorum africanum\" z východní a jižní Afriky a \"P. dubium\" z Jižní Ameriky.\nZ peltofora červenoplodého je průmyslově získáváno žluté barvivo. Kůra tohoto druhu je v tradiční indické medicíně využívána při léčení úplavice a jako přísada přípravků na ošetřování ran a na bolesti svalů. Kořeny \"Peltophorum africanum\" jsou v Africe používány při bolestech v krku, bolestí zubů a na léčení ran, listy, kůra a kořeny na žaludeční potíže, průjmy a střevní parazity. Dřevo peltofora červenoplodého je místně využíváno na lehčí stavby, výrobu nábytku a podobně.\n\n"}
{"id": "940402", "url": "https://cs.wikipedia.org/wiki?curid=940402", "title": "Angelár", "text": "Angelár\n\nAngelár († na konci roku 886 nebo počátku roku 887) byl učedník Cyrila a Metoděje, jeden ze Sedmipočetníků. O jeho původu není mnoho známo, mohl to být Řek, ale spíše pocházel z kmene některých jižních Slovanů (a není vyloučena možnost, že pocházel přímo z Velké Moravy). Spolu s Metodějem a dalšími učedníky podnikl cestu do Říma, kde byl spolu se sv. Sávou roku 868 vysvěcen na jáhna. Po Metodějově smrti byli učedníci vyhnáni a někteří z nich včetně Angelára se dostali do Bulharska, zde tento záhy zemřel na dvoře šlechtice Časlava.\n\nAngelár je uctíván jako svatý v bulharské pravoslavné církvi a v katolické církvi 27. července v rámci svátku sv. Gorazda a druhů.\n"}
{"id": "940404", "url": "https://cs.wikipedia.org/wiki?curid=940404", "title": "Peter Willcox", "text": "Peter Willcox\n\nPeter Henry Willcox (6. března 1953) je americký námořník a aktivista organizace Greenpeace.\n\nByl kapitánem lodi Rainbow Warrior, kterou 10. července 1985 v novozélandském přístavu Auckland za pomoci výbušniny potopili agenti francouzské tajné služby, aby znemožnili Greenpeace připravované akce proti francouzským zkouškám jaderných zbraní na atolu Mururoa. V září 2013 byl kapitánem lodi Greenpeace Arctic Sunrise, kterou přepadlo a obsadilo speciální ruské ozbrojené komando po pokusu aktivistů o protest proti těžně ropy u těžební plošiny Prirazlomnaja firmy Gazprom v Pečorském moři. Dne 1. května 2014 se jako kapitán lodi \"Rainbow Warrior III\" pokusil spolu s lodí \"Esperanza\" zabránit ruskému ropnému tankeru \"Michail Uljanov\", vezoucímu náklad ropy z těžební plošiny Prirazlomnaja, zakotvit v nizozemském přístavu Rotterdam. Po neúspěšných výzvách nizozemských úřadů o ukončení této činnosti byl \"Rainbow Warrior III\" odtáhnut do jiné části přístavu, Willcox zadržen policií a \"Michail Uljanovsk\" nakonec zakotvil.\n\nMeet Captain Peter Willcox\n"}
{"id": "940406", "url": "https://cs.wikipedia.org/wiki?curid=940406", "title": "10 000 Maniacs", "text": "10 000 Maniacs\n\n10 000 Maniacs je americká rocková skupina, existující od roku 1981. Do roku 1993 ve skupině působila Natalie Merchantová, dnes vystupující jako sólová zpěvačka.\n\nSkupiny založili pod názvem \"Still Life\" Steven Gustafson, Dennis Drew, Robert Buck, Teri Newhouse a Chet Cardinale, později přizvali Natalii Merchantovou a přijali současný název podle béčkového horroru \"Dva tisíce maniaků!\", který natočil v roce 1964 Herschell Gordon Lewis. První koncert měli 9. září 1981, zpočátku hráli cover verze známých hitů (např. \"Peace Train\" od Cata Stevense, v roce 1982 vydali první EP \"Human Conflict Number Five\" již s vlastními skladbami. První dlouhohrající deska \"Secrets of the I Ching\" měla úspěch v nezávislých hitparádách, v Anglii propagoval John Peel píseň \"My Mother the War\". Největší komerční úspěch mělo album \"Blind Man's Zoo\", které obsadilo v roce 1989 13. místo v žebříčku Billboard 200 a od roku 1997 je platinová deska. Nejúspěšnějším singlem byla cover verze písně \"Because the Night\", kterou nahráli v roce 1993 pro pořad MTV Unplugged a která získala 11. místo v žebříčku Billboard Hot 100.\n\n10 000 Maniacs bývají často přirovnáváni k R.E.M., s nimiž je spojuje inspirace folkem, country a hudbou šedesátých let, důraz na kvalitu textů, orientace převážně na vysokoškolské publikum a zájem o politické a ekologické otázky. Obě skupiny také byly úspěšnější v Evropě než v samotných USA.\n\n"}
{"id": "940407", "url": "https://cs.wikipedia.org/wiki?curid=940407", "title": "Téléphone", "text": "Téléphone\n\nTéléphone byla francouzská rocková hudební skupina, kterou v roce 1976 založili Jean-Louis Aubert (zpěv, kytara), Louis Bertignac (kytara), Corine Marienneau (baskytara) a Richard Kolinka (bicí). Své první album nazvané \"Téléphone\" skupina vydala v roce 1977. Následovala alba \"Crache Ton Venin\" (1979), \"Au Cœur De La Nuit\" (1980), \"Dure Limite\" (1982) a \"Un autre monde\" (1984). První, druhé a třetí album produkoval Martin Rushent a čtvrté Bob Ezrin. Skupina se rozpadla v roce 1986.\n\n"}
{"id": "940409", "url": "https://cs.wikipedia.org/wiki?curid=940409", "title": "Krasobruslení na Zimních olympijských hrách 1984", "text": "Krasobruslení na Zimních olympijských hrách 1984\n"}
{"id": "940414", "url": "https://cs.wikipedia.org/wiki?curid=940414", "title": "Delonix", "text": "Delonix\n\nDelonix (\"Delonix\") je rod rostlin z čeledi bobovité. Jsou to stromy s dvakrát zpeřenými listy a velkými nápadnými květy. Plodem je lusk. Rod zahrnuje 11 druhů a je rozšířen v Africe, Arábii a na Madagaskaru. Delonix královská neboli flamboyant je považována za jeden z nejkrásnějších tropických stromů a je hojně pěstována v tropech po celém světě.\n\nZástupci rodu delonix jsou beztrnné, opadavé, spíše menší až středně velké stromy. Listy jsou dvakrát zpeřené, 30 až 50 cm dlouhé, složené z 10 až 25 párů postranních vřeten nesoucích 20 až 40 párů drobných lístků. Listy mohou být i vícenásobně zpeřené. Palisty jsou drobné, nezřetelné. Květy jsou velké, nápadné, oranžové nebo červené nebo výjimečně bílé, oboupohlavné, uspořádané ve vrcholových nebo úžlabních vrcholičnatých hroznech. Kalich je hluboce pětilaločný, s krátkou kališní trubkou. Korunní lístky jsou volné, okrouhlé, dlouze nehetnaté, se zvlněným okrajem. Tyčinek je 10 a jsou volné. Semeník je přisedlý, s mnoha vajíčky a tenkou čnělkou. Lusky jsou zploštělé, visící, až 60 cm dlouhé, pukající dvěma dřevnatými chlopněmi. Obsahují mnoho podlouhlých semen.\n\nRod delonix zahrnuje 11 druhů. Je rozšířen v tropické Africe, Arábii a na Madagaskaru a druhotně i v tropické Asii. Delonix královská je pěstována v tropech celého světa. Většina druhů (celkem 9) jsou endemity Madagaskaru. V Africe rostou 2 druhy. \"Delonix elata\" je rozšířena v oblasti od Dem. rep. Kongo a východní tropické Afriky po Egypt a Arabský poloostrov, \"Delonix baccal\" roste ve východní a severovýchodní tropické Africe.\n\nZářivě červenooranžové květy delonix královské jsou přizpůsobeny opylování strdimily, navštěvuje je však i rozličný hmyz, zejména blanokřídlí a motýli. Květy ostatních druhů jsou bělavé, mnohem méně nápadně zbarvené a opylují je můry.\n\nDelonix královská, až 20 metrů vysoký strom s oranžovočervenými orchidejovitými květy o průměru až 10 cm, je ozdobou tropů a jedním z nejkrásnějších stromů vůbec. Pochází z Madagaskaru, pěstuje se však v tropech celého světa. Je to rychle rostoucí strom, prospívající na dobře odvodněných půdách v oblastech se zimním obdobím sucha. Má mělký kořenový systém a nesnáší zástin. Existují i žlutokvěté kultivary, např. 'Kampong Yellow' nebo 'Smather's Gold'. Ostatní druhy rodu delonix se pěstují spíše výjimečně.\nDřevo delonix královské je lehké, měkké a pružné. Semena jsou používána na tichomořských ostrovech na výrobu náhrdelníků a jiných ozdobných předmětů. Dřevnaté lusky slouží místně jako palivo.\n"}
{"id": "940415", "url": "https://cs.wikipedia.org/wiki?curid=940415", "title": "Arkadiusz Milik", "text": "Arkadiusz Milik\n\nArkadiusz Milik [arkadyjuš milik] (* 28. února 1994, Tychy, Polsko) je polský fotbalový útočník a reprezentant, který v současné době hraje v klubu SSC Neapol.\n\nV Polsku hrál za kluby Rozwój Katowice a Górnik Zabrze.\n\nV prosinci 2012 přestoupil za odhadovanou částku 3,5 milionu eur z Górniku do německého Bayeru Leverkusen, kde podepsal smlouvu od 1. ledna 2013 do léta 2018.\n\nPřed sezónou 2013/14 byl zapůjčen na hostování do celku FC Augsburg, kde debutoval 21. září 2013 v utkání šestého kola německé Bundesligy proti Hannoveru 96 (prohra 1:2, šel na hřiště v 90. minutě). První gól vstřelil v následujícím sedmém ligovém kole 27. září 2013 proti hostující Borussii Mönchengladbach, dostal se na hrací plochu v 76. minutě a v 88. minutě skóroval a zajistil tak Augsburgu bod za konečnou remízu 2:2. Byl to jeho vůbec první gól v Bundeslize.\n\nV létě 2014 odešel na další hostování, tentokrát do nizozemského AFC Ajax. V roce 2015 do Ajaxu přestoupil a střelecky se mu dařilo, byl produktivní. V srpnu 2016 přestoupil do italského prvoligového klubu SSC Neapol, vicemistra Serie A 2015/16.\n\nArkadiusz Milik hrál za polské mládežnické reprezentační výběry U17, U19 a U21.\n\nV A-týmu Polska debutoval 12. října 2012 pod trenérem Waldemarem Fornalikem v přátelském utkání s Jihoafrickou republikou (výhra Polska 1:0, Milik nastoupil v průběhu druhého poločasu za stavu 0:0). První gól v A-týmu vstřelil 14. prosince 2012 v přátelském zápase s Makedonií, kde ve 12. minutě otevíral skóre střetnutí (Polsko nakonec vyhrálo 4:1).\n\n11. října 2014 se podílel vítězným gólem na historické výhře 2:0 nad Německem (úřadující mistr světa) v kvalifikaci na EURO 2016. Pro Polsko to byla premiérová výhra, zdařila se až na 19. pokus ve vzájemných zápasech (do té doby bilance 12 proher a 6 remíz). Němci prohráli v některé z kvalifikací po 33 zápasech, naposledy poznali porážku v roce 2007 (0:3 v Mnichově s Českou republikou).\n\nTrenér Adam Nawałka jej zařadil do závěrečné 23členné nominace na EURO 2016 ve Francii.\n\n"}
{"id": "940418", "url": "https://cs.wikipedia.org/wiki?curid=940418", "title": "Meškalka", "text": "Meškalka\n\nMeškalka (1535 m n. m.) je hora v Malé Fatře na Slovensku. Nachází se v jihozápadní rozsoše Malého Kriváně (1671 m), od kterého ji odděluje široké Sedlo Meškalky (cca 1491 m). Rozsocha dále pokračuje na jih přes vrchol Ostredok (1370 m) k vrcholu Veľká Kráľová (1174 m), za nímž klesá do údolí Váhu. Západní svahy Meškalky spadají do horní části Sučianské doliny, východní do doliny Tiesňavy. Jedná se o nejvyšší horu Malé Fatry ležící mimo hlavní hřeben.\n\nNa vrchol hory nevede žádná značená cesta, tudíž je podle návštěvního řádu NP Malá Fatra turistům nepřístupný. Po východním úbočí prochází modrá značka vedoucí z chatové osady \"Jarolím\" v Sučianské dolině na vrchol Malého Kriváně, odkud je Meškalka nejlépe pozorovatelná.\n\n"}
{"id": "940419", "url": "https://cs.wikipedia.org/wiki?curid=940419", "title": "Krasobruslení na Zimních olympijských hrách 1980", "text": "Krasobruslení na Zimních olympijských hrách 1980\n\nNa XIII. Olympijských hrách 1980 v Lake Placid se konaly čtyři souteže v krasobruslení.\n"}
{"id": "940420", "url": "https://cs.wikipedia.org/wiki?curid=940420", "title": "Daniel Łukasik", "text": "Daniel Łukasik\n\nDaniel Łukasik (* 28. dubna 1991, Giżycko, Polsko) je polský fotbalový záložník a reprezentant, hráč klubu Lechia Gdańsk od léta 2016 na hostování v německém SV Sandhausen.\n\nNež debutoval v profesionálním fotbale v A-týmu Legia Warszawa, hrál v klubech Olimpia Miłki a Warmia Olsztyn. V létě 2016 odešel na hostováí do SV Sandhausen.\n\nDaniel Łukasik hrál za polský mládežnický reprezentační výběr U21\n\nV A-týmu Polska debutoval 14. prosince 2012 pod trenérem Waldemarem Fornalikem v přátelském utkání proti Makedonii, kde odehrál první poločas (Polsko nakonec vyhrálo 4:1).\n\n"}
{"id": "940421", "url": "https://cs.wikipedia.org/wiki?curid=940421", "title": "Julien Benda", "text": "Julien Benda\n\nJulien Benda (26. prosince 1867, Paříž – 7. června 1956, Fontenay-aux-Roses) byl francouzský filozof a spisovatel. \n\nVe francouzské filozofii patřil k antiromantickému hnutí a oponentům Henriho Bergsona. Celosvětově proslul především svým esejem \"Zrada vzdělanců\" (\"La Trahison des Clercs\"), který vyšel v knižní podobě roku 1927. V eseji Benda tvrdí, že intelektuálové (především němečtí a francouzští) ztratili právo soudit politické a společenské záležitosti, neboť se v 19. a 20. století dali do služeb nacionalismu, militarismu a rasismu. Koncept \"zrady vzdělanců\" byl později často užíván i pro kritiku intelektuálů, již se dali do služeb stalinismu, sám Benda však textem útočil především na konzervativní antidreyfusovce Charlese Maurrase a Maurice Barrèse. Sám Benda se hlásil ke křesťanskému a starořeckému internacionalismu a univerzalismu.\n\n\n"}
{"id": "940423", "url": "https://cs.wikipedia.org/wiki?curid=940423", "title": "Krasobruslení na Zimních olympijských hrách 1976", "text": "Krasobruslení na Zimních olympijských hrách 1976\n"}
{"id": "940425", "url": "https://cs.wikipedia.org/wiki?curid=940425", "title": "Krasobruslení na Zimních olympijských hrách 1968", "text": "Krasobruslení na Zimních olympijských hrách 1968\n"}
{"id": "940426", "url": "https://cs.wikipedia.org/wiki?curid=940426", "title": "Zázněj", "text": "Zázněj\n\nZázněje neboli rázy v akustice jsou interference dvou tónů, jejichž frekvence se poněkud liší, vnímané jako periodické změny hlasitosti, jejichž rychlost se rovná rozdílu obou frekvencí.\n\nZázněje jsou dobře slyšet při ladění hudebních nástrojů, které vydávají trvající tóny; pokud znějí dva tóny, jejichž výška (frekvence) se poněkud liší, je slyšet zvuk, jehož síla pravidelně kolísá podobně jako při tremolu. Když se laděním oba tóny postupně přibližují, zázněje se zpomalují, až jsou tak pomalé, že je nelze vnímat.\n\nAkustický jev lze snadno vysvětlit matematicky. Pokud nakreslíme graf, který ukazuje funkci odpovídající složenému zvuku dvou strun, je vidět, že maxima a minima nejsou konstantní, jako když zní jeden tón, ale mění se v čase: když je fázový rozdíl obou vln přibližně 180° maxima jedné vlny ruší minima druhé (vlny jsou v protifázi), zatímco když je fázový rozdíl přibližně 0° (vlny jsou ve stejné fázi), maxima i minima obou vln se vzájemně sčítají, což se projevuje vyšší hlasitostí zvuku.\n\nLze dokázat (viz goniometrická rovnice), že následující hodnoty maxim a minim vytvářejí vlnu, jejíž frekvence se rovná rozdílu mezi frekvencemi obou výchozích vln. Například pro nejjednodušší příklad dvou sinusových vln s jednotkovou amplitudou:\n\nPokud jsou obě počáteční frekvence vzájemně blízko (pokud se liší o několik hertzů), frekvence kosinu na pravé straně uvedeného výrazu (\"f\"−\"f\")/2, je příliš nízká, aby výsledný zvuk byl slyšet jako tón. Místo toho je slyšet periodická změna prvního členu výrazu (lze říct, že násobení kosinem vytváří \"obálku\" druhé rychlejší vlny), jejíž frekvence je (\"f\" + \"f\")/2 tj. aritmetickému průměru obou frekvencí. Protože lidské ucho není schopné vnímat otočení fáze, ale pouze amplitudu (intenzitu) zvuku, je slyšitelná pouze absolutní hodnota obálky. Proto se zdá, že frekvence obálky je dvojnásobkem frekvence kosinu, což znamená, že frekvence slyšitelných rázů je:\n\njak je vidět na obrázku vpravo.\nFyzikální interpretace je taková, že když formula_3 se rovná jedné, obě vlny jsou ve fázi a interferují konstruktivně; když se rovná nule, vlny jsou v protifázi a interferují destruktivně. Zázněje se objevují také u složitějších zvuků a u zvuků s různou hlasitostí, ale matematický výpočet už není tak jednoduchý.\n\nZázněje lze také slyšet mezi tóny, jejichž kmitočet se blíží harmonickému intervalu, protože některá harmonická frekvence prvního tónu interferuje s harmonickou druhého tónu. Například v případě čisté kvinty, třetí harmonická (tj. druhý alikvotní tón) základního tónu interferuje s druhou harmonickou (první alikvotní tón) druhého tónu. V temperovaném ladění se kvůli rozdílům mezi temperovanými a čistými intervaly (viz Harmonická řada (hudba)) mohou zázněje objevit nejen při mírném rozladění, ale i u některých správně naladěných intervalů.\n\nHudebníci často používají interferenční zázněje pro objektivní kontrolu naladění unison, čistých kvint a dalších jednoduchých harmonických intervalů. Klavírní a varhanní ladičky dokonce používají metodu počítání záznějů pro přesné naladění určitého intervalu.\n\nHudební skladatel Alvin Lucier napsal mnoho skladeb, ve kterých zázněje hrají důležitou roli. Italský skladatel Giacinto Scelsi, jehož zralý styl je založen na mikrotóvých oscilacích unison, využívá intenzivně efekty interferenčních záznějů, především ve svých pozdních dílech jako jsou houslová sóla \"Xnoybis\" (1964) a \"L'âme ailée / L'âme ouverte\" (1973) (všimněte si, že Scelsi používá pro každou strunu nástroje zvláštní part, takže houslová sóla jsou psána jako kvartety, přičemž různé struny houslí mohou současně hrát stejný tón s mikrotonálními posuny, takže vznikají interferenční vzorky). Skladatel Phill Niblock založil svoji hudbu zcela na záznějích způsobených mikrotonálními rozdíly.\n\nČlověk vnímá binaurální zázněje, pokud jedním uchem slyší poněkud jiný tón než druhým. V tomto případě tóny neinterferují fyzicky, ale jsou sčítány v mozku v prodloužené míše. Tento jev souvisí se schopností mozku lokalizovat zvuky ve trojrozměrném prostoru.\n\nInterference zvuků (vyšší rozdíl frekvencí): levý kanál tón A3 (220 Hz), pravý kanál tón G#3 (207.65 Hz) se zázněji 12.35 Hz\nInterference zvuků (nižší rozdíl frekvencí) tóny 220 a 222 Hz se zázněji 2.0 Hz\n\n\n"}
{"id": "940428", "url": "https://cs.wikipedia.org/wiki?curid=940428", "title": "Krasobruslení na Zimních olympijských hrách 1964", "text": "Krasobruslení na Zimních olympijských hrách 1964\n"}
{"id": "940430", "url": "https://cs.wikipedia.org/wiki?curid=940430", "title": "Paweł Wszołek", "text": "Paweł Wszołek\n\nPaweł Wszołek (* 30. dubna 1992, Tczew, Polsko) je polský fotbalový útočník/krajní záložník a reprezentant, v současné době hráč klubu Hellas Verona, od srpna 2016 na hostování v Queens Park Rangers.\n\nV A-týmu Polonie Warszawa působil od roku 2010, v Ekstraklase debutoval 13. listopadu 2010 v utkání s Ruchem Chorzów (výhra 3:1).\n\nNa začátku července 2013 podepsal smlouvu s italským prvoligovým týmem Sampdoria Janov. V září 2015 odešel na hostování s opcí na přestup do jiného italského prvoligového klubu Hellas Verona. V červenci 2016 se stal hráčem Verony, již v srpnu téhož roku odešel na hostování do druholigového anglického klubu Queens Park Rangers.\n\nPaweł Wszołek hrál za polské mládežnické reprezentační výběry U17, U18 a U19.\n\nV A-mužstvu Polska debutoval 12. října 2012 pod trenérem Waldemarem Fornalikem v přátelském utkání s Jihoafrickou republikou (výhra Polska 1:0, Wszołek odehrál první poločas).\n\n"}
{"id": "940431", "url": "https://cs.wikipedia.org/wiki?curid=940431", "title": "Krasobruslení na Zimních olympijských hrách 1960", "text": "Krasobruslení na Zimních olympijských hrách 1960\n\nKrasobruslení na Zimních olympijských hrách 1960 probíhalo v hale Blyth Arena ve Squaw Valley.\n"}
{"id": "940432", "url": "https://cs.wikipedia.org/wiki?curid=940432", "title": "Krasobruslení na Zimních olympijských hrách 1956", "text": "Krasobruslení na Zimních olympijských hrách 1956\n"}
{"id": "940433", "url": "https://cs.wikipedia.org/wiki?curid=940433", "title": "Islandské falologické muzeum", "text": "Islandské falologické muzeum\n\nIslandské falologické muzeum (\"Hið Íslenzka Reðasafn\") je největší kolekce penisů na světě. Vystavuje 280 reprodukčních orgánů, které náležely příslušníkům 93 živočišných druhů. Sídlí v Reykjavíku na adrese Laugavegur 116. Ročně projde muzeem okolo 11 000 návštěvníků, z nichž většinu tvoří ženy.\n\nPenzionovaný učitel dějepisu Sigurður Hjartarson založil svou sbírku v roce 1974, když dostal bič upletený z býčího pohlavního orgánu. V roce 1997 otevřel v Reykjavíku veřejné muzeum (mezi léty 2004 až 2012 ho musel kvůli vysokým nájmům v centru města přestěhovat do vesnice Húsavík). Jeho cílem je shromáždit penisy všech savců žijících na Islandu. Exponáty získává převážně od řezníků a velrybářů, konzervuje je sušením či nakládáním do formaldehydu. Největším vystaveným exemplářem je falus plejtváka obrovského, dlouhý 170 cm a vážící 70 kg, naopak nejmenším je pyjová kost křečka měřící dva milimetry. Od roku 2011 je majetkem muzea také lidský penis, který muzeu odkázal věrný fanoušek.\n\nMuzeum vystavuje také umělecké předměty, jako jsou stínidla na lampy zhotovená z býčích šourků, jelení pyje proměněné ve vycházkové hole nebo dřevěné penisy, které vyřezává sám majitel. Atrakcí je stříbrné sousoší Thorgerdur Sigurdardottirové znázorňující 15 mužských ozdob, vytvořené na počest islandských házenkářů, kteří získali stříbrné medaile na pekingské olympiádě (hráči však popřeli, že by stáli modelem). Muzeum vystavuje také pohlavní úd elfa, žádnému z návštěvníků se jej však dosud nepodařilo spatřit, protože elfové jsou jak známo neviditelní.\n\nSociolog Sigurjón Baldur Hafsteinsson označuje muzeum za symbol změn, které v tradiční islandské společnosti způsobil neoliberalismus: lidé se tolik nestydí a snaží se vydělávat, na čem se dá.\n\nO muzeu byl v roce 2012 natočen dokumentární film \"The Final Member\".\n\nHjartarson říká: \"„Je to jako každé jiné sběratelství. Nemůžete toho nechat, pořád sháníte nové a lepší kousky.“\"\n\n"}
{"id": "940434", "url": "https://cs.wikipedia.org/wiki?curid=940434", "title": "Krasobruslení na Zimních olympijských hrách 1952", "text": "Krasobruslení na Zimních olympijských hrách 1952\n"}
{"id": "940435", "url": "https://cs.wikipedia.org/wiki?curid=940435", "title": "Enlightenment (správce oken)", "text": "Enlightenment (správce oken)\n\nEnlightement je správce oken pro X Window System naprogramovaný v jazyce C a uvolněný pod BSD licencí, jedná se tedy o svobodný software. Může být používan samostatně, nebo jako součást desktopového prostředí jako je GNOME nebo KDE. Je určený pro UN*Xové systémy, například Linux, Solaris nebo BSD.\n\nPrvní verzi uvolnil její autor Carsten Haitzler v roce 1997. Přelomová verze 0.17 vyšla v prosinci 2012.\n\n"}
{"id": "940436", "url": "https://cs.wikipedia.org/wiki?curid=940436", "title": "Krasobruslení na Zimních olympijských hrách 1948", "text": "Krasobruslení na Zimních olympijských hrách 1948\n"}
{"id": "940437", "url": "https://cs.wikipedia.org/wiki?curid=940437", "title": "Enlightenment", "text": "Enlightenment\n\nEnlightenment může být:\n"}
{"id": "940438", "url": "https://cs.wikipedia.org/wiki?curid=940438", "title": "Premijer liga", "text": "Premijer liga\n\nPremijer liga Bosne i Hercegovine je fotbalová soutěž pořádaná na území Bosny a Hercegoviny. Pořádá ji Bosenská fotbalová federace. Liga byla oficiálně založena v roce 2000 sloučením dvou regionálních líg (\"Prva liga Federacije Bosne i Hercegovine\", hrána převážně Bosňáky a \"Prva liga Herzeg-Bosnia\", hrána převážně Chorvaty). O dva roky později byla do Premijer ligy sloučena i poslední z regionálních lig a to \"Prva liga Republike Srpske\", která byla hrána převážně Srby.\n\n"}
{"id": "940440", "url": "https://cs.wikipedia.org/wiki?curid=940440", "title": "Living with You", "text": "Living with You\n\n„Living with You“ je píseň velšského hudebníka a hudebního skladatele Johna Calea, která původně vyšla na jeho albu \"Shifty Adventures in Nookie Wood\" v říjnu 2012. Ještě dříve, koncem srpna 2012, vyšla její odlišná verze (nazvaná „Organic Mix“) jako B-strana singlu „Face to the Sky“. Tato verze je více očesaná než ta vydaná na albu.\n\nDne 25. února 2013 základní verze písně „Living with You“ vyšla na singlu doplněná ještě o organický mix dostupný původně jako B-strana singlu „Face to the Sky“ a to vše doplněné o remix písně od Laurel Halo. Remix je dlouhý necelých sedm minut a je spíše klidnější než originál.\n\nV původní verzi písně vydané na albu \"Shifty Adventures in Nookie Wood\" hrají vedle Calea (zpěv, klávesy, elektrická viola, elektrická kytara, perkuse) ještě Dustin Boyer (akustická kytara) a Michael Jerome Moore (bicí, cajón).\n\nAutorem všech skladeb je John Cale.\n"}
{"id": "940441", "url": "https://cs.wikipedia.org/wiki?curid=940441", "title": "Krasobruslení na Zimních olympijských hrách 1936", "text": "Krasobruslení na Zimních olympijských hrách 1936\n"}
{"id": "940442", "url": "https://cs.wikipedia.org/wiki?curid=940442", "title": "Krasobruslení na Zimních olympijských hrách 1932", "text": "Krasobruslení na Zimních olympijských hrách 1932\n"}
{"id": "940443", "url": "https://cs.wikipedia.org/wiki?curid=940443", "title": "Typ 70", "text": "Typ 70\n\nTyp 70 je čínský raketomet. Montuje se na návěs nebo pásové bojové vozidlo pěchoty YM531. Stejně jako ostatní čínské raketomety používá i typ 70 rakety ráže 130 mm. V čínsko vietnamské válce v roce 1979 byl používán oběma stranami.\n\n\"Zbraně 20. století: 600 nejznámějších zbraní světa\". Praha : Ottovo nakladatelství, 1997. ISBN 80-7181-200-5.\n"}
{"id": "940444", "url": "https://cs.wikipedia.org/wiki?curid=940444", "title": "Ariel Borysiuk", "text": "Ariel Borysiuk\n\nAriel Borysiuk (* 29. července 1991, Biała Podlaska, Polsko) je polský fotbalový záložník a reprezentant, který v současné době hraje v klubu Lechia Gdańsk.\n\nV A-týmu Legie Warszawa působil od roku 2007, kdy debutoval 4. prosince v pohárovém utkání s ŁKS Łódź (výhra 2:0).\n\nV lednu 2012 podepsal smlouvu s německým týmem 1. FC Kaiserslautern.\n\nBorysiuk hrál za polské mládežnické reprezentační výběry U19 a U21.\n\nV A-týmu Polska debutoval 17. listopadu 2010 pod trenérem Franciszkem Smudou v přátelském utkání s Pobřeží slonoviny (výhra Polska 3:1, Borysiuk nastoupil před koncem zápasu).\n\n"}
{"id": "940445", "url": "https://cs.wikipedia.org/wiki?curid=940445", "title": "All My Friends", "text": "All My Friends\n\n„All My Friends“ je druhý singl z alba \"Sound of Silver\" americké hudební skupiny LCD Soundsystem. Vydán byl 28. května 2007 a v britském žebříčku se umístil na 41. příčce. Autory písně jsou James Murphy, Pat Mahoney a Tyler Pope. Singl vyšel v několika odlišných verzích s různými skladbami. Na některých z nich je její coververze od skupiny Franz Ferdinand, jinde od Johna Calea nebo také odlišné mixy. V Caleově verzi hráli vedle Calea (zpěv, kytara, viola, klávesy, sampler) také David Levita (kytara), Michael Jerome Moore (bicí, perkuse) a také samotný James Murphy (baskytara). Server Pitchfork Media zařadil tuto píseň na první místo v žebříčku sta nejlepších písní roku 2007. V roce 2015 svou verzi písně představila při koncertu skupina Hot Chip.\n\n\n\n\n\n"}
{"id": "940446", "url": "https://cs.wikipedia.org/wiki?curid=940446", "title": "První dáma country music", "text": "První dáma country music\n\nPrvní dáma country music, anglicky \"Coal Miner's Daughter\", je americké životopisné hudební filmové drama z roku 1980 režiséra Michaela Apteda, které vypráví část životního příběhu americké country zpěvačky Lorety Lynnnové. Film byl natočen podle autobiografické knihy \"Havířova dcera\". Hlavní představitelka Loretty Lynnové Sissy Spaceková za svoji rolu obdržela cenu Americké akademie filmového umění a věd Oscar.\n\nSnímek také nepřímo vypráví o tragické smrti Lorettiny přítelkyně a kamarádky americké zpěvačky Patsy Cline, která tragicky zahynula při leteckém neštěstí.\n\nSami sebe zde hrají Ernest Tubb, Roy Acuff a Minnie Pearl.\n\nFilm byl v roce 2019 zařazen do Národního filmového registru Knihovny Kongresu (National Film Registry, Library of Congress). \n\n\n"}
{"id": "940447", "url": "https://cs.wikipedia.org/wiki?curid=940447", "title": "Úzká mezera", "text": "Úzká mezera\n\nÚzká mezera je prázdný (bílý) typografický znak o šířce jedné pětiny (někdy i jedné šestiny) základní typografické jednotky. V souladu se svým názvem je tedy užší než běžná mezera i než široká mezera.\n\nÚzká mezera se používá v situacích, kdy jsou okolní prvky těsně vázány:\nV mnoha z těchto případů je ale vhodnější nezlomitelná verze této mezery, respektive její funkce nezalomení řádku v místě mezery.\n\n\nV sázecím systému (La)TeX se úzká mezera zapisuje jako \\thinspace, v matematickém módu jako \\.\n\nV editoru Microsoft Word lze úzkou mezeru do textu vložit pomocí\nV jiných textových procesorech obdobně.\n"}
{"id": "940449", "url": "https://cs.wikipedia.org/wiki?curid=940449", "title": "Władysław Sosna", "text": "Władysław Sosna\n\nWładysław Sosna (nar. 1933) je polský pedagog, turistický průvodce a popularizátor dějin Těšínska.\n\n"}
{"id": "940450", "url": "https://cs.wikipedia.org/wiki?curid=940450", "title": "Ušatec", "text": "Ušatec\n\nUšatec (\"Enterolobium\") je rod tropických stromů z čeledi bobovité (\"Fabaceae\"). Jsou to často mohutné stromy s dvakrát zpeřenými listy a kulovitými květenstvími, nápadné zejména spirálovitě stočenými dřevnatými lusky. Vyskytují se v počtu asi 10 druhů v tropické Americe. Ušatec \"Enterolobium cyclocarpum\" je mohutný strom se širokou deštníkovitou korunou, pěstovaný jako stínící dřevina i v jiných oblastech tropů. Druh \"Enterolobium schomburgkii\" náleží mezi nejvyšší stromy jihoamerického pralesa.\n\nUšatce jsou stromy, často mohutné, s dvakrát sudozpeřenými listy. Druh \"Enterolobium schomburgkii\", rostoucí v nížinných deštných lesích, dorůstá výšky až 50 metrů. Listy jsou složeny z mnoha párů drobných lístků. Na řapíku je přítomna nektáriová žlázka. Květenství jsou úžlabní kulovité hlávky, buď jednotlivé nebo uspořádané v hroznech. Kalich je zvonkovitý, s 5 krátkými zuby. Koruna je nálevkovitá, s 5 laloky. Tyčinek je mnoho a jsou na bázi srostlé v trubičku. Semeník je přisedlý, s nitkovitou čnělkou, a obsahuje mnoho vajíček. Plod je nepukavý, tvrdý, ledvinovitě prohnutý nebo až do kruhu charakteristicky stočený.\n\nZástupci rodu ušatec jsou listy, žlázkami na řapících, květenstvími i stavbou květů podobné rodu albízie (\"Albizia\"). Odlišují se zejména nápadně tvarovanými plody.\n\nRod \"Enterolobium\" zahrnuje 10 druhů. Je rozšířen výhradně v tropické Americe od jižního Mexika a Antilských ostrovů po Argentinu. Druh \"Enterolobium cyclocarpum\" je dnes pěstován v tropech celého světa.\n\nV taxonomii čeledi bobovité je rod \"Enterolobium\" řazen do podčeledi \"Caesalpinioideae\" a do tribu \"Ingeae\". Dříve byl součástí podčeledi \"Mimosoideae\" (resp. samostatné čeledi \"Mimosaceae\"), která byla v roce 2017 vřazena do podčeledi \"Caesalpinioideae\".\nMezi blízce příbuzné rody náleží dle výsledků molekulárních studií např. \"Albizia\", \"Inga\" a \"Samanea\".\n\nUšatec \"Enterolobium cyclocarpum\" se hojně pěstuje zejména v tropické Americe jako stínící strom podél cest, na farmách a podobně. Dřevo je odolné proti vodě a slouží k výrobě kánoí a také v truhlářství. Semena obsahují asi 36 % bílkovin a slouží jako krmivo pro dobytek. Třísloviny z kůry jsou používány v koželužství. Tento druh má využití i v místní medicíně.\n\n"}
{"id": "940452", "url": "https://cs.wikipedia.org/wiki?curid=940452", "title": "EE-3 Jararaca", "text": "EE-3 Jararaca\n\nENGESA EE-3 Jararaca je brazilské kolové průzkumné vozidlo. Mezi výrobky firmy ENGESA patří EE-3 Jararaca k těm nejhorším. Všech vytvořených 63 kusů používají armády Uruguaye (16 kusů), Kypru (15 kusů), Gabonu (12 kusů), Guineje (10 kusů) a Ekvádoru (10 kusů). Brazílie používá jen dva prototypy.\n\n"}
{"id": "940453", "url": "https://cs.wikipedia.org/wiki?curid=940453", "title": "První hodnotící zpráva IPCC", "text": "První hodnotící zpráva IPCC\n\nPrvní hodnotící zpráva IPCC (The First Assessment Report) je dokument Mezivládního panelu pro změny klimatu, který byl dokončen v roce 1990. \n\nZpráva posloužila jako podklad pro vznik Rámcové úmluvy OSN o změně klimatu. Skládá se ze 3 hlavních částí odpovídajících třem odborným pracovním skupinám: \n\n"}
{"id": "940455", "url": "https://cs.wikipedia.org/wiki?curid=940455", "title": "All Summer Long (píseň, John Cale)", "text": "All Summer Long (píseň, John Cale)\n\n„All Summer Long“ je píseň velšského hudebníka a hudebního skladatele Johna Calea. Poprvé vyšla jako digitální singl v srpnu 2013, přičemž na jeho B-straně byla píseň „Sandman (Flying Dutchman)“ z Caleova alba \"Shifty Adventures in Nookie Wood\" z předchozího roku. Samotná píseň „All Summer Long“ vyšla pouze na tomto singlu, nikoliv však na jakémkoliv studiovém albu. Nahrána byla během nahrávání \"Shifty Adventures in Nookie Wood\", ale podle Calea se na toto temné album nehodila kvůli své optimistické letní náladě a proto ji vydal právě až v létě 2013.\n\nPíseň vznikla v době, kdy byl Cale ve svém newyorském bytě a vzpomínal na letní počasí v Kalifornii.\n\nKromě Calea (zpěv, klávesy, syntezátory, baskytara, akustické kytary, tamburína, programování, aranžmá, produkce) v původní nahrávce hráli také Dustin Boyer (elektrická kytara, programování) a Deantoni Parks (bicí). Doprovodné vokály a horny obstarávalo trio Verde. Nahrávku pořídil Boyer a mixoval ji Adam Moseley, přičemž jak nahrávání, tak i následný mixing, probíhalo v Caleově vlastním s tudiu ARM v Los Angeles. Výkonnou producentkou singlu je Caleova manažerka Nita Scott.\n\nAutorem všech skladeb je John Cale.\n"}
{"id": "940456", "url": "https://cs.wikipedia.org/wiki?curid=940456", "title": "Janusz Jojko", "text": "Janusz Jojko\n\nJanusz Andrzej Jojko (* 20. dubna 1960, Chorzów, Polsko) je bývalý polský fotbalový brankář a reprezentant.\n\nJojko zahájil fotbalovou kariéru v Chorzowiance Chorzów, poté hrál v Ruchu Chorzów (v jehož dresu debutoval v roce 1980 v Ekstraklase), GKS Katowice, KSZO Ostrowiec Świętokrzyski, Stasiaku Opoczno a Polvatu Szwarszowice.\n\nNechvalně známý je jeho bizarní vlastní gól v barážovém utkání s Lechií Gdańsk (prohra 1:2) v sezóně 1986/87, kterým dopomohl k sestupu týmu do druhé ligy (poprvé v historii klubu). Brankář chtěl rozehrát míč rukou, ale udělal to tak špatně, že si jej hodil do vlastní brány. Od té doby už v Ruchu příležitost mezi tyčemi nedostal.\n\nV roce 1988 přestoupil do GKS Katowice, kde vyhrál dvakrát polský fotbalový pohár (v sezónách 1990/91 a 1992/93).\n\nV A-týmu Polska odehrál pouhé dva zápasy. Debutoval 18. března 1987 v přátelském utkání s Finskem (výhra Polska 3:1, Jojko nastoupil do hry v průběhu druhého poločasu). Ke druhému a poslednímu zápasu v dresu polského národního týmu nastoupil o více než 7 let později, 17. května 1994 proti Rakousku, kde odchytal první poločas (Polsko prohrálo doma 3:4, Jojko inkasoval dvakrát).\n\nPo skončení aktivní hráčské kariéry pracoval na různých pozicích v klubu KSZO Ostrowiec Świętokrzyski. Byl trenérem brankářů, asistentem trenéra i hlavním trenérem. Také prezidentem klubu.\n\n"}
{"id": "940472", "url": "https://cs.wikipedia.org/wiki?curid=940472", "title": "Den obnovy samostatného českého státu", "text": "Den obnovy samostatného českého státu\n\nDen obnovy samostatného českého státu (: \"Deň vzniku Slovenskej republiky\"; česky: Den vzniku Slovenské republiky) je státním svátkem České republiky a Slovenské republiky připadající na 1. ledna tedy Nový rok. V Česku byl vyhlášený na základě novely zákona č. 245/2000 Sb přijaté v 29. června 2000. Na Slovensku byl vyhlášen již v roce 1993 jako \"Deň vzniku Slovenskej republiky\". Jde o řádový den České republiky tedy o den, v kterém se mohou udělovat Státní vyznamenání.\n\nDo konce roku 1992 existovala Česká a Slovenská Federativní Republika (ČSFR). Obě republiky měly svou vlastní zákonodárnou národní radu a národní vládu. Centrálními federálními orgány byl prezident, Federální shromáždění a federální vláda. Toto uspořádání platilo do 31. prosince 1992, kdy právně i fakticky zaniká Československo. Společný stát Čechů a Slováků existoval 74 let, dva měsíce a tři dny. V pátek 1. ledna 1993 vznikly ve střední Evropě dva nové samostatné státy – Česká republika a Slovenská republika.\n\nDohodli se o tom představitelé politických stran, vyšlých vítězně z parlamentních voleb v roce 1992, české ODS a slovenské HZDS, když nenašli oboustranně přijatelnou formu soužití obou zemí v jednom státě. Této skutečnosti předcházel maraton česko-slovenských jednání, nejprve o kompetencích, poté o státoprávním uspořádání a nakonec o rozdělení státu, k čemuž došlo přes to, že současné politické a ekonomické faktory nahrávaly naopak integraci, spojování do většího celku. V poslední čtvrtině roku 1992 byly projednány základní dokumenty o budoucí spolupráci samostatných republik: vytvoření celní unie mezi ČR a SR, smlouva o vzájemném zaměstnávání občanů a o sociálním zabezpečení, smlouva o dobrém sousedství, přátelských vztazích a spolupráci, zákon o dělení majetku federace a jeho převodu na republiky, dohoda o podpoře a vzájemné ochraně investic a řada dalších. 25. listopadu 1992 na 5. společné schůzi Federálního shromáždění ČSFR byl přijat ústavní zákon o zániku ČSFR.\n\nBývalá Česká národní rada se přeměnila v Poslaneckou sněmovnu Parlamentu ČR. 19. ledna byla Česká republika přijata za člena OSN, 26. ledna byl Václav Havel zvolen prezidentem České republiky, 30. ledna bylo oficiálně oznámeno, že bude provedena měnová odluka měn obou států a 8. února začala na území České republiky platit vlastní měna, která vznikla okolkováním federálních platidel.\n\nRozpadem Československa nedošlo k destabilizaci poměrů ve střední Evropě. Jen se nefungující federace změnila ústavní cestou ve dva samostatné státy, jejichž vztahy jsou korektní a přátelské. \n\n\n"}
{"id": "940473", "url": "https://cs.wikipedia.org/wiki?curid=940473", "title": "Den slovanských věrozvěstů Cyrila a Metoděje", "text": "Den slovanských věrozvěstů Cyrila a Metoděje\n\nDen slovanských věrozvěstů Cyrila a Metoděje je státní svátek České republiky, který se slaví každoročně 5. července. Je daný § 1 zákona číslo 245/2000 Sb. Slaví se jako připomenutí symbolického výročí příchodu slovanských věrozvěstů Cyrila a Metoděje na Velkou Moravu v roce 863.\n\nČesko i Slovensko slaví svátek Cyrila a Metoděje 5. července, stejně tak římští katolíci v některých zemích. Poprvé byly na tento den na žádost olomouckého arcibiskupa Bedřicha z Fürstenberka stanoveny papežem Piem IX. oslavy tisíciletého výročí příchodu bratří v roce 863. Toto datum, ačkoliv nemá zřejmou souvislost s životem Cyrila a Metoděje ani s cyrilometodějstvím obecně, se od té doby začalo používat v Čechách, na Moravě, v Chorvatsku a nakonec i na Slovensku. Mezi důvody pro přesun byla nevhodná roční i liturgická doba dřívějšího data 9. března a také vzrůstající kult Jana Husa, jehož svátek připadá na 6. července. Okružním listem „Grande munus“ ze 30. září 1880 vyzdvihl papež Lev XIII. zásluhy obou bratří a rozšířil jejich svátek na celou římskokatolickou církev.\n\nSlovanské pravoslavné církve mají vlastní den oslavy svatých Cyrila a Metoděje, kterým je 11. květen podle pravoslavného kalendáře (24. květen dle občanského kalendáře), kdy podle tradice Cyril a Metoděj ze Soluně na Velkou Moravu přišli. Historicky doloženo je pouze to, že se tak stalo na jaře roku 863. V Bulharsku a Severní Makedonii je 24. květen slaven jako Den sv. Cyrila a Metoděje, Den slovanské kultury a vzdělávání a je též svátkem a dnem pracovního klidu. Všeobecný římský kalendář platící od roku 1970 klade zase památku na den 14. února, což je datum úmrtí sv. Cyrila.\n\n"}
{"id": "940475", "url": "https://cs.wikipedia.org/wiki?curid=940475", "title": "Ověřovací knihy", "text": "Ověřovací knihy\n\nOvěřovací knihy (neboli \"Knihy o prohlášeních o pravosti podpisu\") jsou knihy, které slouží k ověřovaní pravosti podpisu advokáty. Od 1. ledna 2005 mohou advokáti dle § 25a zákona č. 85/1996 Sb., zákona o advokacii, ve znění pozdějších předpisů, ověřovat podpisy. Toto ověření má stejnou váhu jako podpis ověřený notářem nebo obecním úřadem vedoucím matriku. \n\nKnihy o prohlášeních o pravosti podpisu (dále jenom knihy) může získat advokát po podání řádné žádosti a doložení svého ověřeného podpisu České advokátní komoře. Knihy vydává vydává odbor matriky a pobočka ČAK v Brně a v Praze.\n\nAdvokát může nahradit úřední ověření podpisu se stejnými účinky v případě, že: \n"}
{"id": "940476", "url": "https://cs.wikipedia.org/wiki?curid=940476", "title": "Den upálení mistra Jana Husa", "text": "Den upálení mistra Jana Husa\n\nDen upálení mistra Jana Husa je státní svátek České republiky, který se slaví každoročně 6. července. Je daný § 1 zákona číslo 245/2000 Sb. Slaví se jako připomenutí upálení kněze a reformátora Mistra Jana Husa během kostnického koncilu v roce 1415.\n\nMistr Jan Hus byl římskokatolický kněz, český středověký náboženský myslitel, vysokoškolský pedagog, reformátor a kazatel. Hus byl, po Johnu Wycliffovi, jehož myšlenkami a argumentací byl inspirován, jedním z prvních reformátorů církve, který téměř o jedno století předběhl své následníky – reformátory Luthera, Kalvína a Zwingliho.\n\nOd roku 1398 vyučoval na pražské univerzitě a v letech 1409–1410 byl jejím rektorem. Ve svých náboženských pracích kritizoval mravní úpadek, v němž se ocitla katolická církev. Katolická církev ho označila za kacíře, jeho učení za herezi a exkomunikovala jej (1411). Římský král Zikmund Lucemburský mu zaručil bezpečný příchod na kostnický koncil, kde byl odsouzen jako kacíř, a následně byl vydán světské moci k upálení na hranici, když odmítl odvolat své učení.\n\nK jeho odkazu se hlásili husité a později i další církve a společnosti vzešlé z české i protestantské reformace. Husité zahrnovali většinu české populace v Českém království, vytvořili tak velkou vojenskou sílu a během tzv. Husitských válek porazili několik křížových výprav. O století později, více jak 90 % obyvatel českých zemí bylo nekatolické a někteří stále následovali učení Jana Husa a jeho nástupců.\n\nDatum jeho upálení se stalo v roce 1925 památným dnem, v roce 2000 pak českým státním svátkem. Jako svého svatého mučedníka jej (spolu se sv. mučedníkem Jeronýmem Pražským) uctívá česká starokatolická církev \na pravoslavná církev (dle vyhlášení metropolity Kryštofa, arcibiskupa pražského). Pro Církev československou husitskou je výročí jeho smrti fakticky největším svátkem.\nJan Hus bývá hodnocen jako předchůdce protestantské reformace. V 19. století začal být díky národnímu obrození vnímán jako jedna z velkých postav českých dějin. Organizovány byly poutě na místa spojená s Husem i husitstvím (včetně dvou velkých poutí do Kostnice v letech 1868 a 1883), hojně byly též budovány pomníky Mistra Jana.Tradice Jana Husa byla podporována i po vzniku Československa v roce 1918. Především ve spojení s husitstvím byla posléze vyzdvihována také komunistickým režimem. Nicméně jako státní svátek bylo výročí upálení Jana Husa vyhlášeno až v roce 1990.\n\n\n"}
{"id": "940479", "url": "https://cs.wikipedia.org/wiki?curid=940479", "title": "Den boje za svobodu a demokracii a Mezinárodní den studentstva", "text": "Den boje za svobodu a demokracii a Mezinárodní den studentstva\n\nDen boje za svobodu a demokracii a Mezinárodní den studentstva (: \"Deň boja za slobodu a demokraciu\") je státní svátek České republiky a státní svátek Slovenské republiky, který se slaví každoročně 17. listopadu. V České republice je daný dle § 1 zákona číslo 245/2000 Sb.\n\nSvátek se slaví jako připomenutí dvou událostí moderních českých dějin, spojených se studenty českých vysokých škol.\n\nV reakci na demonstrace 28. října a nepokoje, spojené s pohřbem studenta Jana Opletala, rozhodlo vedení Nacistického Německa o uzavření českých vysokých škol na tři roky. V noci z 16. na 17. listopadu provedly nacistické bezpečností složky razie v Praze, Brně a Příbrami s cílem dopadnout vedoucí studentských organizaci a internovat ostatní studenty. Devět představitelů studentských vůdců (Josef Adamec, Jan Černý, Marek Frauwirth, Jaroslav Klíma, Bedřich Koula, Josef Matoušek, František Skorkovský, Václav Šaffránek a Jan Weinert) bylo bez soudu popraveno v Ruzyňských kasárnách. Celkem 1200 zatčených studentů bylo poté převezeno do koncentračního tábora Sachsenhausen-Oranienburg, odkud jich byla většina propuštěna koncem roku 1942, zbytek pak v lednu 1943. Z těchto 1200 studentů nepřežilo útrapy koncentračních táborů 35.\n\nÚstřední svaz československého studentstva vyvíjel po roce 1939 v zahraničí za pomoci československé exilové vlády aktivní činnost, jejímž vyvrcholením byla právě londýnská schůze Mezinárodní studentské rady v roce 1941, která přijala takzvané \"Prohlášení spojeneckých studentů k 17. listopadu\", jež vyhlásilo tento den \"Mezinárodním dnem studentstva\".\n\nDruhá událost se odehrála 17. listopadu 1989, kdy připomínka 50. výročí nacistických represí přerostla v demonstraci proti komunistickému režimu. V pátek 17. listopadu se na Albertově sešli studenti pražských vysokých škol. V 15:40 se na Albertově nacházelo přibližně 500 až 600 lidí, ale jejich počet poměrně rychle narůstal nově příchozími. Manifestace začala v 16:00 zpěvem písně Gaudeamus igitur a projevem Martina Klímy z uskupení \"Nezávislých studentů\". Státní bezpečnost odhadovala počet účastníků až na 15 000 lidí, ale další zdroj hovoří o davu až 50 000 lidí. V 16:40 byla tato část manifestace ukončena a pořadatelé vyzvali k pochodu na Vyšehrad ke hrobu Karla Hynka Máchy. Část lidí chtěla ale směřovat na Václavské náměstí, kam měli původně demonstrující dojít, jak hlásal leták vytištěný k manifestaci. Mezi odhodlanými byl i poručík StB Ludvík Zifčák, který byl později pokládán za mrtvého studenta Martina Šmída. Na Vyšehrad postupně dorazil dav přibližně 10 000 lidí, kteří zcela zaplnili prostranství před kostelem. V 18:15 byla demonstrace oficiálně ukončena.\n\nPo skončení oficiální části demonstrace se dav neplánovaně vydal do centra města. Přibližně 5 000 lidí pokračovalo směrem na Karlovo náměstí. Přibližně v 19:12 přišel rozkaz, že se má dav na vhodném místě zablokovat. Policejní kordon zatarasil Most 1. máje, čímž zabránil davu odbočit směrem na Pražský hrad, demonstrující zahnuli na Národní třídu a pokračovali směrem na Václavské náměstí. V 19:25 byla kordonem přehrazena Národní třída v prostoru \"Perštýna\". Když bylo čelo demonstrace zastaveno, účastníci si sedli na zem před pořádkové jednotky. Dívky začaly spontánně zasunovat za štíty příslušníků pohotovostního pluku květiny. Jelikož se policejní velitelé obávali opakování předchozí situace z Vyšehradské ulice, kdy dav uzávěru obešel, došlo o čtvrt hodiny později k uzavření ulic \"Mikulandské\" a \"Voršilské\", a k zablokování ústupu Národní třídou zpět směrem k Národnímu divadlu. Přibližně 10 000 demonstrantů tak bylo uzavřeno mezi dva policejní kordony. Demonstrující pokračovali v pokojné a nenásilné demonstraci za provolávání hesel jako \"Máme holé ruce\". V této části demonstrace byl ještě demonstrantům umožňován jednotlivě volný odchod.\n\nPřibližně ve čtvrt na devět došlo ke změně situace, kdy již nebylo možné obklíčení opustit a policejní kordon postupující směrem od Národního divadla začal prostor zahušťovat. Pohotovostní pluk veřejné bezpečnosti a Odbor zvláštního určení (tzv. \"červené barety\") následně začaly demonstrující surově bít obušky. Třebaže byli účastníci demonstrace vyzývání k rozchodu, jediné únikové cesty vedly skrz tzv. \"uličky\", kde byli demonstranti brutálně biti. Do 21:20 byla tímto způsobem demonstrace násilně rozptýlena; někteří účastníci byli následně zatčeni a naloženi do připravených autobusů. I po rozehnání demonstrace docházelo ze strany pořádkových jednotek k napadání jednotlivců či skupinek přihlížejících. Nezávislá lékařská komise později uvedla, že 568 lidí bylo během zásahu zraněno.\n\nDne 2. března 2016 schválila Poslanecká sněmovna přejmenování státního svátku. Pokud by tento návrh úspěšně prošel legislativním procesem, nesl by svátek nově název „Mezinárodní den studentstva a den boje za svobodu a demokracii”, který má výrazněji odkazovat na události 17. listopadu 1939. Tento krok byl kritizován některými pravicovými opozičními poslanci a historiky. Poslanecký návrh zákona byl zamítnut Senátem a poslanci nedokázali jeho veto přehlasovat. V prosinci 2018 schválili poslanci změnu názvu svátku na \"Den boje za svobodu a demokracii a Mezinárodní den studentstva\". Novela zákona vstoupila v platnost 1. dubna 2019.\n\nTohoto svátku pravidelně využívají k demonstracím a sebepropagaci příslušníci krajní pravice, přičemž dochází i ke střetům, např. s anarchisty.\n\nPřestože je Den boje za svobodu a demokracii a Mezinárodní den studentstva státním svátkem, nevztahuje se na něj Zákon o prodejní době v maloobchodě a velkoobchodě, kdy musí obchody s rozlohou nad 200 metrů čtverečních prodejny zavřít nebo omezit otevírací dobu na určité státní svátky. Státní svátek 17. listopadu v tomto zákoně jmenován není, takže mohou mít obchody otevřeno podle standardní otevírací doby.\n\n\n"}
{"id": "940480", "url": "https://cs.wikipedia.org/wiki?curid=940480", "title": "James Stewart z Moray (1531)", "text": "James Stewart z Moray (1531)\n\nJames Stewart z Moray (1531 – 23. ledna 1570) z dynastie Stuartovců byl nemanželským synem krále Jakuba V. Skotského. Byl regentem Skotska za nezletilého synovce krále Jakuba VI. Skotského od roku 1567 až do své smrti roku 1570, kdy byl zavražděn.\n\nNarodil se kolem roku 1531 jako nejpozoruhodnější z mnoha nemanželských dětí krále Jakuba V. Skotského. Jeho matka Margaret Erskine byla královou oblíbenou milenkou. Byla dcerou lorda Johna Erskine a manželkou sira Roberta Douglas Lochleven.\n"}
{"id": "940481", "url": "https://cs.wikipedia.org/wiki?curid=940481", "title": "Yonex", "text": "Yonex\n\nYonex Co., Ltd. (japonsky ヨネックス株式会社) je japonská firma se sídlem v Tokiu vyrábějící sportovní vybavení zejména pro tenis, badminton a golf (badmintonové a tenisové rakety, golfové hole, sálová obuv, badmintonové míčky atd.).\n\nYonex se stal dominantní značkou v badmintonu. Sponzoruje All England Open Badminton Championships a je partnerem Mezinárodní federace badmintonu (Badminton World Federation), která organizuje Mistrovství světa. Více než 80% hráčů badmintonu používá rakety Yonex, natolik je preferovanou značkou mezi profesionály.\n"}
{"id": "940484", "url": "https://cs.wikipedia.org/wiki?curid=940484", "title": "Krasobruslení na Letních olympijských hrách 1920", "text": "Krasobruslení na Letních olympijských hrách 1920\n"}
{"id": "940485", "url": "https://cs.wikipedia.org/wiki?curid=940485", "title": "Brownea", "text": "Brownea\n\nBrovnea (\"Brownea\") je rod tropických stromů z čeledi bobovité, pocházející z tropické Ameriky. Mají zpeřené listy a květy v nápadných květenstvích červených nebo růžových květů, které jsou opylovány kolibříky. Plodem je lusk. Rod zahrnuje 24 druhů a je rozšířen v Latinské Americe. Některé druhy jsou v tropech pěstovány jako okrasné dřeviny a mají význam i v tradiční medicíně.\n\nBrovney jsou stálezelené beztrnné stromy dorůstající výšky 3 až 20 metrů. Listy jsou střídavé, sudozpeřené, se 2 až 20 páry střídavých až vstřícných lístků. Mladé větévky mají charakteristický průřez do kříže nebo jsou alespoň hranaté. Květenství jsou velké vrcholové nebo úžlabní hlávkovitě stažené hrozny, u některých druhů vyrůstající na starších větvích (kauliflorie). Květenství obsahují 7 až 300 květů a mohou mít průměr až 22 cm. Každý květ je podepřen 1 až 4 cm dlouhým petaloidním listenem (připomínajícím korunu) a 2 srostlými trubicovitými sepaloidními listenci připomínajícími kalich. V květech je přítomna češule, z níž vyrůstají 4. červené, růžové nebo bílé kališní lístky. Kalich je trubkovitě zvonkovitý, zbarvený podobně jako koruna, zakončený 4 laloky. Koruna je složena z 5 vejčitých až podlouhlých dlouze nehetnatých lístků. Tyčinek je 10 až 12, jsou volné nebo na bázi krátce srostlé, vyčnívají z květů a mohou být až 10 cm dlouhé. Semeník obsahuje 3 až 11 vajíček a na vrcholu nese 1,5 až 9 cm dlouhou čnělku zakončenou hlavatou bliznou. Lusky jsou zploštělé, stopkaté, kožovité až dřevnaté, na vrcholu se zakřivenou špicí, pukající 2 chlopněmi. Obsahují zpravidla 4 až 10 zploštělých semen.\n\nRod Brovnea zahrnuje 24 druhů a je rozšířen v tropické Americe v karibské oblasti a ve Střední a severní části Jižní Ameriky od Panamy po Brazílii a Peru. Většina druhů roste v podrostu tropického pralesa, pouze některé druhy dosahují výšky středního korunového patra.\n\nDruh \"Brownea santanderensis\" je endemit z kolumbijského distriktu Santander a je v Červeném seznamu ohrožených druhů IUCN veden jako ohrožený.\n\nNápadné červené či růžové květy převážné většiny druhů tohoto rodu jsou přizpůsobeny opylování kolibříky. Výjimkou je druh \"Brownea leucantha\", jehož smetanově zbarvené květy jsou pravděpodobně opylovány netopýry nebo můrami.\nDuté kmeny některých druhů jsou obývány mravenci.\n\nMladé listy brovnejí jsou po vyrašení červenavé až jasně růžové nebo purpurové a svěšené dolů a až později se napřimují a zezelenají.\n\n\nBrovnea je svými velkými červenými květenstvími přímo předurčena stát se okrasnou dřevinou. V tropech patří mezi nejčastěji pěstované druhy brovnea velkohlavá, \"Brownea ariza\" a \"B. coccinea\". \"Brownea ariza\" je v Kolumbii využívána proti edémům, Peruánci ji používají jako hemostatikum a na dyzentérii. Dřevo brovnejí není příliš kvalitní a ani není dostupné ve větším množství. Jádrové dřevo bývá tmavé.\n\n"}
{"id": "940487", "url": "https://cs.wikipedia.org/wiki?curid=940487", "title": "Krasobruslení na Letních olympijských hrách 1908", "text": "Krasobruslení na Letních olympijských hrách 1908\n"}
{"id": "940489", "url": "https://cs.wikipedia.org/wiki?curid=940489", "title": "Alberto Zaccheroni", "text": "Alberto Zaccheroni\n\nAlberto Zaccheroni (* 1. duben 1953) je italský fotbalový trenér. V současné době trénuje reprezentaci Japonska.\n\nAC Milan\n\nJaponsko\n"}
{"id": "940490", "url": "https://cs.wikipedia.org/wiki?curid=940490", "title": "1. bulharská fotbalová liga", "text": "1. bulharská fotbalová liga\n\n1. bulharská fotbalová liga (bulharsky Първа професионална футболна лига; Părva profesionalna futbolna liga) je nejvyšší fotbalová ligová soutěž pořádaná na území Bulharska. Pořádá ji Bulharská fotbalová federace. Liga byla oficiálně založena v roce 1924. Nižší soutěží je 2. bulharská fotbalová liga (Втора професионална футболна лига).\n\nV letech 1948–2016 nesla název A grupa („А“ професионална футболна група).\n\n"}
{"id": "940494", "url": "https://cs.wikipedia.org/wiki?curid=940494", "title": "Skeleton na Zimních olympijských hrách 1948", "text": "Skeleton na Zimních olympijských hrách 1948\n\nSkeleton na olympiádě ve Svatém Mořici se vrátil do programu olympijských her po 20 letech.\n"}
{"id": "940497", "url": "https://cs.wikipedia.org/wiki?curid=940497", "title": "Fatih Terim", "text": "Fatih Terim\n\nFatih Terim (* 4. září 1953) je turecký fotbalový trenér. Od prosince 2017 je hlavním trenérem klubu Galatasaray SK, který již dříve vedl v obdobích 1996–2000, 2002–2004 a 2011–2013. Kromě toho v minulosti trénoval například tureckou reprezentaci.\n\n\nGalatasaray Istanbul\n\nReprezentace Turecka\n"}
{"id": "940499", "url": "https://cs.wikipedia.org/wiki?curid=940499", "title": "Snowboarding na Zimních olympijských hrách 1998", "text": "Snowboarding na Zimních olympijských hrách 1998\n\nSnowboarding na Zimních olympijských hrách 1998 zahrnoval dvě disciplíny, které se obě jely v Jamanouči:\n"}
{"id": "940502", "url": "https://cs.wikipedia.org/wiki?curid=940502", "title": "Stiga", "text": "Stiga\n\nStiga je švédská firma vyrábějící zahradní techniku (travní sekačky, sekací traktory, křovinořezy, motorové pily, sněžné frézy, nůžky na živý plot atd.), sportovní vybavení (např. pro stolní tenis) a stolní hry (stolní hokej).\n\nFirma Stiga byla založena v roce 1934 tehdy 23letým Stigem Hjelmquistem, podle něhož je také pojmenována. Hjelmquist měl nadání pro podnikání, disponoval i dobrým vzděláním (v Påhlmanově obchodním institutu ve Stockholmu plus stáže v Německu).\n\nV roce 1944 začala Stiga s výrobou vybavení pro stolní tenis - stoly, rakety, míčky, sítě (ještě dříve pro badminton). S firmou začal spolupracovat mnohonásobný mistr Švédska ve stolním tenise Tage Flisberg, jenž se stal reklamní tváří společnosti. Brzy jej následovali další významní hráči tohoto sportu. Ovšem nejen ve stolním tenise propagovali známí sportovci jméno firmy. Roku 1958 uzavřel smlouvu s firmou švédský hokejista Sven Tumba Johansson, stolní hokej Stiga se pak vyráběl s jeho jménem jako Tumba Hockey.\nStolní hokej začala Stiga vyrábět v roce 1957 a záhy se stal populárním i mimo Švédsko. V roce 2005 vznikla Mezinárodní federace stolního hokeje (International Table Hockey Federation - ITHF), která organizuje mistrovství světa, mistrovství Evropy a další turnaje, na nichž se hraje s výrobky Stiga. Firma prodává stolní hokeje v provedení některých významných hokejových lig (např. Stanley Cup, O Extraliga...) a dodává k němu samostatně i náhradní díly (puky, branky, táhla, sady hráčů v provedení skutečných hokejových klubů nebo reprezentací).\n\nV roce 1983 se stala většinovým majitelem firma AB Aritmos a výrobní program pro stolní tenis byl prodán. V roce 1994 byla vytvořena skupina Monark Stiga, která byla zaregistrována na stockholmské burze. Většinový majitel, průmyslník Salvatore Grimaldi, se stal v roce 1996 prezidentem/generálním ředitelem. Roku 2000 proběhla fúze s dalšími značkami Alpina a Castelgarden (obě Itálie) a Mountfield (Spojené království) do jedné skupiny Global Garden Products (GGP).\n\n"}
{"id": "940503", "url": "https://cs.wikipedia.org/wiki?curid=940503", "title": "Giovani dos Santos", "text": "Giovani dos Santos\n\nGiovani dos Santos (* 11. květen 1989 Monterrey) je mexický fotbalový útočník, který působí v klubu LA Galaxy v Major League Soccer.\n\nJe to velmi rychlý a technicky skvěle vybavený fotbalista, Thierry Henry ho označil za jednoho z nejnadanějších hráčů současné mladé generace. Jeho otcem je Geraldo Francisco dos Santos zvaný Zizinho, brazilský fotbalista, který hrál za Club León. Matka je Mexičanka.\n\nV jedenácti letech nastoupil do mládežnické akademie La Masia věhlasného katalánského klubu FC Barcelona, ve dvanácti letech reprezentoval Mexiko na žákovském turnaji Danone Nations Cup v Paříži, kde byl vyhlášen nejlepším hráčem. V roce 2005 byl členem týmu, který vyhrál mistrovství světa ve fotbale hráčů do 17 let 2005, když nahrál na osm branek a získal Stříbrný míč pro druhého nejlepšího hráče šampionátu. Zúčastnil se také mistrovství světa ve fotbale hráčů do 20 let 2007, kde Mexičané skončili ve čtvrtfinále, a vstřelil tři góly. V roce 2007 také debutoval v seniorské reprezentaci.\n\nV prvním mužstvu Barcelony hrál od roku 2007 a nastoupil i v Lize mistrů, v roce 2008 přestoupil do Tottenhamu, kde skóroval v zápase Evropské ligy proti Šachtaru Doněck, příliš se ale neprosadil kvůli zdravotní problémům a nedisciplinovanosti. V roce 2012 se vrátil do Španělska — nejprve hrál za Mallorcu, ale nezabránil jejímu sestupu a přestoupil do Villarealu, za který vstřelil od začátku sezóny 2013/14 tři branky v šesti zápasech.\n\nV červenci 2015 odešel ze Španělska do USA, posílil klub LA Galaxy z Major League Soccer.\n\nS mexickým národním týmem vyhrál Zlatý pohár CONCACAF v letech 2009 a 2011. Také se zúčastnil mistrovství světa ve fotbale 2010, kde byl odborníky označen za jednoho z nejtalentovanějších hráčů na šampionátu. Byl také v mužstvu, které vybojovalo zlaté medaile na olympiádě v Londýně, k čemuž přispěl třemi brankami.\n\n"}
{"id": "940509", "url": "https://cs.wikipedia.org/wiki?curid=940509", "title": "Me'ir Jicchak Halevi", "text": "Me'ir Jicchak Halevi\n\nMe'ir Jicchak Halevi (hebrejsky: מאיר יצחק הלוי; v roce 1953, Jeruzalém) je izraelský politik a současný starosta města Ejlat.\n\nHalevi se narodil v Jeruzalému v roce 1953, je jemenského původu.\n\nJako starosta Ejlatu působí od roku 2003. Ve volbách v roce 2008 získal přibližně 50% hlasů.\n"}
{"id": "940516", "url": "https://cs.wikipedia.org/wiki?curid=940516", "title": "People Like Us", "text": "People Like Us\n\nPeople Like Us (\"lidé jako my\") je třetí singl americké zpěvačky a textařky Kelly Clarkson z jejího alba s největšími hity . Singl napsali Meghan Kabir, James Michael, Blair Daly a produkoval ho Greg Kurstin.\nSingl se umístil na vrcholu žebříku Hot Dance Club Songs a v top 40 v Kanadě, Novém Zélandu, Slovensku, Severní Koreji, Ukrajině a Belgii.\n\nVideo pro People Like Us režíroval Chris Marrs Piliero, bylo natočeno 9. dubna 2013 v laboratoři v Severní Pasadeně a premiéru si odbyl 28. května 2013 na kanálu Vevo.\n\nVideo bylo nominováno na MTV Video Music Award v kategorii Best Video with a Message (nejlepší video s poselstvím).\n\nClarkson odpremiérovala singl ve dvanácté řadě American Idol 11. dubna 2013.\n"}
{"id": "940523", "url": "https://cs.wikipedia.org/wiki?curid=940523", "title": "Club Olimpia", "text": "Club Olimpia\n\nClub Olimpia je paraguayský fotbalový klub sídlící ve městě Asunción. Byl založen 25. července 1902 a od roku 1964 hraje své domácí zápasy na Estadio Manuel Ferreira pro 22 000 diváků.\nJde o historicky nejúspěšnější celek z Paraguaye, tamní ligovou soutěž opanoval celkově ve 44 případech .\nKlub je známý též pod názvem Olimpia Asunción.\n\nPro Olimpii jsou rivaly týmy Cerro Porteño, Club Guaraní a Club Libertad.\n\nOlimpia vznikla roku 1902 a je nejstarším fotbalovým klubem v zemi. U jejího zrodu stála skupina mladých Paraguayců v čele s Williamem Paatsem z Nizozemska, který se měl velmi zasadit o popularizaci fotbalu v Paraguayi.\nOlimpia sehrála první zaznamenaný zápas v historii tamního fotbalu proti Guaraní dne 25. listopadu 1903.\nRoku 1906 byl klub u toho, když se začala hrát první domácí fotbalová ligová soutěž.\nRoku 1913 se Olimpia prvně utkala s rivalem Cerro Porteño, utkání však skončilo nerozhodně 2:2.\nSkutečná rivalita nabrala na obrátkách až počínaje 20. léty. Mezi roky 1927 a 1929 se Olimpia stala mistrem třikrát za sebou, bylo to poprvé, co se to někomu v paraguayské lize podařilo. Po tomto úspěchu se tým vydal na cesty po Chile a Peru, kde zdařile konfrontoval tamní kluby.\n\nV roce 1960 se klub probojoval do finále prvního ročníku Poháru osvoboditelů, kde podlehl uruguayskému celku CA Peñarol 1:0 a 1:1. Tuto soutěž hráči Clubu Olimpia dokázali vyhrát poprvé v roce 1979. Od roku 1983 do roku 1986 trénoval tým Sergio Markarián, jenž mužstvo dovedl k titulu v letech 1983 a 1985. Roku 1986 nebylo daleko od dosažení finále Poháru osvoboditelů, když skončilo bod za kolumbijským América de Cali.\nNásledně se do finále dostali třikrát v řadě v letech 1989 až 1991, z těchto tří pokusů však dokázali vytěžit pouze jedno vítězství v roce 1990. Dosud posledního triumfu v Poháru osvoboditelů dosáhli roku 2002.\n\nV roce 2013 dosáhli Paraguayci finále \"Copa Libertadores\". Domácí utkání Olimpia zvládla a vyhrála 2:0, na hřišti brazilského Atlética Mineiro však prohrála 0:2, a protože finále nebylo rozhodnuto ani v prodloužení, došlo k penaltovému rozstřelu. V něm uspěli hráči Mineira.\n\nV létě v roce 2016 se klubu navrátil zkušený, tu dobu už 35letý paraguayský útočník Roque Santa Cruz. Podzimní část domácí ligy (tzv. \"Clausura\") se týmu povedla, přesto mistrovský titul získal Club Guaraní, který skončil bod před Olimpií. Úspěšnou periodou se stala jarní část (tzv. \"Apertura\") ligy v roce 2019. Olimpia získala titul, na němž se podíleli Santa Cruz a jeho partner v útoku William Mendieta. Oba se stali nejlepšími ligovými střelci, každý z nich s 11 góly.\nPoprvé od roku 2013 se Olimpia vměstnala mezi osmifinalisty Poháru osvoboditelů, kde však narazila na ekvádorský LDU Quito. Během podzimní části (\"Clausura 2019\") se přiblížila k titulu po výhře nad rivalem Cerro Porteño. Superclásico ovládl právě Santa Cruz, který čtyřmi brankami zařídil tříbodové vítězství 4:2. Po remíze proti Guaraní 2:2 se klub z města Asunción dočkal dalšího mistrovského titulu.\n\nV únoru 2020 mužstvo doplnil africký útočník Emmanuel Adebayor.\n\n\n\n"}
{"id": "940526", "url": "https://cs.wikipedia.org/wiki?curid=940526", "title": "Joseph Rouletabille", "text": "Joseph Rouletabille\n\nJoseph Rouletabille je literární postava novináře a detektiva-amatéra, kterou vytvořil francouzský spisovatel Gaston Leroux. Rouletabille se poprvé objevil roku 1907 v detektivním románu \"Le Mystère de la chambre jaune\" (Tajemství žlutého pokoje), kterým se Leroux zařadil mezi zakladatele detektivní literatury. Celkem o něm napsal sedm románů:\n\nSkutečnými detektivními romány je pouze první, druhý a osmý díl série, ostatní mají blíže k dobrodružnému románu, resp. k thrilleru. \n\nRouletabille je mladý nadaný novinář (v prvním dílu cyklu je mu pouze osmnáct let), který pracuje v deníku \"L'Epoque\", kam byl přijat již v šestnácti a půl letech poté, co objevil díky svému důvtipu část rozřezané ženské mrtvoly, kterou policie marně týden hledala. \n\nVychován byl v sirotčinci v malém městečku Eu nedaleko Fécamp, kde dostal jméno Joseph Josephin. Protože má hlavu kulatou jako míč a také díky tomu, že často zčervená jako rajské jablíčko, dostal přezdívku Rouletabille, kterou přijal jako svůj pseudonym. Je vysoce inteligentní, má milou povahu, je úslužný a plný dobré nálady, takže si snadno získává přátele. Kromě toho má obrovský talent na řešení kriminálních případů, v čemž předčí i velmi zkušené policisty.\n\nJeho věrným přítelem je právník Sinclair, který je nejčastějším vypravěčem jeho dobrodružství.\n\nV Tajemství žlutého pokoje vyřeší Rouletabille záhadný pokus o vraždu v uzamčeném žlutém pokoji starého zámku Glandier. Obětí je pětatřicetiletá slečna Matylda Stargensonová, která je nalezena těžce zraněna v místnosti, kam se nikdo nemohl dostat a odkud pachatel nevysvětlitelně zmizel. Oficiálně je vyšetřováním pověřen proslulý inspektor Frédéric Larsan. Rouletabille záhadu vyřeší tím, že dokáže, že když se zločin nemohl udát v době, kdy to bylo nemožné, musel se odehrát dříve. A jako pachatele odhalí Larsana, kterým není nikdo jiný než celosvětově hledaný zločinec Ballmeyer. Ten pod jménem Jean Roussel získal kdysi Matyldinu lásku, ta s ním uprchla a provdala se za něj. Roussel byl však zatčen a Matylda se vrátila domů. Čekala však již dítě, které po narození odložila. Když se dozvěděla, že Ballmeyer zemřel, chtěla se znovu provdat. Brzy však zjistila, že zprávy o jeho smrti byly nepravdivé. Ballmeyer jí stále miloval, dělal vše, aby její svatbě zabránil a uchýlil se dokonce i k tomu, že jí fyzicky napadl. Rouletabillovo odhalení však nevedlo k Ballmeyerovu zatčení, protože se mu podařilo uprchnout. \n\nParfém dámy v černém je přímým pokračováním předcházejícího románu a odehrává se o tři roky později. Protože je Ballmeyer znovu prohlášen za mrtvého, nic nebrání svatbě Matyldy a jejího nápadníka Roberta Darzaka. Na svatební cestu odjedou na Francouzskou riviéru, ale Ballmeyer se znovu objeví. Rouletabille je povolán na pomoc a nakonec zjistí, že je odloženým synem Matyldy Stargensonové a Ballmeyera. Leroux to v knize komentuje slovy: \"“Bylo to, jako by příroda ve své nekonečné moudrosti, po stvoření otce, který byl géniem zla, stvořila syna, který byl géniem dobra.“\" Na konci románu Ballmeyer skutečně zemře.\n\nBrzy na to je Rouletabille (v knize Rouletabille u cara) pozván na ruský carský dvůr, aby zajistil bezpečí jednoho z carových nejoddanějších služebníků, generála, který je revolucionáři odsouzen k smrti za zásah proti nim. Stopy ukazují, že nebezpečí hrozí přímo z generálovy družiny.\n\nČtvrtá část série, dvoudílný román Rouletabillova válka se odehrá na Balkáně. Rouletabille zde pracuje v nebezpečných podmínkách jako válečný zpravodaj deníku \"L'Epoque\". Zjistí, že turecký agent Gaulow ukradl tajné plány mobilizace a vydá se za ním do jeho doupěte, Černého zámku. Přitom se seznámí s krásnou Ivanou, neteří bulharského generála Stanislavova, které Gaulow zavraždil rodiče. Rouletabille se do ní zamiluje a po porážce Gaulowa se s ní ožení.\n\nV průběhu první světové války se z Rouletabilla stane francouzský tajný agent, který se infiltruje do Kruppových továren, aby našel usneseného francouzského vědce, jehož vynález by mohl dopomoci Němcům k vítězství (kniha Rouletabille u Kruppa). \n\nPo skončení války Rouletabille je dokonce obviněn z vraždy své ženy Ivany a profesora Boulengera, které se měl dopustit ze žárlivosti (Rouletabillův zločin), a v poslední části série (Rouletabille u cikánů) pomůže Rouletabille získat zpět Cikány ukradenou posvátnou knihu, zachrání z jejich rukou svou přítelkyni Odettu a zničí tak ďábelské plány Madame de Mayrens, známé jako Chobotnice..\nFrancouzský spisovatel André Brunel napsal dvě pokračování Rouletabillových dobordružství:\nČeský spisovatel Jiří Mahen (vlastním jménem Antonín Vančura) napsal pod pseudonymem Joe Smetana parodii \"Rouletabille v Čechách aneb Sebrané spisy Floriána Kreuzmanna\" (1922). V této parodii pátrá Sherlock Holmes společně Rouletabillem po ztraceném fejetonu, posledním, který chybí do Sebraných spisů Floriána Kreuzmanna.\n\n\n"}
{"id": "940529", "url": "https://cs.wikipedia.org/wiki?curid=940529", "title": "Zarděnice", "text": "Zarděnice\n\nZarděnice (\"Erythrina\"), česky též korálovec, je rod rostlin z čeledi bobovité (\"Fabaceae\"). Většina druhů jsou stromy a keře s trojčetnými listy, tlustými trny na kmeni a nápadnými květy nejčastěji v červených, růžových a oranžových odstínech. Kvetou často v bezlistém stavu. Rod zahrnuje asi 115 druhů a je rozšířen v tropech a subtropech celého světa. Různé druhy zarděnic jsou v teplých krajích pěstovány jako okrasné dřeviny, využití mají i v medicíně.\n\nZarděnice jsou stromy a keře, řidčeji i vytrvalé byliny, které ovšem mají dřevnaté kořeny. Mnohé druhy jsou opadavé a v bezlistém stavu nápadně kvetou. Na větvích a kmenech jsou obvykle kuželovité trny. Listy jsou trojčetné, s drobnými palisty. Na bázi postranních lístků jsou na řapíku žláznaté palístky. Spodní strana listů může být lysá, chlupatá nebo sivá vlivem voskového povlaku. Květenství jsou úžlabní nebo mnohem častěji vrcholová, hroznovitá, vzpřímená nebo horizontální. Květy jsou v květenství nejčastěji ve svazečcích po 3 a bývají velké a nápadné, obvykle červené, oranžové nebo růžové. Kalich je trubkovitý až zvonkovitý, na konci uťatý nebo s 1 až 5 zuby, někdy i dvoupyský. Pavéza je mnohem delší než křídla a člunek, někdy je přeložená a zakrývá ostatní korunní lístky. Křídla mohou i zcela chybět. Tyčinky jsou nejčastěji srostlé, jedna z nich je ze ¾ volná, zatímco ostatních 9 jen z horní ¼. Semeník je stopkatý a obvykle chlupatý, se zahnutou čnělkou a hlavatou bliznou. Plody jsou podlouhlé, pukavé, často zakřivené nebo mezi semeny zaškrcované, ponejvíce kožovité až dřevnaté, uvnitř bez přehrádek. Semena jsou červená, hnědá nebo dvoubarevná (červeno-černá) a nezřídka vytrvávají na plodech dlouho po jejich otevření.\n\nZarděnice rostou v tropech a subtropech po celém světě a zasahují i do teplých oblastí mírného pásu. Celkově jich je okolo 115 druhů. Pouze jediný druh, \"Erythrina fusca\", má přirozené rozšíření v tropech jak Starého (v tropické Asii) tak i Nového světa. Zarděnice \"Erythrina variegata\" má velmi velký areál, sahající od Madagaskaru a Afriky přes tropickou Asii až po Austrálii.\n\nZarděnice pocházející z tropické Ameriky mají povětšině červené květy s trubkovitou pavézou obklopující ostatní korunní lístky, které obsahují sladký nektar a jsou opylovány kolibříky. Zarděnice z tropů Starého světa mívají květy otočené o 180° (pavézou dolů) s otevřenou pavézou a obsahují jen málo sladký nektar s vysokým obsahem bílkovin, který láká pěvce. Druhy kvetoucí v období sucha poskytují potravu a vodu ptákům a drobným savcům.\n\nSemena většiny druhů zarděnic obsahují indolylové alkaloidy a jsou jedovatá. Některé tyto alkaloidy mají účinky podobné kurare. V listech i kmeni \"Erythrina variegata\" var. \"orientalis\" byl zjištěn alkaloid erythrinalin, v semenech alkaloid hypaphorin a saponin migarrhin.\n\n\nZarděnice jsou v klimaticky příhodných oblastech pěstovány jako okrasné dřeviny. Mezi nejhojněji pěstované druhy náleží zarděnice hřebenitá (\"E. crista-galli\") a zarděnice \"Erythrina corallodendron\", obě pocházející z tropické Ameriky. Z amerických druhů se dále pěstuje \"E. coralloides\", \"E. falcata\", \"E. folkersii\", \"E. herbacea\" a \"E. speciosa\", z afrických \"E. caffra\", \"E. humeana\" a \"E. lysistemon\". Druh \"E. variegata\" má široké rozšíření v tropech Starého světa, zahrnující oblast od Madagaskaru a Afriky až po Austrálii. Pěstují se také kříženci, např. \"Erythrina x bidwillii\" (hybrid mezi \"E. crista-galli\" a \"E. herbacea\").\n\nAsijská zarděnice \"Erythrina indica\" je často pěstována na plantážích kakaovníku, kávovníku, pepřovníku apod. jako stínící strom. Některé druhy jsou těženy pro dřevo. \"Erythrina edulis\", rostoucí v oblasti And, má jedlá semena. Mladé listy \"Erythrina fusca\" jsou rovněž jedlé. Semena některých druhů, např. \"Erythrina corallodendron\" a \"E. rubrinervia\" jsou svítivě červená a lesklá a jsou využívána na výrobu náhrdelníků.\n\nNěkteré druhy zarděnic mají využití v medicíně. \"Erythrina indica\" je používána jako antiseptikum, při nespavosti, horečkách a k tišení bolestí. V čínské tradiční medicíně se používá též při choleře, úplavici, neuralgii aj. Některé americké druhy jsou používány jako halucinogeny, ačkoliv obsah psychotropních alkaloidů v nich nebyl prokázán. Náleží mezi ně \"Erythrina flabelliformis\", \"E. coralloides\", \"E. americana\" a \"E. berteroana\". Listy \"Erythrina variegata\" var. \"orientalis\" jsou ve Vietnamu používané jako sedativum.\nV Jižní Americe jsou medicínsky využívané druhy \"Erythrina ulei\" a \"E. fusca\".\n\n\n \n"}
{"id": "940539", "url": "https://cs.wikipedia.org/wiki?curid=940539", "title": "Löwy", "text": "Löwy\n\nLöwy, Loewy, Löwi nebo Loewi je příjmení židovského původu:\n\n\n"}
{"id": "940546", "url": "https://cs.wikipedia.org/wiki?curid=940546", "title": "Koniarky", "text": "Koniarky\n\nKoniarky (1535 m n. m.) je hora v Malé Fatře na Slovensku. Nachází se v hlavním hřebeni kriváňské části pohoří mezi vrcholy Pekelník (1609 m) na jihovýchodě a Malý Kriváň (1671 m) na jihozápadě. Od Pekelníku je oddělena sedlem Bublen (1510 m), od Malého Kriváně Sedlem Koniarok (1436 m). Z východního předvrcholu vybíhá k severu významný boční hřeben zakončený až skalnatým masivem Sokolie (1172 m). Další boční hřeben vybíhající z hlavního vrcholu směrem na severozápad se za vrcholem Hole (1466 m) dělí na dvě větve: severní, která pokračuje přes Sedlo na Koni (1170 m) k vrcholu Dlhý vrch (1016 m), a západní, která pokračuje přes vrcholy Kuriková (1102 m), kde se láme k severozápadu, a Vysoký vrch (1050 m) k vrcholu Kykula (953 m). Severní svahy spadají do závěru doliny Veľká Bránica (kde se rozkládá Národní přírodní rezervace Veľká Bránica), severovýchodní do Vrátne doliny, západní do Belianske doliny (kde se rozkládá Národní přírodní rezervace Prípor) a jižní do doliny Studenec. Koniarky jsou jediným vrcholem v hlavním hřebeni, přes který neprochází červená hřebenová trasa, jenž horu traversuje po jižním úbočí (pramen).\n\n\n\n"}
{"id": "940548", "url": "https://cs.wikipedia.org/wiki?curid=940548", "title": "Zavalla (Texas)", "text": "Zavalla (Texas)\n\nZavalla je město v okrese Angelina County ve státě Texas ve Spojených státech amerických. V roce 2010 zde žilo 731 obyvatel. S celkovou rozlohou 5,4 km² byla hustota zalidnění 131,9 obyvatel na km².\n"}
{"id": "940549", "url": "https://cs.wikipedia.org/wiki?curid=940549", "title": "Tufahija", "text": "Tufahija\n\nTufahija, česky i tufahije, je bosenský dezert vyrobený z jablka plněného ořechovou náplní vařeného ve vodě s cukrem. Tufahija je velmi populární v Bosně a Hercegovině, Severní Makedonii a Srbsku. Tufahija se dostala na Balkán během osmanské nadvlády, zákusek pochází z Persie.\n\nSlovo tufahija má původ v arabštině, slovo tuffàh () znamená jablko.\n\nJablka se oloupou, jadřince odstraní a vaří ve sladké vodě s citronem. Našlehá se máslo, přidají se mleté ​​mandle nebo vlašské ořechy, trochu mleté ​​kávy a míchaný vaječný bílek a trochu šlehačky (sladké smetany) a ze všeho se udělá jednolitá hmota. Jablka se naplní náplní. Přelije se cukrovým sirupem (sorbetem) a ozdobí smetanovou pěnou, na kterou se položí višeň nebo třešeň. Tufahija se podává chladná.\n\nTufahija se podává např. ve velké sklenici přelitá sirupem a nahoře ozdobená šlehačkou.\n"}
{"id": "940551", "url": "https://cs.wikipedia.org/wiki?curid=940551", "title": "Love Love Love", "text": "Love Love Love\n\nLove Love Love je první epizoda páté série amerického hudebního televizního seriálu \"Glee\" a v celkovém pořadí osmdesátá devátá epizoda. Napsal ji jeden z tvůrců seriálu, Brad Falchuk, režíroval ji Bradley Buecker a poprvé se vysílala ve Spojených státech dne 26. září 2013 na televizní stanici Fox. Jedná se o první ze dvou epizod, které vzdávají hold hudební skupině The Beatles. V tomto dílu se poprvé objeví dva hostující herci, a to Peter Facinelli jako režisér \"Funny Girl\" a Ioan Gruffudd jako herec ve \"Funny Girl\".\n\nEpizoda získala povětšinou pozitivní reakce od kritiků a v den vysílání ji sledovalo 5,06 milionů amerických diváků.\n\nV New Yorku se Rachel Berry (Lea Michele) snaží o chemii během čtené zkoušky na Funny Girl, ale při snaze oslnit producenty selže, a tak ve zklamání zpívá \"Yesterday\". Mezitím Will Schuester (Matthew Morrison) zadává sboru dvoutýdenní úkol s písněmi od The Beatles, přičemž v prvním týdnu se zaměří na jejich počáteční kariéru. Artie Abrams (Kevin McHale) vyznává lásku Kitty Wilde (Becca Tobin) prostřednictvím písně \"Drive My Car\" a zve ji na pouť. Zde je uvidí společně nová roztleskávačka Bree (Erinn Westbrook) a Kitty si uvědomí, že se jí Bree snaží zničit. Poté Kitty požádá Artieho o udržení jejich vztahu v tajnosti, aby se tak nesnížil její společenský status, s čímž Artie poté neochotně souhlasí.\n\nSue Sylvester (Jane Lynch) se vrací na McKinleyovu střední poté, co Becky Jackson (Lauren Potter) přizná, že to ona vystřelila z pistole a Sue lhala, aby ji ochránila (viz epizoda Shooting Star). Sue chce pět svou moc, a tak podstrčí řediteli Figginsovi (Iqbal Theba) kompromitující materiál, on je odvolán a Sue tak získává místo ředitelky. Pokud se jí na místě bude dařit, tak ho získá trvale, Sue tedy informuje Will a trenérku roztleskávček Roz Washington (NeNe Leakes), že musí oba vyhrát národní kola svých soutěží, jinak, že je vyhodí.\n\nKurt Hummel (Chris Colfer) a Blaine Anderson (Darren Criss) obnovují svůj vztah, zpívají \"Got to Get You into My Life\" a Blaine se rozhodne více rozvést svůj plán požádat Kurta o roku. Tina Cohen-Chang (Jenna Ushkowitz) zjistí pravdu o vztahu Kitty a Artieho a snaží se přesvědčit Artieho, aby jejich vztah oznámil veřejně, ale on to odmítá a zpívá \"You've Got to Hide Your Love Away\".\n\nBlaine a Sam Evans (Chord Overstreet) vedou New Directions, Vocal Adrenaline, Dalton Academy Warblers a Havenbrookský sbor pro hluché v písni \"Help!\", aby Blainovi při jeho žádosti o ruku pomohli. Rachel začne pracovat jako servírka ve zpívající broadwayské restauraci. Práci ji sehnala její spolubydlící Santana Lopez (Naya Rivera). Jednoho dne se ukážou producenti \"Funny Girl\" a Rachel vycítí druhou šanci a společně se Santanou jim zazpívá \"A Hard Day's Night\". Poté, co obě dostanou zprávu od Blaina, se vrací společně do Limy. ´\n\nV Limě se Tina snaží, aby se všichni dověděli o vztahu Kitty a Artieho a motivuje Kitty, aby to řekla veřejně. Blaine si všimne Tininy zahořklosti a najme Sama, Jaka Puckermana (Jacob Artist) a Rydera Lynna (Blake Jenner), aby ji povzbudili písní \"I Saw Her Standing There\". Potom jí nabídnou možnost vybrat si buď Blaina, Sama nebo Rydera jako svůj doprovod pro maturitní večírek a Tina si vybere Sama.\n\nBurt Hummel (Mike O'Malley) veze Kurta na Daltonovu akademii a Kurt prozrazuje, že ví o Blainově žádosti o ruku a neví, co má dělat. Burt mu řekne, aby zvážil všechna pro a proti a aby si vždy vzpomněl na to, že život je krátký. Na Daltonu, Blaine vyznává Kurtovi lásku prostřednictvím písně \"All You Need Is Love\" a doprovází ho čtyři sbory a i Rachel, Santana a Mercedes Jones (Amber Riley). Blaine ho poté požádá o ruku, Kurt souhlasí a všichni vyjádří své nadšení.\n\nPřípravné práce prvního dílu páté série měly začít v polovině července a začátek natáčení byl plánován na 29. července 2013. Avšak po smrti herce Coryho Monteitha bylo oznámeno, že seriál si projde krátkou pauzou, během které si tvůrci a producenti ujasní, jak bude za těchto podmínek seriál pokračovat a jak vyřešit zápletku s absencí Finna Hudsona, což byla Monteithova role. Dne 19. července 2013 \"Glee\" prostřednictvím své facebookové stránky oznámilo, že první díl páté série se bude vysílat dne 26. září 2013, týden po původním datu a natáčení začne v srpnu. Sezóna se tedy začala natáčet dne 5. srpna 2013, o týden později, než se původně plánovalo, ačkoliv nahrávání ve studiu a kostýmové zkoušky začaly už o čtyři dny dříve.\n\nPodle hlavního tvůrce \"Glee\", Ryana Murphyho, byly první dvě epizody páté série napsány v květnu 2013 s motivem vzdávání holdu skupině The Beatles. Na epizodě vzdávající hold právě této skupině se pracovalo čtyři roky. Konečný scénář napsal Brad Falchuk a režíroval ji Bradley Buecker, jinak známý jako jeden z výkonných producentů seriálu.\nJedná se o první epizodu, kdy herci hrající role Jaka Puckermana (Jacob Artist), Marley Rose (Melissa Benoist), Kitty Wilde (Becca Tobin), Wada \"Unique\" Adamse (Alex Newell) a Rydera Lynna (Blake Jenner) získali povýšení mezi hlavní postavy seriálu. Během sekvencí v New Yorku se objevili dva noví hostující herci, Peter Facinelli ztvárňuje režiséra broadwayského uvedení Funny Girl a Ioan Gruffudd ztvárňuje hlavní mužská postavu ve stejném představení.\n\nErinn Westbrook debutuje jako nová vedlejší postava - roztleskávačka Bree, která má být \"mrcha\". Mezi další vedlejší postavy, které se objevily v této epizodě, patří bývalá členka sboru Mercedes Jones (Amber Riley), Kurtův otec Burt Hummel (Mike O'Malley), trenérka roztleskávaček Roz Washington (NeNe Leakes), ředitel Figgins (Iqbal Theba), vedoucí sboru Haverbrookské školy pro hluché Dalton Rumba (Michael Hitchcock) a Sebastian Smythe (Grant Gustin), jeden z Dalton Academy Warblers (Slavíků).\n\nV epizodě se objevilo osm písní od Beatles: \"Yesterday\" v podání Ley Michele; \"Drive My Car\" a \"You've Got to Hide Your Love Away\" v podání Kevina McHala a Beccy Tobin; \"Got to Get You into My Life\" v podání Darrena Crisse a Chrise Colfera; \"Help!\" v podání Darrena Crisse a Chorda Overstreeta ; \"A Hard Day's Night\" v podání Ley Michele a Nayi Rivery; \"I Saw Her Standing There\" v podání Darrena Crisse, Chorda Overstreeta, Jacoba Artista a Blaka Jennera and \"All You Need Is Love\" v podání Darrena Crisse. Písně z této a následující epizody byly vydány na albu s názvem Glee Sings the Beatles, které obsahuje čtrnáct písní v podání herců ze seriálu, které byly původně psány pro Beatles. Album bylo k dostání v předprodeji na iTunes od 10. září 2013 a oficiálně v prodeji od 24. září 2013, dva dny před premiérou epizody.\n\n"}
{"id": "940569", "url": "https://cs.wikipedia.org/wiki?curid=940569", "title": "PTT Thailand Open 2013", "text": "PTT Thailand Open 2013\n\nPTT Thailand Open 2013 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem v hale Impact Arena. Konal se mezi 21. až 28. zářím 2013 v thajské metropoli Bangkoku jako 11. ročník turnaje.\n\nTurnaj s rozpočtem 631 530 dolarů patřil do kategorie ATP World Tour 250. Nejvýše nasazeným hráčem ve dvouhře byl šestý tenista světa Tomáš Berdych z České republiky, pro něhož účast ve finále znamenala návrat na pátou příčku světové klasifikace.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\n\n"}
{"id": "940571", "url": "https://cs.wikipedia.org/wiki?curid=940571", "title": "Biedermann", "text": "Biedermann\n\nBiedermann (německy doslova \"dobrák, poctivec\") může být:\n\n\n\n"}
