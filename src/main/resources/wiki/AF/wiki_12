{"id": "781701", "url": "https://cs.wikipedia.org/wiki?curid=781701", "title": "Jedijská občanská válka", "text": "Jedijská občanská válka\n\nJedijská občanská válka je fiktivní konflikt v prostředí Hvězdných válek, který se odehrával v době staré Republiky čtyři tisíciletí před událostmi z filmové série. Konflik tvoří hlavní dějovou linii ve hře , kde se více zaměřuje na jeho závěr, avšak v celém díle je postupně podhalováno i to, co se stalo před startem příběhu hry. Její pokračování , odehrávající se chronologicky pět let po skončení prvního dílu, odhaluje více skutečností o pozadí, příčinách a důsledcích této války a také tam poprvé zazněl název tohoto konfliktu.\n\nVálka navazuje ve světě Star Wars chronologicky na Velkou sithskou válku a Mandalorianské války, v nichž Republika utrpěla značné škody a nyní se její hrdinové obrátili proti ní.\n\nUž dvacet let před vypuknutím této války se z Neznámých regionů vynořila hrozba Mandalorianů pod vládou Mandalora Největšího, kteří hledali mocného oponenta, kterým měla být Republika a snad i samotní Jediové, a potichu se deset let připravovali na útok zabíráním světů za jejími hranicemi. Situace ve Vnějším pásu nenechala klidnými některé rytíře Jedi, kteří se vzpouzeli Radě Jediů. Nejhlasitějším odpůrcem její politiky nezasahovat byl Revan a jeho následovníci, jimž se přezdívalo Revanšisté. Ti nakonec zasáhli, když obešli nařízení řádu, a podíleli se na obratu války s Mandaloriany, jež se pro Republiku dosud nevyvíjela vůbec dobře. Revan se stal společně se svým přítelem Malakem nejrespektovanějším generálem.\n\nV průběhu války Revan v temném obleku prozkoumal na Dantooine ruiny s \"Hvězdnou mapou\" spolu s Malakem, jenž se snažil svého přítele varovat před mezí, po jejíž překročení už nebude návratu. V roce 3961 BBY našel Revan na Kashyyyku další hvězdnou mapu a hned poté planetu Malachor V při hledání planet pro výstavbu opěrných bodů. Několikrát prozkoumal povrch Malahoru, který jím hluboce otřásl, a nalezl pradávnou Trayuskou akademii, kde se dostal pod vliv temné strany Síly, dozvěděl se krom spousty zajímavých informací i o poloze a významu planety Korriban a hlavně získal informaci, že praví Sithové ještě nevymřeli, jak se řád Jedi celá staletí domníval.\n\nRevan tedy začal uplatňovat brutální taktiku boje, aby konflikt s Mandaloriany ukončil co nejdříve. Využil temnou stranu Síly Malachoru V, kam nalákal do velkolepé bitvy celý zbytek mandalorianské flotily, kterou se svými nejvěrnějšími totálně zničil superzbraní generátor temné hmoty. Revan ukončil konflikt popravou Mandalora Největšího, jenž mu těsně před smrtí potvrdil jeho nejčernější obavy. Vydal se tedy s flotilou do neznámých regionů galaxie, oficiálně hledat zbylé Mandaloriany. Při bitvě o Malachor se mnoho věcí změnilo, především Jediové, kteří téměř všichni padli na temnou stranu.\n\nNedlouho poté přísahali věrnost přímo Revanovi i řadoví vojáci od vojínů po nejvyšší admirály. Ti pak utvořili jádro Sithského impéria. Revan s Malakem zanechali flotilu na neznámém místě a sami se vydali na místo, kam je dovedla stopa od popraveného Mandalora, nakonec až na ztracený svět Dromund Kaas, ovšem zde jen oba dokonali obrat na temnou stranu Síly, když neuspěli v atentátu na zdejšího sithského imperátora. Od něj dostali za úkol najít další hvězdné mapy a Star Forge, aby mohl urychlit své vlastní plány.\n\nStar Forge čerpala surový materiál na provoz přímo ze slunce, okolo níž obíhala. Byla navíc zbudovaná na podstatě temné strany, tedy dokázala dodat nové sithské armádě dost smrtonosného materiálu, aby pokořila Republiku. Poté Revan s Malakem několikrát navštívili Korriban, kde obnovili zdejší sithskou akademii. Revan ještě tajně obnovil i Trayuskou akademii na Malachoru, kde nechal cvičit osobní vrahy. K ruce měl učedníka Darth Malaka a osobního vražedného droida HK-47, jenž měl likvidovat Revanovy nepřátelé.\n\nPrvním krokem bylo obsazení přístavu pro republikové válečné lodě na planetě Foerost v jádru galaxie, kde symbolicky zopakovali několik let starou akci Krathů, kteří tehdy ukradli na 300 bitevních křižníků. Souběžně s tím Revan podepsal s největšími galaktickými firmami smlouvy na dodávky zbraní. Poté vpadl do prostoru Republiky a otevřel několik front. Sithští vojáci si při dobyvačných akcích počínali obzvlášť brutálně a neznali slitování. Během krátké doby ovládli Sithové skoro půl známé galaxie a utápěli ji v krvi.\n\nOba hrdinové Mandalorianských válek si nyní říkali Darth Revan a Darth Malak a svou krutost předvedli na planetě Telos IV, jež patřil mezi nejdůležitější republikové světy. Darth Malak posléze bez Revanova vědomí nechal vybombardovat celý povrch. O to se postaral nový admirál sithské flotily Saul Karath, jenž několik dnů před tím zběhl k impériu. Tímto činem Sithové demonstrovali, čeho jsou doopravdy schopní, a uprchlíky nechali žít, aby rozšířili do zbytku galaxie hrůzu. Ve známost vešla i bitva o Iridonii, kde zkřížili světelné meče rytíři Jedi, kteří se neúčastnili Mandalorianských válek, a Revanovi temní Jediové, zatímco Malak orbitálně planetu bombardoval. Další velkou bitvou v této válce byla kmapaň na Rodii.\n\nJak konflikt postupoval, Darth Revan s Darth Malakem své impérium rozšiřovali dále směrem ke středu galaxie. Jednotky Sithů lovily rytíře Jedi, kteří byli povoláni do zbraní proti Revanovi, aby je mučením obrátily na temnou stranu Síly a posílili impérium. Jak to už na temné straně bývá, spory mistra a učedníka na sebe nenechaly dlouho čekat. Darth Malak opakovaně Revanovi vyčítal, že je jeho postup příliš měkký. Ten mu v jeden moment svým rudým světelným mečem oddělil spodní čelist od hlavy. Malak tedy od té doby byl schopen mluvit pouze robotickým hlasem přes vestavěný počítač v protéze.\n\nPo dvou letech války začala být situace Republiky zoufalá a řádu Jedi také. Ten byl nucen do boje nasazovat i mladé, mnohdy sotva zletilé padawany, protože příslušníků řádu kvapem ubývalo. Mezi nimi vynikala Bastila Shan, která uměla ovládat schopnost bitevní meditace. Její přítomnost v několika bitvách zajistila Republice klíčová vítězství a oddálila tak rozpad Republiky. Přesto však bylo nutné udělat něco navíc. Rada Jedi zosnovala plán, jak zbavit Sithy jejich nejlepšího stratéga Darth Revana.\n\nMalá republiková letka nalákala na základě informací z ukradených dat ze Sernpidalu sithské vlajkové lodě do bitvy o nedůležitý systém, kde na Temného pána čekala past. S pomocí Bastiliny meditace se malé skupině rytířů Jedi podařilo nalodit se na jeho loď a obklíčit ho na můstku. V momentě, kdy se Revan chystal na své pronásledovatele zaútočit, ho zradil jeho učedník Darth Malak, který nařídil svým vojákům střílet z turbolaserů na můstek Revanovy lodi, aby se zbavil svého mistra i Jediů. Revan při explozi upadl do hlubokého kómatu, ale Bastlia Shan mu zachránila život, neboť věřila, že živý bude daleko užitečnější, než mrtvý.\n\nDarth Malak, který nevěděl, že se Jediům povedlo z explodující lodi uprchnout i s Revanem, se zatím prohlásil novým Temným pánem ze Sithu, zatímco Bastila Shan Revanovo bezvládné tělo odvezla ve své lodi na Dantooine, kde ho mistři Jedi vyléčili a mocným rituálem mu vymazali všechny vzpomínky na to, čím byl a co všechno zažil v naději, že je dovede k tajemství Sithů a toho, odkud vzal tak mohutnou armádu. Původní Revanova mysl však byla pro tento úkol příliš nebezpečná.\n\nDarth Malak po velmi krátké době zkonsolidoval svou moc v Impériu a pokračoval v tažení, jež Darth Revan započal. Vedl si však méně zdatně a spoléhal se na hrubou sílu, navíc nevěděl o mnoha Revanových projektech. Na Star Forge nařídil několikanásobně zvýšit produkci a na dobytých světech prováděl do té doby nevídané masakry. Jeho kampaň mu však kazili rytíři Jedi a hlavně Bastila Shan, jež ho zajímala hlavně pro schopnost bitevní meditace. Chtěl ji dostat živou nebo mrtvou.\n\nPo mnoha měsících usilovné práce Jediové dokončili uzdravení Revana a vnutili mu identitu loajálního republikového vojáka pod velením Bastily. Její mise směřovala na Taris, který měl být osvobozen od zdejší sithské nadvlády. Malakova flotila si však na Bastilinu loď Endar Spire počíhala a sestřelila ji. Většina vojáků zahynula, ale v únikových modulech se povedlo na povrch dostat Bastile i Revanovi, jemuž pomáhal pilot Carth Onasi. Oba pak pod povrchem obřího města hledali Bastilu, po níž Sithové usilovně pátrali. Darth Malak začal být po několika dnech s výsledky pátrání nespokojen a nařídil celý povrch planety vybombardovat, čímž zahubil stovky miliard lidí, aby ukojil své temné choutky a nabyl jistoty, že je Bastila mrtvá. Netušil však, že ji Revan s Carthem Onasim našli a osvobodili ze zajetí, a že ovládli za pomoci dalších přátel pašeráckou loď Ebon Hawk, s níž prolomili planetární blokádu.\n\nMalak dosud nic netušil, ale lovec odměn Calo Nord mu potvrdil, že člověk, který pomáhal Bastile, byl skutečně Revan. Posádka Ebon Hawku mezitím doplula na planetu Dantooine, kde se Revan opětovně naučil používat Sílu a byl vyslán na misi jít po stopách Darth Revana a zjistit, kde je Star Forge. Revan netušil, že půjde po svých vlastních stopách. Navštívil tedy planety Tatooine, Kashyyyk a Manaan, kde kdysi s Malakem objevil hvězdné mapy. Před příletem na další planetu však byl Ebon Hawk s celou posádkou zajat Sithy a Bastila, Carth i Revan byli podrobeni krutému mučení. Při něm se skupina dověděla, že Malak zrovna vybombardoval povrch Dantooinu a srovnal místní Akademii Jedi se zemí. Skupině hrdinů se však povedlo utéct a na můstku zabili zrádce Republiky a Carthova osobního nepřítel Saul Karatha. Nevyhnuli se však střetnutí s Darth Malakem. Od něj se Revan dověděl pravdu o tom, kdo skutečně je. Ta s ním hluboce otřásla, stejně tak i Bastilino doznání, že vše od začátku věděla a tuto skutečnost mu zamlčela. Revan v duelu s Malakem málem padl, avšak Bastila se pro něj obětovala a nechala se zajmout.\n\nRevan se musel vyrovnat s pravdou, ale musel se také soustředit na misi. Na planetě Korriban hledal poslední hvězdnou mapu. Musel se kvůli tomu přihlásit do \"své\" sithské akademie a podrobovat se učení Sithů. Zdejší vliv temné strany byl pro něj velkou zkouškou, v níž obstál. V poslední hvězdné mapě se Revanovi konečně zjevil výpočet hyperprostorových souřadnic, kde se nachází Star Forge.\n\nS Ebon Hawkem havaroval na planetě Lehon, kde na něj čekala Bastila Shan, nyní Malakova nová učednice, zcela oddaná temné straně Síly. Revan sice odolal jejím svodům, nepovedlo se mu však zabránit jí uprchnout z planety. Do lehonské soustavy mezitím dorazila na základě Carthovy zprávy značná část republikové flotily pod vedením admirála Dodonny a mistra Vandara Tokareho. Proti nim stála flotila zbrusu nových lodí ze Star Forge pod velením admirála Varka. Rozhodující bitva mohla vypuknout.\n\nZatímco republikové křižníky a letky malých stíhaček zaměstnaly sithské obránce, jedijské stíhačky kryly Revanův Ebon Hawk, aby přistál přímo v hangáru Star Forge. Revan se pak prosekával armádou bitevních droidů i Sithů, ale nikdo ho nedokázal zastavit. Mezitím se venku bitva nevyvíjela pro Republiku dobře, neboť Bastila proti ní využívala svou bitevní meditaci. Dostala však za úkol konfrontovat Revana.\n\nAni s podporou temné strany celého zařízení ho však nebyla schopná porazit a vzdala se. Přestože požadovala, aby ji zabil, povedlo se mu přesvědčit ji k návratu ke světlé straně Síly. Bastila souhlasila a začala podporovat bitevní meditací republikovou flotilu. Obraz bitvy se náhle změnil a admirál Dodonna hned využila prvních mezer ve formacích sithských křižníků.\n\nRevan se pak utkal v bitvě se samotným Darth Malakem, jenž momentálně netoužil po ničem jiném než po jeho smrti. Byl však Revanem poražen, přestože dočerpával Sílu ze zajatých rytířů Jedi z dantooinské akademie, a zemřel. Flotila Republiky mezitím mezery ve formacích rozšířila a otevřela prostor pro velké válečné lodě k bombardování stanice. Jakmile byla narušena její stabilita, začala padat do hvězdy a nakonec vybuchla. Ebon Hawku se povedlo těsně uprchnout, zatímco zbytek sithské flotily byl buď rozmetán Republikou, nebo explozí.\n\nNa Lehonu pak všichni členové posádky Ebon Hawku dostali od admirála Dodonny nejvyšší republikové vyznamenání.\n\nPřestože byl Darth Malak zabit, Star Forge zničena a velká část sithské flotily rozmetána, trvalo ještě několik měsíců, než zavládl křehký mír. Sithové na svých světech totiž začali po Malakově smrti bojovat o moc a nakonec se mezi sebou vyhubili. Rozpadlé Sithské impérium pak postupně Republika dobývala nazpátek.\n\nVálka znamenala pro galaxii největší míru destrukce v historii. Bezpočet světů bylo zničených, stovky miliard až biliony obyvatel zemřelo a mnoho dalších ztratilo domov. Mnoho z nich skončilo v uprchlických táborech na měsíci Nar Shaddaa, kde byli vystaveni špatnému zacházení ze strany místních vůdců podsvětí. Váleční veteráni z obou stran konfliktu najednou byli bez práce a živili se jako lovci odměn nebo propadli kriminalitě a stali se tak silným destabilizačním činitelem.\n\nŘád Jedi zůstal po této válce značně otřesen a téměř vyhuben, protože válku přežila jen necelá stovka jejích příslušníků. Po celé galaxii navíc upadla jejich prestiž hluboko pod bod mrazu, neboť byli považováni za původce celé války, protože běžní lidé nedokázali rozlišit světlého Jedi od temného. Proto konflikt pojmenovali Jedijská občanská válka.\n\nNedlouho po válce přišel Nejvyšší kancléř Tol Cressa s projektem obnovy a přestavby Republiky. Ze všech válkou zničených světů byl k teraformaci vybrán zničený Telos IV, aby demonstroval, že se z pohrom poslední doby může galaxie vzpamatovat.\n\nRevan dva roky po konci války beze stopy zmizel do neznámých oblastí galaxie hledat skrytou hrozbu, na níž si postupem času více a více vzpomínal. Zároveň se začaly dít po galaxii divné věci, které představovaly další válku, jež právě nastala. Ta se však nebojovala na žádných frontách nebo orbitách planet, ale byla plíživá a infiltrační. Na Malachoru V se totiž z bývalých Revanových vrahů vyvinula samostatná sithská sekta, kterou vedl tzv. Sithský triumvirát. Se zbylými rytíři Jedi vedli \"Temnou válku\", která vyvrcholila až v První Jedijské vyhlazení.\n\nPodle tvrzení herního vývojáře Chrise Avellona z Obsidian Entertainment byl pojem Jedijská občanská válka vymyšlen při tvorbě hry (KotOR 2) právě touto společností, které byl svěřen její vývoj od BioWare, jež vyvíjela první díl a byla tou dobou (2004) příliš zaneprázdněná jinými projekty. Toto pojmenování pak přejal jak LucasArts, tak Lucasfilm, neboť se jednalo o konflikt mezi Jedii a Sithy, kteří byli ve většině případů původně Jedii. Toto vysvětlení se nejednou objevilo i přímo ve hře KotOR II samotné v dialozích mezi jednotlivými postavami. Celý tento konflikt lze navíc interpretovat i jako další z galaktických občanských válek, kde bojovali světlí i temní Jediové mezi sebou. Abel Peña, autor povídky The History of the Mandalorians, však tento konflikt pojmenoval jako \"„Válku o Star Forge“\". Takto totiž Jedijskou občanskou válku nazývali přeživší Mandaloriani. V díle \"The New Essential Chronology\" však byl tento konflikt nazýván dočasným názvem „Druhá sithská válka“, než byl název Jedijská občanská válka přijat jako Star Wars kánon.\n\nTato fiktivní válka byla vytvořena jako pozadí děje Star Wars: Knights of the Old Republic, kde jde o rozuzlení jejího závěru. Veškeré pozadí konfliktu a další detailní informace byly postupně doplňovány v dalších dílech. Ve druhém díle KotORu však bylo naznačena, že v celé válce šlo o mnohem víc, než že by Revan chtěl pouze ovládnout galaxii. Konflikt byl pouze důsledkem toho, co se v galaxii dělo poslední staletí.\n\n\n"}
{"id": "781702", "url": "https://cs.wikipedia.org/wiki?curid=781702", "title": "Most přes Monnow", "text": "Most přes Monnow\n\nMost přes Monnow ( , ) je most přes řeku Monnow v Monmouthu ve Walesu. Jedná se o jediný středověký most na ostrově Velká Británie, na kterém dosud stojí brána s věží. Leží přibližně půl kilometru nad ústím Monnow do Wye a je dnes pěší zónou a chráněnou památkou.\n\nSoučasný most byl postaven koncem 13. století. Tradičně je uváděn rok 1272, ale neexistuje žádný historický dokument, který by toto datum potvrzoval. Nahradil starší dřevěnou stavbu. Práce na protipovodňových zábranách v roce 1988 odhalily zbytky dřevěného mostu přímo pod tím současným a dendrochronologická analýza ukazuje, že dřevo pocházelo ze stromů poražených mezi lety 1123 a 1169. Některé prameny naznačují, že jak most tak nedaleký kostel svatého Tomáše Becketa byly poničeny ohněm v bitvě o Monmouth mezi příznivci Jindřicha III. a Richarda Marshalla, ke které došlo v roce 1233.\n\nKamenný most je postaven z kamene nazývaného Old Red Sandstone a má tři oblouky na šestibokých pilířích. Brána nazývaná \"Monnow Gate\", které dělá most jedinečným a pozoruhodným, byla přidána na konci 13. století nebo na začátku 14. století, až pár let poté, kdy byl dokončen most. V roce 1297 Eduard I. na základě žádosti svého synovce Jindřicha z Lancasteru, dal městu povolení vybírat clo a z výtěžku postavit opevnění města. V roce 1315 bylo zřejmě dílo stále ještě nedokončeno, nebo už potřebovalo opravy, protože 1. června 1315 bylo povolení obnoveno. V této době byl most užší než dnes a všechen provoz procházel pod padací mříží, jejíž pozůstatky jsou dodnes viditelné. Výrazné podsebití bylo přidáno také později, možná koncem čtrnáctého století.\n\nPodle místního historika Keitha Kissacka byla strážní věž z hlediska obrany poměrně nevýznamná, neboť kousek proti proudu bylo možné řeku snadno přebrodit. Věž měla ovšem i jinou funkci než chránit Normany ve městě proti útokům Velšanů — působila jako překážka usnadňující výběr cla od těch, kteří jeli na trhy.\n\nAni samotné město Monmouth, ani Monmouthský hrad nebyly během povstání Owaina Glyndŵra, které zpustošilo okolní krajinu, napadeny. Přesto mělo povstání na město značný dopad, neboť poničení okolních sídel bylo značné — například Abergavenny a Grosmont byly vypáleny. O dvě století později během Anglické občanské války město několikrát změnilo držitele a v roce 1645 na mostě došlo k šarvátce mezi royalistickými vojáky z hradu Raglan a zastánci parlamentu. V roce 1705 už si brána žádala opravu. Původní cimbuří bylo nahrazeno pevnými zdmi a bylo přiděláno dvoupodlažní rozšíření určené k obývání. To pak bylo pronajato vrátnému, který byl zodpovědný za správu a opravu budovy. Část budovy pak byla také užívána jako záchytka. K dalším rozsáhlým opravám došlo mezi lety 1771 až 1775. Coby obydlí přestala být budova užívána někdy před rokem 1804.\n\nV roce 1815 pak bylo rozšíření brány částečně strženo a v roce 1819 byla proražena branka pro pěší na straně proti proudu řeky, aby se ulevilo provozu. Před rokem 1830 byla brána ve správě \"Monmouth Corporation\", ale pak byla formálně předána vévodovi z Beaufortu v rámci vlastnických výměn.V roce 1832 byla provedena rekonstrukce střechy s většími přesahy a s čtyřmi dekorativními konzolami na každé straně. Pak byl v roce 1845 přidán průchod i druhou nohou věže. Od té doby už nebyly prováděny žádné stavební úpravy vyjma údržby. V roce 1900 přešla brána do majetku \"Monmouthshire County Council\", jak je poznamenáno na mosazné tabulce připevněné na bráně.\n\nAž do poloviny 19. století byl most dějištěm každoročních bitek skupin z „Horního města“ a „Čepičářského města“ (to jest Overmonnow), které se konaly 1. května a 29. května a mládež v nich bojovala pometly vylepšenými kamením. To bylo roku 1858 zakázáno.\n\nV letech 1889 až 1902 probíhaly na mostě rozsáhlé udržovací práce. Aby se zabránilo zhroucení mostu, byly například zdi věže staženy železnými tyčemi (čtyři okrouhlé desky, kterými byly tyče zakončeny, je možné dodnes na budově vidět). V roce 1892 se začalo také s opravou pilířů a oblouků. Přitom bylo zjištěno, že eroze říčního dna již vážně narušila jejich stabilitu. Zhruba v letech 1894-1897 probíhala rekonstrukce střechy. Byly přidělány okapy a okapové roury, nejvíce erodované kameny byly vyměněny za nové. V dubnu 1893 bylo nainstalováno první lampa veřejného osvětlení. Koncem dvacátých let pak byla předělána na elektřinu. Od roku 1991 je celý most nasvícen.\n\nBěhem dvacátého století se dále zintenzivnil provoz na mostě, což mělo za následek dopravní zácpy i nehody. Most sám byl poměrně nepřehledný a také k němu vedly jen úzké ulice, takže se začaly objevovat návrhy vybudovat jinou trasu. V roce 1923 byl most poprvé vyhlášen historickou památkou a objevily se první vážné návrhy vybudovat nový silniční most. V letech 1965 až 1966 byla vystavena nová silnice A40, které městu hodně ulehčila od provozu, nicméně v roce 1981 úřady navrhly nový most. Starý most navíc musel být v roce 1982 na měsíc zavřen, když se přes něj 18. května pokusil přejet dvoupatrový autobus a poškodil jej.\n\nNový most pro lokální provoz byl nakonec postaven a byl otevřen 15. března 2004, což umožnilo udělat ze starého mostu pěší zónu.\n\n"}
{"id": "781716", "url": "https://cs.wikipedia.org/wiki?curid=781716", "title": "Břidlicový plyn", "text": "Břidlicový plyn\n\nBřidlicový plyn je zemní plyn nahromaděný ve formacích břidlic. Břidlicový plyn se stal ve Spojených státech amerických během poslední dekády významným zdrojem zemního plynu, jehož význam stále narůstá. Zájem o tyto zdroje nekonvenčního plynu se rozšířil i v ostatních částech světa. Podle jednoho odborníka lze očekávat, že břidlicový plyn uspokojí až polovinu dodávek zemního plynu v Severní Americe v roce 2020. A už roku 2017 mohou USA v produkci ropy předhonit Saúdskou Arábii díky nekonvenční břidlicové ropě.\n\nPodle některých odborníků břidlicový plyn podstatně rozšíří dodávky zdrojů energie ve světovém měřítku. Studie Bakerova Institutu pro veřejné vztahy na Rice Univerzitě přišla k závěru, že vzrůstající produkce břidlicového plynu ve Spojených státech amerických a v Kanadě by mohla zabránit tomu, aby Rusko a země Perského zálivu diktovaly vyšší ceny za zemní plyn, který vyvážejí do Evropy. Obamova administrativa věří, že zvýšená produkce břidlicového plynu pomůže snižovat tvorbu skleníkových plynů. Jiné studie přišly s názorem, že těžba a užívání břidlicového plynu může mít za následek uvolňování většího množství skleníkových plynů, než vzniká při užití konvenčního zemního plynu, ačkoliv další studie kritizovaly tyto názory proto, že počítaly s nerealistickými úniky plynu a přeceňováním potenciálu globálního oteplování metanu. Jiné studie poukazovaly na výrazné poklesy produktivity některých vrtů na břidlicový plyn jako indikaci, že celková produktivita může být nakonec značně nižší, než s jakou se počítalo v projektech.\n\nBřidlicový plyn se prvně těžil jako surovina ve Fredonii, ve státu New York v roce 1825z úseku mělkých trhlin pod nízkým tlakem. Těžba v průmyslovém měřítku začala až v sedmdesátých letech 20. století, kdy klesající produkce plynu z konvenčních ložisek přiměla federální vládu Spojených států amerických k investici do R&D a zkušebních projektů které nakonec vedly k hloubení směrově řízených a horizontálních vrtů, k mikroseismickému zobrazování zájmových úseků a rozsáhlé hydraulické frakování. Firmy Mitchell Energy a Texaská plynová společnost použily všechny výše uvedené technologie frakování břidlic v podzemním okolí vrtů v roce 1998, s použitím nového procesu označeného jako \"slick-water fracturing\" (frakování pomocí “kluzké vody”).. Od té doby podíl břidlicového plynu na celkově sumě zdrojů primární energie ve Spojených státech vykazoval nejrychlejší přírůstky a vedl řadu dalších zemí k vyhledávání ložisek břidlicových plynů. Podle zdrojů IEA, ekonomická těžba břidlicového plynu více než dvojnásobně zvyšuje projektovaný produkční potenciál přírodního plynu ze 125 let na více než 250 let.\n\nProtože se ropné břidlice obvykle vyznačují nedostatečnou porozitou nutnou pro únik plynu do vrtu, nejsou většinou tyto břidlice komerčním zdrojem plynu. Břidlicový plyn je jedním z několika druhů nekonvenčních zdrojů přírodního plynu, jako je metan vázaný na uhelné sloje, porézní pískovce a hydrát metanu. Oblasti s výskytem břidlicového plynu se často označují jako \"resource plays\" (zdrojové objekty) (v protikladu k \"průzkumným objektům\"). Geologické riziko negativního výsledku při vyhledávání plynu je nízké u zdrojových objektů, avšak potenciál zisku na úspěšný vrt je obvykle dosti nízký.\n\nProtože břidlice se vyznačují nízkou propustností, je nutné použít hydraulické štěpení (frakování) horniny, aby se vytvořily umělé praskliny v hornině, a tím se zajistila průchodnost pro plyn a jeho produkci v komerčním množství. Ve skutečnosti se břidlicový plyn těžil po léta z břidlic postižených přírodním frakováním. Současný globální nárůst těžby břidlicového plynu je založen na moderní technologii velmi dlouhých horizontálních vrtů ve spojení s vícestupňovým hydraulickým štěpením v horizontální části vrtu. \n\nBřidlice obsahující ekonomická množství plynu vykazují řadu společných znaků. Jsou bohaté organickým materiálem (0,5 % až 25 %), a představují obvykle zralé zdrojové horniny ropy v režimu tepelného plynového okna, kde poměrně vysoká teplota a tlak vedly k přeměně ropy na přírodní plyn. Jsou dostatečně křehké a dosti pevné na to, aby se zachovaly otevřené fraktury. V některých úsecích jsou nejproduktivnější polohy s poměrně vysokou přírodní gama radiací, protože toto radioaktivní záření často koreluje s vysokým obsahem organického uhlíku.\n\nČást plynu je zadržena v přírodních trhlinách, část v pórech hornin a část je adsorbována na organické látky. Plyn v trhlinách se uvolňuje okamžitě; plyn vázaný na organické látky se uvolňuje vlivem snížení tlaku způsobeným vrtem. \n\nEnvironmentální dopady hydraulického frakování ve vrtech zahrnují možnou kontaminaci podzemní vody, nepříznivé ovlivnění kvality ovzduší, možné úniky plynů a migraci použitých chemikálií k povrchu, možné chyby v zacházení s odpadními materiály a možné zdravotní dopady těchto faktorů včetně rakovinových účinků. Byly dokumentovány četné případy kontaminace podzemní vody. S prudkým nárůstem vrtů na zemní plyn v USA Valerie Brown předpověděla v r. 2007, že “vystavení obyvatel různým chemikáliím použitým při získávání zdrojů energie se v příštích několika letech zvýší, s neznámými důsledky.\n\nEnvironmentální dopad hydraulického frakování je nutné vidět v širším kontextu. Tato technologie se používá již několik desítek let při těžbě z kolektorů s nízkou propustností. Co je na současném trendu nového je to, že frakování se začalo aplikovat na velmi dlouhé horizontální vrty, často až několik kilometrů dlouhé. Pokud je ložisko mělké, zdá se pravděpodobně, že umělé trhliny by mohly zasáhnout do mělčích vrstev, které obsahují aquifery pitné vody. Chemikálie používané při frakování by potom zdroj pitné vody kontaminovaly. Pokud je ložisko hluboké, například 5 km, zdá se nepravděpodobné, že by umělé trhliny měly schopnost postoupit až do tak mělkých hloubek, kde by mohly kontaminovat pitnou vodu. \n\nPrezident USA Barack Obama občas podporoval těžbu břidlicového plynu, z části pod vlivem předpokladu, že bude snižovat emise skleníkových plynů ve srovnání s ostatními fosilními palivy, avšak odborníci zdůrazňovali nutnou opatrnost v tomto směru. V květnu 2010 zaslal výbor prezidentů Vědeckých společností dopis prezidentovi Obamovi zdůrazňující nutnou obezřetnost před uplatňováním národní strategie rozvoje těžby břidlicového plynu bez spolehlivějších vědeckých podkladů pro prosazování této strategie. Tato nadoborová organizace reprezentující více než 1.4 milionu vědeckých odborníků poznamenala, že břidlicový plyn může ve skutečnosti spíše zhoršit globální oteplování, než by ho omezoval.\n\nV pozdní části roku 2010 Environmental Protection Agency (Agentura pro ochranu životního prostředí USA) zveřejnila novou zprávu o faktorech emise skleníkových plynů těžaři nafty a plynu od r. 1996. V této nové zprávě agentura EPA sděluje, že těžba břidlicového plynu uvolňuje větší množství metanu, významné komponenty skleníkových plynů, než těžba konvenčního plynu, avšak stále méně než vzniká při užívání uhlí. Metan zůstává v zemské atmosféře jen desetinu času ve srovnání s kysličníkem uhličitým. Současné informace naznačují, že metan má stopětkrát větší potenciál globálního oteplování (PGO) než CO během 20leté periody a 33krát větší z pohledu 100leté periody (ve srovnání ekvivalent. množství). Avšak Mezivládní panel pro změny klimatu, vrcholně odborná autorita v této tematice, připisuje metanu PGO jen 25 pro stoletou periodu a 72 pro 20letou periodu. V r. 2011 byly publikovány rozporné odborné články na hodnocení vlivu těžby břidlicových plynů ve srovnání s užíváním konvenčního plynu a uhlí. Rozpory se týkají zejména úniku metanu při těžbě a produkce CO při spalování tradičních surovin. \nV procesu podpovrchového frakování za účelem uvolnění plynu se přidávají do vody chemikálie podporující průběh frakování. Do vody se přidává asi 0,5 % chemikálií (látky pro snižování tření, látky zamezující rezivění a látky likvidující mikroorganismy). Protože (v závislosti na velikosti území) se používají až miliony litrů vody, znamená to, že do hornin (příp. půdy) je zavedeno statisíce litrů chemikálií. Pouze asi jen 50% až 70% celkového objemu kontaminované vody je získáno zpět a uloženo pro odvoz. Zbývající \"produkovaná voda\" zůstává v zemi, kde může způsobovat kontaminaci podzemní vody, I když podle těžebních firem je to považováno za “velmi nepravděpodobné”. Odpadní voda z těchto provozů často zapáchá a může kontaminovat povrchovou vodu těžkými kovy.\n\nVedle užití vody a chemikálií je možné uvolňovat plyn jen pomocí zkapalněného plynu propanu. V tomto případě se významně snižuje zátěž na životní prostředí. Tuto metodu vyvinula firma GasFrac z Alberty, Kanada.\n\nDokumentární film \"Gasland\", který režíroval v roce 2010 Josh Fox, USA, zaměřující se na následky hydraulického frakování, je kritický vůči tvrzení těžařů o bezpečnosti a vůči vyjmutí ze zákona “Bezpečná pitná voda” (Safe Drinking Water Act) v rámci Energy Policy Act z roku 2005.\n\nStudie z května 2011 uzavírá, že hydrofrakování vedlo k vážnému znečištění zdrojů mělké podzemní vody v severozápadní Pensylvánii hořlavým metanem (podzemní vodu nelze znečistit metanem už proto, že do koncentrace 80 % metanu ve vzduchu je dýchání pro člověka bezpečné). Avšak studie nediskutuje otázku do jaké míry vážné by mohlo být znečištění v jiných územích, kde se podnikly vrty na břidlicový plyn.\n\nAgentura ochrany přírody v USA (United States Environmental Protection Agency (EPA)) oznámila 23.6. 2011 že ověří hlášené kontaminace vody se vztahem k těžbě plynu hydrofrakování na území Texasu, Severní Dakoty, Pensylvánie, Colorada a Louisiany. V prosinci 2011 vydala EPA předběžnou zprávu sdělující, že kontaminace podzemní vody na lokalitě Pavillion ve Wyomingu by mohla být důsledkem procesu frakování v tomto území. Agentura prohlásila, že toto zjištění platí specificky pro území Pavillion, kde se použily jiné metody frakování než v ostatních územích. Mluvčí za společnost činnou v území Pavillion prohlásil, že není jasné, zda kontaminace pochází z procesu frakování Guvernér Wyomingu Matt Mead označil předběžnou zprávu EPA jako “vědecky problematickou” a zdůraznil nutnost dalších testů a zkoušek. Casperova Star-Tribune sdělila 27.12.2011 že odběr vzorků a realizované analýzy neodpovídaly postupům stanoveným samotnou EPA, podle Mika Purcella, ředitele komise Wyoming Water Development Commission.\n\nStudie Massachusetts Institute of Technology z roku 2011 učinila závěr, že “dopady na životní prostředí z těžby břidlicového plynu jsou náročné, avšak zvládnutelné”. Studie se věnovala kontaminaci podzemní vody a uvádí: “Byly obavy, že frakování může ovlivnit a proniknout mělké horizonty s vodou a kontaminovat je kapalinou používanou k frakování, avšak nezískaly se důkazy, že by k tomu došlo”. Studie vysvětluje známé případy kontaminace metanem jako důsledek malého počtu aktivit provedených s nízkým technickým/odborným standardem a zdůrazňuje, že by pro tyto účely měly být využité nejlepší technické postupy, aby se předešlo takovým událostem.\n\nAčkoliv břidlicový plyn se získával ve Spojených státech amerických déle než 100 let v Apalačské pánvi a v Illinoiské pánvi, vrty byly často jen okrajově ekonomické. Vyšší ceny zemního plynu v současnosti a pokroky v metodách hydraulického frakování a technologie horizontálních vrtů posunuly vrty na břidlicový plyn k větším ziskům.V červnu 2011 se objevily veřejné pochybnosti o ekonomické úspěšnosti těchto vrtů. Břidlicový plyn může být dražší než plyn z konvenčních vrtů z důvodu nákladů procesu hydraulického frakování nutného k uvolnění břidlicového plynu a nákladů na horizontální vrtání. Na druhé straně, vrty na břidlicový plyn se vyznačují menším rizikem chybného umístění.\n\nSeverní Amerika má vedoucí roli ve vývoji technologie těžby a v produkci břidlicového plynu. Zvláště velký ekonomický úspěch v oblasti Barnett Shale v Texasu inspiroval vyhledávání dalších zdrojů břidlicového plynu v USA a v Kanadě.\n\nPrůzkum globálního trhu s břidlicovým plynem v roce 2011 poskytl hodnotu $26,66 bn., odpovídající 26,66 miliardám amerických dolarů.\n\nAvšak hodnocení průmyslových zpráv (e-mailů) a interních dokumentů novinami \"New York Times\" v červnu 2011 zjistilo, že finanční výsledky nekonvenční těžby břidlicového plynu mohou být nižší, než se dříve uvažovalo, vzhledem k tomu, že těžební společnosti záměrně nadhodnocovaly produkci svých vrtů a velikost zásob plynu\n\n"}
{"id": "781736", "url": "https://cs.wikipedia.org/wiki?curid=781736", "title": "Kohnova cihelna", "text": "Kohnova cihelna\n\nKohnova cihelna je bývalá cihelna v brněnské čtvrti Štýřice.\n\nKohnova cihelna se nachází v jižní části města Brna mezi Červeným kopcem a Ústředním hřbitovem, mezi dnešními ulicemi Horní, Stráň, Jihlavská a Kamenice. V její severozápadní části se nachází národní přírodní památka Červený kopec.\n\nZa vznikem Kohnovy cihelny, ale i dalších cihelen v oblasti města Brna, byla vzrůstající poptávka po stavebním materiálu v 18. a 19. století a také naleziště kvalitní hlíny. Jejím zakladatelem byl Pavel Kohn.\n\n\nKohnova cihelna leží na pozemcích, které původně náležely z části ke katastrálnímu území Bohunice, z části pak ke katastrálnímu území Staré Brno. Od reambulace provedené v letech 1966–1969 náleží ke katastrálnímu území Štýřice. V letech 1947–1949 byla lokalita součástí městského obvodu Brno II., v letech 1949–1954 náležela původně bohunická část k městskému obvodu Brno V., starobrněnská k městskému obvodu Brno I., příčemž správní příslušnost původně starobrněnské části zůstala od té doby stejná až do roku 1990. Od roku 1954 do roku 1960 náležela původně bohunická část k městskému obvodu Brno VIII, poté od roku 1960 k městské části Bohunice. Od 70. let 20. století do roku 1990 náležela celá lokalita k městskému obvodu Brno I. Od 23. listopadu 1990 je lokalita spolu s celými Štýřicemi součástí moderní samosprávné městské části Brno-střed.\n\nPo sametové revoluci v roce 1989 Kohnova cihelna nadále chátrala. Byly zbořeny oba komíny a stavební suť je ponechána na místě i se zbytky budov. Zbytky cihlářských technologií byly rozebrány sběrači železného šrotu. Část území získává Ing. Miroslav Pokorný (a firma Thermoservis) pro svoje aktivity se stavební sutí (mimo jiné i pokus o provozování tratě Off Road). Po nezískání povolení nakládat s odpadem (2003), přesouvá firma Thermoservis postupně svoje některé aktivity jinam. Navezený stavební a komunální odpad zůstává a může tak být časovanou ekologickou bombou.\nTyto aktivity byly v rozporu s představou „Klidové zóny města Brna“, což vedlo ke vzniku Občanského sdružení Staré Brno.\n"}
{"id": "781739", "url": "https://cs.wikipedia.org/wiki?curid=781739", "title": "Okres Poddębice", "text": "Okres Poddębice\n\nOkres Poddębice (polsky \"Powiat poddębicki\") je okres v polském Lodžském vojvodství. Rozlohu má 880,91 km² a v roce 2007 zde žilo 42 456 obyvatel. Sídlem správy okresu je město Poddębice.\n\nMěstsko-vesnické:\n\nVesnické:\n\n"}
{"id": "781740", "url": "https://cs.wikipedia.org/wiki?curid=781740", "title": "Karel Risinger", "text": "Karel Risinger\n\nKarel Risinger (18. června 1920 Praha – 11. srpna 2008 tamtéž) byl český hudební skladatel a muzikolog.\n\nPo maturitě na reálném gymnáziu v roce 1939 začal studovat hudební vědu na Karlově univerzitě. Po uzavření vysokých škol německými okupanty musel studium přerušit. Studia dokončil po válce. Hudbu studoval nejprve soukromě. Od roku 1937 byl žákem Jaroslava Řídkého. Za okupace studoval na Pražské konzervatoři skladbu u Jaroslava Křičky a čtvrtónové oddělení Aloise Háby.\n\nPo dokončení studia učil na Hudební Akademie múzických umění hudební teorii. Později přešel na Filozofickou fakultu Univerzity Karlovy a pracoval v \"Ústavu pro hudební vědu\" při Československé akademii věd. Věnoval se problematice hudební teorie s důrazem na hudbu 20. století.\n\n\n\n\nKomponoval rovněž scénickou hudbu pro divadlo.\n\n\n\n"}
{"id": "781752", "url": "https://cs.wikipedia.org/wiki?curid=781752", "title": "Montreal Junior Hockey Club", "text": "Montreal Junior Hockey Club\n\nMontreal Junior Hockey Club (: ) byl kanadský juniorský klub ledního hokeje, který sídlil v Montréalu v provincii Québecu. V letech 2008–2011 působil v juniorské soutěži Quebec Major Junior Hockey League. Založen byl v roce 2008 po přestěhování St. John's Fog Devils do Montréalu. Zanikl v roce 2011 přestěhováním a vytvořením týmu Blainville-Boisbriand Armada. Své domácí zápasy odehrával v hale Verdun Auditorium s kapacitou 3 795 diváků. Klubové barvy byly kaštanově hnědá a bílá.\n\nZdroj: \n\n\n\n"}
{"id": "781754", "url": "https://cs.wikipedia.org/wiki?curid=781754", "title": "Tomáš Cihlář", "text": "Tomáš Cihlář\n\nTomáš Cihlář (* 24. června 1987, Znojmo) je český fotbalový obránce či záložník a bývalý mládežnický reprezentant, od roku 2012 hráč klubu 1. SC Znojmo.\n\nS fotbalem začínal ve Znojmě, kde hrál za místní 1. SC. V lednu 2005 přestoupil do FC Vysočina Jihlava, kde si v dorostu rychle vybojoval místo v základní sestavě. Svými výkony zaujal trenéra Milana Bokšu, jenž se v létě 2006 ujal \"A\"-týmu, a povolal ho do \"áčka\". Tady si vybojoval místo na levé straně zálohy. I v následujících sezónách se držel v \"áčku\" Vysočiny a ze zálohy se přesunul do obrany. Na jaře 2009 však ze sestavy vypadl a víc nastupoval za \"B\"-tým. V létě 2010 proto odešel na půlroční hostování do Třince. Po návratu sice nastupoval v základní sestavě, ale opět z ní postupně vypadl. V zimě 2012 se proto vrátil do 1. SC Znojmo.\n\nPostupně si svými výkony vysloužil nominaci na mistrovství světa U20 2007 v Kanadě, kde česká reprezentace vybojovala stříbrné medaile. Tady nastoupil do zápasů se Španělskem a Rakouskem.\n\n\n"}
{"id": "781756", "url": "https://cs.wikipedia.org/wiki?curid=781756", "title": "Aalburg", "text": "Aalburg\n\nAalburg je obec v Nizozemsku v provincii Severní Brabantsko. V roce 2011 zde žilo 12 684 obyvatel.\n\nAalburg vznikl v roce 1973 sloučením obcí Wijk en Aalburg, Veen a Eethen.\n\n"}
{"id": "781762", "url": "https://cs.wikipedia.org/wiki?curid=781762", "title": "Nehoda autobusu v tunelu Sierre 2012", "text": "Nehoda autobusu v tunelu Sierre 2012\n\nNehoda autobusu v tunelu Sierre s tragickými následky se odehrála okolo dvácáté první hodiny 13. března 2012 na dálnici A9 u města Sierre v jihošvýcarském kantonu Valais. Autobus, který vezl převážně dvanáctileté děti pocházející ze dvou tříd belgických obcí Lommel a Heverlee, havaroval při cestě z lyžařského výcviku ve švýcarském letovisku Val d'Anniviers. V tunelu narazil do boční zdi a čelně se střetl s betonovým výklenkem nouzového odstavného stanoviště.\n\nNásledkem dopravní nehody zemřelo dvacet osm osob, včetně dvaceti dvou dětí a obou řidičů. Dalších dvacet čtyři dětí utrpělo zranění. Deset dětí žijících v Belgii pocházelo z Nizozemska. Kolona obsahovala tři autobusy. Zbylá dvě vozidla dorazila do Belgie nepoškozena. Havarovaný autokar byl vyroben v roce 2002.\n\nTísňová linka byla aktivována ve 21,15 hod SEČ. Na celonoční záchranné akci se podílelo patnáct lékařů, třicet policistů, šedesát hasičů, sto záchranářů a tři psychologové. Dvanáct sanitních vozů a patnáct vrtulníků transportovalo zraněné do zdravotnických zařízení v Lausanne, Bernu a dalších přilehlých městech.\n\nKatastrofa představovala druhou nejvážnější dopravní nehodu v dějinách Švýcarska a nejhorší incident ve švýcarském silničním tunelu. Na pátek 16. března 2012 Belgie vyhlásila den smutku, včetně stažených vlajek na půl žerdi a uctění památky obětí minutou ticha.\n"}
{"id": "781765", "url": "https://cs.wikipedia.org/wiki?curid=781765", "title": "Torx", "text": "Torx\n\nTorx je označení pro speciální klíč s hlavou ve tvaru šestiramenné růžice, který přesně zapadá do drážky utahovaného či povolovaného šroubu. Je podobný inbusu, ale jiné tvarování umožňuje efektivnější přenášení síly z klíče na utahovaný šroub. Torx popisuje norma ISO 10664.\n\nPoužívají se velikosti označované T1 až T100, k nejběžnějším patří T5, T10 a T25. Klíč musí velikostí přesně odpovídat velikosti otvoru ve spojovacím materiálu. Varianta s otvorem uprostřed růžice (Torx Tamper) je nutná k utahovaní a povolování šroubu s malým výstupkem (čepem), označení velikosti je s dvojitým TT (TT25). Existují i další varianty, například užití pětilisté růžice.\n\nTorx-plus je další varianta tvaru šestiramenné růžice. Má zesílenou šířku na výstupcích. Používá se označení Tx IP ( např. T5 IP, T6 IP, atd.).Tyto klíče mají větší trvanlivost a nedochází tak často k \"protočení\" klíče a tím ke zničení klíče i šroubu. Tento typ však není zaměnitelný s běžným typem Torx. Musí bý použitý pouze se šroubem, který má hlavu také s Torx-plus.\nKlíč torx má často podobu výměnného nástavce (bitu). Povolování či utahování šroubení se zdířkou typu torx klíčem s hlavou jiného tvaru (např. šestihranem) může způsobit poničení jak drážky, tak i klíče. Vhodný je především při utahování šroubu velkým kroutícím momentem z momentového utahováku (např. akuvrtačka).\n"}
{"id": "781769", "url": "https://cs.wikipedia.org/wiki?curid=781769", "title": "Generální audience", "text": "Generální audience\n\nGenerální audience je pravidelné setkání papeže římskokatolické církve s věřícími. Koná se vždy ve středu buď na náměstí sv. Petra ve Vatikánu nebo při špatném počasí, zvláště v zimních měsících, v nedaleké Aule Pavla VI.\n\nPři generální audienci vystupuje papež s promluvou (katechezí) na určité téma. Papež Benedikt XVI. od svého zvolení v roce 2005 při těchto katechezích postupně představoval významné postavy římskokatolické církve. V roce 2012 byly jeho promluvy věnovány modlitbě. Po abdikaci Benedikta XVI. se konala jeho poslední generální audience dne 27. února 2013, těsně před koncem jeho pontifikátu. Ve svém proslovu, který byl vnímán jako jeho rozloučení s věřícími celého světa na veřejné scéně, prohlásil papež Benedikt XVI.: \"Nikdy jsem se necítil sám.\" \n"}
{"id": "781770", "url": "https://cs.wikipedia.org/wiki?curid=781770", "title": "Tunel Sierre", "text": "Tunel Sierre\n\nTunel Sierre ( ) je silniční tunel u města Sierre v jihošvýcarském kantonu Valais. Představuje součást dálnice A9 nacházející se mezi Sierre a Sierre-Est-Ouest. Otevřen byl v roce 1999 a obsahuje dva dopravní tubusy. Délka činí 2 460 metrů. Test v programu EuroTAP (European Tunnel Assessment Programme) jej vyhodnotil na stupeň „dobrý“.\n\nDva tubusy sestávají ze čtyř spojených tunelů: Alusuisse (1070 m), Contoured (620 m), Crête  Plane (180 m) a Ancien Sierre Plantzette (580 m).\n\nV tunelu se 13. března 2012 odehrála dopravní nehoda s tragickými následky. Autobus, který vezl belgické a nizozemské děti z lyžařského výcviku ve  středisku Val d'Anniviers narazil do betonového výklenku nouzového odstavného stanoviště. Na místě zemřelo dvacet osm osob, včetně dvaceti dvou dětí a obou řidičů.\n\n"}
{"id": "781771", "url": "https://cs.wikipedia.org/wiki?curid=781771", "title": "Bělostok (nádraží)", "text": "Bělostok (nádraží)\n\nBělostok (, neoficiálně nazývaný též Białystok Główny) je hlavní nádraží v Bělostoku, hlavním městě Podleského vojvodství.\n\nNádražní budova byla postavena v roce 1861. Za druhé světové války byla železniční stanice bombardována. V roce 1989 započala modernizace železniční stanice, která trvala 14 let a to do 28. listopadu roku 2003, kdy byla oficiálně otevřena.\n\nHlavním nádražím prochází železniční trať vedoucí z Varšavy přes Bělostok do Petrohradu, neboli varšavsko-petrohradská dráha, která je součástí transevropské dopravní sítě. V současné době je tato železniční trať využívána především dálkovými spoji.\n\nSoučástí železniční stanice je nádražní budova s přiléhajícími čtyřmi nástupišti, vodárenskou věží a svážným pahrbkem neboli spádovištěm, což je obvyklá součást seřaďovacího nádraží.\n\nV roce 2008 se hlavní nádraží v Bělostoku stalo tím nejkrásnějším v Polsku, kdy získalo 71 bodů ze 100. Na druhém místě se umístilo hlavní nádraží v Lublinu a na třetím místě nádraží v Čenstochové.\n\nHlavním nádražím procházejí železniční tratě:\n\n\nŽelezniční stanice má čtyři nástupiště:\n\n\n\n\nHlavní nádraží v Bělostoku obsluhuje dálkové vnitrostátní, mezinárodní, regionální spoje jedoucí např. do Varšavy, Gdyně, Krakova, Vratislavi, Poznaně, Lodže, Ełku, Suwałki, Trojměstí, Štětína, Vilniusu, Grodna.\n\nHlavní nádraží obsluhují také městské autobusy a to linky 1, 2, 4, 10, 11, 18, 19, 20, 21, 21N, 22, 23, 27, 28, 100, 103, 106, 107, 111.\n\n"}
{"id": "781772", "url": "https://cs.wikipedia.org/wiki?curid=781772", "title": "Favorit (firma)", "text": "Favorit (firma)\n\nFavorit je firma vyrábějící jízdní kola značky Favorit.\n\nPrvní pokus o výrobu jízdních kol v Rokycanech byl kolem roku 1921 díky místnímu rodákovi a obchodníkovi Františku Heringovi (1887-1961), který ji však do roka prodal firmě Stadion, a.s. Rakovník.\n\nV roce 1922 v Rokycanech vzniká továrna na jízdní kola. Založena je pány Ambrosem Swetlikem a Heinrichem Kastrupem, firma nese název Es-Ka (Swetlik-Kastrup) z Chebu společně s Františkem Heringem. Montovala se zde kola značky Tripol ze součástek chebské Es-Ka.\nV roce 1933 se firma rozdělila na Tripol (majitel Es-Ka Cheb), která si v roce 1934 postavila vlastní továrnu a Velo-Tudor (majitel Hering), který koupil původní areál. Hering však nejprve nakupoval kola Achilles Žandov a prodával je pod svou značkou Tudor a teprve později v roce 1936 začal s vlastní výrobou.\n\nBěhem druhé světové války továrny vyráběly součástky pro armádní průmysl. Po válce dostaly obě továrny jako podniky s německým kapitálem nucenou správu.\nPo komunistickém puči a znárodnění v roce 1948 byly podniky Tripol a Tudor sloučeny jako ostatní továrny pod jediný podnik ČZ Strakonice (na Moravě pod Zbrojovka Brno), dochází ke specializaci podniků na konkrétní součástky a omezení finálních montoven. Po následné reorganizaci v roce 1950 spadaly rokycanské závody pod nový samostatný národní podnik Eska-Cheb (a dále existuje už jen Velamos Petrov na Desnou, Velo-Stadion Rakovník, později vyrábí kola i Liberta Mělník). V roce 1950 byla vyrobena první série 15 závodních kol pro reprezentaci, název měl být Borec. Roku 1951 navrhl tehdejší ředitel Josef Bochníček značku Favorit. Výroba této značky začala v roce 1951. V roce 1953 vznikl odloučením z Eska, n.p. samostatný podnik Favorit, n.p. ale již v roce 1958 je včleněn zpět.\nV roce 1952 byl původní závod Velo-Tudor zrušen a objekt získaly Rozvodné závody v Plzni. Do roku 1965 probíhala rekonstrukce původního závodu Tripol a v roce 1970 byly postaveny nové sklady a expedice. V roce 1978 bylo vyrobeno milionté kolo Favorit, výroba se rozšířila na 200 000 kol ročně a export se realizoval do 38 zemí světa.\n\nKrátce po revoluci v roce 1990 byla založena \"Favorit Rokycany, a. s.\", která však nikdy nevyrobila více jak 40 000 kol ročně. S otevřením hranic podnik nezachytil módu horských kol, odbyt upadal a v roce 2001 zbankrotoval. Továrnu odkoupilo Bike Technology & Public Relations, s.r.o. (BTPR) s cílem vyrábět horská a trekkingová kola. Výroba byla přesunuta do Kunovic, kde byla montovna levných součástek z Asie. V květnu 2004 byla i tato výroba zastavena a v roce 2006 šlo do konkurzu i BTPR. Značku dále zřejmě převzala Czech Bike a.s. Kunovice.\n\nOd roku 2011 je nositelem značky Favorit firma \"Favorit Czechoslovakia s. r. o.\".\n\n"}
{"id": "781774", "url": "https://cs.wikipedia.org/wiki?curid=781774", "title": "Matylda z Boulogne (rozcestník)", "text": "Matylda z Boulogne (rozcestník)\n\nJméno Matylda z Boulogne mělo v minulosti více žen:\n\n"}
{"id": "781782", "url": "https://cs.wikipedia.org/wiki?curid=781782", "title": "Gmina Malanów", "text": "Gmina Malanów\n\nGmina Malanów je polská vesnická gmina v okrese Turek ve Velkopolském vojvodství. Sídlem gminy je ves Malanów. V roce 2010 zde žilo 6 481 obyvatel.\n\nGmina má rozlohu 107,17 km² a zabírá 11,53% rozlohy okresu. Skládá se ze 17 starostenství.\n\n\n"}
{"id": "781801", "url": "https://cs.wikipedia.org/wiki?curid=781801", "title": "Elizabeth Hurleyová", "text": "Elizabeth Hurleyová\n\nElizabeth Jane Hurleyová (* 10. června 1965) je anglická herečka a modelka. V 90. letech se stala známou díky partnerskému vztahu s hercem Hughem Grantem. Poté, co jej v roce 1994 doprovázela na losangelské premiéře kasovního trháku \"Čtyři svatby a jeden pohřeb\" v černé Versaceho róbě s hlubokým výstřihem, upoutala na sebe stálou pozornost světových médií.\n\nVe dvaceti devíti letech uzavřela smlouvu s kosmetickou firmou Estée Lauder, s níž poté spolupracovala více než patnáct let. Stala se tváří jejích parfémů jako byly \"Sensuous, Intuition\" a \"Pleasures\". Ve filmovém průmyslu na sebe upozornila zejména rolemi Vanessy Kensingtonové ve špionážní komedii Mika Myerse \"\" (1997) a jako ztělesnění ďábla ve fantasy komedii \"Smlouva s ďáblem\" (2000). Od roku 2005 vlastní eponymní kolekci plážového oblečení.\n\nNarodila se v roce 1965 v hampshireském Basingstoke do rodiny učitelky v Kempshott Infant School Angely Maryové (rozené Tittové) a majora britské armády Roye Leonarda Hurleye. Má starší sestru Kate Hurleyovou a mladšího bratra Michaela Jamese Hurleyho. Postupně navštěvovala místní školy Kempshott Infant School, Kempshott Junior School a Harriet Costello School.\nV dětství měla ambice stát se tanečnicí a proto navštěvovala baletní kurzy. Později krátce studovala tanec a herectví v London Studio Centre. Jako teenager byla ovlivněna punkovým módním stylem, nosila růžový účes a piercing v nose.\n\nHereckou kariéru nastartovala v roce 1987, když debutovala ve filmu \"Árie\". V modelingu začala pracovat roku 1995. Je spojená se sezónními módními kampaněmi různých značek – Jordache, Shiatzy Chen, Got Milk?, Patrick Cox, MQ Clothiers of Sweden nebo Lancel. K roku 2012 se třikrát objevila na titulní straně britského vydání časopisu \"Vogue\".\n\nPro Estée Lauder se angažuje v kampani prevence a léčby karcinomu prsu. Své jméno propůjčila rtěnce „Elizabeth Pink“. Zisk z jejího prodeje je věnován nadaci na výzkum tohoto onemocnění.\n\nV roce 1987 během natáčení španělského dramatu \"Remando Al Viento\" navázala partnerský vztah s hercem Hugem Grantem, který ve filmu účinkoval v hlavní roli. Po třinácti letech, v květnu 2000, dvojice oznámila přátelský rozchod.\n\n4. dubna 2002 přivedla na svět syna Damiana Charlese Hurleye. Americký podnikatel a filmový producent Steve Bing nejdříve odmítl, že by měl být otcem dítěte s tvrzením, že měl s herečkou v roce 2001 pouze krátký běžný vztah. Následné testy DNA ovšem potvrdily jeho otcovství. Hurleyová je kmotrou Lennona, syna Patsy Kensitové a Liama Gallaghera a také Brooklyna a Romea, dvou synů manželů Davida a Victorie Beckhamových.\n\nOd konce roku 2002 udržovala vztah s indickým podnikatelem Arunem Nayarem. 2. března 2007 proběhl jejich sňatek v na zámku Sudeley a poté druhý tradiční hinduistický obřad v Umaid Bhawan Palace indického Džódpuru.\n\nV roce 2003 odhadoval deník \"Daily Mail\" výši jejího majetku na 13 miliónů liber. S rodinou žila na farmě o rozloze 1,6 km v Barnsley.\n\n12. prosince 2010 tisk informoval o jejím románku s australským hráčem kriketu Shanem Warnem. V reakci na tuto zprávu herečka na Twitteru uvedla, že se s manželem Arunem odloučili již před několika měsíci. 2. dubna 2011 požádala o rozvod, ke kterému došlo 15. června téhož roku. 30. září 2011 pak oznámila zasnoubení s Warnem.\n\n"}
{"id": "781803", "url": "https://cs.wikipedia.org/wiki?curid=781803", "title": "Kokošovce", "text": "Kokošovce\n\nKokošovce jsou obec na Slovensku v okrese Prešov. V obci žije obyvatel, rozloha katastrálního území činí 11,31 km².\n\nObec leží v údolí říčky Delňa v severní části Košické kotliny, severní část zasahuje do Slánských vrchů. Pahorkatinový ráz území tvoří usazeniny mladších třetihor a sopečné horniny. Odlesněná část je na jihozápadě, lesy na východní části území jsou tvořeny buky a duby. Nadmořská výška se pohybuje v rozmezí 345 až 730 m n. m., střed obce je ve výšce 375 m n. m. Obec je od města Prešova vzdálena asi 11 km na jihovýchod.\n\nSousedními obcemi jsou Ruská Nová Ves na severu, Zlatá Baňa na východě, Abranovce na jihu, Dulova Ves na západě a Prešov. \n\nNa katastrálním území obce se nachází na rozloze 20 ha Národní přírodní rezervace Kokošovská dubina, minerální pramen Šťavica a rekreační oblast kolem kokošovské nádrže nazývána Sigord.\n\nPrvní písemná zmínka o obci pochází z roku 1272, kde je uváděná jako Delnafeu, kdy ji Štefan V. daroval spišským zemanům. V roce 1422 se vyskytuje název Kakasfalua a v roce 1927 Kokošovce. V roce 1427 obec neplatila daně. V roce 1787 žilo v 41 domech 289 obyvatel a v roce 1828 zde žilo 539 obyvatel v 74 domech. Hlavní obživou byla práce v lese, povoznictví (vývoz soli) a práce v Soľnej Bani. Po roce 1919 byla hlavní obživou zemědělství a sezónní práce v lesích a na pile, která zde byla v letech 1928–1937.\n\n\n"}
{"id": "781804", "url": "https://cs.wikipedia.org/wiki?curid=781804", "title": "Jihomoravské inovační centrum", "text": "Jihomoravské inovační centrum\n\nJihomoravské inovační centrum (JIC) je zájmové sdružení právnických osob, které se zaměřuje na podporu inovačního podnikání a komerčního využití výzkumu a vývoje. JIC zprostředkovává propojení univerzit a vědecko-výzkumných institucí s podnikatelskou sférou, s cílem maximalizovat přínos výzkumu a vývoje na regionální a národní úrovni. \n\nJIC vzniklo v roce 2003 jako zájmové sdružení právnických osob. Členy sdružení jsou Jihomoravský kraj, statutární město Brno, Masarykova univerzita, Vysoké učení technické v Brně, Mendelova univerzita v Brně a Veterinární a farmaceutická univerzita Brno.\n\nJIC provozuje tři inkubátory v Brně, technologický inkubátor JIC INTECH, biotechnologický inkubátor JIC INBIT a také třetí inkubátor, JIC INMEC, zaměřený na pokročilé materiály a technologie.\n\nJIC je správcem dvou technologických inkubátorů fungujících v areálu Vysokého učení technického v Brně a Biotechnologického inkubátoru v areálu univerzitního kampusu v Brně-Bohunicích.\n\nJIC pomáhá inovačním firmám, studentům s originálními nápady, výzkumným pracovníkům a vynálezcům. K podnikatelům, kteří začínali v inkubátorech JIC, patří například Václav Muchna, spolumajitel firmy Y Soft. Ten získal titul Začínající podnikatel roku 2006 České republiky v soutěži vyhlašované společností Ernst & Young. \n\nJIC zvítězil v roce 2010 v národním kole mezinárodní soutěže Evropské ceny za podnikání a reprezentoval Českou republiku v evropském kole soutěže v kategorii \"Cena za rozvoj podnikatelského prostředí“. V závěru roku 2011 Jihomoravské inovační centrum získalo 3. místo v mezinárodní soutěži The Best Incubator Award v kategorii nejlepší mezinárodně zapojený inkubátor za rok 2011.\n\nJIC má dvě dceřiné společnosti: Intemac Solution s.r.o., která provozuje výzkumné centrum INTEMAC, a JIC VENTURES s.r.o.\nVýzkumné centrum INTEMAC v Kuřimi pomáhá firmám při výzkumu a vývoji v oblasti obráběcích strojů, výrobní techniky a všeobecného strojírenství.\n\nJIC VENTURES s.r.o. byla založena 15. června 2015 s cílem investovat do současných i bývalých účastníků programů JIC. Společnost investicemi v řádek stovek tisíc až jednotek milionů korun podporuje rychlejší rozvoj prověřených firem. Úspěšně zhodnocené podíly následně plánuje využívat k podpoře dalších klientů JIC. Do firem investuje sama nebo s dalšími investory. První investice JIC VENTURES putovala do firmy GINA Software výměnnou za 3% podíl. GINA Software vyvíjí mapový systém pro mobilní zařízení, který umožňuje navigaci v náročném terénu, koordinaci týmů a efektivní výměnu geografických informací.\n\n\n"}
{"id": "781808", "url": "https://cs.wikipedia.org/wiki?curid=781808", "title": "Otevřená společnost", "text": "Otevřená společnost\n\nOtevřená společnost je koncept fungování státu poprvé zpracovaný francouzským filozofem Henri Bergsonem v díle \"Dvojí zřídlo morálky a náboženství\" z roku 1932 a převzatý rakousko-britským myslitelem Karlem Popperem v \"Otevřené společnosti a jejích nepřátelích\" z roku 1945. Jejím opakem je \"uzavřená společnost\" – autoritarismus.\n\nKarl Popper definuje otevřenou společnost jako takovou, kde systém zajišťuje možnost personálních změn na vedoucích místech bez toho, aby došlo k násilí a krveprolití. V tom se zásadně liší od autoritářských států, kde revoluce či státní převrat jsou nezbytnou součástí změny. Dále popisuje otevřenou společnost jako systém, kde jsou jednotlivci zodpovědní za svá rozhodnutí a činy.\n\nPopper byl horlivým obhájcem myšlenky otevřené společnosti a principů jako svoboda jedince a zodpovědnost za své jednání. Ve své knize \"Bída historicismu\" odmítal historicismus jako nelegitimní vědeckou metodu. Svoje úvahy rozvedl ve dvou svazcích knihy \"Otevřená společnost a její nepřátelé\". První díl věnoval kritice Platóna a jeho koncepce ideálního státu, který považoval za totalitární. Ve druhém díle kritizoval Hegelovy a Marxovy myšlenky a snahu o návrat k uzavřené společnosti na základě historicistické argumentace. V roce 1947 se Popper stal spoluzakladatelem Montpelerinské společnosti, jejímž cílem bylo hájit klasický liberalismus v prostředí otevřené společnosti. Jeho kolegy v této společnosti byli mj. Milton Friedman, Friedrich Hayek, Henry Hazlitt, Ludwig von Mises, Leonard Read a další.\n\n\n\n"}
{"id": "781812", "url": "https://cs.wikipedia.org/wiki?curid=781812", "title": "Kostel svatého Jakuba Většího (Červený Kostelec)", "text": "Kostel svatého Jakuba Většího (Červený Kostelec)\n\nKostel sv. Jakuba Většího v Červeném Kostelci je římskokatolický farní kostel postavený v barokním slohu. Nachází se na náměstí ve středu města Červený Kostelec, jehož je dominantou. Je chráněn jako kulturní památka České republiky.\n\nExistenci kostela v Červeném Kostelci dokládá poprvé konfirmační kniha pražské diecéze. V českém překladu zní:\n\"„Se souhlasem Mikuláše, řečeného Pískle, rytíře z Rotenburku, patrona kostela v Kostelci, a Nýče, rytíře ze Starých Buků, patrona kostela ve Starých Bukách, dochází ke vzájemné výměně plebána Hrzka ze Starých Buků a plebána Heřmana, plebána v Kostelci.“\"\n\nTento text je datován na 22. srpna 1362 a je zároveň první zmínkou o existenci Červeného Kostelce.\n\nKostel sv. Jakuba Většího, původně gotická stavba ze 14. století, je připomínán jako farní již roku 1362. V 17. století patřil přechodně k Náchodu, po roce 1709 byl opět farní. Roku 1591 byl zničen při požáru městečka, obnoven byl až roku 1668. V letech 1744 až 1754 ho patrně v úzké spolupráci s Kiliánem Ignácem Dientzenhoferem přestavěl na náklad Octavia Piccolominiho v barokním slohu královéhradecký stavitel František Kermer (1710 – 86).\n\nKostel byl vystavěn proti původnímu plánu s kratší lodí. Kostel je jednolodní s bohatě zdobeným průčelím se sochou sv. Jakuba Většího ve vysokém štítu nad tympanonem. Nároží stavby jsou až na průčelí zaoblená. K hlavnímu vchodu v průčelí vede široké kamenné schodiště se dvěma pískovcovými plastikami, sv. Václavem (1929) a sv. Ludmilou (1933). Obě plastiky jsou dílem červenokosteleckého řezbáře a sochaře Břetislava Kafky.\n\nDientzenhofer měl v úmyslu zdůraznit bohatě zdobené průčelí kostela dvěma vysokými barokními věžemi postavenými mimo kostelní budovu. K oběma věžím byly položeny základy, ale dostavěna byla pouze jedna. Vysoká samostatná věž slouží jako zvonice. Při požáru Kostelce v roce 1831 byla věž značně poškozena, proto byla snížena a provizorně zastřešena jednoduchou stanovou střechou.\nTeprve v letech 1939–1940 byla věž dostavěna do původní výše a stanová střecha nahrazena podle návrhu stavitele Josefa Vejra a Ing. arch. Aleše Pitřince cibulovitou pseudobarokní bání. Věžní hodiny sestrojil roku 1838 kostelecký tkadlec Antonín Kaválek. V roce 1940 byly na všech čtyřech stranách věže obnoveny ciferníky. Další generální opravu hodin provedl v roce 1972 mistr Josef Středa a byly při ní pozlaceny hliníkové číslice ciferníku a měděné závaží hodinového stroje. Dnešní elektrický hodinový stroj je v pořadí již šestý a na věž ho v roce 1988 vsadil Okresní průmyslový podnik ve Vyškově. Do požáru v roce 1831 v ní viselo pět zvonů. Po požáru zůstal nepoškozený jediný zvon odlitý pražským zvonařem Karlem Bellmanem roku 1591. Druhý, značně poškozený zvon z roku 1622 byl roku 1894 přelit zvonařem A. Děpoldem z Prahy. Třetí zvon byl odlit roku 1904 mistrem V. K. Červeným. Za první světové války byly zvony sňaty a odevzdány pro vojenské účely. Také na počátku druhé světové války byly všechny tři nové zvony – Ivan, Jakub a Jan – odvezeny a zrekvírovány. Současné zvony, odlité podle dochovaných forem v Kovolisu v České u Brna, byly na věž osazeny 7. března 1959 za působení duchovního správce Aloise Vorala.\n\nDruhá plánovaná samostatná věž zůstala nedostavěna a jsou v ní uloženy kosti z původního hřbitova u kostela, na který se přestalo pohřbívat roku 1821, ale hroby a pomníky byly rušeny postupně řadu let. Vnitřní výzdoba kostela není důsledně barokní. Pseudorenesanční hlavní oltář je z roku 1906, portálové sochařské oltáře sv. Jana Nepomuckého a Panny Marie jsou v barokním stylu, kazatelna (kolem roku 1760) má rokajovou výzdobu, křížová cesta je z roku 1905. Z vnitřního vybavení je nejcennější cínová křtitelnice z roku 1555.\n\n\nPřed kostelem stojí empírové sousoší Kalvárie z roku 1824 a pseudokorintský sloup z roku 1724 se zlacenou barokní sochou Panny Marie na zeměkouli s hadem, který je dílem sochaře z okruhu bratří Pacáků, a který až do roku 1960 stával uprostřed náměstí.\n\nBohoslužby se konají denně.\n\n\n"}
{"id": "781813", "url": "https://cs.wikipedia.org/wiki?curid=781813", "title": "Lego Modular Houses", "text": "Lego Modular Houses\n\nModular Buildings, česky modulární budovy, je jeden z produktů společnosti LEGO Group, který se začal prodávat v roce 2007. Vytvořené na popud komunity dospělých fanoušků lega (AFOL) jsou sety primárně určeny pro zkušené stavitele, jelikož sety obvykle obsahují více než 2000 kostiček a jsou použity neobvyklé stavební techniky. Na rozdíl od většiny stavebnic Lego, tato série je označena jako 16+, je tedy Lego designéry a fanoušky označována jako \"Lego pro dospělé\". Obvyklá šířka jednoho domu je 256 mm. Série obsahuje sety Market Street, Cafe Corner, Green Grocer, Fire Brigade, Grand Emporium, Pet Shop, Town Hall, Palace Cinema, Parisian Restaurant, Detective's Office, Brick Bank a na rok 2017 připravovaný Assembly Square.\n\nDo dnešního data bylo v této sérii vydáno jedenáct stavebnic, přibližně jedna nová za rok. Všechny sety této série (mimo Market Street) jsou doporučeny pro starší šestnácti let.\n\nCafé Corner (číslo setu: 10182) byl první set ze série Modular Buildings. Byl vydán v roce 2007. Set obsahuje 2056 dílků a 3 minifigurky. Z vnějšku představuje rohový hotel s kavárnou. Neobsahuje žádné interiéry.\n\nMarket Street (číslo setu: 10190) byl druhý set ze série Modular Buildings. Byl vydán jako následující po Café Corner v roce 2007. Set obsahuje 1248 dílků a 3 minifigurky. Jako jediný ze série je určen pro starší deseti let. Byl vydán v rámci programu Factory, což byla řada setů, které byly vytvořeny fanoušky Lega. Autorem návrhu byl holandský fanoušek Lega Eric Brok.\n\nGreen Grocer (číslo setu: 10185) byl třetí set ze série Modular Buildings. Byl vydán v roce 2008. Set obsahuje 2352 dílků a 4 minifigurky. Je prvním setem serie, který obsahoval propracované interiéry. V přízemí má obchod. V prvním poschodí a v podkroví obytné místnosti.\n\nFire Brigade (číslo setu: 10197) je čtvrtý set ze série Modular Buildings. Byl vydán v roce 2009. Set obsahuje 2231 součástek. Model je kopií americké hasičské stanice ze 40. let minulého století. Součástí setu je dobové hasičské auto a čtyři minifigurky.\n\nGrand Emporium (číslo setu: 10211), vydaný v květnu 2010, je pátý set ze série Modular Buildings. Set obsahuje 2182 dílků a 7 minifigurek. Model představuje realistický obchodní dům ze začátku 20. století, set obsahuje realistický interier, křišťálový lustr či eskalátor. Set je stejně jako Café Corner proveden jako rohový.\n\nPet Shop (číslo setu: 10218), vydaný v červnu 2011, je šestý set ze série Modular Buildings. Set obsahuje 2032 díklů. Jedná se o první set v sérii který se skládá ze dvou samostatných budov v jednom setu (městský dům a samotný zverimex). Set obsahuje čtyři minifigurky, součástky zvířat a mnoho příslušenství.\n\nTown Hall (číslo setu:10224), byl vydán v květnu 2012 a je sedmý set ze série Modular Buildings. Set obsahuje 2766 dílků (doposud nejvíce z celé série) a 8 minifigurek. Jedná se o radnici se spoustou doplňků jako je fungující výtah, atrium či věž s hodinami.\n\nPalace Cinema (číslo setu:10232), byl vydán v březnu 2013 a je osmý set ze série Modular Buildings. Set obsahuje 2194 dílků a 6 minifigurek. Je to stavebnice rohové budovy kina volně inspirované Grauman's Chinese Theatre.\n\nParisian Restaurant (číslo setu:10243), byl vydán v roce 2014 a je devátým setem ze série. Set obsahuje 2469 dílků a 5 minifigurek. Je to stavebnice pařížské restaurace s předzahrádkou a terasou přístupnou po venkovním schodišti. V interiérech je v přízemí restaurace, v prvním poschodí místnost s krbem a kuchyňskou linkou, v podkroví je malířský ateliér.\n\nDetective's Office (číslo setu:10246), byl vydán v roce 2015. Set obsahuje 2262 dílků a 6 minifigurek. Po setu Pet Shop je druhým, který se skládá ze dvou, v tomto případě neoddělitelných, budov. Detektivní kanceláře a kadeřnictví.\n\nJedenáctým setem v sérii je Brick Bank (číslo setu:10251), byl vydán v roce 2016. Set obsahuje 2382 dílků a 5 minifigurek. Po Café Corner, Grand Emporium a Palace Cinema je čtvrtým rohovým domem. V hlavním průčelí je banka a na boku prádelna. Obsahuje několik vtipných věcí jako například pračku špinavých peněz, kdy bankovka vhozená do pračky spadne rovnou do bankovního trezoru.\n\nK desátému výročí zahájení výroby modulárních domů je pro rok 2017 připraven prémiový set Assembly Square (číslo setu:10255), prodej bude zahájen 1.1.2017. Set obsahuje 4002 dílků a 8 minifigurek. Skládá se ze třech budov a celý je o 1/3 širší (384 mm) než všechny předchozí sety. Obsahuje kavárnu, květinářství a pekařství.\n\n"}
{"id": "781814", "url": "https://cs.wikipedia.org/wiki?curid=781814", "title": "Tino Rossi", "text": "Tino Rossi\n\nTino Rossi, rodným jménem Constantino Rossi (29. dubna 1907, Ajaccio – 26. září 1983) byl francouzský zpěvák a herec. Mimořádně populární byl na své rodné Korsice.\n\nProslavil se nejprve jako tenor v kabaretech, film, v němž zazpíval řadu romantických balad, z něj později udělal celonárodní idol - natočil 25 filmových muzikálů, mezi nimiž nejznámější je \"Si Versailles m'était conté\" režiséra Sachy Guitry. Jeho sláva kulminovala ve 40. letech, bohužel i v časech německé okupace, což ho přivedlo k řadě kompromisů. Jeho chování za druhé světové války bylo po válce hodnoceno jako nepřijatelné (zejména podpora kolaborantské Légion des Volontaires Français). V listopadu 1944 byl zatčen a tři týdny strávil ve vězení. U soudu však dostal spíše symbolický trest, byly mu omezeny pracovní možnosti. Přesto v roce 1946 paradoxně dosáhl jednoho z vrcholů kariéry, když nahrál jeden ze svých největších hitů: \"Petit Papa Noël\". Singlu se prodalo přes 30 milionu kusů po celém světě. Rossimu se za něj dostalo i prestižní ceny Grand Prix du Disque a píseň se především ve frankofonním světě stala vánoční klasikou. Po nástupu televize obnovil svou popularitu také v řadě televizních show. Roku 1983 uspořádal svou derniéru v Casinu de Paris.\n\n"}
{"id": "781821", "url": "https://cs.wikipedia.org/wiki?curid=781821", "title": "Sick sinus syndrom", "text": "Sick sinus syndrom\n\nSick sinus syndrom (nemoc chorého sinu) je porucha srdečního rytmu, pro kterou je typický výskyt epizod pomalé srdeční akce, v mnoha případech střídající se s rychlou akcí. Typická je také neschopnost srdce zrychlit svou frekvenci v situacích, kdy je to žádoucí (například při námaze).\n\nJde o onemocnění spojené s degenerativními změnami v převodním systému srdečním, zejména v sinoatriálním uzlu. Vyskytuje se hlavně u starších lidí, obvykle nad 70 let, častěji u nemocných s ischemickou chorobou srdeční, hypertenzí, případě v souvislosti s prodělanými srdečními záněty (v minulosti např. u záškrtu). \n\nJde spíše než o jednu nemoc o skupinu stavů s podobnými projevy, u nichž nalézáme různé nálezy na elektrokardiografii. U jednoho nemocného ale můžeme zaznamenat postupně různé EKG nálezy. Může jít o\n\nMnohdy nemocný poruchu rytmu nevnímá, pomalá srdeční akce se ale může projevit náhle vzniklou poruchou vědomí, celkovou slabostí či nevýkonností. Naopak tachykardie se obvykle projeví bušením srdce. \n\nZákladem je elektrokardiografie (EKG), zejména dlouhodobý záznam křivky. K tomu se nejčastěji používá 24-hodinová monitorace (EKG Holter), který pomocí elektrod nalepených na hrudníku zaznamenává EKG během běžné denní zátěže do zařízení umístěného za pasem. Používají se i zátěžové testy – například bicyklová ergometrie, při které pacienti se sick sinus syndrom nedosáhnou při námaze obvykle frekvence více než 90 tepů za minutu, nebo atropinový test, kdy po podání atropinu také nedochází k dostatečnému vzestupu srdeční frekvence. \n\nPokud ani po úpravě medikace (vysazení léků způsobujících bradykardii) nedochází k ústupu tendence k pomalé srdeční frekvenci a nemocný má potíže, je na místě zavedení kardiostimulátoru, který srdce stimuluje s vyšší frekvencí. Toto opatření je také důležité v případech, kdy dochází ke střídání rychlé a pomalé frekvence. Pomalá srdeční frekvence totiž znemožňuje podávat léky na utlumení tachykardie. Kardiostimulátor upraví pomalou frekvenci, rychlou sice neovlivní, ale umožní podat léky ke zpomalení srdce.\n\n"}
{"id": "781824", "url": "https://cs.wikipedia.org/wiki?curid=781824", "title": "Mrňouskové", "text": "Mrňouskové\n\nMrňouskové s podtitulem Soukromý život hmyzu (ve francouzském originále Minuscule: La Vie privée des insectes) je francouzský animovaný seriál nahlížející do každodenního života hmyzu. Postavy jsou počítačově modelované ve 3D a zasazené do přírodních scenérií. Zvuk seriálu se skládá z původních nahrávek z hmyzu a prostředí, které jsou doplněny uměle vytvořenými efekty.\n\nJednotlivé epizody mají vlastní a většinou vtipný děj. Různí hmyzí protagonisté vykonávají často lidské činnosti pro ironické vylíčení inteligence, radosti a dojemnosti. Pozadím pro tyto děje je obecně francouzský venkov, což zahrnuje pole, farmářské usedlosti, ploty, silnice, auta, kanály, žlaby či odpadkové koše. Lidé se objevují jen okrajově (např. jako němí řidiči obtěžujících aut), též velká hospodářská zvířata jsou jen neochotnými svědky různých aktivit hmyzu, pavouků a měkkýšů.\n\nNa DVD vyšlo pod názvem Mrňousci.\n\n"}
{"id": "781829", "url": "https://cs.wikipedia.org/wiki?curid=781829", "title": "Louisville (rozcestník)", "text": "Louisville (rozcestník)\n\nLouisville je označení města:\n\n"}
{"id": "781832", "url": "https://cs.wikipedia.org/wiki?curid=781832", "title": "Josef Vančura", "text": "Josef Vančura\n\nJosef Vančura (21. února 1870 Lišov – 26. května 1930 Mariánské Lázně) byl český právník, profesor římského práva na právnické fakultě Univerzity Karlovy. Je považován za zakladatele české papyrologie.\n\nVystudoval české gymnázium v Českých Budějovicích, pak práva na české univerzitě v Praze, kde byl roku 1893 promován \"sub auspiciis imperatoris\". Po krátké soudní praxi vstoupil do služeb českého zemského výboru, kde byl roku 1898 jmenován tajemníkem a téhož roku se habilitoval pro římské právo na české právnické fakultě. Administrativní praxi opustil v roce 1906, když byl jmenován mimořádným profesorem, řádným profesorem se stal roku 1909. Po odchodu profesora Heyrovského se stal ordinářem římského práva, mimořádný význam pro českou romanistiku mělo jeho do té doby jinak opomíjené bádání v oblasti starověkých papyrů. Díky předchozímu působení v právní praxi věnoval při výuce pozornost i praktickým příkladům z denního života, čímž se jeho přednášky staly velmi populárními. Tři funkční období, 1910–1911, 1911–1912 a 1924–1925, byl děkanem fakulty a v letech 1926–1927 i rektorem celé univerzity. Od roku 1925 byl také řádným členem České akademie věd a umění a v roce 1919 se stal mimořádným členem Královské české společnosti nauk. Spolupracoval na Ottově naučném slovníku, kam přispěl řadou hesel. Ještě před odchodem z fakulty habilitoval svého nástupce, Miroslava Boháčka.\n\n\n"}
{"id": "781833", "url": "https://cs.wikipedia.org/wiki?curid=781833", "title": "Navždy spolu", "text": "Navždy spolu\n\nNavždy spolu je filmové romantické drama z roku 2012 v režii Michaela Sucsy. Ve filmu hrají: Rachel McAdamsová, Channing Tatum, Sam Neill, Scott Speedman a Jessica Lange. Film je založen na pravdivém příběhu o Kim a Krickitt Carpenterových. \n\nStrašná nehoda dostane Paige Collinsovou do kóma, a tak utrpí těžkou ztrátu paměti. Její manžel Leo se pokusí získat znovu její srdce. Po několika romantických schůzkách začínají svůj vztah znovu.\n\n"}
{"id": "781835", "url": "https://cs.wikipedia.org/wiki?curid=781835", "title": "José Bové", "text": "José Bové\n\nJosé Bové (* 11. června 1953, Talence) je francouzský politik, zemědělec, odborář, alterglobalizační aktivista, mluvčí zemědělské mezinárodní organizace Via Campesina.\n\nJiž od mládí se angažoval na radikální levici, během studií se sblížil s anarchistickým a pacifistickým hnutím, po škole odmítl narukovat na vojnu a odjel z Francie. V roce 1976 se zapojil do hnutí bojujícího proti zřízení vojenské základny v zemědělské oblasti Larzac. Během blokád se sblížil s protestujícími zemědělci a rozhodl se stát rovněž farmářem, začal chovat ovce a vyrábět známý sýr Roquefort. V roce 1987 založil Confédération Paysanne, zemědělské odborové hnutí, které bojuje především za ekologické zemědělství a proti geneticky modifikovaným potravinám. Je rovněž člen anarchistické Alternative libertaire, podílel se též na některých akcích Greenpeace, byl například na palubě Rainbow Warrior při protestu Greenpeace proti atomovým zkouškám v Tichém oceánu v roce 1995. Pod palbu kritiky se jeho Confédération Paysanne dostala především v roce 1999, kdy zorganizovala protest, během nějž byla zdevastována pobočka fast foodu McDonald's v Millau, v rámci kritiky užívání hormonů při produkci masa touto společností a omezení dovozu Roquefortu do USA. Bové jako organizátor násilného protestu následně strávil 44 dní ve vězení.\n\nPoté se připojil k anti-globalizačnímu hnutí, účastnil se například protestů proti WTO v Seattlu v roce 1999. V roce 2002 se zapojil do propalestinského hnutí, v rámci čehož sáhl k asi nejvíce kritizovaným svým slovům, když obvinil izraelskou tajnou službu Mossad, že organizovala útoky na synagogy ve Francii. Roku 2005 vedl kampaň proti Smlouvě o Ústavě pro Evropu. V roce 2007 neúspěšně kandidoval na francouzského prezidenta, v roce 2009 byl zvolen do Evropského parlamentu za Europe Écologie Daniela Cohn-Bendita. Bude znovu kandidovat ve volbách v roce 2014, v zelených primárkách se uchází o pozici jednoho ze dvou volebních lídrů strany.\n\n\n"}
{"id": "781838", "url": "https://cs.wikipedia.org/wiki?curid=781838", "title": "Andrej Faglic", "text": "Andrej Faglic\n\nAndrej Faglic (8. září 1920 Párnica – 27. listopadu 2003 Praha) byl slovenský a československý odbojář, generál, politik Komunistické strany Slovenska, poslanec Slovenské národní rady v 60. letech a poslanec Sněmovny národů Federálního shromáždění na počátku normalizace. Po roce 1989 komunální politik KSČM v Praze.\n\nPocházel z rodiny sezónního dělníka. Absolvoval základní školu a vyučil se zedníkem. Za války ho čekalo totální nasazení na práce v Německu, ale uprchl. 1. října 1940 byl povolán do armády Slovenského státu a bojoval na jižní Ukrajině. Přeběhl na sovětskou stranu a zapojil se do československé jednotky v SSSR. Bojoval na Dukle. Během války byl dvakrát raněn. Konec války ho zastihl na severní Moravě. 17. května 1945 se zúčastnil slavnostního pochodu osvobozenou Prahou.\n\nPo válce působil v Košicích na vojenské správě, v 50. letech přednášel na Vojenské lékařské fakultě v Hradci Králové, v 60. letech byl náčelníkem Krajské vojenské správy v Banské Bystrici. Po dobu roku a půl působil jako vojenský atašé v Bukurešti. Od roku 1970 pracoval na ministerstvu národní obrany na úseku vojenského školství. V roce 1981 odešel do výslužby v hodnosti generálmajora. Zastával funkce ve Svazu protifašistických bojovníků.\n\nVe volbách roku 1964 byl zvolen do Slovenské národní rady. Po federalizaci Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada. V parlamentu setrval do konce funkčního období, tedy do voleb roku 1971. Své válečné vzpomínky sepsal v roce 1989 do knihy \"Návraty do rodného kraja\".\n\nPoliticky se angažoval i po sametové revoluci. V komunálních volbách roku 1994, komunálních volbách roku 1998 a komunálních volbách roku 2002 byl zvolen za KSČM zastupitelem městské části Praha 11. Je uváděn jako důchodce a vojenský historik. V roce 2007 ho klub zastupitelů KSČM navrhl v anketě o Cenu městské části Praha 11.\n\n\n"}
{"id": "781839", "url": "https://cs.wikipedia.org/wiki?curid=781839", "title": "Expedice Borneo", "text": "Expedice Borneo\n\nExpedice Borneo (v anglickém originále \"Expedition Borneo\") je britský dokumentární cyklus z roku 2006. Jde o první expediční sérii společnosti BBC Natural History Unit. Skupina vědců se v tomto dokumentu vydává na indonéský ostrov Borneo, aby zahlédli zdejší přírodu a sledovali různé druhy zvířat a rostlin. Premiéra byla v červenci 2006 na BBC One.\n\n"}
{"id": "781840", "url": "https://cs.wikipedia.org/wiki?curid=781840", "title": "Churchill Downs", "text": "Churchill Downs\n\nChurchill Downs je závodiště pro koňské dostihy, které se nachází v Louisville ve státě Kentucky v USA. Závodiště bylo založeno roku 1875, kdy se zde rovněž konaly první dostihy – Kentucky Oaks. Pojmenování „Churchill“ nese po bratřích Johnovi and Henrym Churchillových, kteří pronajali pozemky o rozloze 32 hektarů místnímu dostihovému klubu.\n\nV současnosti závodiště pokrývá 0,59 km². Areál pojme až 50 000 návštěvníků, nárazově je schopné pojmout dokonce 150 000 lidí.\n\nNejvýznamnější dostihem na závodišti je Kentucky Derby konané každoročně první sobotu v květnu.\n\n"}
{"id": "781842", "url": "https://cs.wikipedia.org/wiki?curid=781842", "title": "Financial District (Manhattan)", "text": "Financial District (Manhattan)\n\nFinancial District (česky Finanční distrikt, někdy také FiDi)\nje nejjižnější část městského obvodu Manhattan ve městě New York v USA, které zahrnuje kanceláře a sídla mnoha hlavních finančních institucí města, včetně New York Stock Exchange a Federal Reserve Bank of New York.\nDo teroristických útoků z 11. září 2001 zde stálo Světové obchodní centrum (\"World Trade Center\"), které vystřídala budova One World Trade Center dokončená v roce 2013. Ta je aktuálně nejvyšší budovou New Yorku a západní polokoule.\n\nTato část Manhattanu odpovídá přibližně hranicím osady Nového Amsterdamu v pozdním 17. století a její rezidenční populace číta zhruba 56 000.\n\nBěhem dne se populace vyšplhá údajně až k 300 000.\n\nFinancial District zahrnuje oblast jižně od parku u New York City Hall (\"City Hall Park\"), vyjma Battery Park a Battery Park City. Za jeho srdce je obvykle považována křižovatka ulic Wall Street a Broad Street, přičemž obě se nachází výhradně v rámci hranic distriktu. Severovýchodní část Financial District (podél Fulton Street a John Street) byla na počátku 20. století známá jako \"Insurance District\" (distrikt pojišťovnictví), a to kvůli vysokému počtu pojišťovacích společností, které zde buď sídlily, nebo zde měly své newyorské pobočky.\n\nNa rohu Wall Street a Nassau Street se nachází Federal Hall National Memorial, první sídlo Kongresu USA po přijetí Ústavy a zároveň místo inaugurace prvního amerického prezidenta George Washingtona 30. dubna 1789.\n\nDříve byla tato část města považována zejména za destinaci pro každodenní obchodníky a kancelářské pracovníky z okolí New York City a přilehlých oblastí. Dnes zde narůstá počet obyvatel s trvalým bydlištěm. Odhady z roku 2008 hovořily o zhruba 56 000 stálých rezidentech, což je velký nárůst oproti 15 až 20 tisícům osob, jež zde bydlely před rokem 2001. Od 90. let dvacátého století stoupl počet budov přestavěných z kancelářských prostor na bytové domy.\n\nZároveň se zvýšil počet turistických atrakcí, jako je např. přilehlý historický distrikt South Street Seaport, muzeum newyorské policie New York City Police Museum nebo muzeum financí Museum of American Finance. Bowling Green je zase startovním bodem tradičních slavnostních průvodů ticker-tape parade na jižní části ulice Broadway známé pod názvem Canyon of Heroes. V přilehlém Battery Park City se nachází židovské muzeum Museum of Jewish Heritage, muzeum mrakodrapů Skyscraper Museum nebo také Světové finanční centrum (World Financial Center).\n\nAčkoli je termín „Financial District“ někdy používán jako synonymum pro „Wall Street“, druhý jmenovaný je často myšlen jako metonymie pro finanční trhy jako celek, zatímco „Financial District“ se vztahuje skutečně ke geografické oblasti. Podle oficiálních dat města New York se čtvrť jmenuje \"Wall Street\".\n\n"}
{"id": "781845", "url": "https://cs.wikipedia.org/wiki?curid=781845", "title": "Samuel Falťan", "text": "Samuel Falťan\n\nSamuel Falťan (22. února 1920 Hradište – 15. prosince 1991 Bratislava) byl slovenský a československý historik, politik Komunistické strany Slovenska, v letech 1968–1969 spojenec Gustáva Husáka a zastánce federalizace Československa, na počátku normalizace místopředseda vlády ČSSR, poslanec Slovenské národní rady a poslanec Sněmovny národů Federálního shromáždění. Bratr Michala Falťana.\n\nAbsolvoval Vysokou školu politických a sociálních věd v Praze v roce 1951. Pracoval pak v Historickém ústavu SAV v letech 1962–1968. Ve volbách roku 1948 byl zvolen do Slovenské národní rady.\n\nV letech 1946–1970 se uvádí jako účastník zasedání Ústředního výboru Komunistické strany Slovenska. Zastával i funkce v celostátní komunistické straně. 31. srpna 1968 byl kooptován za člena Ústředního výboru Komunistické strany Československa. Rezignace na tuto funkci byla přijata v červnu 1970.\n\nV roce 1966 se zapojil do politické a odborné diskuze o hodnocení Slovenského národní povstání a potažmo česko-slovenských vztahů. Debatu odstartoval Gustáv Husák, který se v 60. letech po propuštění z vězení postupně vracel do politického života. V roce 1964 vydal své paměti, v nichž rekapituloval události okolo SNP. Na knihu zareagoval v roce 1966 s odstupem dvou let český konzervativní komunista a historik Václav Král. Falťan se následně Husáka veřejně zastal. Patřil ke skupině národně orientovaných reformních slovenských komunistů, podobně jako Husák. Jádro sporu bylo v tom, zda SNP mělo i specifický slovenský národněosvobozenecký rozměr. V roce 1967 se pak účastnil debaty pořádané Ústavem dějin KSS v Bratislavě na téma česko-slovenských vztahů. Přednesl zde úvodní projev, ve kterém kritizoval ideu čechoslovakismu. Během pražského jara se jako člen odborných komisí podílel na přípravě federalizace Československa (vydal tehdy na toto téma i studii \"Slovenská otázka v Československu\") Na konferenci ve Smolenicích v březnu 1968 vystoupil s delším referátem.\n\nPo invazi vojsk Varšavské smlouvy do Československa byl spojencem Gustáva Husáka a na mimořádném sjezdu KSS 27. srpna 1968 přesvědčoval delegáty, aby se distancovali od výrazně protiokupačního Vysočanského sjezdu KSČ. Slovenské funkcionáře zvolené Vysočanským sjezdem vyzýval k rezignaci s poukazem na nutnost zabránění rozkolu ve straně a občanské válce. Šlo o projev Husákova taktizování a počátečního odklonu od reformistické politiky KSČ směrem k samostatnějšímu kurzu KSS. Zastával tehdy rovněž funkci předsedy slovenské Národní fronty a v září 1968 se podílel na jednáních o finální podobě federalizace Československa.\n\nPo provedení federalizace usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada. V parlamentu setrval do května 1970, kdy rezignoval na poslanecký post. V roce 1969 byl i členem československého kabinetu, protože v druhé vládě Oldřicha Černíka zaujal post místopředsedy vlády. Měl na starost mimo jiné otázku ubytování slovenských pracovníků federálních institucí v Praze a zajištění výuky jejich dětí v slovenském jazyce.\n\nV březnu 1969 se stal předsedou Svazu protifašistických bojovníků. V letech 1975–1979 pracoval v Slovenském národním muzeu, kde se specializoval na dějiny odboje a Slovenského národního povstání. Je autorem knih o slovenském odboji: \"Partizáni na Slovensku\" (1946), \"Partizánska vojna na Slovensku\" (1959), \"O Slovenskom národnom povstaní\" (1964) a románů \"Víťazné stretnutie\" (1948), \"Jarné spevy\" (1952) a \"Do hrobu sa neponáhľa\" (1968). Jeho syn Mgr. Ľubomír Falťan, CSc. působí jako místopředseda SAV.\n\n"}
{"id": "781854", "url": "https://cs.wikipedia.org/wiki?curid=781854", "title": "Generální gouvernement Varšava", "text": "Generální gouvernement Varšava\n\nGenerální gouvernement Varšava (: \"Generalgouvernement Warschau\", : \"Generalne gubernatorstwo Warszawskie\") byla civilní správní jednotka vytvořena Německým císařstvím během první světové války a existující v letech 1915 až 1918. Oblast byla jednou z částí regentského Polského království a zahrnovala severozápadní části bývalého ruského Poviselského kraje, který pokrýval téměř celou polovinu polského území.\n"}
{"id": "781860", "url": "https://cs.wikipedia.org/wiki?curid=781860", "title": "Štefan Ferencei", "text": "Štefan Ferencei\n\nŠtefan Ferencei (21. května 1925 - 2001) byl slovenský a československý politik Komunistické strany Slovenska, poslanec Slovenské národní rady a Sněmovny národů Federálního shromáždění na počátku normalizace. V 70. a 80. letech ministr vlád Slovenské socialistické republiky.\n\nV letech 1960-1978 působil jako vedoucí tajemník Okresního výboru KSS Dunajská Streda. Ve volbách roku 1964 byl zvolen do Slovenské národní rady. V letech 1962-1966 byl kandidátem Ústředního výboru Komunistické strany Slovenska, členem ÚV KSS od roku 1971. V letech 1962-1989 se uvádí jako účastník zasedání Ústředního výboru Komunistické strany Slovenska. Zastával i funkce v celostátní komunistické straně. 12. sjezd KSČ ho zvolil kandidátem Ústředního výboru Komunistické strany Československa.\n\nPo provedení federalizace Československa usedl do Sněmovny národů Federálního shromáždění. Mandát nabyl až dodatečně v květnu 1970. Do federálního parlamentu ho nominovala Slovenská národní rada. V parlamentu setrval do konce funkčního období, tedy do voleb roku 1971.\n\nByl rovněž členem vlád Slovenské socialistické republiky. V letech 1978-1989 zasedal v druhé vládě Petera Colotky, třetí vládě Petera Colotky a vládě Petera Colotky, Ivana Knotka a Pavola Hrivnáka jako ministr - předseda Výboru lidové kontroly SSR.\n\nV roce 1962 získal Řád práce, v roce 1975 Řád Vítězného února.\n\n"}
{"id": "781864", "url": "https://cs.wikipedia.org/wiki?curid=781864", "title": "Generální gouvernement Lublin", "text": "Generální gouvernement Lublin\n\nGenerální gouvernement Lublin (: \"Generalgouvernement Lublin\", : \"Generalne gubernatorstwo Lubelske\") byla civilní správní jednotka vytvořena Rakouskem-Uherskem během první světové války a existující v letech 1915 až 1918. Oblast byla jednou z částí regentského Polského království a zahrnovala severozápadní části bývalého ruského Poviselského kraje, který pokrýval téměř celou polovinu polského území.\n"}
{"id": "781866", "url": "https://cs.wikipedia.org/wiki?curid=781866", "title": "Třída Naresuan", "text": "Třída Naresuan\n\nTřída Naresuan (či též třída F25T) je třída raketových fregat Thajského královského námořnictva. Jedná se o komplexně přepracované čínské fregaty typu 053H2G (v kódu NATO: \"Jiangwei I\"), vybavené západní elektronikou a výzbrojí. Objednány byly především díky své nízké ceně. Celkem byly postaveny dvě jednotky této třídy. Námořnictvo je provozuje od roku 1995.\n\nČínská loděnice China State Shipbuilding Corporation postavila v Šanghaji celkem dvě fregaty této třídy, pojmenované \"Naresuan\" a \"Taksin\". Thajsko fregaty získalo za velmi příznivou cenu, obě jednotky však po dokončení trpěly nízkou kvalitou výroby a velmi nízkou odolností v boji.\n\nJednotky třídy \"Naresuan\":\n\nFregaty nesou 3D vyhledávací radar Saab Sea GIRAFFE AMD, vyhledávací radar Thales LW-08 a radar pro řízení palby Thales STIR. K vyhledávání ponorek slouží trupový sonar DE-1160.\n\nHlavňovou výzbroj fregat tvoří jeden 127mm kanón Mk 45 Mod 2 v dělové věži na přídi a dva čínské dvouúčelové 37mm dvojkanóny typu 76. K ničení hladinových lodí slouží dva čtyřnásobné vypouštěcí kontejnery pro protilodní střely Harpoon. Na přídi fregaty se nachází osminásobné vertikální vypouštěcí silo Mk 41. V něm byly původně neseny protiletadlové řízené střely Sea Sparrow v počtu 32 kusů (do jedné buňky sila se vejde pouzdro obsahující čtyři střely). V lednu 2013 americká vláda odsouhlasila dodání mnohem modernějších řízených střel ESSM s dosahem přes 27 km. Těch fregaty ponesou stejný počet. K ničení ponorek slouží dva trojité 324mm torpédomety amerického typu Mk 32, ze kterých jsou vypouštěna lehká protiponorková torpéda Mk.46 a Mk.50. Na zádi fregat je přistávací plocha a hangár pro uložení jednoho protiponorkového vrtulníku.\n\nPohonný systém je koncepce CODOG. Tvoří ho dvě plynové turbíny General Electric LM2500 pro bojovou činnost a dva diesely MTU 20V1163 TB83 pro plavbu ekonomickou rychlostí. Lodní šrouby jsou dva. Nejvyšší rychlost dosahuje 32 uzlů. Dosah je 4000 námořních mil při 18 uzlech.\n\nV rámci modernizace, kterou v letech 2011–2014 provedla společnost Saab, fregaty dostaly nový bojový řídící systém 9LV Mk4, systém řízení palby CEROS 200 a nový datalink. Díky datalinku jsou schopny efektivní spolupráce s thajskými stíhacími letadly JAS 39 Gripen a letadly pro včasnou výstrahu Saab 340 AEW&C.\n"}
{"id": "781868", "url": "https://cs.wikipedia.org/wiki?curid=781868", "title": "David Macháček (architekt)", "text": "David Macháček (architekt)\n\nDavid Macháček (* 18. března 1972, Praha) je současný český architekt.\n\nVystudoval Fakultu architektury ČVUT. Jako absolvent spolupracoval s architektem Kuzemenským v atelieru My architekti, kde spolupracoval například na projektu rodinného domu v Karlových Varech.\nSkutečný posun v kariéře však nastal v okamžiku, kdy začal spolupráci s atelierem DaM, kde se realizoval na několika bytových projektech.\n\nVe své tvorbě uplatňuje především ekologický přístup, pochopení pro levné materiály v kvalitním provedení a netradičním užití.\n\nV r. 2010 kandidoval do zastupitelstva Prahy 10 na kandidátce Strany zelených (ve 3. volebním obvodu).\n\n2005 Bytový dům Pecha, My architekti\n2007 Rodinný dům v Karlových Varech, My architekti\n2011 Interiér bytu v Praze, DaM\n2011 Rezidence Švédská, DaM\n"}
{"id": "781870", "url": "https://cs.wikipedia.org/wiki?curid=781870", "title": "Chelaton 3", "text": "Chelaton 3\n\nChelaton 3 je organická sloučenina používaná zejména jako titrační roztok, tj. ke stanovení koncentrace určité látky v daném vzorku. Je to triviální název disodné soli kyseliny ethylendiamintetraoctové. V praxi to znamená, že je to složitý, rozvětvený derivát uhlovodíku se 4 karboxylovými skupinami a 2 dusíky v uhlíkovém řetězci.\n\nTato látka je využívána například restaurátory zrezivělých historických střelných zbraní. Po ponoření zrezivělé střelné zbraně do vody nasycené látkou chelaton 3 totiž v průběhu dalších 24 hodin dojde k oddělení všech rezavých úlomků od samotného rzí nepostiženého železa a to i v nepřístupných zákoutí zbraňové mechaniky. Takto očištěný železný kus je potřeba poté omýt teplou vodou a zakonzervovat, neboť je o to více náchylný oxidaci. Tato látka spolehlivě bez potřeby lidské síly odrezí jakékoliv rezavé železné předměty, tím spíše složité a nepřístupné mechanické struktury. Jeho nevýhodou je, že původní chromově stříbřitý povrch čistého železa zbarví do matně hliníkového odstínu. Návrat k barvě lesklého chromovitého zbarvení docílíme pouze dodatečným hrubým leštěním železného povrchu.\n"}
{"id": "781873", "url": "https://cs.wikipedia.org/wiki?curid=781873", "title": "Entropia Universe", "text": "Entropia Universe\n\nEntropia Universe (dříve Project Entropia) je sci-fi MMORPG od švédské společnosti MindArk. Běží na CryEngine 2 a byla vydána v roce 2003.\n\nEntropia používá tzv. real cash economy, neboli herní peníze mají svoji přesnou hodnotu v reálné měně. Virtuální peníze PED (\"Project Entropia Dollars\") lze kdykoli převést v poměru 10:1 na americké dolary (USD) a zpět.\n\nV letech 2004 a 2008 byla hra zapsána do Guinnessovy knihy rekordů pro nejdražší virtuální prodaný objekt. V roce 2009 se do ní dostala znovu díky prodeji virtuální vesmírné stanice za ekvivalent 330 tisíc USD. To bylo v listopadu 2010 překonáno Jonem Jacobsem, který v Entropii prodal virtuální středisko na planetě Calypso několika dalším hráčům dohromady za 635 tisíc USD, přičemž největší podíl byl prodán za 335 tisíc USD.\n\nSoučasný rekord je z dubna 2012, kdy nejmenovaný investor nakoupil pozemky na Calypsu v celkové hodnotě 2,5 milionu USD.\n\n"}
{"id": "781874", "url": "https://cs.wikipedia.org/wiki?curid=781874", "title": "Pampelonne", "text": "Pampelonne\n\nPampelonne je písečná pláž dlouhá 4,5 kilometru nacházející se ve stejnojmenné zátoce u obce Ramatuelle na Azurovém pobřeží, v départementu Var, několik kilometrů od městečka Saint-Tropez.\n\nPláž dlouhá 4,5 km se rozkládá na 27 hektarech písku v zátoce Pampelonne, z jihu ji ohraničují Mys Camarat a Mys Bonne Terrasse, na severu Mys Pinet a na západě Provensálské vinice, prérie, borové háje, kempy a luxusní vily.\n\nByla jednou z pláží, na nichž proběhlo vylodění v srpnu 1944.\n\nSvětově známou se stala od 50. let spolu se Saint-Tropez díky proslulému dílu světové kinematografie - filmu Rogera Vadima z roku 1956 \"A bůh stvořil ženu\" (\"Et Dieu… créa la femme\"), v němž hrála Brigitte Bardot.\nOd 50. let se na pláži nachází 27 soukromých podniků, které v červenci a srpnu navštíví téměř 30 000 návštěvníků denně. Nejznámějšími jsou la Voile Rouge, Key West Beach, Nioulargo, Millesim Beach Club, le Club 55, Tahiti, Nikki Beach, Le Lagon, Tropézina, ..\n\n"}
{"id": "781895", "url": "https://cs.wikipedia.org/wiki?curid=781895", "title": "Dany Mesároš", "text": "Dany Mesároš\n\nDanny Mesaroš (* 18. července 1990 v Ingolstadtu) je filmový herec. \n\nHrál jednu z hlavních roli ve filmu Ať žijí rytíři. Jeho první filmovou rolí byl Petr ve filmu Účastníci zájezdu. Dále účinkoval v seriálu Ulice, Horákovi. Vystupuje i v reklamách např. Coca Cola, Nintendo, Motorola, Mercedes. Jeho sestrou je modelka Dominika Mesarošová.\n"}
{"id": "781898", "url": "https://cs.wikipedia.org/wiki?curid=781898", "title": "Doubíčko (tvrz)", "text": "Doubíčko (tvrz)\n\nTvrz Doubíčko stávala na sever od obce Branišov v okrese České Budějovice, na severovýchodě Návesního rybníka, asi 100 metrů od Hluché bašty.\n\nKdy tvrz vznikla není známo. První známým majitelem byl Oldřich Poledne, který zemřel někdy před rokem 1375. V 1. čtvrtině 15. století je jako majitel zmiňován Jan Hrůza, který k ní připojil statek Vlhlavy. Jelikož během husitských válek stál na straně Oldřicha II. z Rožmberka, nedá se vyloučit, že došlo k útoku husitů na tvrz. Beneš Hrůza později tvrz postoupil Janu Koňatovi z Olešnice, ke konci 15. století se na krátkou dobu dostala do držení Hřebenářů z Hřebene a následně Kořenských z Terešova. V této době nebyla obývána a pustla. V roce 1548 ji od Jiřího a Kryštofa Kořenských odkoupilo spolu s Branišovem město České Budějovice. Na konci 17. století už z tvrze zbývaly pouze zřícené zdi. Dnes zde najdeme jen tvrziště.\n\n"}
{"id": "781901", "url": "https://cs.wikipedia.org/wiki?curid=781901", "title": "Camarat", "text": "Camarat\n\nCamarat je mys, který se nachází na jihu poloostrova Saint-Tropez v departmentu Var. Spadá do území obce Ramatuelle.\n\nMaják na mysu Camarat měří 129,8 m a je jedním z nejvyšších majáků ve Francii podle výšky světla nad hladinou moře. Osvětluje území na vzdálenost 60 km. Byl uveden do provozu v roce 1831, elektrifikován po druhé světové válce a od roku 1977 je zcela automatický.\nZ důvodu bohatství flóry a fauny jsou mysy Camarat, Lardier a Taillat chráněny jako \"Conservatoire du littoral\" (pobřežní rezervace).\n\n"}
{"id": "781916", "url": "https://cs.wikipedia.org/wiki?curid=781916", "title": "Ján Ferianc", "text": "Ján Ferianc\n\nJán Ferianc (16. července 1927 Važec – 6. listopadu 1996) byl slovenský a československý ekonom, vysokoškolský učitel a vědecký pracovník, politik Komunistické strany Slovenska, poslanec Slovenské národní rady a Sněmovny národů Federálního shromáždění na počátku normalizace a ministr vlády Slovenské socialistické republiky.\n\nPocházel z rolnické rodiny. Absolvoval gymnázium a v letech 1946–1950 studoval na Vysoké škole ekonomické v Bratislavě. Zde pak až do roku 1964 působil jako učitel (v letech 1950–1952 coby asistent). Vedl tu v letech 1952–1964 Katedru národohospodářského plánování a zároveň působil jako vedoucí výzkumného kabinetu. V roce 1955 získal titul kandidáta věd, v roce 1965 se stal doktorem věd. V roce 1955 se stal docentem VŠE. V 60. letech se dále zaměřoval na akademickou a vědeckou dráhu. Napsal téměř 200 odborných a vědeckopopulárních článků. Je autorem monografií \"Národohospodárske plánovanie I., II.\" (Bratislava, 1958) a \"Vlastné náklady a ceny\" (Bratislava, 1963) a spoluautorem knihy \"Politická ekonómia socializmu\" (Bratislava, 1967). V roce 1963 pobýval na celoročním studijním pobytu v Sovětském svazu. V letech 1964–1968 byl ředitelem \"Výzkumného ústavu oblastního plánování\" v Bratislavě.\n\nČlenem KSS byl od roku 1953. Jeho politická kariéra vyvrcholila během pražského jara, kdy patřil k reformně orientovaným slovenským komunistům. Prosazoval federativní uspořádání Československa. V letech 1964–1977 se uvádí jako účastník zasedání Ústředního výboru Komunistické strany Slovenska. V červenci 1968 se zapojil do debaty o hospodářských aspektech budoucího česko-slovenského soužití. Podpořil vytvoření slovenského ekonomického prostoru v rámci federace.\n\nPo provedení federalizace Československa usedl do Sněmovny národů Federálního shromáždění. Do federálního parlamentu ho nominovala Slovenská národní rada. V parlamentu setrval do konce funkčního období, tedy do voleb roku 1971. Zastával i vládní post ve vládě Slovenské socialistické republiky. Ve vládě Štefana Sádovského a Petera Colotky působil v letech 1969–1970 jako ministr plánování.\n\nNa přelomu let 1969–1970 rovněž zasedal ve zvláštní komisi při vládě ČSSR, jejímž úkolem bylo navrhnout korekce kompetencí republik a federace. Ještě v roce 1988 se jako jeden z žijících tvůrců podoby československé federace zapojil do diskuze pořádané redakcí slovenského Literárního týdeníku na téma 20 let od federalizace.\n\n"}
{"id": "781919", "url": "https://cs.wikipedia.org/wiki?curid=781919", "title": "Jeff Daniels", "text": "Jeff Daniels\n\nJeffrey Warren Daniels (* 19. únor 1954, Athens, USA) je americký filmový herec, režisér a zpěvák.\n\nNarodil se ve městě Athens v Georgii do rodiny majitele dřevařské firmy Roberta Lee Danielse. Navštěvoval školy v Michiganu, kde také v roce 1976 svá studia ukončil. O dva roky později se stěhoval do New Yorku, kde se krátce věnoval divadlu. V mládí hrál také baseball.\n\nPřed kamerou se objevil poprvé v roce 1980 a to konkrétně v seriálu \"Hawaii Five-O\". Filmovou premiéru si odbyl v roce 1981, a to ve snímku Miloše Formana \"Ragtime\". V roce 1985 se představil ve snímku \"Purpurová růže z Káhiry\" a v roce 1986 ve filmu \"Něco divokého\". Za role v obou filmech byl nominován na Zlatý glóbus. Vidět jsme jej dále mohli ve snímcích jako \"Arachnofobie\", \"Hráč\", \"Gettysburg\" či \"Nebezpečná rychlost\". Do širokého povědomí se poté dostal díky filmu z roku 1994 s názvem \"Blbý a blbější\", kde si zahrál po boku Jima Carreyho.\n\nZahrál si i ve filmech jako \"Cesta domů\", \"Městečko Pleasantville\", \"Hodiny\", \"Obyčejní hrdinové\", \"Dobrou noc a hodně štěstí\", \"Všude dobře, proč být doma\", \"Na odstřel\" či \"Kvílení\".\n\nJeho kritiky nejoceňovanější rolí je role Bernarda Berkmana ve snímku \"Sépie a velryba\" z roku 2005, za kterou si vysloužil nominaci mimo jiné i na Zlatý glóbus.\n\nZa svou kariéru také nahrál několik písní. Vyzkoušel si také režii snímky \"Super lux\" a \"Escanaba in da Moonlight\".\n\nV roce 1979 si vzal za ženu Kathleen Rosemary Treado. Dnes společně žijí v městečku Chelsea v Michiganu a vychovávají syny Benjamina a Lucase a dceru Neille.\n\n"}
{"id": "781920", "url": "https://cs.wikipedia.org/wiki?curid=781920", "title": "Parasystolie", "text": "Parasystolie\n\nParasystolie je porucha srdečního rytmu, při které existují v srdci současně dva nezávislé zdroje vzruchů. Jedním z nich je obvykle sinoatriální uzel a jde tedy o sinusový rytmus, druhý je umístěn v srdečních předsíních či komorách. Tento parasystolický zdroj je chráněn tzv. vstupní blokádou, což znamená, že srdeční vzruch z normálního zdroje (sinoatriálního uzlu) nevede k jeho vybití, ale funguje nezávisle. Tyto zdroje se uplatní v různé míře. \nStav lze poznat podle elektrokardiogramu (EKG) až na dlouhém záznamu. Základní rytmus je obvykle sinusový, do které jsou vřazeny stahy (QRS komplexy) pocházející ze zdroje z komor srdečních nebo (méně často) z předsíní. Nález se velmi často zamění za komorové extrasystoly. Od nich se parasystolie liší tím, že lze vysledovat pravidelnost těchto stahů - intervaly mezi nimi jsou vždy násobkem nejkratšího intervalu mezi parasystolickými stahy. Občasně lze také nalézt tzv. splynulé stahy, kdy srdeční komory jsou současně aktivované z obou zdrojů a výsledný QRS komplex vzniká jejich splynutím. \n\nParasystolie se vyskytuje často při těžkém srdečním onemocnění, může přejít v komorovou tachykardii a fibrilaci komor \n"}
{"id": "781921", "url": "https://cs.wikipedia.org/wiki?curid=781921", "title": "Miluše Fischerová", "text": "Miluše Fischerová\n\nMiluše Fischerová (24. března 1922 - ???) byla česká a československá politička Komunistické strany Československa, poslankyně České národní rady a Sněmovny národů Federálního shromáždění na počátku normalizace. Po roce 1969 politicky pronásledována.\n\nK roku 1968 se profesně uvádí jako předsedkyně Ústředního výboru Československého svazu žen, bytem Praha. Původním povoláním byla vychovatelka. Absolvovala obchodní školu, rodinnou školu a Vysokou školu politickou. Od roku 1969 zasedala v České národní radě a byla členkou jejího předsednictva. 31. srpna 1968 byla kooptována za členku Ústředního výboru Komunistické strany Československa. Z funkce byla uvolněna v září 1969.\n\nPo federalizaci Československa usedla v lednu 1969 do Sněmovny národů Federálního shromáždění. Nominovala ji Česká národní rada. Ve federálním parlamentu setrvala jen do prosince 1969, kdy rezignovala na poslanecký post.\n\nPo invazi vojsk Varšavské smlouvy do Československa ji Ústřední výbor Komunistické strany Československa zařadil na seznam „představitelů a exponentů pravice“. Byla pak vyloučena z KSČ a angažovala se v opozici k normalizačnímu režimu. V dubnu 1978 podepsala prohlášení 28 bývalých členů KSČ, v němž k 10 výročí pražského jara rekapitulují stav lidských práv a svobod v Československu a kritizují vývoj v zemi. Koncem 80. let patřila do okruhu reformních komunistů okolo platformy Obroda.\n\n"}
{"id": "781924", "url": "https://cs.wikipedia.org/wiki?curid=781924", "title": "Josef Fořt (politik KSČ)", "text": "Josef Fořt (politik KSČ)\n\nJosef Fořt (6. května 1924 – ???) byl český a československý politik Komunistické strany Československa, poslanec České národní rady a Sněmovny národů Federálního shromáždění na počátku normalizace. Po roce 1969 odstaven z politických funkcí.\n\nPůvodním povoláním byl ekonom. V prosinci 1967 se stal předsedou plzeňské pobočky Československé ekonomické společnosti při ČSAV. Tehdy se uvádí jako náměstek předsedy KNV. V roce 1968 zastával funkci předsedy KNV pro Západočeský kraj. Do funkce byl jmenován 25. září 1968 poté, co koncem srpna 1968 rezignoval dosavadní předseda Jan Pelnář, jenž se stal ministrem vnitra vlády ČSSR. Josef Fořt bydlel v Plzni. Od roku 1969 zasedal v České národní radě.\n\nPo federalizaci Československa usedl v lednu 1969 do Sněmovny národů Federálního shromáždění. Nominovala ho Česká národní rada. Ve federálním parlamentu setrval jen do prosince 1969, kdy rezignoval na poslanecký post.\n\nBěhem pražského jara se angažoval v reformním proudu v KSČ. Po invazi vojsk Varšavské smlouvy do Československa ho Krajský výbor KSČ v Západočeském kraji zařadil na seznam „představitelů a exponentů pravice“.\n\n"}
{"id": "781931", "url": "https://cs.wikipedia.org/wiki?curid=781931", "title": "Umberto Guidoni", "text": "Umberto Guidoni\n\nUmberto Guidoni (* 18. srpna 1954 Řím, Itálie) je italský levicový politik a bývalý astronaut. Původně fyzik, od roku 1989 patřil mezi astronauty italské kosmické agentury ASI, roku 1998 přešel do sboru astronautů ESA. V letech 1996 a 2001 absolvoval krátkodobé kosmické lety (STS-75 a STS-100) v amerických raketoplánech Space Shuttle, při druhém navštívil Mezinárodní vesmírnou stanici. Celkem strávil ve vesmíru 27 dní, 15 hodin a 13 minut. Z oddílu kosmonautů odešel poté, co byl roku 2004 na pět let zvolen členem Evropského parlamentu za Stranu italských komunistů. Od roku 2010 je ve straně Levice, ekologie, svoboda zodpovědný za oblast vzdělání.\n\nUmberto Guidoni pochází z Říma, po absolvování lycea nastoupil na Univerzitu La Sapienza, zde roku 1978 získal tituly bakaláře věd (z fyziky) a doktora (astrofyziky). Postgraduální studium spojil v letech 1979–1980 se stáží v Národním výboru pro jaderný výzkum (). Od roku 1982 byl vědeckým pracovníkem Národního energetického výboru, následující rok odešel do Italského národního výboru pro alternativní zdroje energie (), podílel se na vývoji slunečních panelů. Od roku 1984 pracoval v Institutu kosmické fyziky (), kde se účastnil výzkumu chování družic upoutaných na laně. Výzkum vyústil v přípravu družice TSS, která měla být vynesena do vesmíru raketoplánem Space Shuttle a upoutána k raketoplánu dvacetikilometrovým kabelem.\n\nV květnu 1989 se stal jedním ze tři astronautů vybraných italskou kosmickou agenturou ASI pro let do vesmíru a realizaci experimentu. V lednu 1990 Italové zahájili kosmonautický výcvik v Johnsonovu vesmírném středisku NASA v Houstonu. Guidoni se nakonec stal náhradníkem Franca Malerby, vybraného k letu. Mise STS-46 proběhla v srpnu 1992, podařilo se však odvinout pouze necelých 260 metrů kabelu.\nV říjnu 1994 byl zařazen do posádky mise STS-75, která měla experiment s upoutanou družicí zopakovat. Do vesmíru vzlétl v raketoplánu Columbia 22. února 1996 ve funkci specialisty pro užitečné zatížení. Astronautům se podařilo odvinout kabel v téměř celé délce. Po odvinutí 19,7 km ale kabel praskl a družice odlétla, pracovala však ještě více než čtyři dny. Raketoplán přistál 9. března 1996.\n\nV letech 1996–1998 prodělal společnou přípravu s astronauty 9. náboru NASA, kterou završil získáním kvalifikace letového specialisty. V srpnu 1998 v rámci sjednocování (západo)evropských skupin astronautů přešel ze zrušeného oddílu ASI do sboru astronautů Evropské kosmické agentury (ESA). Přidělen byl do oddělení robotiky Johnsonova střediska (Astronaut Office Robotics Branch).\n\nV únoru 1999 byl zařazen do posádky letu STS-100 raketoplánu Endeavour. Cílem letu byla doprava zásob v víceúčelovém modulu Rafaello a manipulátoru Canadarm2 na Mezinárodní vesmírnou stanice. Mise proběhla ve dnech 19. dubna – 1. května 2001. Guidoni se stal prvním Evropanem na stanici.\n\nOd roku 2001 pracoval v Evropském středisku kosmických výzkumů a technologií () v nizozemském Noordwijku. Účastnil se vývoje vybavení evropského modulu ISS Columbus.\n\nZ oddílu kosmonautů odešel poté, co byl v červnu 2004 na pět let zvolen členem Evropského parlamentu za Stranu italských komunistů (PdCI). V parlamentu italští komunisté vstoupili do frakce Evropské spojené levice a Severské zelené levice, Guidoni byl členem výboru pro rozpočet a výboru pro průmysl, výzkum a energetiku, náhradníkem výboru pro životní prostředí, zdravotnictví a bezpečnost potravin a dočasného výboru pro klimatické změny.\n\nRoku 2008 zformoval v PdCI frakci „Jednota levice“, která prosazovala úzkou spolupráci s dalšími levicovými stranami a skupinami. V únoru 2009 „Jednota levice“ odešla z PdCI a s několika dalšími levicovými stranami vytvořila koalici Levice a svoboda. Koalice ve volbách do europarlamentu v červnu 2009 nedosáhla na 4% limit a ztratila proto všech svých 13 mandátů, včetně Guidoniho křesla.\n\nV prosinci 2009 se koalice přeměnila ve stranu Levice, ekologie, svoboda. Ve vedení strany zvoleném na prvním sjezdu v říjnu 2010 Guidoni převzal zodpovědnost za školství, univerzity a výzkum.\n\nUmberto Guidoni je ženatý, má syna.\n\n"}
{"id": "781933", "url": "https://cs.wikipedia.org/wiki?curid=781933", "title": "Eduard Frank", "text": "Eduard Frank\n\nEduard Frank (27. října 1913 – 2. března 1992) byl český a československý politik Komunistické strany Československa, poslanec České národní rady a Sněmovny národů Federálního shromáždění na počátku normalizace.\n\nJiž v 40. letech 20. století patřil mezi významné představitele KSČ na Prostějovsku. Místní politice zde tehdy dominovali tři bratři: Eduard Frank, Josef Frank a Vítězslav Frank. Šlo o rozvětvenou dělnickou rodinu původem z Plumlova. Jejich otec byl za první republiky aktivním komunistou. Josef Frank byl roku 1952 popraven v rámci \"procesu s protistátním spikleneckým centrem\" okolo Rudolfa Slánského. Eduard Frank byl již ve věku 16 let zatčen pro své aktivity v československém Komsomolu. Od roku 1946 byl družstevním tajemníkem krajského sekretariátu v Olomouci, později se stal politickým tajemníkem Okresního výboru KSČ. V únoru 1948 předsedal okresnímu Akčnímu výboru Národní fronty, který prováděl přebírání moci a čistky. Do roku 1950 pracoval jako ředitel Oděvního závodu Jiřího Wolkra v Prostějově. Roku 1950 byl ovšem obviněn z toho, že zprostředkovával svým známým různé zboží a ze zneužívání služebního vozu s řidičem. Byl potrestán přísnou důtkou a odvolán z postu ředitele. Před rokem 1952 čelil výčitkám, že je protežován kvůli vlivnému bratru Josefovi, po roce 1952 naopak čelil kampani, která ho spojovala s jeho odsouzeným bratrem. V roce 1952 pak bylo v souvislosti s procesem s Josefem Frankem pozastaveno všem jeho příbuzným členství v KSČ. V tažení proti rodině Frankových se tehdy objevil i antisemitismus.\nPozději se do vrcholných politických funkcí Eduard Frank vrátil. V roce 1968 se uvádí jako předseda průmyslové komise ONV Prostějov, bytem Prostějov. Původním povoláním byl krejčí. Absolvoval nižší průmyslovou školu oděvní. K roku 1968 pracoval jako předseda komise pro služby a místní průmysl ONV Prostějov. Byl členem rady ONV a předsedou Okresního výboru Národní fronty v Prostějově. Byl nositelem četných vyznamenání (medaile Za věrnost 1939–1945, vyznamenání Za zásluhy o výstavbu, medaile k 20.výročí osvobození ČSSR). Od roku 1969 zasedal v České národní radě a pracoval v její ekonomické komisi.\n\nBěhem pražského jara se angažoval v reformním proudu v KSČ. Když se v Prostějově objevily návrhy na obnovení pomníku T. G. Masaryka, prohlásil, že tento návrh podporuje, protože původní pomník zničený v 50. letech byl postaven z peněz občanů města.\n\nPo federalizaci Československa usedl v lednu 1969 do Sněmovny národů Federálního shromáždění. Nominovala ho Česká národní rada. Ve federálním parlamentu setrval do března 1971, kdy rezignoval na poslanecký post. Stejný návrat do politiky prožil koncem 60. let i jeho bratr Vítězslav Frank, který se coby předseda Celozávodního výboru KSČ na Státním statku Razová a člen rady MěNV v Bruntále stal ve stejnou dobu také poslancem ČNR a FS. Stejně tak ale oba bratři z politiky po nástupu normalizace byli vytlačeni (Vítězslav rezignoval na poslanecký post již v prosinci 1969).\n\n"}
{"id": "781936", "url": "https://cs.wikipedia.org/wiki?curid=781936", "title": "Chata ve Staré oboře", "text": "Chata ve Staré oboře\n\nChata ve Staré oboře je lovecký zámeček v areálu Staré obory, asi 1 km severovýchodně od zaniklé obce Zlatěšovice, v katastrálním území Hluboké nad Vltavou. Pro veřejnost je objekt nepřístupný.\n\nJedná se o stavbu, která původně stála na svahu Boubína. Během první pozemkové reformy však byly Schwarzenbergům boubínské lesy vyvlastněny a tak v roce 1931 nechal Adolf ze Schwarzenbergu stavbu na Boubíně rozebrat a přenést ke Hluboké, kde stojí do současnosti. Během 30. let 20. století se dočkala rozšíření. Za druhé světové války zde byla ozdravovna prominentů SS, v 50. letech pak sloužil jako školící středisko lesních dělníků. Později zde bylo rekreační zařízení ministerstva zemědělství, v jehož majetku je i v současné době.\n\n"}
{"id": "781937", "url": "https://cs.wikipedia.org/wiki?curid=781937", "title": "Čajová svíčka", "text": "Čajová svíčka\n\nČajová svíčka je menší svíčka v kalíšku. Kalíšek bývá nejčastěji z hliníku, řidčeji z jiných kovů nebo skla. Pojmenování souvisí s původním účelem. Tím bylo udržování například teplého čaje v konvici na nahřívacím vařiči. Kromě původního účelu se používají do svícnů, luceren, solných lamp, aromalamp ke svícení i ohřevu a odpařování tekutin (vonných olejů). Čajové svíčky jsou jednoznačně určeny do interiérů, avšak ve velkém (pro svoji nízkou cenu a snadnou dostupnost) se používají i v exteriéru při různých spontánních akcích, manifestacích, u pomníků apod. \n\nJsou vyrobeny z čištěného tvrdého parafínu bez přísad, s minimálním obsahem oleje. Při hoření produkují minimální množství sazí.\n\nV České republice jsou nejvíce používané čajové svíčky těchto velikostí: \nDélka hoření při stejné gramáži závisí na tloušťce použitého knotu.\nVyrábějí se také jiné gramáže čajových svíček v rozmezí zhruba od 5g do 50g.\n"}
{"id": "781941", "url": "https://cs.wikipedia.org/wiki?curid=781941", "title": "Pontificium Collegium Germanicum et Hungaricum de Urbe", "text": "Pontificium Collegium Germanicum et Hungaricum de Urbe\n\nPontificium Collegium Germanicum et Hungaricum de Urbe (krátce: \"Collegium Germanicum et Hungaricum\") je kolej vzniklá sloučením \"Collegia Germanica\" a \"Collegia Hungarica\" v roce 1580. Jedná se o papežskou kolej, římsko-katolický kněžský seminář v Římě zřízený papežem.\n\nCollegium Germanicum bylo založeno bulou \"Dum sollicita\" papeže Juliem III. ze dne 31. srpna 1552. Založení koleje bylo výsledkem snah kardinála Moroneho a sv. Ignáce z Loyoly. V roce 1580 bylo papežem Řehořem XIII. Germanicum sloučeno s ústavem podobného zaměření, který nesl název Collegium Hungaricum a který byl založen v roce 1578. S výjimkou let 1773-1818, kdy byl zrušen jezuitský řád a nakrátko i kolej samotná, bylo Germanicum-Hungaricum vždy pod vedením jezuitů. Jeho alumni většinou studují na Papežské gregoriánské univerzitě, založené jako Collegio Romano taktéž z iniciativy sv. Ignáce v roce 1551.\n\nMezi \"Germaniky\" patřilo i mnoho studentů z českých zemí, zejména z Moravy, protože biskupové Stanislav Pavlovský a František z Ditrichštejna vyjednali několik stabilních míst v koleji pro bohoslovce ze své diecéze. Tato situace trvala až do vzniku ČSR, kdy i moravští bohoslovci v Římě byli začleněni do Bohemica. V roce 1938 z Nepomucena odešli do Germanica ti bohoslovci z českých zemí, kteří byli německé národnosti.\n\n\n"}
{"id": "781948", "url": "https://cs.wikipedia.org/wiki?curid=781948", "title": "Vítězslav Frank", "text": "Vítězslav Frank\n\nVítězslav Frank (21. prosince 1922 – 15. února 2007) byl český a československý politik Komunistické strany Československa, poslanec České národní rady a Sněmovny národů Federálního shromáždění na počátku normalizace. Po roce 1969 odstaven z politických funkcí.\n\nPo 2. světové válce patřil mezi významné představitele KSČ na Prostějovsku. Místní politice zde tehdy dominovali tři bratři: Eduard Frank, Josef Frank a Vítězslav Frank. Šlo o početnou dělnickou rodinu původem z Plumlova. Už jejich otec byl za první republiky aktivním komunistou. Eduard Frank působil v únoru 1948 jako předseda okresního Akčního výboru Národní fronty (Vítězslav byl členem Akčního výboru), tajemník Okresního výboru KSČ a do roku 1950 jako ředitel Oděvního závodu Jiřího Wolkra v Prostějově. Josef Frank byl ovšem roku 1952 popraven v rámci \"procesu s protistátním spikleneckým centrem\" okolo Rudolfa Slánského. Po odsouzení bratra Josefa byla celá rodina pronásledována. V roce 1952 bylo v souvislosti s procesem s Josefem Frankem pozastaveno všem jeho příbuzným členství v KSČ. V tažení proti rodině Frankových se tehdy objevil i antisemitismus.\n\nBratři Eduard a Vítězslav se ovšem později do politických funkcí vrátili. Eduard byl v roce 1968 členem rady ONV a předsedou Okresního výboru Národní fronty v Prostějově a Vítězslav Frank (původním povoláním dělník) předsedou Celozávodního výboru KSČ na Státním statku Razová. Byl absolventem Zemědělské technické školy v Opavě. Bydlel v Bruntálu, kde zasedal jako poslanec a člen rady MěNV. Byl vyznamenán jako nejlepší pracovník ministerstva zemědělství, obdržel pamětní medaili k 20. výročí osvobození ČSSR a k 20. výročí Vítězného února. Od roku 1969 zasedal v České národní radě a pracoval v její státoprávní komisi.\n\nPo federalizaci Československa usedl v lednu 1969 do Sněmovny národů Federálního shromáždění. Nominovala ho Česká národní rada. Ve federálním parlamentu setrval jen do prosince 1969, kdy rezignoval na poslanecký post. Během pražského jara se angažoval v reformním proudu v KSČ. Nesouhlasil s invazí vojsk Varšavské smlouvy do Československa a za normalizace byl proto opětovně odstaven z politických funkcí. Jeho bratr Eduard rovněž musel rezignovat na poslanecký post (v březnu 1971).\n\nPo sametové revoluci si zachoval své levicové politické přesvědčení a ve volbách v roce 1996 podporoval KSČM.\n\n"}
{"id": "781949", "url": "https://cs.wikipedia.org/wiki?curid=781949", "title": "Čtyři zloději", "text": "Čtyři zloději\n\nČtyři zloději (též Křenovické jednoty) je skupina chalup, která se nachází asi 1 km na východ od osady Křenovice, pod níž také spadají.\n\nK jejich založení došlo roku 1812 na pozemcích zvaných \"Pod Bory\". Tyto chalupy byly odděleny od panského dvora a vlastnila je čtveřice poddaných. Název je údajně odvozen od charakteristických vlastností tehdejších majitelů. Vystavěny byly v pravidelné řadě se shodně velkými vzájemnými rozestupy. V pozdější době tu byla vystavěna pátá chalupa.\n\nMístem prochází cyklotrasa 1100.\n\n"}
{"id": "781952", "url": "https://cs.wikipedia.org/wiki?curid=781952", "title": "Marc St. Gil", "text": "Marc St. Gil\n\nMarc St. Gil je americký fotograf.\n\nBěhem 70. let 20. století se jako fotograf podílel na projektu DOCUMERICA americké agentury pro ochranu životního prostředí.\n\nByl součástí projektu DOCUMERICA americké agentury pro ochranu životního prostředí. V období 1971-77 vznikl program sponzorovaný americkou Agenturou pro ochranu životního prostředí (EPA), jehož úkolem bylo pořídit „fotografický dokument subjektů z hlediska životního prostředí“ na území Spojených států. EPA najala externí fotografy k fotografování objektů jako například zeměpisné oblasti s environmentálními problémy, EPA aktivity a každodenní život. Správa národních archivů a záznamů část tohoto katalogu zdigitalizovala a lze v něm najít odkaz na řadu fotografií autora.\n\nStovky jeho snímků spadají do kategorie public domain a jsou k dispozici na úložišti obrázků Wikimedia Commons.\n"}
{"id": "781955", "url": "https://cs.wikipedia.org/wiki?curid=781955", "title": "Dennis Cowals", "text": "Dennis Cowals\n\nDennis Cowals je americký fotograf.\n\nBěhem 70. let 20. století se jako fotograf podílel na projektu DOCUMERICA americké agentury pro ochranu životního prostředí.\n\nByl součástí projektu DOCUMERICA americké agentury pro ochranu životního prostředí. V období 1971-77 vznikl program sponzorovaný americkou Agenturou pro ochranu životního prostředí (EPA), jehož úkolem bylo pořídit „fotografický dokument subjektů z hlediska životního prostředí“ na území Spojených států. EPA najala externí fotografy k fotografování objektů jako například zeměpisné oblasti s environmentálními problémy, EPA aktivity a každodenní život. Správa národních archivů a záznamů část tohoto katalogu zdigitalizovala a lze v něm najít odkaz na řadu fotografií autora.\n\nStovky jeho snímků spadají do kategorie public domain a jsou k dispozici na úložišti obrázků Wikimedia Commons.\n"}
{"id": "781956", "url": "https://cs.wikipedia.org/wiki?curid=781956", "title": "Molaina", "text": "Molaina\n\nMolaina je říčka 2. řádu na severu Litvy v okrese Panevėžys, levý přítok Nevėžisu, do kterého se vlévá 129,9 km od jeho ústí do Němenu. Pramení 2,5 km na západoseverozápad od vsi Barklainiai I, 14 km na východoseverovýchod od města Krekenava, na jižním okraji lesa Radikonių miškas, kterým napříč protéká směrem severním. Tímto celkovým směrem pokračuje, u obce Molainiai protéká rybníkem Molainių II tvenkinys (plocha: 11,3 ha; jižnější ze dvou rybníků u obce, severním protéká přítok Molainy Šakinė), od západu míjí okrajovou čtvrť jihozápadního cípu krajského města Panevėžys jménem Molainiai, před rybníkem Paviesečių tvenkinys prudce uhýbá k západu a po soutoku s Vešetou opět kolmo zpět k severu až k ústí do Nevėžisu. Šířka koryta je 5 – 8 m, průměrná hloubka 1,4 - 1,6 m, průměrný spád je 1,18 m/km. Rychlost proudu je 0,1 m/s. Průtok u ústí je 0,32 m³/s. Říčka je celá regulovaná. \n\n\n"}
{"id": "781958", "url": "https://cs.wikipedia.org/wiki?curid=781958", "title": "Uden", "text": "Uden\n\nUden je město v Nizozemsku v provincii Severní Brabantsko. V roce 2011 zde žilo 40 712 obyvatel.\n\n\n\n"}
{"id": "781960", "url": "https://cs.wikipedia.org/wiki?curid=781960", "title": "Friedrich Deckel", "text": "Friedrich Deckel\n\nFriedrich Deckel AG byla německá firma vyrábějící fotografické centrální závěrky a obráběcí stroje pro jemnou mechaniku. Působila v letech 1903–1994. Jejími nejznámějšími výrobky byly centrální závěrky Compound, Compur a Synchro-Compur. Firma sídlila v Mnichově – Sendlingu.\n\nMechanik Friedrich Deckel (1871–1948) pracoval od roku 1891 u firmy Carl Zeiss AG v Jeně pod vedením Ernsta Abbe. 15. června 1903 založil spolu s vynálezcem Christianem Brunsem firmu \"Bruns & Deckel\". Bruns v roce 1902 sestrojil první závěrku Compound. V roce 1905 Burns firmu opustil a firma se přejmenovala na \"Friedrich Deckel G.m.b.H.\". Vyráběla centrální fotografické závěrky Compound. V roce 1912 byla zahájena výroba nového typu centrální závěrky se jménem \"Compur\". Závěrka měla časy v rozsahu T, B, 1, 2, 5, 10, 25, 50, 100, 250. Byla montována do fotoaparátů nejrůznějších značek, jako například Carl Zeiss, Kodak, Voigtländer a mnoho dalších. V roce 1935 byla závěrka vylepšena o kratší časy (až 1/400 – 1/500) a pojmenována Rapid-Compur. Další vylepšení představovala závěrka Synchro-Compur s možností synchronizace bleskového zařízení typu M a X. Tyto závěrky byly montovány do objektivů a fotoaparátů nejpřednějších firem, například Meyer-Optik, Schneider-Kreuznach, Rodenstock, Goerz, Plaubel Makina, Rolleiflex, Sinar, Linhof, Hasselblad a mnoha dalších.\n\nV letech 1928–1941 byly závěrky Compur montovány i do některých kusů fotoaparátu Leica I místo štěrbinových závěrek. V letech 1927–1929 byl použit starší typ závěrky a v letech 1928–1941 novější typ závěrky s ovládacím prstencem na obvodu. Vzhledem k malému počtu vyrobených kusů (celkem bylo vyrobeno přes 60 500 kusů modelu I; se závěrkou Compur pak pouze 1 651 kusů) jsou tyto fotoaparáty vyhledávanou sběratelskou raritou.\n\nZávěrka Compur byla montována i do některých fotoaparátů Flexaret II.\n\n"}
{"id": "781961", "url": "https://cs.wikipedia.org/wiki?curid=781961", "title": "Papežská kolej", "text": "Papežská kolej\n\nPapežské koleje (lat. \"Pontificium collegium\", it. \"Pontificio collegio\") jsou papežem založené semináře pro kandináty kněžství nebo kněze, kteří se vzdělávají na papežských univerzitách, nejčastěji v Římě. Většina z nich je spravována Kongregací pro katolickou výchovu, pouze některé z nich náleží pod správu Kongregace pro východní církve nebo Kongregace pro evangelizaci národů. Tyto koleje jsou určeny buď výhradně pro formaci kandidátů kněžství (jde tedy o semináře v pravém slova smyslu), nebo i pro kněžské alumny, popřípadě jen pro ně.\n\n\n\nCírkevní koleje závisí na Kongregaci pro katolickou výchovu, pokud není v seznamu zmíněno jinak. Koleje jsou řazeny podle roku založení.\n\nV Itálii se nachází celkem 14 regionálních papežských seminářů.\nPapežská kolej Josefinum byla založena ve městě Columbus (Ohio).\nPodle papežské ročenky je v Římě celkem 63 řeholních kolejí, které vychovávají členy jednotlivých řádů.\nV Římě je také šest konviktů, sloužících pro ubytování kněží, řeholníků (i těch v důchodovém věku), nebo těch, kdo mají zájem o život v církevním povolání a chtějí jej prohloubit.\n\n"}
{"id": "781963", "url": "https://cs.wikipedia.org/wiki?curid=781963", "title": "C’-jang", "text": "C’-jang\n\nC’-jang ( , pchin-jinem \"Zīyáng\") je městská prefektura v Čínské lidové republice, kde patří do provincie S’-čchuan. Celá prefektura má rozlohu 7 962 čtverečních kilometrů a žije v ní necelých pět milionů obyvatel. Leží na východních okraji provincie S’-čchuan a východním okrajem hraničí s Čchung-čchingem.\n"}
{"id": "781964", "url": "https://cs.wikipedia.org/wiki?curid=781964", "title": "Ijoma Mangold", "text": "Ijoma Mangold\n\nIjoma Mangold (* 2. březen 1971, Heidelberg) je německý literární kritik německo-nigerijského původu.\nMangold studoval literaturu a filozofii v Mnichově a Bologni. Poté pracoval u Berliner Zeitung. Od roku 2001 píše sloupek pro Süddeutsche Zeitung. Byl členem komise Ingeborg-Bachmann-Preis a Deutscher Buchpreis pro rok 2007. \n\nV roce 2007 získal Berlínskou cenu za literární kritiku. V zimním semestru 2008/09 působil jako hostující profesor na univerzitě v Göttingenu. Pracuje také pro Die Zeit.\n\nSpolu s Amelií Friedovou moderoval na ZDF literární pořad \"Die Vorleser\".\n\n"}
{"id": "781969", "url": "https://cs.wikipedia.org/wiki?curid=781969", "title": "Linkava", "text": "Linkava\n\nLinkava je řeka 2. řádu na severu Litvy v okresech Panevėžys a Kėdainiai, levý přítok Nevėžisu, do kterého se vlévá 98,3 km od jeho ústí do Němenu. Pramení 2,5 km na západ od vsi Daniūnai, 5 km jih od městečka Ramygala. Teče zpočátku k severozápadu, po několika km k jihozápadu, u vsi Pavermenys k severozápadu, po soutoku s řekou Drūlupis opět k jihozápadu, po soutoku s Gilupisem k severoseverozápadu až k ústí do Nevėžisu. Průměrný spád je 106 cm/km. Řečiště je od pramene až do soutoku s Tiltmedisem regulováno, zbytek toku je přirozený. Šířka koryta je 6–12 m, místy až 14–22 m, hloubka je 0,5–3 m, rychlost toku je 0,1 m/s. V obci Linkučiai protéká rybníkem. Od Butrimoniů spadá do regionálního parku Krekenavos regioninis parkas. \n\n"}
{"id": "781970", "url": "https://cs.wikipedia.org/wiki?curid=781970", "title": "Spartakiáda národů SSSR", "text": "Spartakiáda národů SSSR\n\nSpartakiáda národů SSSR byla pravidelně se opakující masovou sportovní událostí v Sovětském svazu. Jednotlivé spartakiády probíhaly v letech 1956 až 1991. Dělily se na dva druhy. Letní spartakiáda národů SSSR, která byla pořádána obvykle v roce před Olympijskými hrami, se konala v letech 1956, 1959, 1963, 1967, 1971, 1975, 1979, 1983, 1986, 1991. Zimní spartakiáda národů SSSR, která většinou o rok předcházela letní, se konala v letech 1962, 1966, 1974, 1978, 1982, 1986, 1990.\n"}
{"id": "781972", "url": "https://cs.wikipedia.org/wiki?curid=781972", "title": "Okres Wschowa", "text": "Okres Wschowa\n\nOkres Wschowa (polsky \"Powiat wschowski\") je okres v polském Lubušském vojvodství. Rozlohu má 624,20 km² a v roce 2010 zde žilo 39 168 obyvatel. Sídlem správy okresu je město Wschowa.\n\nMěstsko-vesnické:\n\n"}
{"id": "781974", "url": "https://cs.wikipedia.org/wiki?curid=781974", "title": "Pao-šan", "text": "Pao-šan\n\nPao-šan může být:\n\n"}
{"id": "781975", "url": "https://cs.wikipedia.org/wiki?curid=781975", "title": "Kongregace pro východní církve", "text": "Kongregace pro východní církve\n\nKongregace pro východní církve (latinsky \"Congregatio Ecclesiis Orientalibus\") je dikasterium římské kurie, které má za úkol starat se o východní církve sjednocené s Apoštolským Stolcem.\nKongregace je vedená kardinálem prefektem, jemuž asistují arcibiskup sekretář a podsekretář a je složena z dalších členů:\nSoučástí dikasteria jsou i jeho zaměstnaci a konzultoři.\nPři své činnosti dikasterium zřizuje různé komise a výbory:\nKongregace pro východní církve má také za úkol rozvíjet lásku věřících ke Svaté zemi a organizovat činnost v její prospěch.\n\n\n"}
{"id": "781981", "url": "https://cs.wikipedia.org/wiki?curid=781981", "title": "Picina", "text": "Picina\n\nPicina (v minulosti také Pičina či Pitčina) je samota a rekreační osada na východ od Břehova.\n\nV roce 1796 zde nechali Schwarzenberkové postavit myslivnu, k jejímuž zboření došlo roku 1987. Vedle myslivny stávala hájovna. Okolo samoty se rozkládaly knížecí lesy. Zvěř z těchto lesů škodila obyvatelům Břehova a ti pak v lesích pytlačili. V roce 1818 zde byla vybudována bažantnice. Ve 30. letech 20. století došlo k rozdělení polesí mezi soukromé majitele. Od 2. poloviny 20. století se Picina rozrostla do podoby rekreační a chatové osady.\n\n"}
{"id": "781982", "url": "https://cs.wikipedia.org/wiki?curid=781982", "title": "Pao-šan (Jün-nan)", "text": "Pao-šan (Jün-nan)\n\nPao-šan ( , pchin-jinem \"Bǎoshān\") je městská prefektura v Čínské lidové republice, kde leží na západě provincie Jün-nan u hranice s Barmou. Celá prefektura má rozlohu 19 040 čtverečních kilometrů a žije v ní zhruba dva a půl milionu obyvatel.\n\nSeverozápadní hranicí prefektury je hranice s Barmou, její severovýchodní hranicí je řeka Mekong. Středem prefektury od severu k jihu protéká řeka Salwin.\n\nPřes prefekturu vede významná silnice ze Žuej-li do Kchun-mingu.\n\n"}
{"id": "781984", "url": "https://cs.wikipedia.org/wiki?curid=781984", "title": "Seznam sekretářů a prefektů Kongregace pro východní církve", "text": "Seznam sekretářů a prefektů Kongregace pro východní církve\n\nAž do roku 1967 byl prefektem Kongregace pro východní církve sám papež, a proto jí stáli v čele kardinálové s titulem sekretář. Od roku 1967 je vedena kardinálem s titulem prefekt.\n"}
{"id": "781992", "url": "https://cs.wikipedia.org/wiki?curid=781992", "title": "Radoslav Svoboda", "text": "Radoslav Svoboda\n\nRadoslav Svoboda (* 18. prosince 1957 Brno, Československo) je český hokejový trenér a bývalý československý hokejový obránce, mistr světa z roku 1985. Jeho synem je bývalý hokejista a současný mládežnický trenér Petr Svoboda.\n\nBrněnský odchovanec spojil rozhodující část své aktivní kariéry s vojenským klubem Dukly Jihlavy, s nímž získal čtyři mistrovské tituly. Působil také v reprezentaci, ze světových šampionátů si přivezl tři medaile, z toho v roce 1985 zlatou. Startoval i na Zimních olympijských hrách 1984, kde národní tým vybojoval stříbrné medaile.\n\nPo dosažení věkové hranice 30 let a úspěšné reprezentaci mu komunistický režim dovolil jako vyzkoušet si zahraniční soutěž – v jeho případě nejvyšší dánskou hokejovou ligu. S týmem Esbjerg IK se mu podařilo získat hned v první sezóně mistrovský titul, následující sezónu přidal vítězství v hokejovém poháru. Kariéru zakončil v nižších rakouských soutěžích.\n\nZa československou reprezentaci odehrál 107 zápasů, ve kterých vstřelil 9 gólů.\n\nTrenérskou kariéru zahájil v sezóně 1999–2000 u týmu Dukly Jihlava jako asistent trenéra. Na postu asistenta hlavního trenéra vydržel další dvě sezóny. V roce 2002–2003 trénoval Radoslav Svoboda již jako hlavní trenér v druholigovém Žďáru nad Sázavou, postupně vystřídal týmy HC Hradec Králové, HC Kometa Brno (zde jako asistent trenéra), HHK Velké Meziříčí (s týmem postoupil z krajského přeboru do druhé národní ligy), HC Přerov, HC Rebel Havlíčkův Brod (asistent), HC Vrchlabí a naposledy v sezóně 2010–11 byl na střídačce klubu HC Sršni Kutná Hora.\n\n\n"}
{"id": "782012", "url": "https://cs.wikipedia.org/wiki?curid=782012", "title": "Zásobník volání", "text": "Zásobník volání\n\nZásobník volání (často zkrátka zásobník) je v informatice datová struktura typu zásobník, na kterou se při běhu procesu ukládají informace týkající se provádění podprogramů. Přestože správa zásobníku je důležitou součástí prakticky veškerého software, většina programátorů s ním explicitně nepracuje, neboť ve vyšších programovacích jazycích se o správnou funkci zásobníku stará automaticky překladač. Naopak v nízkoúrovňových jazycích, například v jazyce symbolických adres, musí programátor pracovat se zásobníkem explicitně.\n\nZásobník volání je používán pro několik účelů, přičemž tím hlavním je uložení informace o tom, do jakého stavu se má proces vrátit po ukončení provádění aktuálně běžícího podprogramu. Nejdůležitější takovou informací je návratová adresa, tedy adresa, z níž se má načíst první instrukce po návratu z podprogramu. Jako návratová adresa bývá na zásobník volání při provádění instrukce volání podprogramu uložena adresa instrukce následující po volající instrukci. \n\nZásobník volání funguje jako každý jiný zásobník, jsou zde dvě základní operace codice_1 pro uložení hodnoty na vrchol zásobníku a codice_2 pro vyzvednutí hodnoty z vrcholu zásobníku. Operace uložení je používána především instrukcí volání podprogramu a operace vyzvednutí je používána především instrukcí návratu z podprogramu. K oběma operacím může docházet opakovaně a tím je umožněno volání dalšího podprogramu z běžícího podprogramu (a jako speciální případ takových vnořených volání také rekurze). \n\nPokud je ovšem pro zásobník volání rezervováno příliš málo místa a to je opakovaným ukládáním adres zaplněno (například při nekonečné rekurzi), dochází k přetečení zásobníku, které obvykle způsobí pád programu. \n\nKaždý běžící program má alespoň jeden svůj zásobník volání, obvykle jeden pro každé vlákno. Přestože program (respektive vlákno) může pracovat i s jinými datovými strukturami typu zásobník, například při správě signálů nebo při kooperativním multitaskingu, zůstává zásobník volání nejdůležitějším zásobníkem - proto je běžné označovat jej krátce zásobník.\n\n\nV závislosti na operačním systému, programovacím jazyku a architektuře počítače je zásobník využíván například pro:\n\nZáznamy na zásobníku se skládají z jednotlivých \"rámců\" ( ) odpovídajících jednotlivým neukončeným voláním. Konkrétní podoba rámců je dána zejména architekturou. \n\nNapříklad na některých architekturách roste zásobník směrem nahoru (další záznamy jsou ukládány na místa s vyšší adresou), na jiných směrem dolů (další záznamy jsou ukládány na místa s nižší adresou)..\n\nPokud například byla zavolána funkce codice_3 z funkce codice_4, pak může vrchol zásobníku vypadat takto:\nRámec na vrcholu zásobníku patří k současnosti vykonávanému podprogramu a obvykle obsahuje minimálně následující položky:\n\nNa vrchol zásobníku vždy ukazuje speciální registr, ukazatel zásobníku ( , SP). Jeho hodnota se ovšem mění nejen při vstupu do funkce či při návratu z ní, ale může se měnit i v době běhu (například je-li zásobník použit při aritmetických výpočtech, nebo v okamžiku, když už jsou do něj připravovány parametry pro dále volanou funkci). Obvyklým postupem je tedy na začátku podprogramu uložit hodnotu ukazatele zásobníku do jiného zvláštního registru, kde se pak uchovává v nezměněné podobě po celou dobu běhu funkce.\n\nProtože na zásobník jsou ukládány parametry podprogramů, vyžadují různé podprogramy různě veliké rámce v závislosti na počtu a velikosti svých parametrů. Překladače vyšších programovacích jazyků dnes navíc často umožňují alokovat různě veliké lokální proměnné v závislosti na parametrech, takže dokonce různá volání téže funkce mohou vyžadovat jiné množství prostoru, a to takové, které je v době kompilace programu neznámé. To je také dalším důvodem, proč je využíván ukazatel na rámec, který ukazuje na \"spodek\" rámce - z ukazatele na vrchol rámce nelze bez znalosti velikosti parametrů zjistit adresy jednotlivých parametrů.\n\nNa většině systémů je obvyklé mít jako součást rámce aktuálního podprogramu uložený také ukazatel na rámec volajícího podprogramu. To je především proto, že ukazatel na rámec volajícího podprogramu patří mezi lokální hodnoty toho kterého podprogramu a tedy nemůže být uchován v registrech, ale je zapotřebí ho při zavolání podprogramu někam uložit a při ukončení podprogramu opět obnovit. Zároveň to může usnadnit ladění programu, neboť je kdykoliv možné snadno a rychle zjistit posloupnost volání.\n\nRůzné překladače postupují při alokování prostoru pro předání parametrů různě. Některé vždy před každým voláním alokují potřebný prostor pro parametry toho kterého podprogramu, jiné na začátku podprogramu rovnou alokují potřebný prostor pro všechny podprogramy, které je možno dále volat. Pak je takový prostor pokládán za překryv rámců.\n\nNa straně volajícího je potřeba v rámci volání obvykle vykonat jen minimum explicitně prováděných činností (což je dobře, protože jedna funkce může být volána mnohokrát z různých míst). Jsou zde pochopitelně vypočítány hodnoty jednotlivých parametrů volání a ty jsou poté umístěny na zásobník (případně do registrů, v závislosti na použité konvenci volání). Pak už je provedena instrukce volání.\n\nNa začátku podprogramu je obvykle proveden takzvaný prolog podprogramu, který zajišťuje nutný servis než začne provádění samotného podprogramu.\n\nNa začátku obvykle dojde k uložení některých hodnot na zásobník, bývá ukládána návratová adresa a také hodnota ukazatel na zásobník a ukazatele na rámec. Na některých architekturách se ovšem o toto vše automaticky postará instrukce volání a není třeba to provádět v rámci prologu.\n\nDalším krokem je aktualizace ukazatele na rámec (je-li používán) na hodnotu ukazatele na zásobník. Pak je hodnota ukazatele na zásobník změněna, aby tak byl rezervován prostor pro lokální proměnné.\n\nPodprogram před návratem řízení do volají funkce obvykle provede soubor příkazů, které jsou opakem kroků při vstupu do podprogramu. Obnoví se uložené hodnoty registrů, změní se hodnota ukazatele (tedy dealokují se lokální proměnné) a pak se zavolá instrukce návratu, která nahraje ze zásobníku návratovou adresu do instrukčního ukazatele.\n\nNěkdy se také ze zásobníku uvolní prostor pro parametry podprogramu, jindy se o uvolnění tohoto prostoru stará až volající funkce, když je jí navráceno řízení.\n\nAktuální data ze zásobníku mohou být použita kromě ladění také k profilování.\n\nZároveň je také zásobník tradičním místem pro bezpečnostní útoky. V jazycích, které nekontrolují zápis mimo meze pole, totiž zápisem za hranici lokálního pole lze přepsat návratovou adresu a tak přinutit program předat řízení útočníkovi. Jedná se o takzvané přetečení na zásobníku.\n"}
{"id": "782013", "url": "https://cs.wikipedia.org/wiki?curid=782013", "title": "Přetečení zásobníku", "text": "Přetečení zásobníku\n\nPřetečení zásobníku je situace v programování, kdy dojde k pokusu uložit na zásobník volání více dat, než kolik se tam vejde. Velikost tohoto zásobníku je obvykle předem dána při startu programu v závislosti na architektuře systému, překladači, množství volné paměti atp. Když se program pokusí posunout vrchol zásobníku mimo vymezenou paměť, mluvíme o přetečení zásobníku. To má obvykle za následek pád programu.\n\nDůvodem přetečení je nejčastěji jedna z následujících programátorských chyb:\n\nNejčastějším problémem programu, který spadne kvůli přetečení zásobníku, je nekonečná rekurze. V některých programovacích jazycích, které používají koncovou rekurzi, například v jazyce Scheme, je nekonečná rekurze v případě využití koncové rekurze povolena, protože její volání nezabírá místo na zásobníku. Naproti tomu následující příklad v jazyce C skončí pádem programu:\n\nNež se totiž řízení vrátí z funkce foo() zpět, znovu dojde k zavolání funkce foo(). Než se z té vrátí řízení, dojde k dalšímu zavolání funkce foo(). Každé zavolání funkce přitom zabere několik bajtů na zásobníku, takže časem bude běh procesu ukončen chybou přístupu do paměti, až na zásobníku dojde místo.\n\nMísto pro lokální proměnné je obvykle vytvářeno právě na zásobníku volání. Pokud se tedy programátor v programu pokusí vytvořit velké pole jako lokální proměnnou, pak je možné, že se už na zásobníku pro toto pole nenajde místo. Například tato ukázka v jazyce C\n\nsi žádá na zásobníku 8 megabajtů (pokud má proměnná typu double paměťové nároky 8 bajtů). Pokud na zásobníku už nezbývá tolik prostoru, pak skončí program chybou.\n"}
{"id": "782018", "url": "https://cs.wikipedia.org/wiki?curid=782018", "title": "Navy SEALs", "text": "Navy SEALs\n\nNavy SEALs, oficiálně United States Navy's Sea, Air, and Land Teams ( \"Námořní, vzdušné a pozemní týmy Námořnictva Spojených států amerických\"), jsou primární vojenský útvar speciálních sil Námořnictva Spojených států amerických spadající pod Velitelství zvláštní námořní bojové činnosti (\"NAVSPECWARCOM; Naval Special Warfare Command\").\n\nAkronym SEALs je odvozen z anglických slov SEa, Air a Land, která vyjadřují všestrannost a schopnost těchto jednotek provádět za jakýchkoli podmínek vysoce specializované vojenské operace na moři, ve vzduchu i na zemi. V neustávající válce s terorismem jsou tyto jednotky využívány především pro cílené vojenské zásahy a speciální průzkum na nepřátelském území, a dále pro záchranu rukojmích s využitím nekonvenčních metod boje.\n\nVýcvik nových příslušníků je psychicky i fyzicky velmi náročný a je považován za jeden z nejnáročnějších vůbec. Může trvat až 30 měsíců, než člen SEALs dosáhne potřebné fyzické kondice a osvojí si veškeré nezbytné znalosti nutné k jeho nasazení do skutečné bojové mise. Přibližně 75 % zájemců o zařazení k této jednotce proto vzdá výcvik ještě před jeho dokončením.\n\n"}
{"id": "782021", "url": "https://cs.wikipedia.org/wiki?curid=782021", "title": "Charles Valentin Alkan", "text": "Charles Valentin Alkan\n\nCharles Valentin Alkan, narozen jako Charles-Valentin Morhange, (30. listopadu 1813 Paříž – 29. března 1888 Paříž) byl francouzský pianista a skladatel.\n\nCharles-Valentin se narodil 30. listopadu 1813 v Paříži do židovské rodiny. Jeho otec se jmenoval Alkan Morhange a Charles-Valentin i jeho bratr později začali používat otcovo křestní jméno jako své příjmení.\n\nChlapcovo hudební nadání se projevilo již v raném dětství. Na Pařížskou konzervatoř vstoupil již ve věku šesti let a studoval hru na klavír a na varhany. Jeho učitelem byl Pierre-Joseph-Guillaume Zimmermann, mezi jehož žáky patřili i další slavní francouzští skladatelé, jako Georges Bizet, César Franck, Charles Gounod a Ambroise Thomas. V sedmi letech získal první cenu z hudební teorie. Když mu bylo devět let označil Luigi Cherubini za mimořádné, jak jeho techniku, tak i schopnosti. Svou skladbu označenou opusovým číslem 1, napsal Alkan ve roce 1828, když mu bylo 14 let.\n\nVe svých dvaceti letech koncertoval v nejvyšších společenských kruzích a vyučoval hudbě. Mezi jeho přátele patřili Franz Liszt, Frédéric Chopin, George Sandová a Victor Hugo. Ve dvaceti čtyřech letech si vybudoval pověst jednoho z největších klavírní virtuózů své doby. I Franz Liszt o Alkanovi prohlásil, že má nejdokonalejší techniku jakou kdy viděl.\n\nPo roce 1850 se Alkan zabýval komponováním pro pedálový klavír. Firma Érard postavila pro něj nový klavír. První veřejný koncert na tento nástroj uskutečnil v roce 1852 s pozitivním diváckým i kritickým ohlasem. Řadu svých skladeb pak předepisoval „pro varhany nebo pedálový klavír“.\n\nPřes slibně započatou kariéru, se z různých osobních důvodů stahoval do ústraní a na veřejnosti vystupoval pouze příležitostně. Existují životní období o kterých není nic známo. Jindy se zase nadlouho ponořil do studia Bible a Talmudu a obě tyto knihy přeložil z původních jazyků do francouzštiny.\n\nCharles Valentin Alkan zemřel v Paříži 29. března 1888 ve věku 74 let. Je pohřben na hřbitově na Montmartru.\n\nMěl 6 bratrů a sestru. Sestra Céleste Alkan Meyer Marix(1811–1897) byla rovněž klavírní virtuózkou. Bratr Napoléon Alkan (1826–1906) se stal hudebním skladatelem a učil na Pařížské konzervatoři. Uvádí se, že klavírista Elie-Miriam Delaborde (1839–1913) byl jeho nemanželským synem.\n\nAlkan komponoval skladby převážně určené klavíru. Jeho díla se vyznačují mimořádnou technickou obtížností. Etudy pro všechny durové i molové tóniny op. 35 a 39 svou obtížností převyšují legendární \"Transcendentální etudy\" Franze Liszta. K tomu je třeba přičíst i modulace do nezvyklých tónin a purismus v oblasti harmonie, takže lze v jeho skladbách nalézt i trojnásobné křížky.\n\nHudebně jsou jeho díla v mnoha ohledech nekonvenční a inovativní. Některé z jeho vícevětých skladeb vykazují tzv. „progresivní tonalitu“ známou např. z díla dánského skladatele Carla Nielsena. Např. jeho 1. komorní koncert začíná v a-moll a končí v E-dur.\n\nPo mnoho let smrti byl Alkan jako skladatel téměř zapomenut. O renezanci Alkanova díla se zasloužil zejména klavírista, skladatel a dirigent Ronald Smith, který také napsal Alkanův podrobný životopis.\n\n\"Opusová čísla podle skladatele. Některá jsou vynechána a jiná se opakují. Pokud není uvedeno jinak, jde vesměs skladby pro klavír.\"\n\n\n\n\n"}
{"id": "782022", "url": "https://cs.wikipedia.org/wiki?curid=782022", "title": "Kostel svaté Rodiny (Nahořany)", "text": "Kostel svaté Rodiny (Nahořany)\n\nKostel svaté Rodiny je filiální římskokatolický kostel v obci Nahořany.\n\nKostel (někde uváděn jako kaple) byl postaven v roce 1862. K rekonstrukci kostela došlo v roce 1908, jak dokládá deska nad vstupem. Kaple byla rozšířena v průčelí na západní stranu a byla přistavěna nová věž. V průčelí kostela jsou niky se sochami Neposkvrněného početí a svatého Václava.\n\nObraz Rodiny páně byl původně v kostele v Novém Městě na Metují. Do kostela byl darován Janem Karlem Rojkem, novoměstským děkanem. Varhany byly zakoupeny v roce 1876 z Náchoda z tamního kostela svatého Michala.\n\n"}
{"id": "782023", "url": "https://cs.wikipedia.org/wiki?curid=782023", "title": "Panegyrik", "text": "Panegyrik\n\nPanegyrik (řecky \"panégyrikos\") byla v původním významu řeč, pronášená ve starověkém Řecku na slavnostních shromážděních, pořádaných především v rámci náboženských slavností. Známe například panegyriky Ísokratovy. Později začal tento výraz označovat jakoukoliv pochvalnou nebo oslavnou řeč nebo literární útvar.\n"}
{"id": "782024", "url": "https://cs.wikipedia.org/wiki?curid=782024", "title": "Theofylaktos ze Sebasteie", "text": "Theofylaktos ze Sebasteie\n\nTheofylaktos ze Sebaisteie (2. polovina 10. století) byl podle byzantských pramenů prvním kyjevským metropolitou, který sem byl dosazen byzantským císařem Basileiem II. Bulharobijcem krátce po pokřtění Rusi roku 988. Jeho předchůdcem v této funkci byl Michail I. (do roku 988).\n\nTheofylaktos byl původně metropolitou v maloasijské Sebasteii, město však opustil po vypuknutí vojenského vzpoury proti císaři. Basileios II. ho zřejmě postavil koncem roku 987 do čela poselstva, které poslal do Kyjeva, aby zde na základě předchozích rusko-byzantských smluv požádalo knížete Vladimíra I. o vojenskou pomoc proti povstalcům. Podruhé přijel Theofylaktos na Rus zřejmě na jaře 988 jako člen početného doprovodu byzantské princezny Anny Porfyrogennéty, která byla Vladimírovi přislíbena jako nevěsta. Poté se zde ujal funkce metropolity. \n\nRuské prameny se o Theofylaktovi nezmiňují.\n\n"}
{"id": "782027", "url": "https://cs.wikipedia.org/wiki?curid=782027", "title": "Daniel Futej", "text": "Daniel Futej\n\nDaniel Futej (26. září 1927 – 2019) byl slovenský a československý politik Komunistické strany Slovenska a poslanec Sněmovny národů Federálního shromáždění na počátku normalizace a poslanec Slovenské národní rady od 60. do 80. let 20. století.\n\nV letech 1960-1989 se uvádí jako účastník zasedání Ústředního výboru Komunistické strany Slovenska.\n\nPo provedení federalizace Československa usedl do Sněmovny národů Federálního shromáždění. Mandát nabyl až dodatečně v květnu 1970. Do federálního parlamentu ho nominovala Slovenská národní rada. V parlamentu setrval do konce funkčního období, tedy do voleb roku 1971.\n\nPo volbách roku 1960 zasedl ve Slovenské národní radě. Mandát obhájil ve volbách roku 1964. A do SNR byl opakovaně volen i nadále, například ve volbách roku 1981 a naposledy ve volbách roku 1986. V prosinci 1986 rovněž usedl na post místopředsedy slovenské Národní fronty. Ve funkci poslance SNR zažil sametovou revoluci a vyjednávání o personálních změnách. Koncem listopadu 1989 přednesl projev, v němž do funkce nového předsedy SNR navrhl Rudolfa Schustera. Na poslanecký post rezignoval mezi lednem a únorem 1990.\n\n"}
{"id": "782030", "url": "https://cs.wikipedia.org/wiki?curid=782030", "title": "František Gacík", "text": "František Gacík\n\nFrantišek Gacík (13. května 1934 Zákopčie – 18. června 1998) byl slovenský a československý politik Komunistické strany Slovenska, poslanec Slovenské národní rady a Sněmovny národů Federálního shromáždění na počátku normalizace.\n\nV roce 1956 čelil hrozbě vyloučení z vysoké školy (stavební fakulta) pro organizování studentských aktivit. Kvůli vynikajícímu prospěchu nakonec na škole mohl setrvat.\nPo federalizaci Československa usedl v lednu 1969 do Sněmovny národů Federálního shromáždění. Nominovala ho Slovenska národní rada, v níž také zasedal. Ve federálním parlamentu setrval do března 1970, kdy ztratil poslanecký post v důsledku ztráty mandátu poslance SNR.\n\nBěhem pražského jara se angažoval v reformním proudu v KSČ. Pak byl vyloučen z KSČ a přes dvacet let prožil v ústraní. Od roku 1979 ho jako zájmovou osobu vedla Státní bezpečnost. Po sametové revoluci se stal ředitelem stavebního podniku v Košicích. V září 1990 byla kvůli němu vznesena interpelace v SNR, v níž autor interpelace požadoval jeho odvolání z funkce „za nezvládnutie personálnej a hospodárskej situácie v podniku, ktorá veľmi nepriaznivo ovplyvňuje politickú a spoločenskú situáciu na území mesta.“\n\n"}
{"id": "782033", "url": "https://cs.wikipedia.org/wiki?curid=782033", "title": "Rudolf Gärtner", "text": "Rudolf Gärtner\n\nRudolf Gärtner (30. listopadu 1919 Brno – 23. června 1982) byl aktivní účastník zahraničního odboje, český a československý politik Komunistické strany Československa, poslanec České národní rady a Sněmovny národů Federálního shromáždění na počátku normalizace.\n\nZa druhé světové války byl aktivní v zahraničním odboji. Protektorát opustil již v roce 1939, 16. 8. 1939 se prezentoval na území Polska. 1. 5. 1941 se prezentoval v Haifě. V Africe sloužil v řadách 11. východního praporu a bojoval u Toubruku. V říjnu 1942 byl rozkazem určen k převelení do řad letectva. A 24. října 1942 odplul z Haify do Glasgowa. Po absolvování výcviku působil jako radiotelegrafista v 311. československé bombardovací peruti.\n\nDosáhl hodnosti majora in memoriam.\n\nPůvodní profesí byl úředníkem, bytem Dymokury, okres Nymburk. Absolvoval gymnázium, pracoval jako předseda JZD Dymokury. Byl členem rady MNV, představenstva Okresního zemědělského sdružení a Okresního svazu družstevních rolníků. Zasedal v ČNR a pracoval v její státoprávní komisi.\n\nPo federalizaci Československa usedl v lednu 1969 do Sněmovny národů Federálního shromáždění. Nominovala ho Česká národní rada. Ve federálním parlamentu setrval jen do prosince 1969, kdy rezignoval na poslanecký post.\n\nPo invazi vojsk Varšavské smlouvy do Československa ho Krajský výbor Komunistické strany Československa ve Středočeském kraji zařadil na seznam „představitelů a exponentů pravice“. V té době je uváděn jako předseda JZD Dymokury.\n\n"}
{"id": "782034", "url": "https://cs.wikipedia.org/wiki?curid=782034", "title": "Július Gašparík", "text": "Július Gašparík\n\nJúlius Gašparík (28. listopadu 1925 Tesárske Mlyňany - 1. ledna 1974) byl slovenský a československý politik Strany slovenské obrody, poslanec Slovenské národní rady a Sněmovny národů Federálního shromáždění na počátku normalizace.\n\nPo federalizaci Československa usedl v lednu 1969 do Sněmovny národů Federálního shromáždění. Nominovala ho Slovenska národní rada, v níž také zasedal. Ve federálním parlamentu setrval do konce volebního období, tedy do voleb roku 1971. Ve FS zastával post předsedy Ústřední komise lidové kontroly.\n\nPřed svým úmrtím působil jako šéfredaktor stranických novin \"Ľud\".\n\n"}
{"id": "782039", "url": "https://cs.wikipedia.org/wiki?curid=782039", "title": "Zdeněk Gavenda", "text": "Zdeněk Gavenda\n\nZdeněk Gavenda (22. dubna 1920 – 29. listopadu 1973) byl český a československý politik Komunistické strany Československa, poslanec České národní rady a Sněmovny národů Federálního shromáždění za normalizace.\n\nProfesí byl předákem na Dole 9. května v okrese Karviná.\n\nPo federalizaci Československa usedl do Sněmovny národů Federálního shromáždění. Mandát nabyl až dodatečně v prosinci 1969. Nominovala ho Česká národní rada, kam usedl rovněž dodatečně v listopadu 1969. Mandát ve FS obhájil ve volbách v roce 1971 a ve federálním parlamentu setrval až do své smrti v roce 1973. Pak ho nahradil Vlastimil Ehrenberger.\n\nOd září 1970 zastával kromě poslaneckých funkcí i post předsedy Ústředního výboru \"Českého odborového svazu hornictví a energetiky\", od listopadu 1972 pak i předsedy federálního odborového svazu hornictví a energetiky. Zemřel při automobilové nehodě.\n\n"}
{"id": "782041", "url": "https://cs.wikipedia.org/wiki?curid=782041", "title": "Karel Gavlík", "text": "Karel Gavlík\n\nKarel Gavlík (18. června 1913 – ???) byl český a československý politik Komunistické strany Československa, poslanec České národní rady a Sněmovny národů Federálního shromáždění na počátku normalizace.\n\nV roce 1946 se uvádí jako člen MNV v Opavě za KSČ. Profesí byl koncem 60. let 20. století ředitelem státního statku Dvorce, okres Bruntál.\n\nPo federalizaci Československa usedl do Sněmovny národů Federálního shromáždění. Mandát nabyl až dodatečně v prosinci 1969. Nominovala ho Česká národní rada, kam usedl rovněž dodatečně v listopadu 1969. Ve federálním parlamentu setrval až do konce funkčního období, tedy do voleb v roce 1971. K roku 1976 se uvádí jako člen Okresního výboru KSČ v okrese Bruntál.\n"}
{"id": "782046", "url": "https://cs.wikipedia.org/wiki?curid=782046", "title": "František Gebauer", "text": "František Gebauer\n\nFrantišek Gebauer (* 21. srpna 1946) je český právník a bývalý český a československý bezpartijní politik a poslanec České národní rady a Sněmovny národů Federálního shromáždění na počátku normalizace.\n\nProfesí byl koncem 60. let 20. studentem Právnické fakulty Univerzity Karlovy, členem předsednictva Svazu vysokoškolského studentstva a předsedou akademické rady studentů Právnické fakulty. Bydlel v Praze.\n\nPo federalizaci Československa usedl v lednu 1969 do Sněmovny národů Federálního shromáždění. Nominovala ho Česká národní rada, kde rovněž zasedal. Ve federálním parlamentu setrval jen do listopadu 1969, kdy v důsledku ztráty mandátu v ČNR přestal být i poslancem FS.\n\nPo sametové revoluci působí v advokacii. Byl například advokátem Františka Chvalovského.\n\n"}
{"id": "782048", "url": "https://cs.wikipedia.org/wiki?curid=782048", "title": "Farní sbor Slezské církve evangelické augsburského vyznání v Třinci", "text": "Farní sbor Slezské církve evangelické augsburského vyznání v Třinci\n\nFarní sbor Slezské církve evangelické augsburského vyznání v Třinci je sborem Slezské církve evangelické augsburského vyznání v Třinci. Sbor spadá pod Třinecký seniorát.\n\nSbor byl založen roku 1891 jako filiální a roku 1902 se změnil na samostatný. Roku 1925 byly ke sboru přifařeny Kojkovice, které do té doby náležely k českotěšínskému sboru.\n\nSlužba sboru se uskutečňuje v pseudogotickém kostele z konce 19. století a ve sborovém centru Hutník, které vzniklo přestavbou zrušeného kina. Sboru dále náleží budova bývalé fary (adaptována na bytový dům), budova kazatelské stanice v Horní Líštné (v budově, vystavěné v letech 1852–1853, sídlila v minulosti evangelická škola, od roku 2012 je sídlem církevní mateřské školy) a hřbitovy s kaplemi v Lyžbicích, Horní Líštné a na Podlesí.\n\nFarní sbor je zakladatelem společnosti SBOROVÉ CENTRUM, o.p.s.\n\n\n\n\n"}
{"id": "782054", "url": "https://cs.wikipedia.org/wiki?curid=782054", "title": "Improvizační zápasy", "text": "Improvizační zápasy\n\nZápas v divadelní improvizaci (francouzsky \"Match d'improvisation\") svojí formou evokuje sport, ale zůstává ve funkčním rámci divadelního představení. Vznik zápasů v divadelní improvizaci spadá do konce sedmdesátých let, konkrétně 21. října 1977, kdy se v kanadském Théâtre Expérimental de Montréal konal první Match d'improvisation (Zápas v divadelní improvizaci). Zakladatelé Yvon Leduc a Robert Gravel se nechali inspirovat hokejem, přičemž první zápasy v improvizaci pojali jako parodii na kanadské vzhlížení k hokeji. Zároveň šlo o jistý manifest, kterým demonstrovali konec elitářského přístupu k divadelní komunikaci s divákem. Postavili diváka do role arbitra tím, že mu umožnili, aby rozhodoval, co chce vidět, v jakém žánru a kdo z herců ho zaujal a kdo ne. Ještě do konce roku 1977 zakládají La Ligue nationale d'improvisation (LNI), která byla později rozšířena o země jako Francie, Belgie či Švýcarsko. Z Theatresports převzali vnitřní pravidla improvizace, z hokeje pak vnější podobu. Místo klasického kukátkového jeviště a hlediště vytvořili otevřenou arénu, kam umístili „kluziště“ s mantinely (bez ledu), herce rozdělili do dvou týmů a oblékli je do pestrobarevných dresů. Hrací čas rozdělili do třetin a zapojili diváky do průběhu zápasu tím, že jim rozdali dvoubarevné karty, jejichž zvednutím diváci po každé improvizaci hlasují pro tým, který se jim více líbil. Zavedli také postavu Rozhodčího a dvou pomocných rozhodčí, kteří sčítají hlasy diváků po každé improvizaci, hlídají čas improvizace a upozorňují hráče na množství uplynulého času. Rozhodčí dohlíží na respektování improvizačních herních pravidel, přesné provedení formy kategorie, rozhoduje o výběru tématu a řídí průběh celého zápasu.\n\nZápasy v improvizaci během osmdesátých let přešly přes Atlantik a dnes se hrají ve všech evropských frankofonních zemích (Francie, Belgie, Švýcarsko), ale také v Maroku, ve Španělsku, Itálii a v Německu. Nejsilnější a nejpočetnější zastoupení má ovšem ve Francii, kde v roce 1984 vzniká v Paříži asociace l'AFLI (Association Française des Ligues d'Improvisation), která zpočátku zaštiťuje amatérské a později i profesionální herce, věnující se Zápasům v improvizaci. V roce 1989 se tato asociace přejmenovává na LIF (Ligue d'Improvisation Française) a dělí se na juniory, amatéry a profesionály, které v budoucnu zastupuje profesionální Liga v improvizaci označovaná jako la LIF Pro.\n\nČeská improvizační liga byla založena v roce 2000 a převzala základní herní prvky kanadské podoby improvizačních zápasů. Řídí se pravidly a modifikovanou formou ustanovenou českými zakladateli, především Michaelou Puchalkovou a týmem PRA.L.I.NY (Pražská liga v improvizaci nyní), jež dodržuje i u mezinárodních turnajů v improvizaci. Výjimky České improvizační ligy: nehraje se v mantinelech; týmy mají místo šesti pouze čtyři hráče; trenér se objevuje pouze při veřejné rozcvičce, kdežto oficiálně je každému týmu k dispozici po celou dobu zápasu; hudební doprovod je většinou klavír (v Kanadě a Francii je to celá kapela), čas některých zápasů je místo do třetin rozdělen do polovin.\n\n"}
{"id": "782069", "url": "https://cs.wikipedia.org/wiki?curid=782069", "title": "Ruská Nová Ves", "text": "Ruská Nová Ves\n\nRuská Nová Ves je obec na Slovensku v okrese Prešov. V roce 2010 zde žilo 1 099 obyvatel, rozloha katastrálního území činí 12,57 km².\n"}
{"id": "782072", "url": "https://cs.wikipedia.org/wiki?curid=782072", "title": "Vokalíza (hudba)", "text": "Vokalíza (hudba)\n\nVokalíza je nonverbální hudební projev lidského hlasu, jinak řečeno „zpěv beze slov“, při němž zpívající užívá pouze vokálů (nejčastěji A, U nebo O). V širším smyslu je za vokalízu možné považovat i zpěv na speciální slabiky (např. tra, la, pa, va, don) umožňující výraznější rytmizaci a hudební artikulaci vokalízy. Velmi často se ve vokalízách užívá také tzv. brumenda neboli zpěvu se zavřenými ústy.\nVokalíza je běžným jevem v lidové, populární, jazzové i klasické hudbě. Nejčastěji se vyskytuje jako ozvláštňující prvek vedle zpěvu verbálního, tzn. na konkrétní slova či text. Jednoduchým příkladem může být česká lidová píseň \"Červený šátečku\", jejíž refrén (opakující se po každé sloce) je tvořen vokalízou na slabiky tra la, které slouží pouze hudebnímu výrazu a nenesou žádný verbální význam.\n\nV klasické hudbě se samostatné vokalízy vyskytovaly přibližně od poloviny 18. století v hlasových cvičeních. Jako vokálně estetický princip se však užívaly hojně již v barokní a později klasicistní opeře, kde je označujeme jako koloratury, tedy hudební rozvinutí jednoho slova či jeho slabiky do delších, technicky náročných a rychlých pasáží, které často tvoří rozlehlou a samostatnou část árie. Koloratury můžeme ovšem zahrnout také pod pojem melisma, označující zpěv jedné slabiky na více než jednom tónu. Zde bude záležet na naší interpretaci, zda a do jaké míry je kolorovaná (hudebně rozvinutá) slabika součástí verbálního sdělení či do jaké míry slouží pouze ryze hudebnímu výrazu. \n\nV pozdně romantické a zejména modernistické klasické hudbě se vokalíza používá většinou nikoli jako technicky efektní prvek, nýbrž především jako prvek atmosférotvorný a obohacující zvukovou barevnost díla. Nejznámější písňovou skladbou založenou na vokalíze je \"Vokalíza\", op. 34, č. 14 Sergeje Rachmaninova pro vyšší hlas a klavír. Další skladbou tohoto typu je Vokalíza - etuda ve formě habanery (Vocalise-étude en forme de Habanera) z roku 1907 od Maurice Ravela. V oblasti symfonické tvorby je vokalíza užita např. Leošem Janáčkem ve 3. větě jeho symfonie \"Dunaj\". V opeře jsou známými příklady vokalíz sborový zpěv brumendo z konce 2. jednání Pucciniho \"Madam Butterfly\" nebo úvod a závěr \"Písně slavíka\" ze Stravinského opery Slavík.\n"}
{"id": "782090", "url": "https://cs.wikipedia.org/wiki?curid=782090", "title": "Jan Lhoták", "text": "Jan Lhoták\n\nPhDr. Jan Lhoták Ph.D. (* 26. listopadu 1982 Klatovy) je český historik, historik Muzea Šumavy v Sušici.\n\nPochází z rodiny, která žije v Pošumaví již několik set let (Maleč, Nezdice na Šumavě). Od útlého dětství navštěvoval archivy a věděl, že se chce stát historikem.\n\nV letech 1998–2002 studoval na Gymnáziu v Sušici. Od roku 2002 studoval obor Archivnictví a PVH na FF UK v Praze, který ukončil diplomovou prací \"Dějiny města Janovice nad Úhlavou do roku 1848\". V roce 2007 obhájil na téže fakultě titul PhDr. a v roce 2015 titul Ph.D. (disertační práce: \"Velkostatek města Sušice. Od městských (šosovních) vesnic k robotní abolici a jejím výsledkům\").\n\nBěhem studia pracoval v letech 2004–7 jako pomocná vědecká síla v Historickém kabinetu Filozofické fakulty Univerzity Karlovy.\n\nJeho odborným zaměřením jsou sociální a hospodářské dějiny středověku a raného novověku a urbánní dějiny. Věnuje se zvláště regionálním dějinám Sušice, Sušicka a Klatovska v širokém časovém průřezu od středověku po konec 19. století. Napsal a redakčně se podílel na knihách věnovaných historii Šumavy. Je autorem odborných studií ve významných historických periodikách, příspěvků do encyklopedií a sborníků a řady popularizačních článků v místním tisku.\n\nOd roku 2007 pracoval jako katalogizátor starých tisků ve Vojenském historickém ústavu. Od roku 2009 je historikem v Muzeu Šumavy v Sušici.\n\nOd roku 2016 je odborným asistentem na Katedře historických věd Filozofické fakulty Západočeské univerzity v Plzni.\n\nJe ženatý, ve volném čase se věnuje rodině, cyklistice a archeologii.\n\n\n\n"}
{"id": "782095", "url": "https://cs.wikipedia.org/wiki?curid=782095", "title": "Aligoté", "text": "Aligoté\n\nAligoté je raná až středně raná moštová odrůda révy vinné (\"Vitis vinifera\"), používaná k výrobě suchých bílých vín, Jde o spontánního křížence odrůd \"Pinot\" a \"Gouais blanc\". Pochází pravděpodobně z francouzského vinařského regionu Burgundsko, kde je poprvé písemně zmíněna v 18. století.\n\nRéva vinná (\"Vitis vinifera\") odrůda \"Aligoté\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou středně dlouhé, umožňují této rostlině pnout se po pevných předmětech. Růst je středně bujný až bujný, s polovzpřímenými letorosty. Vrcholky letorostů jsou zelené, středně silně pigmentované antokyaniny, s lehkým červeným nádechem a s karmínovými okraji, velmi silně bíle vlnatě ochmýřené. Internodia a nodia jsou karmínově červená, někdy částečně zelená, bez ochmýření. Mladé lístky jsou světle žlutozelené s bronzovým nádechem, slabě pigmentované antokyaniny, apikální lístky mají karmínové zoubkování a jsou z obou stran silně ochmýřené, bazální jsou pavučinovitě ochmýřené. Jednoleté réví je žlutavě hnědé až červenohnědé, na uzlech s modrofialovým nádechem, rýhované, eliptického průřezu.\n\nDospělé listy jsou střední až velké, pentagonální až okrouhlé, nečleněné či třílaločnaté s mělkými výkroji, okraj listu je ostře, středně výrazně, nepravidelně zoubkovaný, podehnutý, povrch listu je tmavozelený, lesklý, mírně puchýřnatý, rub listu je jemně obrvený až plstnatý, řapíkový výkroj je otevřený, lyrovitý s ostrým dnem či lancetovitý, vzácněji uzavřený s průsvitem a s oblým dnem, řapíky jsou kratší či stejně dlouhé, jako medián listu, zprvu zelené, později postupně až vínově červené barvy, žilnatina v okolí napojení řapíku je středně silně pigmentovaná antokyaniny. Podzimní barvu listů je citronově žlutá.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je malá až středně velká (12–15 mm, 1,8 g), okrouhlá bobule jednotné barvy a velikosti, která je někdy v hustých hroznech deformovaná, je průměrně ojíněná, se silnou slupkou zelenožluté, bělavě žluté až zlatožluté barvy, s tmavohnědými tečkami, na osluněné straně s červenavým nádechem. Dužnina je velmi šťavnatá, nezbarvená, jednoduché a příjemné chuti, s 1–2 semeny. Stopečky bobulí jsou středně dlouhé, obtížně oddělitelné. Hrozen je malý až středně velký (11–15 x 8–10 cm, 103 g), poměrně kompaktní, ale řidší, než u odrůd rodiny \"Pinot\", válcovitý až kuželovitý, často okřídlený, se středně dlouhou (4 cm), průměrně lignifikovanou stopkou.\n\n\"Aligoté\" je moštová odrůda vinné révy (\"Vitis vinifera\"), spontánní kříženec odrůd \"Pinot\" a \"Gouais Blanc\". Poprvé je odrůda písemně zmíněna v 18. století z Burgundska, odkud pravděpodobně pochází, dodnes je zde druhou nejčastěji pěstovanou bílou odrůdou, ale je vytlačována v současné době oblíbenějšími odrůdami. Tvoří zde například součást vín AOC Bourgogne Aligoté, Bouzeron, Beaujolais-Villages, Bourgogne ordinaire, Bourgogne Grand ordinaire, Crémant de Bourgogne atd., najdeme ji hlavně v departementech Côte-d'Or a Saône-et-Loire.\n\nMimo Burgundsko odrůdu dále ve Francii najdeme v oblastech Beaujolais a Savojsko, celkově byla roku 2011 ve Francii vysazena v sedmi klonech na 1.971 hektarech. Pěstuje se například i ve Švýcarsku, roku 2007 na 21,3 ha, v Kalifornii, na Kypru, v Maďarsku, v Moldavsku, ale hlavně v černomořské oblasti, v zemích bývalého Sovětského Svazu (10.000 ha), v Rumunsku (10.000 ha), v Bulharsku (2.000 ha), v Gruzii a na Ukrajině. Celosvětově byla roku 2004 vysazena na 45.000 hektarech.\n\nOdrůda není zapsána do Státní odrůdové knihy České republiky a není ani odrůdou, povolenou k výrobě zemských vín. Velmi ojediněle ji najdeme ve starých vinicích, převážně u malopěstitelů.\n\nNázev odrůdy je nejasného původu, dříve užívané synonymum \"Plant de Trois Raisins\", v překladu z francouzštiny „réva tří hroznů“, se vztahuje k velkým výnosům, Aligoté totiž může dávat až 65 hl na hektar.\n\nDalší, lokálně používaná synonyma odrůdy jsou : \"Алиготе, Мухранули, План гри, Грисе блан\" (vše Rusko), \"Aligotay, Alligotay, Alligoté, Blanc de Troyes, Carcairone Blanc, Carcarone, Carchierone, Chaudenet, Ch. Gras, Giboudot Blanc, Giboulot, Griset Blanc, Karkarone Blank, Melon de Jura, Mukhranuli, Pistone, Plant de Trois, P.d.T. de la grande Espese\" (mylně), \"P. d.T. Raisins, P. Gris, Purion Blanc, Selon Molon, S. Odart, Troyen Blanc, Vert Blanc\".\n\nVe Francii, v oblasti Burgundska, se pěstuje odrůda \"Aligoté Vert\" (\"Plant de Troys de la Grande Espese\"). Je pravděpodobně mutací odrůdy \"Aligoté\", dává ještě podstatně vyšší výnosy a v dobrých ročnících při redukované sklizni je schopna poskytnout vynikající, suchá odrůdová vína, určená k pití jako mladá, tvořící součást vín především AOC Bouzeron. Potenciál zrání těchto vín je nevelký. V horších ročnících je vína užíváno do kupáží. Ve stejné oblasti najdeme další pravděpodobnou mutaci, odrůdu \"Aligoté Doré\" se zlatavými hrozny, která je sice nepříliš výnosná, ale dosahuje vyšší cukernatosti hroznů a dává vína bohatšího aroma, svěží a ovocitá. Vína se obvykle pijí do tří let po lahvování, ovšem k dosažení plnosti a harmonie mohou vyzrávat až deset let. A do třetice, je tu i mutace \"Aligoté Rouge\" (\"Plant de Troys de la Moyenne\"), která je pěstována též ve Francii, v oblasti Burgundska a je zde užívána k výrobě cuvée bílých vín.\n\nLetorosty vyzrávají na 80–85 %, plodnost dřeva je 80–84 %, počet hroznů na výhon 0,8, na plodonosný 1,5–1,7. Výnosy se obvykle pohybují v rozmezí 9–14 t/ha. Na úrodných půdách v nížinách je třeba redukce výnosů pro zlepšení kvality moštu. Cukernatost moštu bývá 15–23 g/100 ml při aciditě 7,5–10,4 g/l. Mrazu odolává odrůda středně dobře, do −21 °C. Vhodný je řez na 4–6 oček, z podnoží vyhovují SO-4, K 5BB či T 8B.\n\nVegetační cyklus odrůdy trvá 145 dní při sumě aktivních teplot (SAT) 2766 °C. Odrůda raší raně, kvete velmi raně, dozrává 6 dnů po Chasselas, v podmínkách Oděse v polovině září.\n\nZa vlhka jsou bobule napadány plísní šedou (\"Botrytis cinerea\"), odrůda je dále citlivá vůči plísni révové (\"Plasmopara viticola\"), zejména květenství, je méně náchylná k padlí révovému (\"Uncinula necator\"), často je napadána obaleči.\n\nDobře prospívá na úrodnějších půdách, na hnědozemi a černozemi, ale i na půdách jílovitých.\n\nVe srovnání s \"Chardonnay\" jsou vína jednodušší, plošší a drsnější, mají kratší životnost a nejsou příliš vhodná ke zrání v barikových sudech. Nejlepších výsledků dosahuje odrůda na vinicích v okolí Bouzeron (například výrobce Domaine de la Romanée-Conti). Nejlepší Aligoté je veselé, ovocité víno, prosté, chutné, neutrální, ale živější, s vyšším obsahem kyselin, které se dobře hodí jako aperitiv nebo k masitým pokrmům.\n\nHrozny slouží v Burgundsku tradičně též k výrobě nápoje zvaného „Kir“, což je bílé víno, smísené s černorybízovým likérem, po kterém získává typickou cassis chuť. Nápoj, původně nazývaný pouze „blanc-cassis“, nese jméno bývalého starosty Dijonu, Félixe Kira (1876–1968), který nápoj po druhé světové válce zpopularizoval.\n\nObecně je \"Aligoté\" živější víno středního těla s vyšší aciditou. V chuti a vůni lze najít citrusové plody, lískové oříšky, zelená jablka, broskve, akátový květ, vanilku, z některých poloh i květ černého bezu. Odrůdová vína nejsou příliš vhodná pro dlouhé ležení na sudu ani zrání na láhvi.\n\nPřekvapivá svým typem a svou chutí mohou být některá vína z Maďarska, Gruzie, Ukrajiny, Moldavska, Kazachstánu apod. Mladší generace preferuje evropský styl vín, která se pijí jako mladá, ale starší generace konzumuje vína mnohdy po archivaci delší než 10 let. Jsou to vína zcela nepodobná typickým francouzským Aligoté, jsou zoxidovaná a kyseliny jsou rozložené. Výsledek lze přirovnat k velmi starému suchému sherry. V zemích východního bloku se Aligoté často užívá i k výrobě průměrně ceněných šumivých vín.\n\n\n\n"}
{"id": "782097", "url": "https://cs.wikipedia.org/wiki?curid=782097", "title": "Aromína", "text": "Aromína\n\nAromína je raná moštová odrůda révy vinné (\"Vitis vinifera\"), určená k výrobě bílých vín a používaná místy též jako stolní odrůda, která byla vyšlechtěna na Slovensku, kříženec odrůd (\"Tramín červený\" x \"Veltlínské červenobílé\") x \"Irsai Oliver\".\n\nRéva vinná (\"Vitis vinifera\") odrůda \"Aromína\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po pevných předmětech. Růst je bujný.\n\nListy jsou středně velké, okrouhlé, pětilaločnaté se středně hlubokými horními i dolními bočními výkroji, s výraznou žilnatinou. Čepel je mírně vrásčitá, ze spodní strany štětinatá. Řapíkový výkroj je většinou lyrovitý, otevřený, řapík je načervenalý.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou středně velké (15 x 13 mm), okrouhlé, zelenožluté bobule, jejichž dužina je poměrně pevná, šťavnatá, muškátové chuti.\nHrozen je středně velký (v průměru 158 g, ale až 300 g), hustý, kónický.\n\n\"Aromína\" je moštová a stolní odrůda vinné révy (\"Vitis vinifera\"), kterou vyšlechtila roku 1968 na Slovensku Ing. Dorota Pospíšilová a kolektiv šlechtitelů Výzkumného ústavu vinohradnického a vinařského v Bratislavě, křížením odrůd (\"Tramín červený\" x \"Veltlínské červenobílé\") x \"Irsai Oliver\".\n\nOdrůda se pěstuje na Slovensku, zatím víceméně na pokusných plochách. Není doposud uvedena na Listině registrovaných odrůd Slovenské republiky. Odrůda není zapsána do Státní odrůdové knihy České republiky a není ani odrůdou, povolenou k výrobě zemských vín. Velmi ojediněle ji najdeme ve vinicích, převážně u malopěstitelů.\n\nSlovenský název odrůdy, „Aromína“, je odvozen od typu vín, která jsou aromatická, příjemné, muškátové chuti. Pracovní název křížení je \"TČVČB x IO 23/26\".\n\nKeř je bujného růstu, dřevo vyzrává dobře. Vůči zimním mrazům je odrůda středně odolná (do -22 °C), je citlivá na jarní mrazy. Optimální je střední vedení. Plodnost odrůdy je vysoká a pravidelná, v průměru 14 t/ha při cukernatosti 19-22 °NM a nižší aciditě, 6,5-8 g/l. Vhodné jsou podnože SO-4, T 5C, Cr 2.\n\nOdrůda raší, kvete a zaměká raně, dozrává jako raná odrůda již od poloviny srpna, sklízí se do konce srpna.\n\nOdolnost vůči houbovým chorobám je obecně střední. U velmi hustých hroznů může docházet k silnějšímu napadení plísní šedou (\"Botrytis cinerea\").\n\nOdrůda není příliš náročná na polohu, nevhodné je její pěstování na suchých půdách. Vhodné jsou půdy s dobrou vododržností.\n\n„Aromína“ dává lahodná vína lehčího typu, nižší acidity a jak napovídá název odrůdy i aromatická, příjemné, muškátové chuti, určená k pití jako mladá. Zráním vína často dochází k rychlému odbourávání kyselin.\n\n\n"}
{"id": "782103", "url": "https://cs.wikipedia.org/wiki?curid=782103", "title": "Vojenská správa Belgie a severní Francie", "text": "Vojenská správa Belgie a severní Francie\n\nVojenská správa v Belgii a severní Francii (německy \"Militärverwaltung Belgien und Nordfrankreich\") byla v letech 1940-1944 správa okupovaného území, které obsahovalo dnešní Belgii a francouzské departmenty Nord a Pas-de-Calais.\n\nOblast byla původně spravovaná prozatímní okupační moci, která byla založena nacistickým Německem. Tento stav trval až do července 1944. Plány převést Belgii od vojenské do civilní správy byly podporovány v SS, a to do podzimu 1942, kdy se plány odložily na pozdější dobu. SS navrhlo buď Josefa Terbovena nebo Ernsta Kaltenbrunnera jako komisaře Říšské civilní správy. Dne 18. července 1944 byl jmenován Říšským komisařem v Říšském komisariátu Belgie a severní Francie (německy \"Reichskommissariat Belgien und Nordfrankreich\" nebo \"Reichskommissariat für die besetzten Gebiete von Belgien und Nordfrankreich\") Josef Grohe.\n"}
{"id": "782104", "url": "https://cs.wikipedia.org/wiki?curid=782104", "title": "Pecháček", "text": "Pecháček\n\nExistuje více nositelů příjmení Pecháček:\n\n\n"}
{"id": "782110", "url": "https://cs.wikipedia.org/wiki?curid=782110", "title": "Československá strana křesťansko-sociální", "text": "Československá strana křesťansko-sociální\n\nČeskoslovenská strana křesťansko-sociální byla československá politická strana vzniklá roku 1929 odtržením levicového křídla okolo Antonína Čuříka od Československé strany lidové. Působila jako reprezentant katolického politického tábora, respektive jeho křesťansko-sociálního proudu.\n\nStrana byla založena roku 1929 odchodem části moravských funkcionářů katolických odborů z ČSL. Předsedou strany a jejím zakladatelem byl Antonín Čuřík. Odborová centrála sdružovala jen na Moravě podle vlastních odhadů až 50 000 členů. Její představitelé byli během 20. let opakovaně v opozici vůči celostátnímu vedení ČSL. Terčem jejich kritiky byla zejména účast ČSL v pravicové vládě panské koalice.\n\nV březnu 1929 čelil Antonín Čuřík za své aktivity kritice zemského výkonného výboru ČSL a bylo mu zakázáno samostatně komentovat politické dění. Za trest byl přesunut pro blížící se parlamentní volby v roce 1929 z 1. na 3. místo na kandidátní listině ČSL v moravskoostravském kraji. Čuřík a jeho stoupenci reagovali odchodem z ČSL, oficiálně vyhlášeným 3. října 1929. Součástí nové strany se stala i odborová ústředna Československé odborové sdružení křesťansko-sociální. V parlamentních volbách roku 1929 kandidovala nová formace na kandidátní listině Hlinkovy slovenské ľudové strany, která tak získala jisté voličské zázemí i v českých zemích. Do Čuříkovy odpadlické strany přešli i představitelé dalších opozičních proudů katolického a agrárního politického tábora, například Cyril Antoš a jeho Sdružení katolických zemědělců a domkářů a četní stoupenci Aloise Kaderky a jeho Československé domkářsko-malozemědělské strany. Ve volbách získala Československá strana křesťansko-sociální 1 mandát v poslanecké sněmovně (pro Antonína Čuříka).\n\nMístopředsedou strany byl Josef Švábenský, generálním tajemníkem Čeněk Landa. Koncem roku 1932 se ke straně formálně připojila formace Aloise Kaderky (Československá domkářsko-malozemědělská strana) a vznikla tak Československá strana křesťansko-sociální a domkářsko-zemědělská. V roce 1933 strana čelila krizi, když stát přestal kvůli zjištěným nesrovnalostem v účetnictví vyplácet její odborové centrále státní podpory v nezaměstnanosti. V této fázi vstoupila do hry vládní Republikánská strana zemědělského a malorolnického lidu (agrární strana), která Čuříkově straně uhradila ztráty a přibrala ji na kandidátní listinu pro parlamentní volby v roce 1935. Iniciátorem této fúze byl agrárnický politik Viktor Stoupal. Československá strana křesťansko-sociální a domkářsko-zemědělská se ovšem kvůli alianci s agrárníky rozpadla, protože stoupenci Aloise Kaderky s ní nesouhlasili. Od roku 1935 tak opět existovala Československá strana křesťansko-sociální. Čuřík obhájil poslanecký mandát a v zemských volbách roku 1935 získal mandát v moravskoslezském zemském zastupitelstvu Josef Švábenský. Strana pak ale aliancí s agrárníky ztratila faktickou samostatnost a její odbory byly pohlceny agrární odborovou organizací. V roce 1937 se Čeněk Landa pokusil o ustavení vlastní politické strany a odešel z Československé strany křesťansko-sociální. Vznikla tak Národní křesťansko-sociální strana, která deklarovala obnovení spolupráce s ČSL. Nevyvíjela ovšem větší aktivitu.\n\n"}
{"id": "782114", "url": "https://cs.wikipedia.org/wiki?curid=782114", "title": "Josh Hutcherson", "text": "Josh Hutcherson\n\nJosh Hutcherson, celým jménem Joshua Ryan Hutcherson, (* 12. října 1992 v Union, Kentucky) je americký filmový a televizní herec. Do povědomí diváků se dostal díky filmům \"\", \"Polární expres\" nebo \"Hunger Games\".\n\nNarodil se v Union v Kentucky. Jeho matka Michelle byla zaměstnancem aerolinky Delta. Nyní pomáhá Joshovi s jeho kariérou. Otec Chris je analytik EPA. Má mladšího bratra Connora. Do 9 letech navštěvoval New Haven Elementary School v Union, poté byl vyučován doma. Později nastoupil na Ryle High School, kde studoval jen jeden semestr.\n\nMezi Joshovy velké záliby patří fotbal a zvířata. Kromě dvou psů, vlastní ještě dvě kočky.\n\nPoté, co se v roce 2002 přestěhoval do Hollywoodu, získal role v několika televizních reklamách. Jeho první role byla v roce 2002, kdy si zahrál v pilotní epizodě \"House Blend\" a v témže roce se ještě objevil v epizodě \"Pohotovost\". V roce 2003 si zahrál hlavní roli v komedii \"Zázrační pejsci\".\n\nV roce 2005 se objevil v několika hollywoodských filmech: \"Zelená je tráva\" a nebo \"Zámek v oblacích\". Hlavní role pak ztvárnil ve filmech jako jsou \"Malý Manhattan\" a nebo \"\", kde si zahrál po boku Kristen Stewartové. Za roli získal cenu Young Artist Award v kategorii \"Nejlepší vystoupení ve filmu v hlavní roli\". Následující rok si zahrál v komedii \"RV\", kde ztvárnil postavu syna Robina Williamse a následně si zahrál jako Jesse Aarons ve filmu \"Most do země Terabithia\". Další role přišla v roce 2007 s filmem \"Hafan hasičem\", kde hrál syna hasiče, který se spřátelil s psem. Film obdržel mix kritiky, ale Joshův výkon byl hodnocen kladně.\n\nV roce 2008 si zahrál synovce Brendana Frasera ve filmu \"Cesta do středu Země \"a po boku Dakoty Fanning si zahrál v kriminálním dramatu \"Okřídlené bytosti\". Vedlejší roli získal ve filmu \"Děcka jsou v pohodě,\" kde hrál syna lesbického páru, který hrály Annette Bening a Julianne Moore. Film získal v roce 2010 Zlatý glóbus v kategorii Nejlepší film - muzikál nebo komedie a nominaci na Oskara.\n4. dubna 2011 Lionsgate oznámil, že Josh získal roli Peeta Mellarka v Hunger Games série, po boku Jennifer Lawrence jako Katniss Everddeen a Liama Hemswortha jako Hurikána. Kvůli tomu si musel obarvit vlasy na blond a přibrat 15 kilogramů. Film měl premiéru 23. března 2012 a stal se nejvíce výdělečným filmem roku. Za roli získal filmovou cenu MTV. Mezi získáním role a vydání filmu se stal exkluzivním producentem dvou filmů: \"Vrah zůstal po škole \"(2011) a \"The Forger\" (2012). Znovu si zahrál roli Seana Andersona v sequelu filmu \"Cesta do středu země \"v \"Cesta na tajuplný ostrov 2\", po boku Vanessy Hudgens. Později v roce 2012 se objevil po boku Chrise Hemswortha ve filmu \"\", remaku filmu \"Rudý úsvit\" z roku 1984.\n\nV roce 2013 propůjčil svůj hlas postavě Nod v animovaném filmu \"Království lesních strážců\". Znovu si zahrál roli Peeta v sequelu filmu \". \"Za roli získal své druhé ocenění MTV Movie Awards. 21. listopadu 2014 měl premiéru sequel \".\"\n\nPři natáčení \"Síly vzdoru\", také natáčel film \"\", romantický thrillerový film. Stal se také exkluzivním producentem filmu.\n\nMezi lety 2003-2006 chodil s herečkou a zpěvačkou Shannon Mariou Wadou. V roce 2007 s herečkou AnnouSophiou Robb, se kterou se seznámil při natáčení filmu \"Most do země Terabithia. \"Mezi lety 2008-09 chodil s herečkou Victoriou Justice. Mezi lety 2009-11 s Rochelle Danishei. V roce 2011 se povídalo o vztahu s herečkou Vanessou Hudgens. Od roku 2013 chodí s herečkou Claudiou Traisac.\n\n"}
{"id": "782122", "url": "https://cs.wikipedia.org/wiki?curid=782122", "title": "John C. McGinley", "text": "John C. McGinley\n\nJohn Christopher McGinley (* 3. srpna 1959) je americký herec a bavič, populární zejména díky seriálu Scrubs, ve kterém hraje cynického doktora Perryho Coxe. Zahrál si také ve filmech jako Skála, Narozen 4. července, Sedm, Četa, Divočáci, Dům snů.\n"}
{"id": "782125", "url": "https://cs.wikipedia.org/wiki?curid=782125", "title": "Raymond Poulidor", "text": "Raymond Poulidor\n\nRaymond Poulidor (15. dubna 1936 – 13. listopadu 2019) byl francouzský cyklista. Vítěz Vuelta a España 1964, jednou zde byl druhý (1965), třikrát dojel druhý na Tour de France (1964, 1965, 1974), pětkrát zde dojel třetí (1962, 1966, 1969, 1972, 1976). Byl mistrem Francie v silniční cyklistice v roce 1961.\n\n"}
{"id": "782126", "url": "https://cs.wikipedia.org/wiki?curid=782126", "title": "Bromid niobičný", "text": "Bromid niobičný\n\nBromid niobičný je anorganická sloučenina se vzorcem NbBr. Jedná se o diamagnetickou vínově červenou až černou krystalickou látku.\n\nNbBr se připravuje přímým slučováním bromu s niobem při vysoké teplotě.\n\nNbBr snadno hydrolyzuje.\n\nBromid niobičný vytváří dimer, který přijímá bioktaedrickou strukturu (dvě jednotky NbBr jsou spojeny v jednu molekulu). Pětimocné chloridy a jodidy niobu a tantalu mají stejnou strukturu. V molekule není vazba mezi niobovými atomy.\n"}
{"id": "782132", "url": "https://cs.wikipedia.org/wiki?curid=782132", "title": "Supraventrikulární tachykardie", "text": "Supraventrikulární tachykardie\n\nSupraventrikulární tachykardie (SVT) je obecné označení pro rychlé srdeční arytmie, které mají původ \"nad\" srdečními komorami - tedy v oblasti srdečních předsíní či atrioventrikulární junkci (z této definice se poněkud vymyká AV reentry tachykardie, na níž se podílí také komory). Obecně se považují tyto arytmie za méně závažné než komorové tachykardie, ale také můžou být životohrožující. Při záznamu EKG je pro ně typické, že QRS komplex, který odpovídá aktivitě srdečních komor, je normálního tvaru – tedy štíhlý, byť s některými výjimkami. \n\nV užším smyslu slova se někdy pojmem supraventrikulární tachykardie označují jen záchvatovité tachykardie, které vychází z AV uzlu (tedy atrioventrikulární nodální reentry tachykardie a atrioventrikulární reentry tachykardie).\n\nZákladními dvěma mechanizmy vzniku supraventrikulární tachykardie jsou zvýšená automacie a reentry.\n\nZvýšená automacie je stav, kdy existuje v srdci zdroj vzruchů, který tyto generuje rychleji než normální zdroj (pacemaker) - tedy sinoatriální uzel. Srdeční buňky mají schopnost spontánní depolarizace - tedy samovolné změny membránového napětí, kdy po překročení jistého prahového napětí dojde ke vzniku vzruchu (rychlé depolarizaci). Za patologických stavů může existovat zdroj, v jehož buňkách probíhá spontánní depolarizace rychleji než sinoatriálním uzlu, kde je za normálních okolností nejrychlejší. Takový patologický zdroj pak celému srdci vnutí svou frekvenci a může být příčinou tachykardie. \n\nReentry je stav, kdy dochází abnormálnímu kroužení vzruchu po určité dráze v srdci a kroužící vzruch odtud aktivuje zbytek srdce. Tyto dráhy můžou být různě dlouhé a různě lokalizované, u jednoho nemocného může být dráha stabilní nebo se může v průběhu tachykardie měnit (u fibrilace síní). K tomu, aby mohlo ke kroužení vzruchu dojít, musí být splněno několik podmínek (týkají se rychlosti vedení, zotavovací doby jednotlivých částí dráhy a podobně). \n\n\nVšechny supraventrikulární tachykardie se můžou projevit bušením srdce, celkovou slabostí, závratěmi, případně krátkodobou poruchou vědomí. Při delším trvání ale můžou vést, zejména u lidí se závažnějším srdečním postižením, k srdečnímu selhání. \nVzácněji můžou vést také ke smrti postiženého. Některé typy (zejména fibrilace či flutter síní) můžou mít také další specifické projevy. \n\nZákladem je elektrokardiografické vyšetření (EKG) v době tachykardie. Pro tuto skupinu tachykardií je typické, že na EKG záznamu je QRS komplex, který odpovídá aktivitě srdečních komor, normálního tvaru – tedy štíhlý (šíře do 0,11 s). U většiny z nich jsou QRS komplexy řazeny pravidelně, typicky nepravidelná je fibrilace síní nebo multifokální síňová tachykardie. \n\nPřítomnost širokého QRS komplexu abnormálního tvaru nevylučuje, že se jedná také o supraventrikulární tachykardii, byť je tento obraz typický pro komorové tachykardie. Abnormální QRS komplex u supraventrikulární tachykardie může být u \n\nJednotlivé typy supraventrikulárních arytmií se liší aktivitou předsíní, podle toho se liší také vzhled vln P, které jí odpovídají. Tvar vlny P a její vztahu ke komplexu QRS (případně absence vlny P) je důležitým ukazatelem pro rozlišení jednotlivých typů SVT. \n\nTrvání arytmie je často krátké, takže neumožňuje zachycení při běžném EKG vyšetření. Pak je nutný dlouhodobý záznam – nejčastěji Holterovo monitorování, kdy má nemocný po dobu 24 hodin nalepené elektrody na hrudníku a snímání je prováděno „krabičkou“ zavěšenou u pasu. Existují také záznamové systémy, které si nemocný přikládá jen v době potíží nebo implantabilní záznamníky, které se zašijí z malého řezu pod kůži a dovolují monitorování až po dobu tří let. Tyto jsou vhodné zejména u pacientů s řídkým výskytem arytmie. \n\nPřesnější zhodnocení typu arytmie často není možné z běžného EKG a je nutné použít snímání elektrodou zavedenou do jícnu, který je v těsné blízkosti předsíní, nebo záznamy EKG elektrodami ze srdečních dutin při elektrofyziologickém vyšetření srdce. \n\nSoučástí komplexního vyšetření je také ultrazvukové vyšetření srdce či krevní rozbory ke stanovení hladin krevních minerálů, hormonů štítné žlázy a podobně. \n\nLéčebná strategie se zaměřuje jednak na přerušení záchvatu arytmie, jednak na předcházení opakování arytmie. \n\nNa rozdíl od komorových arytmií bývají supraventrikulární tachykardie citlivé na podráždění bloudivého nervu tzv. vagovými manévry jako např. dráždění karotického sinu na krku či usilovným výdechem proti uzavřeným hlasivkám (jakoby tlačení na stolici). Drážděním tohoto nervu, který obsahuje parasympatická nervová vlákna, dochází ke zpomalení tvorby a vedení vzruchu v oblasti SA uzlu a AV uzlu. To někdy vede k přerušení arytmie nebo alespoň k jejímu zpomalení. Jindy je nutno použít antiarytmika, z nichž typicky jen na supraventrikulární tachykardie (resp. jen na některé z nich) je účinný adenosin. Z dalších antiarytmik se používají nejčastěji betablokátory či kalciové blokátory, amiodaron a propafenon. Zejména u flutteru a fibrilace síní se často užívá elektrického výboje – elektrické kardioverze. \nV prevenci těchto arytmií se tradičně užívají výše uvedená antiarytmika (krom adenosinu). Především u arytmií na podkladě reentry se dnes stále více užívá odstranění části dráhy reentry okruhu pomocí elektrického proudu zavedeného do srdce cévami pomocí katetrů. Procedura se nazývá radiofrekvenční ablace. Přerušením dráhy se odstraní základní předpoklad pro vznik arytmie a dobře provedený výkon nemocného potíží zbaví. Velmi dobré jsou především výsledky ablace u AVNRT, AVRT a flutteru síní, horší u fibrilace síní. Zákroku předchází podrobné mapování srdce při elektrofyziologickém vyšetření.\nLéčba se u jednotlivých typů arytmií liší, jsou vypracované standardy pro léčebný postup.\n\n"}
{"id": "782133", "url": "https://cs.wikipedia.org/wiki?curid=782133", "title": "Philipp Jakob Rittler", "text": "Philipp Jakob Rittler\n\nPhilipp Jakob Rittler, také Philippus Jacobus nebo Filipp Jakob, (kolem 1637 – 16. února 1690 Olomouc) byl římskokatolický kněz a hudební skladatel.\n\nNení příliš jasné, kde se Ritter narodil. Obecně se předpokládá, že ve Slezsku, neboť okolo roku 1655 studoval na jezuitském gymnáziu v Opavě. Zde se také seznámil s Pavlem Josefem Vejvanovským a Heinrichem Biberem, kteří v Opavě také studovali. Zejména s Vejvanovským pak udržoval přátelské styky až do konce života. V letech 1669–1673 se objevuje již jako kněz a dvorní kapelník prince Jana Seyfrieda z Eggenbergu na zámku Eggenberg ve Štýrském Hradci. Lze proto předpokládat, že teologická i hudební studia započatá v Opavě si prohloubil studiem ve Štýrském Hradci. Hovořil i psal plynně německy i česky. Vlastnil kopii jednoho z prvních německo-latinsko-českých slovníků.\n\nV roce 1675 se stal kaplanem na dvoře olomouckého biskupa Karla z Lichtenštejna-Kastelkornu v Kroměříži. Nicméně v té době již toužil v první řadě po uplatnění v hudbě. V roce 1678 se uvolnilo místo ředitele kůru katedrály svatého Václava v Olomouci. Na doporučení biskupa byl dómskou kapitulou do této funkce jmenován a ustanoven čestným vikářem a sbormistrem dómu. Tuto funkci pak zastával až do konce svého života. Později mu byli do výchovy přiděleni také chrámoví zpěváčci, čímž bývali do té doby pověřováni pouze varhaníci. To vyvolalo třenice mezi ním a dómským varhaníkem Zindelem, které však neměly zásadní vliv na skladatelovo postavení.\n\nPřestože byl kněz, komponoval až do příchodu do biskupských služeb převážně světskou instrumentální hudbu. Vzhledem k obtížnosti houslových partů musel být velmi dobrým houslistou. Chrámovou hudbu začal komponovat až po příchodu do Kroměříže a zejména pak v době působení v olomoucké katedrále. Náročné sólové party jeho skladeb svědčí o tom, že na biskupském dvoře byli velmi dobří hudebníci.\n\nV pozůstalosti skladatele se sice nedochovala žádná jeho skladba, ale překvapivě velká sbírka hudebních nástrojů. Byly nalezeny záznamy o viole da gamba a sbírce houslí od vynikajících houslařů jako např. od \"Stainera\" nebo od vídeňských mistrů \"Becka\" a \"Kögla\". Vlastnil také tzv. „půlky“ čili prkenné housle, dva klavichordy a pět šalmajů. V chrámové hudbě se tehdy šalmaje nepoužívaly, takže lze předpokládat, že jich bylo využíváno při koncertech světské hudby.\n\nVětšina známého Rittlerova díla pochází ze sbírky biskupa Lichtenštejna v Kroměříži. Ve sbírce se nachází 39 skladeb a odhaduje se, že se jedná asi jen o třetinu jeho díla. Skladby jsou pozoruhodné bohatým obsazením. Zatímco běžné obsazení figurální hudby v tehdejší době vyžadovalo jen 16–18 hudebníků, tyto skladby počítaly s 20–27 hudebníky. Skladby mají převážně homofonní charakter. Kontrapunktu využíval jen zřídka.\n\n\nMezi dochovanými skladbami je řada dalších sonát, mší a duchovních písní.\n\n\n"}
{"id": "782139", "url": "https://cs.wikipedia.org/wiki?curid=782139", "title": "Christina Perri", "text": "Christina Perri\n\nChristina Judith Perri (* 19. srpen 1986, Philadelphia, USA) je americká zpěvačka, kytaristka, pianistka a skladatelka.\n\nVyrůstala v městě Bensalem, narodila se však ve Philadelphii. Jejím bratrem je kytarista Nick Perri, ona sama se na kytaru naučila hrát díky sledování videokazety s Shannon Hoon. Dále hraje na piano a perkuse. V roce 2012 v televizní show uvedla, že je římskokatolického vyznání.\n\nVe 21 letech se odstěhovala do Los Angeles, kde se také provdala. Manželství však trvalo pouhých 18 měsíců, načež se vrátila do Philadelphie a začala psát písně. V roce 2011 vydala své první album \"Lovestrong\". K největším hitům tohoto alba patří písně jako \"Jar of Hearts\", \"A Thousand Years\" či \"Arms\".\n\nPíseň Jar of Hearts dosáhla největších úspěchů. V pěti zemích světa se nahrávka stala platinovou. V České republice dosáhla v oficiální hitparádě IFPI třetího místa. Christina píseň naživo představila v několika show, mimo jiné i před boxerským zápasem mezi Vitalijem Kličkem a Derekem Chisorou v roce 2012 v Německém Mnichově.\n\nPíseň \"A Thousand Years\" byla použita v posledním filmovém zpracování ságy \"Stmívání\".\n\nV roce 2014 vydala své druhé album, na kterém začala pracovat v roce 2013 a které pojmenovala \"Head or Heart\". První vlaštovkou z alba se stala skladba \"Human\".\n\n\n"}
{"id": "782140", "url": "https://cs.wikipedia.org/wiki?curid=782140", "title": "Saint-Tropez (poloostrov)", "text": "Saint-Tropez (poloostrov)\n\nSaint-Tropez () je poloostrov ve Francii, který je výběžkem Maurského masivu na břehu Středozemního moře mezi zálivem u Saint-Tropez na severu a zátokou Cavalaire na jihu ve francouzském departmentu Var. Poloostrov je ohraničen historickým městečkem Port Grimaud (v obci Grimaud) a obcí La Croix-Valmer.\n"}
{"id": "782142", "url": "https://cs.wikipedia.org/wiki?curid=782142", "title": "Colmar von der Goltz", "text": "Colmar von der Goltz\n\nColmar von der Goltz, plným jménem Wilhelm Leopold Colmar Freiherr von der Goltz (česky \"Vilém Leopold Colmar svobodný pán z Goltzu\"), též známý jako Goltz paša (narozen 12. srpna 1843 v Bilkenfeldu, zemřel 19. dubna 1916 v Bagdádu), byl východopruský voják a německý a osmanský polní maršál. Bojoval v prusko-rakouské válce, kde byl v bitvě u Trutnova zraněn, a prusko-francouzské válce, kde se zúčastnil obléhání Met a řady dalších bitev. Poté působil jako poradce v osmanské armádě.\n\nPo vypuknutí první světové války sloužil von der Goltz jako vojenský velitel Belgie. V této funkci proslul svou nemilosrdností, kterou později vyzdvihnul Adolf Hitler jako příklad pro německou okupaci ve Východní Evropě v době druhé světové války. V roce 1915 byl von der Goltz opět vyslán jako německý vojenský poradce do Osmanské říše. Velel osmanským jednotkám v bitvě u Ktesifonu a a následném obléhání Kutu, před jehož vítězným ukončením zemřel.\n"}
{"id": "782144", "url": "https://cs.wikipedia.org/wiki?curid=782144", "title": "Bitva u Trutnova", "text": "Bitva u Trutnova\n\nBitva u Trutnova (německy \"Schlacht bei Trautenau\") byla bitva prusko-rakouské války. Odehrála se 27. června 1866 a skončila taktickým rakouským vítězstvím. Šlo o jedinou bitvu prusko-rakouské války, která skončila vítězstvím Rakouska.\n\nBitva se odehrála jižně od Trutnova na kopci Šibeník a poblíž kaple svatého Jana Křtitele na Jánském vrchu.\n\nNa památku bitvy u Trutnova byl zbudován pomník, který je vysoký 17 m, váží 50 tun a má tvar obelisku. Po stranách jsou tabulky se jmény padlých důstojníků a vojáků. Památník byl odhalen roku 1868 a v roce 1905 byla uvnitř památníku vytvořena krypta pro uložení ostatků generála Gablenze.\n\n"}
{"id": "782148", "url": "https://cs.wikipedia.org/wiki?curid=782148", "title": "Bitva u České Skalice", "text": "Bitva u České Skalice\n\nBitva u České Skalice (německy \"Schlacht bei Skalitz\") byla potyčka prusko-rakouské války. Odehrála se 28. června 1866, den po bitvě u Náchoda. Pruské jednotky pokračovaly ve svém postupu, umožněném vítězstvím v bitvě u Náchoda a u České Skalice znovu porazily rakouské jednotky.\n\n"}
{"id": "782149", "url": "https://cs.wikipedia.org/wiki?curid=782149", "title": "Bitva u Podolí", "text": "Bitva u Podolí\n\nBitva u Podolí (německy \"Schlacht bei Podol\") se odehrála 26. až 27. června 1866 nedaleko severočeské obce Svijany v rámci prusko-rakouské války. Pruská první armáda vedená generálem Juliem von Bosem v této bitvě porazila jednotky rakouského prvního armádního sboru (tzv. \"Poschacherova železného praporu\"), který vedl Eduard Clam-Gallas. Tato porážka spolu s prohrami u Náchoda, u Trutnova, u České Skalice, u Mnichova Hradiště, u Svinišťan, u Dvora Králové a u Jičína předznamenala prohru rakouských vojsk v klíčové bitvě u Hradce Králové.\n\n\n"}
{"id": "782152", "url": "https://cs.wikipedia.org/wiki?curid=782152", "title": "Ostřelování Ellwoodu", "text": "Ostřelování Ellwoodu\n\nOstřelování Ellwoodu (anglicky \"Bombardment of Ellwood\") byl útok japonských ponorek na pobřeží Spojených států v době druhé světové války. Odehrál se 23. února 1942 na Ellwoodských ropných polích, u Santa Barbary. Japonské ostřelování poškodilo rafinérii ropy a vyvolalo ve Spojených státech paniku v obavě z japonské invaze na západní pobřeží Spojených států. Den po ostřelování proběhla tzv. bitva o Los Angeles.\n\nPo náletu japonského letectva na Pearl Harbor operovalo u amerického západního pobřeží 7 japonských ponorek. Tyto síly měly vyhledávat a útočit především na válečná plavidla US Navy, nicméně většina velitelů ponorek volila v té době snadnější útoky na obchodní loďstvo, které jen pozvolna přecházelo na konvojový systém. Operace se účastnila i ponorka \"I-17\", jejíž velitel Kozo Nishino před válkou sloužil v japonském obchodním loďstvu. Krátce před válkou se jeho loď plavila přes kanál Santa Barbara a než se vrátila do Japonska, nechal Nishino zastavit v Ellwoodu, kde v místní rafinérii načerpal pohonné hmoty pro cestu zpět.\n\n23. února 1942 v 19.00 hodin zaujala ponorka výchozí pozici k útoku. Nishino za primární cíl určil velké nádrže společnosti Richfield hned za pláží. První granát v 19.15 dopadl poblíž jednoho skladiště. Ve chvíli útoku byla většina personálu už doma a ve službě bylo jen nezbytné minimum osazenstva. Po prvních detonacích si všichni mysleli, že k výbuchu došlo uvnitř objektu a ponorka byla spatřena až po druhé salvě. Jeden z pracovníku jménem G.Brown později uvedl, že útočníka napřed pokládal za lehký křižník nebo torpedoborec a teprve posléze si uvědomil, že střílí jen jedno dělo. Nishino mezitím určil jiný zásobník, který se mu zdál blíže. Než Brown a ostatní zalarmovali policii, vypálila \"I-17\" několik granátů směrem k druhému cíli. Mezitím vlastník rafinérie Laurence Wheeler telefonoval na úřad šerifa v Santa Barbaře, kde mu bylo sděleno, že letadla jsou již na cestě, což nebyla pravda.\n\nPo 20 minutách nařídil Nishino zastavit palbu a nikým neobtěžován odplul na širé moře.\n\nJaponské ostřelování poškodilo přístavní molo, zničilo jednu z čerpacích stanic a jeden jeřáb typu Derrick. Zásobníky s naftou a leteckým benzínem však zůstaly nedotčeny stejně jako skladiště a další budovy. Během ostřelování nikdo nepřišel o život. Reverend Arthur Basham, který ponorku pozoroval z Montecita oznámil, že se útočník stočil na jih směrem k Los Angeles, což posléze vedlo k falešnému poplachu a pověstem o japonské invazi na západním pobřeží.\nNejvětší dopad měla tato akce na životy Američanů japonského původu. Z obav vytvoření \"páté kolony\", která by mohla podporovat akce japonské armády na území USA bylo rozhodnuto masově internovat všechny osoby japonského původu na americké půdě po dobu trvání války.\n\nPřeklad článku Bombardment of Ellwood na anglické verzi Wikipedie.\n"}
{"id": "782154", "url": "https://cs.wikipedia.org/wiki?curid=782154", "title": "Yisroel Dovid Weiss", "text": "Yisroel Dovid Weiss\n\nYisroel Dovid Weiss (narozen v roce 1956) je americký rabín a mluvčí ultraortodoxní židovské skupiny Neturej karta. Veřejně kritizuje sionismus a Stát Izrael. Podle jeho názoru není existence Izraele v souladu s židovstvím a věřící židé by měli být vůči Izraeli v opozici. Sionismus je podle jeho názoru hereze. V roce 2006 byl jedním z řečníků na Konferenci popíračů holocaustu v Teheránu.\n"}
{"id": "782157", "url": "https://cs.wikipedia.org/wiki?curid=782157", "title": "Karongasaurus", "text": "Karongasaurus\n\nKarongasaurus (\"ještěr z distriktu Karonga\") byl rod titanosaurního sauropodního dinosaura, žijícího v období spodní křídy na území dnešního afrického státu Malawi. Podle nekompletních fosilií čelistí a zubů bylo zjištěno, že tento sauropod vykazoval dlouhou a štíhlou lebku, čímž se lišil od rodu \"Malawisaurus\", žijícího přibližně ve stejné době. Rozměry tohoto sauropoda nejsou známé, mohl však dosahovat hmotnosti několika tun.\n\nTypový druh \"K. gittelmani\" byl popsán paleontoložkou Elisabeth Gomaniovou v roce 2005 a je prvním dinosaurem formálně popsaným čistě on-line.\n\n"}
{"id": "782158", "url": "https://cs.wikipedia.org/wiki?curid=782158", "title": "Robert Callen MacKenzie", "text": "Robert Callen MacKenzie\n\nRobert Callen MacKenzie (narozen 30. listopadu 1948 v San Diegu, zemřel 24. února 1995 v Sieře Leone) byl americký žoldnéř, který sloužil v americké armádě, rhodeské armádě, jihoafrické armádě a obranných silách Transkeie. Byl přispěvatelem časopisu Soldier of Fortune.\n"}
{"id": "782164", "url": "https://cs.wikipedia.org/wiki?curid=782164", "title": "František Daneš", "text": "František Daneš\n\nJméno a příjmení František Daneš se může vztahovat k následujícím osobnostem:\n\n"}
{"id": "782167", "url": "https://cs.wikipedia.org/wiki?curid=782167", "title": "Hannu-Pekka Björkman", "text": "Hannu-Pekka Björkman\n\nHannu-Pekka Juhani Björkman (* 11. února 1969, Kannonkoski) je finský herec. Hrál v několika filmech a seriálech a je členem finského divadla KOM-teatteri. Ve finštině nadaboval tři filmy: Sobík Niko, a Jak vycvičit draka. V roce 2005 obdržel cenu Jussi za nejlepší mužskou hlavní roli (film \"Eläville ja kuolleille\") a v roce 2010 finské ocenění Suomi-palkinto.\n\nBjörkman se narodil Kannonkoski, avšak ve svých dvou letech se jeho rodina přestěhovala do Ilmajoki, kde strávil celé své dětství. V letech 1991–1992 vystudoval herectví na lidové škole v Lahti. Jeho manželkou je finská herečka Minna Haapkylä, se kterou má dva syny: Eliela (nar. 2004) a Lukase (nar. 2008).\n\n"}
{"id": "782169", "url": "https://cs.wikipedia.org/wiki?curid=782169", "title": "Schleicher ASK 21", "text": "Schleicher ASK 21\n\nSchleicher ASK 21 je dvoumístný středoplošný kluzák kompozitové konstrukce. \n\nLetoun navrhl německý konstruktér Rudolf Kaiser jako náhradu za starší dvousedadlový ASK 13. První prototyp vzlétl v prosinci 1978 a sériová výroba byla zahájena v roce 1979. V roce 2004 byla představena motorizovaná verze ASK 21 Mi.\n\nTrup letounu je tvořen skořepinou ze sklolaminátového sendviče. Křídlo je dvounosníkové a má kompozitovou konstrukci. Při konstrukci byl použit profil FX-S02–196, který přechází do profilu FX 60–126. Potah je vyroben sklolaminátového sendviče s pěnovou výplní. Na horní straně křídla jsou umístěny výsuvné brzdicí klapky. Pevný podvozek je tvořen dvěma koly – hlavní kolo je vybaveno hydraulickou kotoučovou brzdou.\n\n\n\n"}
{"id": "782171", "url": "https://cs.wikipedia.org/wiki?curid=782171", "title": "Stéphane Audranová", "text": "Stéphane Audranová\n\nStéphane Audranová, nepřechýleně Stéphane Audran, rodným jménem Colette Suzanne Dacheville (* 8. listopadu 1932 Versailles, Francie - 27. března 2018) byla francouzskáherečka, známá rolí v oscarovém snímku \"Nenápadný půvab buržoazie\" z roku 1972. Dále se objevila ve filmech \"Babettina hostina\" (1987), odbornou kritikou kladně přijatém \"Velká červená jednička\" (1980) a kriminálním thrilleru \"Violette Nozière\" (1978).\n\nPrvní výraznější roli získala Stéphane Audran v Chabrolově filmu \"Bratranci\" (1959). Poté se objevila ve většině jeho dalších snímků.\n\nZahrála si také v debutovém projektu Érica Rohmera \"Liens du Sang\", nebo ve snímku Jeana Delannoye \"La Peau de Torpedo\". Nejvíce oceňovaný herecký výkon vyjma Chabrolovy tvorby souvisí s rolí manželky z vyšší třídy Alice Senechalové v Buñuelově surrealistickém dramatu \"Něžný půvab buržoazie\" (1972). Na plátně se také objevila ve filmech anglické a americké produkce, mezi jinými ve snímku \"The Black Bird\" (1975) a televizních seriálech \"Návrat na Brideshead\" (1981), \"Mistral's Daughter\" (1984) a \"The Sun Also Rises\" (1984).\n\nStříbrného medvěda pro nejlepší herečku na 18. ročníku Berlínského mezinárodního filmového festivalu získala za postavu ve filmu \"Lesbičky\".\n\nZa výkon v dramatu \"Violette Nozière\" (1978) obdržela Césara pro nejlepší herečku ve vedlejší roli a cenu BAFTA pro nejlepší herečku si odnesla za snímky \"Nenápadný půvab buržoazie\" a \"Těsně před nocí\" (1973).\n\nNarodila se v listopadu 1932 ve Versailles u Paříže do rodiny pedagogů. Po dokončení střední školy navštěvovala hodiny herectví u Charlese Dullina a Michela Vitolda. Herecké angažmá získala v roce 1955 v Théâtre Noctambules, přesto se začala dominantně věnovat filmu.\n\nPo krátkém manželství s francouzským hercem Jeanem-Louisem Trintignantem, se v roce 1964 podruhé vdala za francouzského režiséra a scenáristu Clauda Chabrola. Před sňatkem porodila jeho syna Thomase Chabrola (nar. 1963), který se vydal také na hereckou dráhu.\n\n\n"}
{"id": "782176", "url": "https://cs.wikipedia.org/wiki?curid=782176", "title": "Oliva (rozcestník)", "text": "Oliva (rozcestník)\n\nOliva může být:\n\n\n"}
{"id": "782177", "url": "https://cs.wikipedia.org/wiki?curid=782177", "title": "Machovice (Čejkovice)", "text": "Machovice (Čejkovice)\n\nMachovice je zaniklá osada a tvrze, které stávaly na jih od obce Čejkovice.\n\nTvrz stávala už ve 14. století. V roce 1368 jsou jako majitelé uváděni Jan a Buzek z Machovic. V pozdější letech byla osada ve vlastnictví Vyšaty z Machovic a roku 1407 Matěje z Machovic. Během husitských válek ji drželi husité Chval, Buzek a Kuneš z Machovic. V roce 1419 se Kuneš zúčastnil bojů v Praze a v roce 1420 spolu s Chvalem pomáhal bránit Tábor, následně byl jmenován jedním z táborských hejtmanů. Bojů se Kuneš účastnil do roku 1427 a po skončení válek se oba vrátili do Machovic. V druhé polovině 15. století je pak další Kuneš uváděn jako rožmberský purkrabí na Dívčím Kameni. Patrně za něj došlo k vybudování nové machovické tvrze. Někdy po roce 1497 se majiteli stali Chval, Jindřich a Oldřich z Machovic, v 16. století si pak zdejší majitelé přidávají za své jméno Kunáš a vzniká tím rod Kunášů z Machovic. Dosud není jasné, zda v té době drželi všichni členové majetek dohromady, nebo byl rozdělen mezi jednotlivé příslušníky. Zlepšení ekonomické situace mělo přinést vybudování rybníků v okolí osady, ale kvůli malé rozloze statku byly možnosti značně omezené. V roce 1551 se zde Jan Kunáš pokusil zřídit pivovar, což vyvolalo odpor měšťanů z Českých Budějovic. Po stavovském povstání došlo k opuštění tvrze, která začala chátrat, stejně jako okolní osada. V roce 1687 ji odkoupili Schwarzenbergové a připojili k panství Hluboká, přičemž Kunášové si ještě vynutili zachování tvrze. Na konci 18. století byly její zbytky obyvateli okolních obcí rozebrány a použity jako stavební materiál. Definitivní konec existence tvrze pak znamenala těžba písku.\n\n\n"}
{"id": "782180", "url": "https://cs.wikipedia.org/wiki?curid=782180", "title": "Aragonská Wikipedie", "text": "Aragonská Wikipedie\n\nAragonská Wikipedie ( ) je verze Wikipedie v aragonštině. Byla založena v roce 2004. V lednu 2020 obsahovala přes 36 000 článků a pracovalo pro ni 6 správců. Registrováno bylo přes 55 000 uživatelů, z nichž bylo okolo 60 aktivních. V počtu článků byla 100. největší Wikipedie.\n\n"}
{"id": "782181", "url": "https://cs.wikipedia.org/wiki?curid=782181", "title": "Holonomní vazba", "text": "Holonomní vazba\n\nHolonomní vazba je jakákoliv geometrická nebo kinematická vazba, která je integrabilní.\nNěkdy bývají v literatuře geometrické vazby nazvány holonomní a integrabilní kinematické vazby semiholonomní \n"}
{"id": "782183", "url": "https://cs.wikipedia.org/wiki?curid=782183", "title": "Západofríská Wikipedie", "text": "Západofríská Wikipedie\n\nZápadofríská Wikipedie ( ) je verze Wikipedie v západofríštině. Byla založena v roce 2002. V lednu 2020 obsahovala přes 43 000 článků a pracovalo pro ni 9 správců. Registrováno bylo přes 35 000 uživatelů, z nichž bylo okolo 60 aktivních. V počtu článků byla 97. největší Wikipedie.\n\n"}
{"id": "782185", "url": "https://cs.wikipedia.org/wiki?curid=782185", "title": "Lost Highway (album, Bon Jovi)", "text": "Lost Highway (album, Bon Jovi)\n\nLost Highway je desáté album americké rockové skupiny Bon Jovi. Vyšlo v roce 2007 a obsahuje 12 skladeb.\n\n\n\n\n\n"}
{"id": "782196", "url": "https://cs.wikipedia.org/wiki?curid=782196", "title": "Bacchus (odrůda révy vinné)", "text": "Bacchus (odrůda révy vinné)\n\nBacchus (název dle katalogu VIVC Bacchus weiss) je středně pozdní moštová odrůda révy vinné (\"Vitis vinifera\"), určená k výrobě bílých vín, vyšlechtěná v Německu roku 1933, kříženec odrůd (\"Sylvánské zelené\" x \"Ryzlink rýnský\") x \"Müller Thurgau\". Odrůda je velmi populární nejen v Německu ale též v Anglii, především pro své ranější zrání a pro přirozenou vysokou cukernatost moštu.\n\nRéva vinná (\"Vitis vinifera\") odrůda \"Bacchus\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po pevných předmětech. Růst je středně bujný až bujný. Vrcholky letorostů jsou otevřené, středně hustě až hustě bíle plstnaté, velmi slabě pigmentované antokyaniny, mladé lístky jsou živě zelené, na spodní straně vlnatě ochmýřené. Jednoleté réví je světle hnědé až žlutavě hnědé, s tmavohnědými uzly.\n\nDospělý list je středně velký, tří- až pětilaločnatý s mělkými až středně hlubokými výkroji, které mají oblé dno, na líci je vrásčitý, málo až průměrně puchýřnatý, s výraznější žilnatinou, která je na vrchní straně listu od řapíku zhruba ke středu načervenalá, s ostře zoubkovaným okrajem. Řapíkový výkroj je lyrovitý, otevřený až mírně překrytý, řapík je kratší, načervenalý, žilnatina v oblasti napojení řapíku je velmi slabě pigmentovaná.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou malé až středně velké, kulaté až mírně oválné, zelenožluté bobule, na osluněné straně s hnědými skvrnkami, s řídkou, rozplývavou dužinou jemně muškátové chuti. Hrozen je malý až středně velký (105 g), středně hustý až hustší, kuželovitý s křidélky.\n\n\"Bacchus\" je moštová odrůda vinné révy (\"Vitis vinifera\"), kříženec odrůd (\"Sylvánské zelené\" x \"Ryzlink rýnský\") x \"Müller Thurgau\". Odrůdu vyšlechtili roku 1933 v Německu, ve Falci (Institut für Rebenzüchtung Geilweilerhof), šlechtitelé Peter Morio a Bernhard Husfeld, do knihy odrůd byla v Německu zapsána roku 1972.\n\nOdrůda je jedním z nejúspěšnějších německých kříženců, pěstována zde byla roku 2007 na 2.061 hektarech, tedy na 2 % plochy vinic, převážně v oblastech Rheinhessen (828 ha), Franken (742 ha), Nahe a Rýnská Falc, ale v poslední době její zastoupení na vinicích zvolna, ale setrvale klesá. Mimo Německo je pěstována hlavně v severních, okrajových vinařských státech, například v Anglii roku 1999 na 85 ha.\n\nOdrůda není zapsána do Státní odrůdové knihy České republiky a není ani odrůdou, povolenou k výrobě zemských vín, nicméně v poslední době se rozšířila i na našich vinohradech, byť je zde spíše vzácným hostem.\n\nBacchus, též Bakchus, je římskou obdobou řeckého boha Dionýsa, jehož otcem byl Zeus a matkou krásná Semelé. Byl pro Řeky bohem vína a nevázanosti a představoval intuitivní, spontánní stránku bytí. Ti, kdo ho uctívali, se oddávali divokým výstřelkům, při nichž odhazovaly zábrany i svou obvyklou totožnost a jako dočasná vtělení boha v sobě objevovali novou osobnost. Nakonec se naprostým vyčerpáním zhroutili a usnuli tam, kde jim nohy vypověděly poslušnost. Stěžejním rysem uctívání Dionýsa v klasických dobách bylo seskupování ženských tlup známých jako mainady nebo bakchantky; ty pak putovaly vždy několik dní v extatickém transu či ve stavu třeštění po horských svazích, pily víno, kojily mladá zvířata nebo je rvaly na kusy a pojídaly, zaklínaly hady a vůbec se chovaly divoce. Pro tento orgiastický prvek a pro to, že Dionýsa vyznávaly především ženy, hleděly mužské autority na jeho kult s podezřením; muži viděly ženy raději doma a pod svým vlivem.\n\nLokálně používaná synonyma této odrůdy jsou : \"Бахус\" (Rusko), \"Frühe Scheurebe\" (Německo), pracovní název křížence byl \"Geilweilerhof 33- 29-133\" či \"Gf. 33-29-133\". Synonymum \"Frühe Scheurebe\" dalo, vytrženo z kontextu, vzniknout domněnce, že se jedná o odrůdu, která se dříve nazývala \"Scheurebe\" („früh“, německy „dříve“, ale též m.j. „raně, časně, brzy“), jedná se samozřejmě o omyl, synonymum obě jinak typově podobné odrůdy vlastně odlišuje (myšleno „raněji dozrávající než \"Scheurebe\"“).\n\nV Německu je registrován tetraploidní klon odrůdy \"Bacchus\", zapsaný v katalogu odrůd VIVC jako samostatná odrůda.\n\n\"Bacchus Noir\" (\"Bacchus Bidault\") je moštová a stolní odrůda původu \"Vitis vinifera\", kterou roku 1876 vyšlechtil francouz Ch. Bidault v Paříži, v botanické zahradě Jardin des Plantes, selektoval zde odrůdu, která vznikla spontánním opylením mateřské odrůdy \"Poulsard Noir\" neznámou odrůdou.\n\n\"Bacchus Black\" je komerčně nevyužívaná interspecifická moštová odrůda (též hybridní odrůda, mezidruhové křížení, PiWi odrůda) amerického šlechtitele J.H. Rickettse z roku 1879, která vznikla selekcí spontánně opylené mateřské odrůdy \"Clinton\" pylem neznámé odrůdy.\n\nRůst středně bujný, réví vyzrává poměrně dobře, proto i zimnímu mrazu odolává odrůda středně dobře (do -21 °C), citlivější je k pozdním jarním mrazíkům, hrozny trpí též přílišným osluněním (sluneční úpal). Odrůda nemá sklon ke sprchávání. Optimální je střední vedení, vhodné jsou podnože SO-4, T 5C, Cr 2. Plodnost odrůdy je střední, 7-10 t/ha při cukernatosti moštu 16-20 °NM a aciditě 8-11 g/l.\n\nOdrůda raší i kvete středně pozdně, zraje dříve, než \"Ryzlink rýnský\", od poloviny září, nicméně vyžaduje plného vyzrání, aby vyprodukovala tělnatá vína bohatá na extrakt, s osobitým charakterem, pro který je tak oblíbená.\n\nProti houbovým chorobám je odolnost obecně průměrná, odrůda je náchylnější k padlí révovému (\"Uncinula necator\"), při vyšším zatížení keřů a vyšším infekčním tlaku trpí i plísní šedou (\"Botrytis cinerea\"), plísni révové (\"Plasmopara viticola\") odolává relativně dobře.\n\nOdrůdě se daří i v méně příznivých stanovištních podmínkách, upřednostňuje hluboké půdy s dostatkem živin a dobrým vodním režimem, neprospívá naopak ve studených a vlhkých půdách.\n\nZ redukované sklizně a z plně vyzrálých hroznů poskytuje odrůda živé víno světle žluté barvy, ryzlinkového typu, aromatické a ovocité, lehčí až středně plné a bohaté na extrakt, s osobitým charakterem, s hroznovou, jemně muškátovou chutí a vůní, ale mimo to i s ovocitým aroma žlutých jablek, červeného rybízu, pomerančů, kmínu a vavřínu.\nBuketem může připomínat vína odrůdy \"Scheurebe\", někdy mu ale schází acidita. Z vysokých sklizní, z nevyzrálých hroznů či z vinohradů na vlhkých a chladných půdách dává vína krátká, nezralá, často hrubá.\n\nVíno se často používá do cuvée s vínem odrůdy \"Müller-Thurgau\", neboť tuto odrůdu, se kterou se typově dobře doplňuje, dokáže obohatit o buket a ovocité aroma. Spolu také v Německu často tvoří u znalců nepříliš ceněnou směsku s názvem „Liebfraumilch“. Odrůdová vína jsou vhodná k moučníkům a dezertům. Vhodnost k archivaci vín je střední až menší, jsou určena k pití spíše jako mladá.\n\n\n\n"}
{"id": "782202", "url": "https://cs.wikipedia.org/wiki?curid=782202", "title": "Lamborghini Aventador", "text": "Lamborghini Aventador\n\nLamborghini Aventador LP700-4 je vůz značky Lamborghini, který se stal nástupcem vozu Lamborghini Murciélago. Představen byl v roce 2011 a první kousky se dostaly k dealerům na přelomu let 2011 a 2012. Vůz pohání dvanáctiválec zcela nové konstrukce o výkonu 515 kW/700 koňských sil. Poznáte ho podle zcela nového designového přístupu, který zahrnuje nos podobný vozu Lamborghini Reventón. Interiér jako by kopíroval styl stíhaček z dnešní doby.\n\nVůz byl představen v roce 2011 na Autosalonu v Ženevě, kde způsobil obrovský poprask. Fotografie pochází právě z tohoto autosalonu.\n\nVůz má výkon 700 koní a 690 Nm. Váha vozu činí 1 757 kg, převodovka je jednospojková (ISR) s pádly, ale zato je schopná zařadit za 50 milisekund. Z 0 na 100 km/h zrychlí Aventador za 2,9 sekundy a maximální rychlost je 350 km/h. I přes to, že je tak nový, není nejrychlejší ani nejnovější. Exteriérově předělaná limitovaná edice je Lamborghini Veneno, který jede až 355 km/h a zrychlení z nuly na sto za 2,8 sek. Další konkurent je LaFerrari a McLaren P1. \n\nV prosinci 2016 stál vůz 9 890 000 Kč.\n"}
{"id": "782208", "url": "https://cs.wikipedia.org/wiki?curid=782208", "title": "Oblanov (Česká Lhota)", "text": "Oblanov (Česká Lhota)\n\nOblanov je zaniklá osada nedaleko České Lhoty a patrně zde sídlili drobní nižší šlechtici. Osada je poprvé uváděna k roku 1387 v predikátu vdovy Herky z Oblanova, přičemž víme, že její dcera byla manželkou Albera z Radomilic. Poslední zmínka o osadě pochází z roku 1447. V pozdější době byl na jejím místě vybudován rybník Oblanov.\n\n"}
{"id": "782210", "url": "https://cs.wikipedia.org/wiki?curid=782210", "title": "Jiří Grospič (právník)", "text": "Jiří Grospič (právník)\n\nJiří Grospič (19. března 1929 - 16. dubna 2016) byl český právník, vysokoškolský učitel a bývalý československý politik Komunistické strany Československa, poslanec České národní rady a Sněmovny národů Federálního shromáždění na počátku normalizace.\n\nByl absolventem Právnické fakulty Univerzity Karlovy (studoval na ni v letech 1948-1952). V letech 1953-1956 prodělal na této škole vědeckou aspiranturu. V roce 1960 získal titul CSc. Od roku 1956 působil coby vědecký pracovník Ústavu státu a práva ČSAV.\n\nKoncem 60. let 20. století jako vědecký pracovník Ústavu státu a práva ČSAV, bytem Praha-Vršovice, se podílel na přípravě federalizace Československa. Zasedl v České národní radě. Počátkem března 1968 se účastnil porady českých a slovenských právních a historických odborníků na smolenickém zámku, kde se dolaďovaly otázky uspořádání česko-slovenských vztahů v rámci chystaných politických změn pražského jara. Na jaře 1968 pak on a Zdeněk Jičínský byli na české straně autory jednoho ze dvou návrhů znění ústavního zákona o československé federaci. Předpokládal těsnější vazbu obou národních republik, zatímco konkurenční návrh, jehož autorem byl Jiří Bohuszak, plánoval volnější česko-slovenské soustátí. Při následné diskuzi o návrhu ústavy Grospič s Jičínským argumentovali zejména proti širokému uplatnění zákazu majorizace tak, jak ho prosazovala slovenská strana. Podle nich by tak slovenská menšina populace získala trvalé veto nad názory většiny obyvatel Československa. Odmítal i navrhovanou paritu českých a slovenských zástupců ve federální vládě. Grospičův projekt užší federace ovšem odmítla slovenská strana. Po městské konferenci KSS v Bratislavě počátkem července byla polemika okolo charakteru federace medializována a Grospič následně veřejně oponoval slovenským stoupencům volnější federace.\nPo provedení federalizace Československa usedl v lednu 1969 do Sněmovny národů Federálního shromáždění. Ve federálním parlamentu setrval jen do listopadu 1969, kdy přestal být poslancem ČNR a tudíž ztratil i mandát ve FS.\n\nDo veřejných funkcí se naplno vrátil po sametové revoluci. V letech 1991-1992 byl členem odborné komise předsednictva Federálního shromáždění pro novou ústavu ČSFR, jež ale nikdy nebyla dokončena kvůli rozpadu Československa. V letech 1990-1992 zároveň zastával post člena odborné komise pro veřejné právo při Legislativní radě vlády ČSFR. V období let 1991-1996 byl předsedou rozkladové komise při ministerstvu hospodářství České republiky. Zároveň si udržoval i akademickou činnost. Od roku 1993 byl odborným asistentem Národohospodářské fakulty VŠE v Praze a od roku 1995 odborným asistentem Právnické fakulty ZČU Plzeň. Působil na Akademii věd České republiky.\n"}
{"id": "782211", "url": "https://cs.wikipedia.org/wiki?curid=782211", "title": "Jiří Grospič", "text": "Jiří Grospič\n\nJméno a příjmení Jiří Grospič má více nositelů:\n\n"}
{"id": "782215", "url": "https://cs.wikipedia.org/wiki?curid=782215", "title": "Vršky pod Špičákem", "text": "Vršky pod Špičákem\n\nVršky pod Špičákem je přírodní rezervace, která leží v okresu Praha-východ. Rozkládá se na kopci Špičák (250 m n. m.) přibližně 400 m severně od obce Odolena Voda a v samostatném pruhu na menších kopcích, který se táhne podél severovýchodního okraje obdělávané půdy zhruba 250-500 metrů severně od vrcholu kopce.\n\nPředmětem ochrany jsou společenstva teplomilných trávníků a skalních výchozů s výskytem vzácných a ohrožených druhů rostlin (acidofilní vegetace sukulentů a efemérů) a živočichů. Vyskytuje se zde kozinec dánský (\"Astragalus danicus\"), křivatec český (\"Gagea bohemica\"), koniklec luční český (\"Pulsatilla pratensis subsp. bohemica\") a divizna brunátná (\"Verbascum phoeniceum\").\n"}
{"id": "782223", "url": "https://cs.wikipedia.org/wiki?curid=782223", "title": "David Jahnl", "text": "David Jahnl\n\nDavid Jahnl (* 1808 v Kraslicích) byl plzeňský lékař.\n\nNarodil se 1808 v Kraslicích, otec Josef Jahnl, kupec z Kraslic, matka Anna Marie Starck. Anna Marie Starck byla sestrou významného průmyslníka Johanna Davida von Starck.S manželkou Mathilde Zeidler měli šest dětí.\n\nVedoucí lékař První městská nemocnice v Plzni v létech 1841-1882 a první městský lékař v Plzni.\nZakládající člen Spoleku českých lékařů v Plzni (II) založeném v roce 1887.\n\nAutor publikace „Dissertatio inauguralis medico botanica sistens Glossologiam Foliorum, quam ...“ vydané 1836 v Praze\n\nPaichl Přemysl: Plzeňská lůžková zařízení\n\nPaichl Přemysl:Historie plzeňských lékařských spolků\n\nFacultas Nostra, zpravodaj lékařské fakulty UK v Plzni, číslo 106-7, červenec - srpen 2011\n\nKatalog Vědecké knihovny v Olomouci, báze SVK01, záznam 000799117\n\n"}
{"id": "782230", "url": "https://cs.wikipedia.org/wiki?curid=782230", "title": "Konulárie", "text": "Konulárie\n\nKonulárie je skupina vesměs přisedlých mořských bezobratlých živočichů kteří vyhynuli na rozhraní útvarů permu a triasu, asi před 250 milióny let.\n\nPro svou čtyřčetnou souměrnost bývají konulárie řazeny jako podtřída Conulata do třídy medúzovců nebo častěji do samostatné třídy Conulata do kmene žahavců. Třída má jeden řád Conularida dělený do dvou čeledí. Prvá čeleď Conulariidae obsahující živočichy z kambria až permu, druhá Conulariellidae z kambria až spodního ordoviku. Další dělení do rodů není ujednoceno.\n\nJediné pozůstatky které se zachovaly do dnešních dnů jsou jejich pevné schránky vytvořené fosforečnanem vápenatým a chitinem. Jsou převážně čtyřbokého pyramidálního nebo obdélníkovitého tvaru, výjimečně válcovitého nebo oválného. Velmi tenké a za života pružné schránky dosahují velikostí několika cm, ojediněle i 30 až 40 cm. Na jednom konci schránky je vstupní otvor s ústy krytými čtyřmi trojúhelníkovými výběžky a pravděpodobně opatřenými chapadly. Na opačném konci schránky je tzv. vrchol který byl fixačním terčíkem přitmelen k podkladu.\n\nSchránky jsou tvořeny čtyřmi stěnami na kterých lze rozpoznat střední stěnovou čáru spojující ústní otvor s vrcholem. Stěny bývají různě rýhované, vroubkované nebo žebrovaté, v rozích styků stěn jsou téměř vždy patrné hranové rýhy. Jejich profil je důležitým rozpoznávacím znakem, stejně jako úhel který svírají dvě stěny v místě vrcholu schránky.\n\nNení zřejmý způsob života konulárií, buď žily jako solitéry nebo mohly žít v koloniích. O živočišných tkáních není nic známo, předpokládají se ale svaly ovládající ústní laloky v oblasti vstupního otvoru, za jejich pomoci mohly snad i aktivně plavat. Je možné dravé lovení nebo pasivní filtrování drobné potravy z vody.\n\nTito živočichové žili ve všech světových mořích. Svůj největší rozkvět prožívali v ordoviku a siluru, od karbonu je již zřetelný pokles druhové rozmanitosti. Žili v prostředí mělkých moří, mnohdy i na pevninském šelfu. Mezi nejbohatší naleziště konulárií patří český Barrandien, kde nacházíme jejich pozůstatky ze spodního ordoviku až po střední devon. Bylo zde dosud objeveno již 29 druhů konulárií, což je plná jedna desetina světového počtu.\n\nPři výzkumu lze nalézt buď jednotlivé stěny schránek které se po úmrti živočicha rozpadly, nebo kompletní schránky pokud byly ještě před rozdělením překryty sedimentem.\n\n"}
{"id": "782232", "url": "https://cs.wikipedia.org/wiki?curid=782232", "title": "Liaudė", "text": "Liaudė\n\nLiaudė je řeka 2. řádu ve středu Litvy v okresech Radviliškis, Kėdainiai a Panevėžys, pravý přítok Nevėžisu, do kterého se vlévá 86,6 km od jeho ústí do Němenu. Pramení na severovýchodním okraji lesa Pašlapelės miškas, 2,5 km východně od vsi Girvalakiai, 7 km na jihovýchod od městečka Baisogala. Teče zpočátku k severovýchodu, po soutoku s Vertimėlisem se stáčí ostře k východojihivýchodu, protéká rybníkem \"Pociūnėlių tvenkinys\", dále rybníkem \"Rūtakiemio tvenkinys\", za kterým se stáčí k jihu, protéká rybníky \"Žibartonių II\" a Žibartonių tvenkinys, po soutoku s Trakupysem se stáčí k jihovýchodu až do soutoku s řekou Nevėžis, do kterého se vlévá u městečka Surviliškis. Šířka koryta 5 – 8 m, hloubka 0,4 - 1,1 m. Průměrný spád je 1,58 m/km. Rychlost toku je na horním toku 0,2 m/s, na středním a dolním toku 0,4 m/s. Dolní tok od vsi Užupė spadá do regionálního parku Krekenavos regioninis parkas . Liaudė (\"Lauden\") je zmiňována roku 1372 v Livonské kronice od Hermanna von Wartberge. \n\n"}
{"id": "782233", "url": "https://cs.wikipedia.org/wiki?curid=782233", "title": "Lin-cchang", "text": "Lin-cchang\n\nLin-cchang () je městská prefektura v Čínské lidové republice, kde patří k provincii Jün-nan. Celá prefektura má rozlohu 25 469 čtverečních kilometrů a žije v ní přes dva milióny obyvatel.\n\nLin-cchang leží na jihovýchodě provincie Jün-nan u hranice s Barmou. Mezi zde těžené přírodní zdroje patří uhlí, germanium a uran.\n\n"}
{"id": "782234", "url": "https://cs.wikipedia.org/wiki?curid=782234", "title": "Adept Manager", "text": "Adept Manager\n\nAdept Manager je grafické uživatelské rozhraní balíčkovacího systému APT napsané pro prostředí KDE. Původně jej napsal Peter Ročkai a vývoj byl sponzorován firmou Canonical skrze projekt Kubuntu, kde Adept Manager nahradil původně používaný Kynaptic. Od roku 2008 není dále vyvíjen, místo něj je vyvíjen KPackageKit.\n\nAdept Manager je napsán pomocí knihovny Qt a jeho cílovou platformou je Linux. Je k dispozici pod BSD licencí a primárně komunikuje v angličtině.\n\nVerze 2 byla určena pro KDE 3 a verze 3 pro KDE 4.\n\nAdept Manager umožňoval svým uživatelům správu nainstalovaných balíčků: jejich stažení z repozitářů, instalaci, odinstalaci, stahování záplat, správu seznamu repozitářů nebo správu GPG klíčů pro zabezpečené repozitáře.\n\noficiální web\n"}
{"id": "782236", "url": "https://cs.wikipedia.org/wiki?curid=782236", "title": "Jaroslav Hájek (politik)", "text": "Jaroslav Hájek (politik)\n\nJaroslav Hájek byl český a československý politik Komunistické strany Československa, poslanec České národní rady a Sněmovny národů Federálního shromáždění na počátku normalizace.\n\nPo federalizaci Československa usedl do Sněmovny národů Federálního shromáždění. Mandát nabyl až dodatečně v prosinci 1969. Nominovala ho Česká národní rada, kam usedl rovněž dodatečně v listopadu 1969. Ve federálním parlamentu setrval až do konce funkčního období, tedy do voleb v roce 1971.\n\nV seznamu dodatečně zvolených poslanců FS z prosince 1969 se uvádí jistý \"František Hájek\", předseda MěNV Františkovy Lázně. Jmenný rejstřík poslanců FS přitom žádného jiného nositele příjmení Hájek neuvádí. Jaroslav Hájek je navíc uváděn jako člen výboru ČNR pro národní výbory.\n\nJistého Jaroslava Hájka 15. sjezd KSČ a 16. sjezd KSČ zvolil za kandidáta Ústředního výboru Komunistické strany Československa.\n"}
{"id": "782237", "url": "https://cs.wikipedia.org/wiki?curid=782237", "title": "Kameňák (film)", "text": "Kameňák (film)\n\nKameňák je česká filmová komedie Zdeňka Trošky z roku 2003. Jde o první film z filmové tetralogie z let 2003 až 2013. Hlavní hrdinové seriálu Kameňák jsou Josef „Pepa“ Novák, Vilma Nováková, Josef „Pepíček“ Novák Jr., stará Kropáčková a Uzlíček. Děj se odehrává ve smyšleném městečku, kde na každém kroku číhá jiná vtipná situace. V každém díle proběhne jeden týden – film je rozdělen na dny.\n\n\n"}
{"id": "782239", "url": "https://cs.wikipedia.org/wiki?curid=782239", "title": "Thajské královské námořnictvo", "text": "Thajské královské námořnictvo\n\nThajské královské námořnictvo je námořní složkou ozbrojených sil Thajska. Jedná se o regionální námořní mocnost, jejíž sílu dlouhodobě limituje nedostatek finančních prostředků. K roku 2008 disponovalo námořnictvo 26 000 příslušníky a 20 000 vojáky námořní pěchoty. Jádro námořnictva představuje jedna letadlová loď, osm fregat, čtyři korvety a řada dalších plavidel.\n\nModerní thajské námořnictvo vzniklo na počátku 20. století, nejprve ale nepředstavovalo významnější sílu. V průběhu 20. let však ve Velké Británii získalo torpédoborec \"Phra ruang\" (původně HMS \"Radiant\" patřící ke třídě \"R\"), korvetu \"Chao Phya\" (původně minolovka britské třídy \"Hunt\"), čtyři torpédové čluny a dvě pobřežní obrněné lodě třídy \"Ratanakosindra\". Ve 30. letech thajské námořnictvo dále sílilo, přičemž pro svou zvětšující se flotu postavilo novou námořní základnu Sattahip, kterou používá dodnes. Britové dodali ještě tři torpédové čluny, italové devět torpédovek třídy \"Trad\", dvě minonosky třídy \"Bangrachan\" a rozestavěly rovněž dvojici malých křižníků, které po vypuknutí druhé světové války zabavily jako \"Etna\" a \"Vesuvio\" (dostavěny ale nikdy nebyly). Hlavní dodavatelem se ovšem stalo Japonsko, u kterého Thajsko získalo dva pobřežní obrněnce třídy \"Dhonburi\", čtyři ponorky třídy \"Matchanu\", čtyři torpédové čluny třídy \"Kantang\" a dvě šalupy třídy \"Tachin\". \n\nDo ostré akce byly thajské lodě nasazeny v září 1940 po vypuknutí francouzsko-thajské války. Malá francouzská eskadra však dokázala v lednu 1941 jeho hlavní síly porazit na hlavu v bitvě u Ko Čangu, ve které byly potopeny obě obrněné lodě třídy \"Dhonburi\" a tři torpédovky. V prosinci 1941 se země dostala také do války s Japonskem, které ho donutilo vyhlásit válku Spojencům. Námořnictvo se ale žádné akce neúčastnilo a prošlo zbytkem války beze ztrát. Po válce si lodě mohlo ponechat a většinu ze starších jednotek ponechalo ve službě do 60.–70. let.\n\n\n\n\n\n\n\n\n\n\n\n\n\n\n\n\n\n"}
{"id": "782240", "url": "https://cs.wikipedia.org/wiki?curid=782240", "title": "Jan Slowiak", "text": "Jan Slowiak\n\nJan Slowiak (* 7. července 1968, Praha, Česká republika) je český basketbalový trenér. V roce 2009 byl jmenován hlavním trenérem reprezentačního družstva mužů U20. Od roku 2009 je trenérem družstva NBL BK Synthesia Pardubice. Je ženatý. Trénuje tým BK Kondoři Liberec.\n\n"}
{"id": "782241", "url": "https://cs.wikipedia.org/wiki?curid=782241", "title": "Humno (Dehtáře)", "text": "Humno (Dehtáře)\n\nHumno je zaniklá osada, která se nacházela nedaleko vesnice Dehtáře. V minulosti patřila vyšebrodskému klášteru. První písemná zmínka pochází z roku 1379 a náleželo k ní šest lánů pozemků. V roce 1479 byla na příkaz Voka II. a Petra IV. z Rožmberka vysídlena a zatopena nově vybudovaným rybníkem Dehtář. Vyšebrodský klášter následně jako vyrovnání dostal od Rožmberků dvě vesnice u Vyššího Brodu.\n\n"}
{"id": "782242", "url": "https://cs.wikipedia.org/wiki?curid=782242", "title": "Pchu-er", "text": "Pchu-er\n\nPchu-er ( , pchin-jinem \"Pǔ'ěr\") je městská prefektura v Čínské lidové republice, kde patří k provincii Jün-nan. Jméno Pchu-er neslo od roku 1729, ale po komunistické revoluci bylo v roce 1950 změněno na S'-mao (). V roce 2007 bylo jméno města změněno opět na Pchu-er, takže se nyní jmenuje stejně jako v oblasti vyráběný čaj Pchu-er.\n\n\n\n"}
{"id": "782243", "url": "https://cs.wikipedia.org/wiki?curid=782243", "title": "Babylon 5: Vesmírný sumit", "text": "Babylon 5: Vesmírný sumit\n\nBabylon 5: Vesmírný sumit (též Babylon 5: Velký sumit a Babylon 5: Setkání; v anglickém originále Babylon 5: The Gathering) je americký televizní film z roku 1993, pilotní dílo k televiznímu sci-fi seriálu \"Babylon 5\", který vytvořil J. Michael Straczynski. Nově zprovozněná vesmírná stanice Babylon 5 se má stát centrem obchodu i diplomacie ve známé části Galaxie a zároveň i nadějí pro mír mezi několika rasami, které financovaly její stavbu. Na stanici má dorazit Kosh, poslední z velvyslanců, ten je však ihned po příletu otráven. Aby bylo zažehnáno nebezpečí války s mocným Vorlonským impériem, musí důstojníci na Babylonu 5 nalézt neznámého útočníka a vyšetřit, co se vlastně přesně stalo.\n\nV roce 2257 se množství lidí i mimozemšťanů nachází v neutrální části vesmíru na nové stanici Babylon 5, která byla zprovozněna předchozí rok. Babylon 5 byl postaven jako neutrální místo pro diskutování a řešení problémů mezi pěti hlavními rasami Galaxie – lidmi (Pozemšťany), Narny, Centaury, Minbary a Vorlony. Jejím velitelem je komandér Pozemských sil Jeffrey Sinclair.\n\nZatímco posádka očekává přílet čtvrtého a posledního mimozemského velvyslance, Koshe z Vorlonského impéria, přistává na stanici transportní loď ze Země, jejímiž pasažéry jsou i Lyta Alexanderová, pozemská telepatka, která se připojí k personálu Babylonu 5, a civilista Del Varner. Velvyslanec Kosh přilétá oproti plánu o dva dny dříve. Po vylodění stráví na palubě stanice méně než minutu a uvítací výbor v podobě důstojníků jej nachází v bezvědomí ležet na zemi. Šéflékař Babylonu 5, doktor Kyle, zjistí, že Vorlon byl pravděpodobně otráven a začíná pracovat na lékařském výzkumu, aby zjistil, o jaký jed se jednalo, díky čemuž by mohl použít protijed. Velitel staniční bezpečnosti Garibaldi mezitím zahajuje vyšetřování. Protože se bojí, že by Vorlonské impérium mohlo zaútočit a zničit stanici, pokud Kosh zemře, přesvědčí doktor Kyle s nadporučíkem Takashimou Lytu Alexanderovou, aby zkusila nepovolený sken mysli velvyslance, který je v bezvědomí. Při provádění skenu spatří Lyta Koshovýma očima komandéra Sinclaira, který jej otrávil. Telepatka proto poté obviní velitele stanice z pokusu o vraždu. Rada Babylonu 5, sestávající z delegátů všech pěti ras, následně rozhodně o vydání komandéra na domovskou planetu Vorlonů, kde se bude konat řádný soud. Sinclairovi je sděleno, že bude deportován do dvanácti hodin.\n\nMichael Garibaldi zjistí, že by Del Varner mohl mít něco společného s velvyslancovou otravou. Když vstoupí do Varnerovy kajuty, nalezne jej ale mrtvého. Mezitím se Lyta v ošetřovně snaží zabít velvyslance úpravou nastavení některých přístrojů, které jej udržují naživu. Když si toho doktor Kyle všimne a pokusí se ji zadržet, lékaře napadne. V tomtéž okamžiku vstoupí do místnosti skutečná Lyta Alexanderová a její falešná dvojnice uteče.\n\nPři dalším vyšetřování ve Varnerově kajutě Garibaldi zjistí, že Varner pašoval nelegální zboží mezi hvězdnými systémy. Nedávno navštívil sektor Antares, kde získal maskovací síť, zařízení, které umožňuje získat vzhled jiné osoby. Posádka stanice si uvědomí, že Koshe nenapadl jejich velitel, ale někdo, kdo použil tuto síť, aby Sinclaira napodobil. Protože toto zařízení spotřebovává při svém používání velké množství energie, nadporučík Takashima použije skenery k určení oblasti na stanici s vysokou koncentrací neznámé energie. Sinclair s Garibaldim zamíří do označeného sektoru, mezitím ale ke stanici přilétá vorlonská flotila, aby odvezla komandéra na jejich planetu.\n\nSinclair a Garibaldi se střetnou se záhadným útočníkem. Protože je šéf bezpečnosti je zraněn při přestřelce, s vrahem se tváří v tvář utká komandér. Maskovací síť útočníka je při souboji poškozena a odhalí Minbara, příslušníka minbarské válečnické kasty, který chtěl zdiskreditovat Sinclaira kvůli odvetě za roli, kterou komandér sehrál v pozemsko-minbarské válce o 10 let dříve. Sinclair se vraha zeptá, proč to všechno udělal, a ten mu odpoví: „Máš díru ve své mysli.“ Vrah spustí výbušné zařízení ve svém těle, komandér ale stačí z dané sekce utéct těsně před explozí, která způsobí vychýlení stanice z její osy rotace, kvůli čemuž se začne Babylon 5 trhat. Takashima velící můstku použije stabilizátory k obnovení běžné staniční osy rotace, čímž je stanice zachráněna.\n\nVorlonská delegace, spokojená s faktem, že Sinclair je nevinný, stáhne všechna obvinění vůči němu. Život velvyslance Koshe je rovněž zachráněn díky včas podanému protijedu. Ve staniční zahradě odhalí komandér velvyslankyni Delenn vzkaz o „díře“ v mysli, který mu sdělil minbarský vrah. Ačkoliv Delenn tvrdí, že je to pouze stará minbarská urážka, Sinclair jí poví, že bojoval v bitvě o Linii, poslední a největší bitvě pozemsko-minbarské války, a že právě při této události, těsně předtím, než se Minbaři vzdali, má 24hodinový výpadek paměti, který nedokáže vysvětlit.\n\nNadporučík Takashima poté prohlásí Babylon 5 za znovu otevřený pro obchod.\n\nExistují dvě verze filmu \"Vesmírný sumit\". Původní verze byla premiérově odvysílána na americké televizní stanici PTEN dne 22. února 1993 jako pilotní film celého seriálu. Po čtyřech letech vysílání na PTEN byl seriál přesunut na stanici TNT, kde byla v roce 1998 odvysílána jeho poslední, pátá řada. Tvůrce \"Babylonu 5\" a jeho výkonný producent J. Michael Straczynski nechal před pátou řadou vytvořit a odvysílat speciální edici \"Vesmírného sumitu\". Některé scény byly sestříhány do rychlejšího tempa, což umožnilo přidání 14 minut původně vystřižených scén s různými vysvětleními a vývojem postav. Pro následující děj seriálů je významným dodatkem přidání Koshovy prorocké poznámky, když se poprvé setkal se Sinclairem. Vystřižena naopak byla scéna průchodu sektorem mimozemšťanů, která na některé diváky působila dojmem zoo. Další velkou změnou byla nová hudba. Stewarta Copelanda, autora původní, nahradil Christopher Franke, který složil hudbu pro celý seriál a který pro nahrání nové hudby využil Berlínský symfonický orchestr.\n\nSpeciální edice \"Vesmírného sumitu\" o délce 94 minut byla rovněž vydána na DVD. Originální verze (s délkou 89 minut) je naopak k dispozici např. na internetovém serveru Hulu nebo v obchodě iTunes Store.\n\nV Česku měl film televizní premiéru 25. května 2000 na stanici TV3 s názvem \"Babylon 5: Setkání\".\n\nPro vlastní seriál, jehož vysílání bylo zahájeno rok po premiéře \"Vesmírného sumitu\", byly změněny některé prvky ukázané v pilotním filmu. Nejviditelnějšími z nich byly masky, kulisy, hudba a také postavy. Telepatku Lytu Alexanderovou nahradila jiná telepatka Talia Wintersová (Alexanderová se ale později v seriálu vrátila zpět) a doktor Benjamin Kyle byl vystřídán doktorem Stephenem Franklinem. V ději byla tato dvě nahrazení vysvětlena faktem, že tyto jediné dvě postavy viděly velvyslance Koshe bez jeho skafandru a tak byly staženy ze služby. Záhadný Kosh a celá jeho tajnůstkářská rasa je přitom jedním z hlavních témat celého seriálu.\n\nNa místě prvního důstojníka byla Laurel Takashima vystřídána Susan Ivanovovou. Mimozemské postavy, především velvyslanci G'Kar a Delenn, vypadají v seriálu oproti pilotnímu filmu kvůli upraveným maskám částečně odlišně. Původní záměr u Delenn byl, že se jedná o mužskou postavu hranou ženou, která se měla na konci první řady seriálu změnit v ženu. Protože hlas Miry Furlanové nebylo možné v postprodukci věrohodně upravit na mužský hlas, bylo na poslední chvíli rozhodnuto, že bude od začátku hrát ženu.\n\nCarolyn Sykesová, komandérova přítelkyně, se rovněž již v seriálu nevyskytuje. Sinclair se pouze v epizodě „Parlament snů“ zmíní o jejich rozchodu.\n\n"}
{"id": "782244", "url": "https://cs.wikipedia.org/wiki?curid=782244", "title": "Peter Kažimír", "text": "Peter Kažimír\n\nIng. Peter Kažimír (*28. června 1968) je slovenský politik, místopředseda strany SMER - sociálna demokracia a bývalý ministr financí Slovenska.\n\nVystudoval Obchodní fakultu Vysoké školy ekonomické v Bratislavě, obor Ekonomika zahraničního obchodu. V minulosti působil jako asistent daňového poradce, předseda dozorčích rad a člen představenstva soukromých firem. Bydlí v Bratislavě.\n\nV roce 2006 byl zvolen za poslance do NR SR za stranu SMER-SD. Od roku 2006 do roku 2010 vykonával rovněž funkci státního tajemníka na Ministerstvu financí SR. V roce 2010 byl za poslance zvolen opětovně.\n\nOd 4. dubna 2012 zastává ve druhé vládě Roberta Fica funkci ministra financí. \n\n"}
{"id": "782248", "url": "https://cs.wikipedia.org/wiki?curid=782248", "title": "Fabriky.cz", "text": "Fabriky.cz\n\nFabriky.cz je volné, neziskové sdružení přátel industriálních staveb užívající online plarformu www.fabriky.cz.\n\nOblast činnosti je následující:\n\nOnline systém obsahuje fotodokumentace a informace ke stovkám průmyslových staveb a továrních komínů především na území České republiky.\nWeb www.fabriky.cz je zároveň odborným nerecenzovaným elektronickým periodikem - ISSN 1804-9443.\n\n\n"}
{"id": "782254", "url": "https://cs.wikipedia.org/wiki?curid=782254", "title": "Libor Ustrnul", "text": "Libor Ustrnul\n\nLibor Ustrnul (* 20. února 1982 v Šternberku, Československo) je bývalý český hokejový obránce.\n\nDvakrát hrál na mistrovství světa juniorů – 2001 v Rusku (zlato) a 2002 v Česku (7. místo).\n\nV roce 1998 opustil mateřský HC Olomouc a strávil rok v americké juniorské USHL, kde hájil barvy Thunder Bay Flyers. V letech 1999-2002 hrál kanadskou juniorskou ligu OHL za Plymouth Whalers. V závěru ročníku 2001/02 nastoupil v AHL za Chicago Wolves (přestože nastoupil v ročníku pouze v jednom utkání základní části a jednom zápase play off, jeho jméno je zapsáno na Calderově pohárů, trofeje pro vítěze AHL, kterou Wolves v roce 2002 získali), záložní celek klubu NHL Atlanta Thrashers, který Ustrnula v roce 2000 draftoval již ve druhém kole. Dres Wolves oblékal až do roku 2005. Ve své poslední sezoně v organizaci Thrashers 2004/05 hrál i za druhý záložní celek Gwinnett Gladiators v ECHL.\n\nV létě 2005 se rozhodl pro návrat do Evropy, konkrétně začal hrát v extraligu v Karlových Varech. V české nejvyšší soutěži patřil mezi nejtvrdší hráče. V lednu 2008 zamířil do klubu finské ligy IFK Helsinky, kde dohrál ročník 2007/08. Po něm se vrátil do zámoří. V sezoně 2009/10 hrál nižší CHL za Rapid City Rush. Dnes žije v USA a hokej již nehraje.\n\n"}
{"id": "782263", "url": "https://cs.wikipedia.org/wiki?curid=782263", "title": "Mahasz", "text": "Mahasz\n\nMahasz je asociace maďarského hudebního průmyslu, která byla založena v roce 1992. Každoročně uděluje ceny Hungarian Music Awards a vytváří hudební žebříček pro Maďarsko. Mahasz je zkratka vytvořená ze slov \"Magyar Hanglemezkiadók Szövetsége\" (Asociace maďarských nahrávacích společností).\n\n\n\n"}
{"id": "782275", "url": "https://cs.wikipedia.org/wiki?curid=782275", "title": "Paul Sequeira", "text": "Paul Sequeira\n\nPaul Sequeira je americký novinářský fotograf.\n\nV období 1960-1980 pracoval jako fotograf deníku \"Chicago newspaper\", pro který obvykle dokumentoval tiskové konference, městské akce, osobnosti, politiky, průmysl a život lidí v reálném životě. Zajímal se jako fotoreportér o sociální nespravedlnost, občanské nepokoje, zajímavé lidi, čtvrti, kde lidé žili, hráli si nebo pracovali.\n\nBěhem 70. let 20. století se jako fotograf podílel na projektu DOCUMERICA americké agentury pro ochranu životního prostředí.\n\nByl součástí projektu DOCUMERICA americké agentury pro ochranu životního prostředí. V období 1971-77 vznikl program sponzorovaný americkou Agenturou pro ochranu životního prostředí (EPA), jehož úkolem bylo pořídit „fotografický dokument subjektů z hlediska životního prostředí“ na území Spojených států. EPA najala externí fotografy k fotografování objektů jako například zeměpisné oblasti s environmentálními problémy, EPA aktivity a každodenní život. Správa národních archivů a záznamů část tohoto katalogu zdigitalizovala a lze v něm najít odkaz na řadu fotografií autora.\n\nStovky jeho snímků spadají do kategorie public domain a jsou k dispozici na úložišti obrázků Wikimedia Commons.\n"}
{"id": "782279", "url": "https://cs.wikipedia.org/wiki?curid=782279", "title": "Steffen Popp", "text": "Steffen Popp\n\nSteffen Popp (* 18. července 1978, Greifswald) je německý spisovatel a básník.\n\nSteffen Popp vyrostl v Drážďanech a navštěvoval zde školu s vědeckým zaměřením. Studoval na Německém literárním institutu v Lipsku, později literaturu a filozofii na Humboldtově univerzitě. Kromě vlastní tvorby překládá básně Christiana Hawkeyho a Bena Lernera. Jeho básně se pravidelně objevují v FAZ.\n\nSteffen Popp žije v Berlíně.\n\n\n\n\n\n\n"}
{"id": "782281", "url": "https://cs.wikipedia.org/wiki?curid=782281", "title": "Cena Franze Nabla", "text": "Cena Franze Nabla\n\nCena Franze Nabla, německy Franz-Nabl-Preis je literární cena, která je každé dva roky udělována městem Štýrský Hradec. Cena je dotována částkou 14 500 euro a je pojmenována po rakouském spisovateli a dramatikovi Franzovi Nablovi.\n\n\n"}
{"id": "782287", "url": "https://cs.wikipedia.org/wiki?curid=782287", "title": "Dalibor Hanes", "text": "Dalibor Hanes\n\nDalibor Hanes (2. října 1914 Tisovec – 16. prosince 2007) byl slovenský a československý právník, vysokoškolský učitel a politik Komunistické strany Slovenska, poslanec Slovenské národní rady a Sněmovny národů Federálního shromáždění za normalizace, přičemž za normalizace působil coby dlouholetý předseda Sněmovny národů a v letech 1969–1971 i předseda Federálního shromáždění.\n\nAbsolvoval reálné gymnázium, pak v letech 1932–1939 práva na Univerzitě Karlově a v letech 1940–1941 na Slovenské univerzitě v Bratislavě. V roce 1941 získal titul JUDr. V letech 1940–1944 působil jako advokátní koncipient v Prešově a Banské Bystrici. Zapojil se do komunistického ilegálního hnutí. V roce 1944 se zúčastnil Slovenského národního povstání a od srpna 1944 byl členem KSS. Od září do října 1944 byl spolupracovníkem předsednictva povstalecké Slovenské národní rady, od listopadu 1944 do února 1945 člen partyzánské jednoty, od března do dubna 1945 pak členem Slovenské národní rady na osvobozeném území v Košicích (v letech 1944–1945 jako přednosta prezídia Pověřenectví průmyslu a obchodu). V období let 1945–1948 pracoval jako vládní komisař Obchodní a průmyslové komory v Bratislavě, v letech 1948–1949 coby ředitel oblastní správy pro výkupu zemědělských produktů v Bratislavě a v letech 1949–1950 jako krajský ředitel této organizace. V 50. letech se stál z politického života do akademické sféry. Působil jako učitel na Vysoké škole ekonomické v Bratislavě, v letech 1951–1969 přednášel hospodářské právo. Specializoval se na otázky hospodářského a obchodního práva. Napsal několik monografií na toto téma (\"Právo ochranných známok\", \"Komentár k hospodárskemu zákonníku\").\n\nJeho politická kariéra vyvrcholila za normalizace. V letech 1969–1986 se uvádí jako účastník zasedání Ústředního výboru Komunistické strany Slovenska. V roce 1969 byl kooptován za člena Ústředního výboru Komunistické strany Československa. XIV. sjezd KSČ, XV. sjezd KSČ, XVI. sjezd KSČ a XVII. sjezd KSČ ho ve funkci potvrdil. Z funkce byl uvolněn v březnu 1987. V období leden 1970 – květen 1971 byl navíc kandidátem předsednictva ÚV KSČ.\n\nDlouhodobě zasedal i v nejvyšších zákonodárných sborech. V letech 1968–1971 byl poslancem Slovenské národní rady, přičemž v období let 1968-1969 působil jako člen předsednictva SNR. Po provedení federalizace Československa usedl v lednu 1969 i do Sněmovny národů Federálního shromáždění. Do federálního parlamentu ho nominovala Slovenská národní rada. Mandát získal i ve volbách roku 1971 (volební obvod Středoslovenský kraj) a znovu ve volbách roku 1976 (obvod Banská Bystrica), volbách roku 1981 a volbách roku 1986 (obvod Jaslovské Bohunice). V rámci federálního parlamentu zastával trvale vedoucí posty. V lednu 1969 při ustavení FS se stal předsedou Sněmovny národů, v říjnu 1969 pak předsedou Federálního shromáždění. Na této pozici setrval do roku 1971. Za jeho předsednictví prošel Federálním shromážděním balík kompetenčních změn, které výrazně omezily pravomoce národních republik československé federace. Po volbách se v prosinci 1971 stal opět předsedou Sněmovny národů. Funkci si podržel i po volbách v roce 1976, po volbách roku 1981 i po volbách roku 1986. Na předsednický post rezinnoval v březnu 1987. Ve funkci poslance FS zažil sametovou revoluci a po ní v lednu 1990 rezignoval na svůj mandát v rámci procesu kooptace nových poslanců.\n\nV letech 1970–1972 zastával také funkci předsedy Ústředního výboru Svazu československo-sovětského přátelství, od 1972 byl 1. místopředsedou ÚV SČSP. Od roku 1973 zastával funkci předsedy československo-francouzského výboru při Československé společnosti pro mezinárodní styky. Od roku 1976 byl místopředsedou československé skupiny Meziparlamentní unie. V roce 1969 mu byl udělen Řád práce, roku 1974 Řád Vítězného února a v roce 1984 Řád Klementa Gottwalda.\n\n"}
{"id": "782290", "url": "https://cs.wikipedia.org/wiki?curid=782290", "title": "Nativismus", "text": "Nativismus\n\nNativismus je názor, podle kterého určité pojmy a představy člověka jsou vrozené. Naproti tomu vznikla empirická paradigma, kterou vyjádřil John Locke, kdy tvrdil, že člověk je deska nepopsaná – „tabula rasa“, do které teprve sociální a edukační prostředí vrývá své řádky. „Nativismus versus empirismus“ je jedna z nejstarších diskuzí psychologie a v určitých dimenzích přetrvává dodnes.\n\n"}
{"id": "782292", "url": "https://cs.wikipedia.org/wiki?curid=782292", "title": "Július Hanus", "text": "Július Hanus\n\nJúlius Hanus (12. února 1923 Cinobaňa-Turíčky - ???) byl slovenský a československý politik Komunistické strany Slovenska, poslanec Slovenské národní rady a Sněmovny národů Federálního shromáždění na počátku normalizace, ministr vlády ČSSR a místopředseda vlády Slovenské socialistické republiky v 70. a 80. letech 20. století.\n\nAbsolvoval základní školu a gymnázium v Lučenci. Po roce 1938 a maďarském záboru Lučence přešel na gymnázium ve Zvolenu. Vystudoval Slovenskou vysokou školu technickou v Bratislavě. Působil jako stavební inženýr a vodohospodář. Vzdělání si později doplnil v letech 1962-1964 studiem na Vysoké škole zemědělské v Praze, kde absolvoval obor vodohospodář. Po ukončení vysoké školy pracoval jako inženýr na Pověřenectví techniky, od roku 1948 v podniku \"Československé stavební závody\", později \"Vodoprojekt\", \"Hydroprojekt\", \"Hydroconsult Bratislava\" (hlavní projektant a náměstek ředitele). Jako projektant se podílel na mnoha významných stavbách (kaskáda přehradních nádrží na Váhu, Oravská přehrada, nádrž Nosice atd.). Zúčastnil se i projekčních prací v zahraničí (Irák).\n\nPo federalizaci Československa usedl v lednu 1969 do Sněmovny národů Federálního shromáždění. Nominovala ho Slovenská národní rada, v níž také zasedal. Ve federálním parlamentu setrval do konce funkčního období, tedy do voleb roku 1971.\n\nV letech 1976-1986 se uvádí jako účastník zasedání Ústředního výboru Komunistické strany Slovenska. V březnu 1976 byl zvolen do ÚV KSS a jako jeho člen se uvádí ještě roku 1988. Ve volbách roku 1981 se uvádí opět jako zvolený poslanec Slovenské národní rady.\n\nZastával i vládní posty. V letech 1965-1968 působil jako náměstek ministra lesního a vodního hospodářství. V roce 1968 byl ministrem lesního a vodního hospodářství v první vládě Oldřicha Černíka. Pak přešel do slovenských vlád. V první vládě Petera Colotky, druhé vládě Petera Colotky, třetí vládě Petera Colotky a čtvrté vládě Petera Colotky působil v letech 1971-1988 jako její místopředseda. V první vládě Petera Colotky navíc v letech 1971-1972 coby ministr stavebnictví SSR a krátce v roce 1976 i jako pověřený ministr výstavby a techniky SSR. Od roku 1988 byl v penzi a žil v Bratislavě. V roce 2008 oslavil 85. narozeniny.\n\n"}
{"id": "782293", "url": "https://cs.wikipedia.org/wiki?curid=782293", "title": "Grand Prix Hradec Králové", "text": "Grand Prix Hradec Králové\n\nGrand Prix Hradec Králové je od roku 2006 největším turnajem karate v České republice. Největším počtem závodníků v soutěžních kategoriích se mohl pyšnit v roce 2010 a to 1390 soutěžících. GPHK pořádá klub SK Karate Spartak Hradec Králové, spolupořadatelem je Český svaz karate, Východočeský svaz karate, Královéhradecký kraj a město Hradec Králové, který má zařazenu GPHK mezi sérii nejprestižnějších akcí města s názvem Calendarium Regina. Soutěž je určena pro všechny věkové kategorie v disciplínách kata, kata tým, kumite a kumite tým. \n\nOd roku 2006 do roku 2012 se turnaj konal v prostorách Kongresového centra Aldis Hradec Králové. Turnaj si vybudoval pověst především netradičním umístěním v kongresovém centru, otevřením kategorií kumite bez rozdílu hmotnosti (kumite open) téměř ve všech věkových kategoriích i specifickými cenami pro vítěze. Od roku 2009 se na GPHK bojuje i o finanční prémie. \n\nV roce 2013 byl turnaj GPHK uspořádán poprvé ve sportovní hale Třebeš v Hradci Králové. Turnaj byl doplněn o venkovní prostory na rozcvičování, občerstvení i nákup karatistických potřeb. V roce 2014 byla na turnaji GPHK využita i nová malá hala, která sloužila závodníkům k rozcvičování, byla využita nová moderní časomíra a závodníkům byl poprvé povolen start ve dvou věkových kategoriích. V roce 2015 se v hale poprvé objevil maskot turnaje - lev, tedy symbol Hradce Králové i České republiky. \n\nV roce 2016 došlo k další výrazné změně v historii turnaje, neboť soutěž byla přesunuta do prostor Fortuna Areny, tedy na nově zrekonstruovaný zimní stadion v Hradci Králové. Nové zázemí umožnilo organizátorům využít 8 tatami a dodalo turnaji vynikající prostředí. \n\nV roce 2017 se turnaj Grand Prix Hradec Králové nekonal, neboť pořádající SK Karate Spartak HK organizoval v Hradci Králové Mistrovství Evropy SKIF (Shotokan Karate-do International Federation). A právě v této Světové federaci karate se konal 18. ročník GPHK v roce 2018. V roce 2019 opět bude mít turnaj roční pauzu a to z důvodu pořádání Mistrovství světa SKIF v Hradci Králové. 19. ročník GPHK se tak bude konat v roce 2019. \n\nTurnaj pořádán jako česká soutěž s nominací na Mistrovství ČR pro Východočeské závodníky v halách Sokol Hradec Králové a SPŠS Hradec Králové. \n\nTurnaj na 4 roky zakotvil ve velké haly ZŠ Kukleny. Hala dala prostor pro rozšíření soutěže na mezinárodní turnaj. V roce 2004 už počet přihlášených závodníků stoupl na tolik, že boje na tatami končily kolem půlnoci a další rok se Grand Prix Hradec Králové muselo pořádat poprvé ve dvou dnech. V roce 2005 se už hala v Kuklenách ukázala pro počet závodníků i mezinárodní obsazení nedostačující a organizátoři museli hledat větší a reprezentativnější prostory.\n\nVzhledem k tomu, že v Hradci Králové není hala tak velkých rozměrů, které by uspokojila potřeby Grand Prix Hradec Králové přestěhovali organizátoři turnaje soutěž do Kongresového centra v Hradci Králové, kde probíhá ve dvou sálech, 2 tatami jsou umístěna na vyvýšením pódiu. Až do roku 2009 se počet přihlášených závodníků neustále zvětšoval, v roce 2008 a 2009 se proto sobotní finálové boje konaly až po půlnoci. Od roku 2010 organizátoři omezily některé kategorie a celkový počet soutěžících ve všech kategoriích se proto snížil.\n\nV roce 2013 byl turnaj poprvé přesunut do Sportovní haly Třebeš. Důvodem byla především větší plocha pro tatami a plánovaná rozcvičovací hala. Hala v Třebši samozřejmě nedisponuje tak velkým zázemím jako Kongresové centrum, proto se mimozávodní aktivity přestěhovali ven, což potěšilo závodníky, trenéry i rozhodčí. Vzhledem k tomu, že v roce 2013 ještě nebyla zprovozněna rozcvičovací hala, byla vybudována venku krytá plocha na rozcvičování, dále cateringový stan a stánky s prodejem karatistických potřeb.\n\nV roce 2014 se hale Třebeš soutěžilo po oba dny na šesti tatami a pro závodníky byla k dispozici také nová rozcvičovací hala se dvěma dalšími tatami. Poprvé se představila na Grand Prix také nová časomíra, zobrazující jména závodníků na tatami i těch, kteří se mají připravovat. Časomíra si posílá s centrálním losovacím počítačem pavouky po vnitřní síti, což vede k urychlení a zpřesnění organizace jednotlivých kategorií v průběhu závodu. Poprvé byl také závodníkům umožněn start ve dvou věkových kategoriích.\n\nRok 2015 se nesl ve znamení velkého poštu závodníků, celkem 1299 soutěžících, což se blíží k maximu z let 2009 a 2010, kdy se GPHK konala ještě v kongresovém centru Aldis. Rok 2015 zpestřil maskot turnaje - lev, tedy symbol Hradce Králové i České republiky. Opět byla řízena přes moderní časomíru, která byla oproti předchozímu roku ještě vylepšena. Na tatami pak dominovala egyptská reprezentace, která vybojovala celkem 22 zlatých medailí.\n\nV roce 2016 se turnaj Grand Prix Hradec Králové poprvé konal ve Fortuna Areně, tedy na nově zrekonstruovaném stadionu v Hradci Králové. Nově prostředí nabídlo mnohem více prostoru, ale zároveň zachovalo vynikající atmosféru turnaje. Pořadatelům také umožnilo využít na ploše hned 8 tatami. Nejlepším týmem GPHK v roce 2016 se stal tým Central Slovakia, který zvítězil před klubem Karate České Budějovice a Team Viking Norway. První pětku pak doplnily ještě reprezentace Lotyšska a Ukrajiny.\n\nV roce 2018 se Grand Prix Hradec Králové poprvé představila podle pravidel federace SKIF a to za účasti osmi států. Kromě domácích českých karatistů přicestovali do města pod Bílou věží také závodníci z Irska, Itálie, Polska, Slovenska, Dánska, Rumunska a Slovinska. Soutěže se konaly ve sportovní hale Třebeš, kde byl také v malé hale doplněn turnaj o semináře s významným japonským mistrem karate Masaru Miurou, 9.DAN. Nejvíce zlatých medailí (13) získal italský tým, za ním skončili závodníci domácího Spartaku a třetí příčku obsadila reprezentace Irska.\n\n"}
{"id": "782294", "url": "https://cs.wikipedia.org/wiki?curid=782294", "title": "Mount Pilchuck", "text": "Mount Pilchuck\n\nMount Pilchuck je hora v okrese Snohomish v americkém státě Washington, asi 92 kilometrů severovýchodně od města Seattle. Hora se nachází v Kaskádovém pohoří.\n\nOkolí hory ochraňuje stejnojmenný státní park a také národní les Mount Baker-Snoqualmie. Stezku vedoucí k vrcholu však po dohodě spravuje Správa lesů Spojených států amerických, nikoli Správa státních parků státu Washington. Díky svému jednoduchému přístupu a malebným výhledům na Kaskádové pohoří na východě a Pugetův záliv na západě se stala jednou z nejoblíbenějších turistických stezek v oblasti.\n\nNa vrcholu hory se nachází stará požární vyhlídka, která nyní slouží jako přístřešek pro turisty. Ten spravuje Správa státních parků státu Washington a everettská pobočka horolezeckého klubu \"The Mountaineers\".\n\nV některých letech je již zmiňovaná stezka pokryta sněhem až do letních měsíců.\n"}
{"id": "782297", "url": "https://cs.wikipedia.org/wiki?curid=782297", "title": "Whitehorse Mountain", "text": "Whitehorse Mountain\n\nWhitehorse Mountain je vrchol nedaleko západního konce Severních Kaskád v americkém státě Washington. Nachází se kousek jihozápadně od města Darrington v údolí řeky Sauk, v divočině Boulder River a národním lese Mount Baker-Snoqualmie. Přestože jeho nadmořská výška není příliš vysoká, jedná se o velkou horu se strmými svahy. Její severní svah nabírá za necelé 3 kilometry výšky 1830 metrů.\n\nPrvním horolezcem, který vystoupil na vrchol, byl v roce 1909 Nels Bruseth. Standardní cesta na vrchol vede po severozápadním svahu, začíná obtížnou chůzí, pokračuje šplháním po sněhu a končí šplhem třetí třídy. Horolezec při této cestě vystoupá téměř 1 830 metrů, tudíž se jedná o obtížnou horu. Mezi další cesty patří ledovec Whitehorse na severním svahu, Východní hřeben nebo Jihovýchodní hřeben.\n"}
{"id": "782298", "url": "https://cs.wikipedia.org/wiki?curid=782298", "title": "Norman Greenbaum", "text": "Norman Greenbaum\n\nNorman Greenbaum (* 20. listopadu 1942, Malden, Massachusetts, USA) je americký písničkář. Nejvíce se proslavil hitem „Spirit in the Sky“, kterého se v letech 1969-1970 prodaly dva miliony kopií, umístil se na 333. příčce v žebříčku 500 nejlepších písní všech dob časopisu Rolling Stone.\n"}
{"id": "782299", "url": "https://cs.wikipedia.org/wiki?curid=782299", "title": "Jean-Jacques Favier", "text": "Jean-Jacques Favier\n\nJean-Jacques Favier ( * 13. dubna 1949 Kehl, Bádensko-Württembersko, Německo) je bývalý francouzský kosmonaut, původním povoláním metalurg. Mezi kosmonauty francouzské kosmické agentury CNES se dostal roku 1985, do vesmíru vzlétl roku 1996 v raketoplánu Columbia při misi STS-78. Po roce 1996 pracoval ve vedoucích funkcích v Centru pro studium a výzkum materiálů a CNES.\n\nJean-Jacques Favier se narodil 13. dubna 1949 v německém městě Kehl, na francouzsko-německé hranici. Na střední školu chodil ve Štrasburku, poté studoval na polytechnickém institutu v Grenoblu elektrochemii a elektrometalurgii, institut absolvoval roku 1971. Postgraduální studium završil roku 1977 ziskem dvou doktorátů – ze strojírenství na Hornické škole v Paříži () a z fyziky a metalurgie na Univerzitě v Grenoblu. Už od roku 1976 pracoval v Komisariátu pro atomovou energii (). Zabýval se krystalizací a růstem krystalů, naposledy jako vedoucí oddělení.\n\nRoku 1984 se přihlásil do druhého náboru astronautů francouzské kosmické agentury CNES, uspěl a v září 1985 se stal jedním ze sedmi nových astronautů. Do roku 1993 pracoval v CEA, poté přešel do CNES, zde se opět věnoval zkoumání růstu krystalů. V programu MEPHISTO, který vedl, ve spolupráci s NASA připravoval kosmické experimenty zaměřené na krystalizaci. Neúspěšně se roku 1990 účastnil náboru astronautů Evropské kosmické agentury.\n\nV říjnu 1992 byl určen náhradníkem Čiaki Naitó-Mukaiové, jmenované specialistou pro užitečné zatížení v misi STS-65, která proběhla v červenci 1994. V květnu 1995 byl jmenován specialistou pro užitečné zatížení pro let STS-78.\n\nDo vesmíru odstartoval 20. června 1996 v raketoplánu Columbia. Let trval 15 dní, 18 hodin a 23 minut. Úkolem astronautů mise STS-78 bylo sledování jejich zdravotního stavu a technologické experimenty v laboratoři Spacelab umístěné v nákladovém prostoru raketoplánu.\n\nPo letu se stal zástupcem ředitele Centra pro studium a výzkum materiálů () při Komisariátu pro atomovou energii. O tři roky později přešel na místo zástupce ředitele CNES pro kosmické technologie.\n\nJean-Jacques Favier je ženatý, má čtyři děti.\n\n"}
{"id": "782303", "url": "https://cs.wikipedia.org/wiki?curid=782303", "title": "Synagoga v Žatci", "text": "Synagoga v Žatci\n\nSynagoga v Žatci stojí v severní části města Žatec v okrese Louny v Dlouhé ulici čp. 2407 nedaleko Chelčického náměstí. Jde o druhou největší synagogu v Čechách (hned po Velké plzeňské synagoze), která byla v letech 1871 až 1872 postavena v maurském stylu podle plánů architekta Johanna Staňka (postavil také synagogu v Lounech.\n\nJde o jednolodní budovu s apsidou, v jejímž západním průčelí s rizalitem stojí dvě hranolové věže s kupolemi. Strop interiéru tvoří valená klenba. V roce 1911 došlo k renovaci synagogy, při níž byly pořízeny vnitřní nástěnné malby (některé pořízeny již v roce 1883).\n\nV listopadu 1938 byla vypálena během Křišťálové noci, ale protože se místní Němci obávali, že by oheň mohl přeskočit na okolní zástavbu, povolili místním hasičům posléze požár uhasit, což synagogu zachránilo, vnitřní vybavení se však nedochovalo. Od té doby však již stavba neslouží svému účelu. Během druhé světové války byla využívána jako vojenská nemocnice a pomocná škola a po roce 1949 sloužila jako sklad CO a chátrala.\n\nV roce 1997 započaly opravy zdevastované synagogy, která dostala novou fasádu, střešní krytinu atp. Pro svou vynikající akustiku je příležitostně využívána ke koncertům. Je chráněna jako kulturní památka České republiky.\n\nK budově synagogy přiléhá z jižní strany budova bývalé židovské školy, kde byl také byt rabína a kanceláře ŽO (v současné době v dezolátním stavu).\n"}
{"id": "782304", "url": "https://cs.wikipedia.org/wiki?curid=782304", "title": "Per Odeltorp", "text": "Per Odeltorp\n\nPer Odeltorp, známý převážně pod pseudonymem Stig Vig (19. listopadu 1948 − 23. ledna 2012, Stockholm) byl švédský baskytarista a zpěvák. Od roku 1978 až do své smrti byl frontmanem skupiny Dag Vag. Byl výraznou osobou švédské punk rockové kultury.\n"}
{"id": "782305", "url": "https://cs.wikipedia.org/wiki?curid=782305", "title": "Fanta", "text": "Fanta\n\nSlovo Fanta může znamenat:\n\n\n\n"}
{"id": "782313", "url": "https://cs.wikipedia.org/wiki?curid=782313", "title": "Nový židovský hřbitov v Pardubicích", "text": "Nový židovský hřbitov v Pardubicích\n\nNový židovský hřbitov v Pardubicích se nachází v jižní části města Pardubice jako severovýchodní součást Centrálního hřbitova v ulici K Židovskému hřbitovu. Založen byl roku 1883 a je stále činný. V celkem deseti řadách se zde nachází více než 400 náhrobků. Součástí je i sedm náhrobků, přenesených ze starého židovského hřbitova, z nichž nejstarší pochází z roku 1739. U východní zdi hřbitova se nachází se zde hrob 7 obětí železničního transportu z vyhlazovacího tábora Auschwitz-Birkenau. Dále se v areálu nachází pomník obětem nacismu z roku 1948 a obřadní síň, na níž je umístěna deska s počty obětí okolních židovských náboženských obcí. Součástí obřadní síně je malá expozice věnovaná historii pardubického židovstva. Od roku 1958 je hřbitov státem veden jako památka.\n\nMezi osoby pohřbené na tomto hřbitově patří například Viktor Vohryzek, Stanislav Schulhof či Hanuš Thein.\n"}
{"id": "782316", "url": "https://cs.wikipedia.org/wiki?curid=782316", "title": "Zdeněk Lev z Rožmitálu", "text": "Zdeněk Lev z Rožmitálu\n\nZdeněk Lev z Rožmitálu (před 1470 – 14. července 1535, Blatná) byl český katolický aristokrat, stavovský politik, dvořan a donátor umění doby jagellonské a raně habsburské.\n\nZdeněk Lev z Rožmitálu pocházel z významného českého rodu Buziců. Jeho otec Jaroslav Lev z Rožmitálu proslul jako dvořan a diplomat králů Jiřího z Poděbrad a Vladislava Jagellonského, v letech 1467 až 1480 zastával úřad nejvyššího hofmistra Českého království. Jeho matkou byla Eliška z Kolovrat. Zdeňkova teta Johana z Rožmitálu byla českou královnou, druhou manželkou Jiřího z Poděbrad. Díky otci a tetě mohl Zdeněk Lev brzy zasedat v Českém zemském sněmu.\n\nStrmou politickou kariéru zahájil sňatkem s Kateřinou Švihovskou, dcerou Půty Švihovského z Rýzmberka, nejvyššího zemského sudího Českého království, po jehož smrti získal jeho úřad. Současníky byl popisován jako muž zpupný a lakotný.\n\nV letech 1498–1504 zastával úřad karlštejnského purkrabího, v roce 1503 dvorského sudího a v letech 1504–1507 nejvyššího zemského sudího. Vzal na sebe úlohu správce veškerých králových důchodů a králova věřitele, a tak se stal nejmocnějším mužem v zemi. Od roku 1508 zastával nepřetržitě 15 let úřad nejvyššího purkrabí. V čele katolické strany a ve spojení s Petrem z Rožmberka vytvořil vládu stavovské oligarchie v zemi, v Praze přenechal vůdčí úlohu Janu Paškovi z Vratu.\n\nSňatkem a politikou se domohl značného majetku. Podle berního rejstříku z roku 1523 byl po Pernštejnech a Rožmbercích třetím nejbohatším šlechticem v zemi.\n\nŽil životním stylem renesančního velmože. Po Bavorech ze Strakonic zdědil panství s hradem ve Strakonicích, k nimž připojil panství Blatná, kde zbudoval vodní hrad. Od Hanuše II. z Kolovrat koupil hrad Zbiroh a panství Hořovice. Neúspěšně se snažil vyjmout z jihočeského dominia Český Krumlov. Na zásah krále Ludvíka Jagellonského roku 1523 musel odstoupit z úřadů. Vrátil se však s nástupem krále Ferdinanda I. Habsburského v letech 1524–1526, nicméně po třech letech opět rezignoval. Ač vládl značnými penězi a půjčoval desetitisíce zlatých mnoha šlechticům i českým králům, svá panství zatížil dluhy a musel je rozprodávat. Patřil tedy současně k největším dlužníkům i věřitelům své doby. Jeho synové Adam a Zdeněk museli zadlužená panství podstoupit věřitelům, včetně rodného sídla Rožmitálu a poté odešli z Čech a uchýlili se na Moravu.\n\nZemřel ve vysokém věku a byl pohřben pod znakový náhrobek v katedrále sv. Víta v Praze, zatímco jeho rodiče byli pohřbeni v presbytáři městského farního chrámu Nanebevzetí Panny Marie v Blatné, stejně jako Zdeňkova žena Kateřina († 1540). Jejich pískovcové náhrobní desky s ošlapaným rodovým erbem a nápisem se dochovaly vsazeny do chrámové zdi.\n\nJeho náhrobní kámen byl vytvořen z červeného mramoru. Původně byl zapuštěn do podlahy, od počátku 20. století visí na severovýchodní zdi kaple Navštívení Panny Marie. Měří 1,06 x 1,94 metrů. Jeho střed zdobí kartuš se čtvrceným štítem. V prvním a čtvrtém poli je hlava kance, ve druhém a ve třetím stojící lvice. Nad kartuší je přilba s přikryvadly a korunou, klenotem je koruna s kančí hlavou. Po obvodě desky erb doplňuje latinský nápis \"LETA MDXXXV ZE STRZEDY NA CZTWRTEK PO SVATE MARKYTIE VMRZEL GEST VROZENY PAN PAN // ZDENIEK LEW Z ROZMITALA A Z BLATHNE &⊂ KTERYZ GEST BYL V TRZECH KRALVOW CZIESKYCH // KRALE WLADISLAWA KRALE LUDWIKA A KRALE FERDINANDA ⊃⊂ GEGICH MILOSTI NEYWYZSSYM // PVRKRABY PRAZSKYM. PAN BVOH RACZ SE NAD NYM SMILOWATI\". \n\nDcera Anna (1500–1563) se provdala za pozdějšího nejvyššího kancléře Českého království Adama I. z Hradce (1494–1531) a žila na zámku Jindřichův Hradec.\n\nVelmož, který se na místě nepřítomného krále stal skutečným vládcem Čech, kladl důraz na skvělou reprezentaci dvorským uměním. Stal se tak nejvýznamnějším donátorem umění jagellonské doby.\n\nK přestavbě hradu Blatná povolal asi roku 1508 královského hradního architekta a kameníka Benedikta Rejta, který již od roku 1505 pracoval na stavbě jeho tchána na hradě Švihově. Zbudoval v Blatné nádherný vodní hrad s velkolepým palácem, dokončeným roku 1523. Z jeho prostor je nejvýznamnější tzv. \"Zelená světnice\" s nástěnnými malbami, jež na převládajícím zeleném pozadí zpodobují lovecké a krajinné motivy, stejně jako portrét Zdeňka Lva s jeho synovci. Týž architekt pokračoval ve stavbě dvoulodního kostela Nanebevzetí Panny Marie se zvonicí v Blatné, kterou založil Zdeňkův otec Lev roku 1444; chrám byl vysvěcen roku 1515. Z jeho vybavení se dochoval gotický krucifix, dřevořezba madony z doby kolem roku 1516, a dále reliéfy českých zemských patronů z blatenského oltáře, později přenesené do kostela v Kadově u Blatné.\nPro Zdeňka Lva pracoval jeden z nejvýznamnějších řezbářů podunajské školy, Mistr Johann alias \"Honzlis\", podle své signatury nazývaný Monogramista IP. Kromě dřevěné plastiky řezal pravděpodobně také kadluby (formy) pro kamnové kachle. Jedním z jeho nejoddanějších finančníků byl Žalman Munka Horovic.\n\nZdeněk Lev užíval čtvrcený štít, v 1. a 3. poli měl rodový erb Buziců po svém dědovi a pradědovi: černou kančí (sviní) hlavu z profilu, s vyplazeným jazykem, ve zlatém poli, ve 2. a 4. modrém poli je vpravo jdoucí zlatá lvice. Zlatý zajíc ve skoku doprava,rovněž modrém poli, ji nahrazuje v nástěnné malbě Zelené světnice v Blatné.\n\n"}
{"id": "782317", "url": "https://cs.wikipedia.org/wiki?curid=782317", "title": "Róbert Harenčár", "text": "Róbert Harenčár\n\nRóbert Harenčár, též Robert Harenčár (10. února 1931 Hliník nad Hronom – 14. července 2010), byl slovenský a československý politik Komunistické strany Slovenska, poslanec Slovenské národní rady a Sněmovny národů Federálního shromáždění na počátku normalizace, pak odstaven z politických funkcí. Po sametové revoluci v letech 1989–1990 bezpartijní poslanec Sněmovny lidu Federálního shromáždění.\n\nV letech 1962–1970 se uvádí jako účastník zasedání Ústředního výboru Komunistické strany Slovenska, v roce 1968 i jako člen ÚV KSS. Po federalizaci Československa usedl v lednu 1969 do Sněmovny národů Federálního shromáždění. Nominovala ho Slovenska národní rada, v níž také zasedal. Ve federálním parlamentu setrval jen do prosince 1969, kdy ztratil poslanecký post v SNR a tudíž i ve FS.\n\nAngažoval se v reformním hnutí během pražského jara, byl spojencem Alexandra Dubčeka. Po invazi vojsk Varšavské smlouvy do Československa ho Ústřední výbor Komunistické strany Československa zařadil na seznam „představitelů a exponentů pravice“. V té době je uváděn jako předseda slovenského Ústředního výboru Československého svazu mládeže. Po roce 1969 byl proto vytlačen z politických funkcí. Na několikátý pokus si našel práci v podniku Slovart v oddělení vývozu knih a gramofonových desek. Odtud byl ovšem v roce 1971 propuštěn a pracoval pak jako nižší úředník v organizaci ÚĽUV, pak ve Výrobním družstvě invalidů. Jeho syn emigroval do Švýcarska a později do USA.\n\nDo politiky se vrátil po sametové revoluci. V rámci procesu kooptace nových poslanců se již v prosinci 1989 stal poslancem Sněmovny lidu Federálního shromáždění, nyní již jako bezpartijní poslanec. Zde setrval do prvních svobodných voleb v roce 1990.\n\nPočátkem 90. let působil i jako náměstek ministra zahraničních věcí ČSFR a později jako slovenský velvyslanec na Ukrajině. Působil jako místopředseda \"Společnosti Alexandra Dubčeka\". Od konce 90. let se angažoval v Církvi sjednocení (\"moonisté\"). Stal se prvním předsedou její Universal Peace Federation na Slovensku. V této funkci přivítal hlavu této církve Son-mjong Muna při jeho návštěvách na Slovensku. Od roku 1995 byl rovněž předsedou veteránského klubu slovenského stolního tenisu.\n\nV roce 2008 přišel slovenský Ústav paměti národa s odhalením, podle kterého byl Harenčár nasazen Státní bezpečností na Alexandra Dubčeka během dob normalizace jako agent. Harenčár to popřel. Chodil prý pravidelně na výslechy na StB, ale na Dubčeka nedonášel a naopak s ním udržoval po celou dobu přátelské kontakty.\n\n"}
{"id": "782319", "url": "https://cs.wikipedia.org/wiki?curid=782319", "title": "Houžná (Haklovy Dvory)", "text": "Houžná (Haklovy Dvory)\n\nHoužná je zaniklá vesnice s tvrzí, která stávala severně od Haklových Dvorů u Českých Budějovic v místech rybniční bašty na severu Starohaklovského rybníka. Mezi oběma rybníky roste památný dub, dle AOPK č. 103178.\n\nPrvní písemná zmínka pochází z roku 1263, kdy se objevuje v predikátu Aleše a Psida z Houžné. Na konci 14. století je pak zmiňován Vintíř z Houžné a na počátku 15. století Mikuláš a Přibík z Houžné. Přibík v roce 1410 studoval na Karlově univerzitě v Praze a za četbu Viklefových spisů mu z ní hrozilo vyloučení. Ve druhé polovině 15. století získal obec Mikuláš Vít ze Rzavého, v šedesátých letech jsou pak jako majitelé uváděni Puklicové ze Vztuh. \n\nPřibližně od roku 1468 byl majitelem Petr Stupenský z Houžné. Po jeho smrti majetek zdědil Mikuláš Stupenský, naposledy uváděný k roku 1519. Roku 1523 ji odkoupily České Budějovice. V té době ve vesnici stál pivovar a tvrz, která byla po prodeji upravena na obydlí baštýře. \n\nVes zanikla při výstavbě Starého houženského a Starohaklovského rybníka. Na zbylých pozemcích byl v letech 1710–1723 postaven Nový dvůr, jehož rozdělením později vznikla místní část Nový Dvůr, dnes běžně nazývaná Nové Dvory.\n"}
{"id": "782320", "url": "https://cs.wikipedia.org/wiki?curid=782320", "title": "Božena Hašplová", "text": "Božena Hašplová\n\nBožena Hašplová (19. července 1917 – ???) byla česká a československá politička Komunistické strany Československa a poslankyně České národní rady a Sněmovny národů Federálního shromáždění na počátku normalizace.\n\nByla profesí učitelkou, bytem Šumperk. Absolvovala učitelský ústav s maturitou a koncem 60. let působila coby zástupkyně ředitele ZDŠ v Šumperku. Byla členkou Městského výboru Svazu žen v Šumperku a Krajského výboru KSČ Severomoravského kraje. Bylo jí uděleno vyznamenání Za zásluhy o výstavbu a titul Vzorná učitelka. Zasedala v ČNR a pracovala v její kulturní komisi.\n\nPo provedení federalizace Československa usedla v lednu 1969 i do Sněmovny národů Federálního shromáždění. Ve federálním parlamentu setrvala jen do října 1970, kdy přestala být poslankyní ČNR a tudíž ztratila i mandát ve FS.\n"}
{"id": "782321", "url": "https://cs.wikipedia.org/wiki?curid=782321", "title": "Židovský hřbitov v Osoblaze", "text": "Židovský hřbitov v Osoblaze\n\nŽidovský hřbitov v Osoblaze se nachází v severovýchodní části obce Osoblaha, okres Bruntál při vnější straně městské hradby.\n\nJeho založení se datuje do první poloviny 15. století a pohřbívalo se zde až do 30. let 20. století. Nejstarší náhrobky pochází z druhé poloviny 17. století, přičemž až do požáru v roce 1802 se na hřbitově nacházely i jedinečné dřevěné náhrobky. Během druhé světové války byl hřbitov těžce poškozen. Počátkem 90. let 20. století byl hřbitov rekonstruován. Hřbitov je velmi cenný díky svému stáří a díky, na českém území zcela unikátním, náhrobkům polského typu. Od roku 1958 je hřbitov státem veden jako památka. Hřbitov je volně přístupný.\n\n"}
{"id": "782326", "url": "https://cs.wikipedia.org/wiki?curid=782326", "title": "Vondrov", "text": "Vondrov\n\nVondrov je bývalý panský a dnes hospodářský dvůr, který se nachází na západ od Ohrady, na návrší mezi Munickým rybníkem a Bezdrevem. Narodil se zde Václav Dragoun.\n\nDvůr nechal roku 1550 založit Ondřej Ungnad ze Suneku, který se snažil o zvýšení výnosu panství. V té době nesl název Ondřejovský dvůr, krátce poté byl přejmenován na Vondrov. V letech 1895–1898 byl asi 150 metrů na západ od původní budovy vystavěn Adolfem Josefem ze Schwarzenbergu nový dvůr. V této době byl Vondrov vzorovým panským dvorem s moderním vybavením a stájemi. Zároveň byl známý chovem ušlechtilých a kočárových koní. V roce 1636 byla v areálu vystavěna \"Marradasova boží muka\". Až do roku 1964 tvořil součást katastrálního území Zlivi, dnes patří ke Hluboké nad Vltavou.\n\nOkolo Vondrova prochází zeleně značená turistická stezka od Hluboké nad Vltavou na Munici.\n"}
{"id": "782327", "url": "https://cs.wikipedia.org/wiki?curid=782327", "title": "Dědičnost proti prostředí", "text": "Dědičnost proti prostředí\n\nNature versus nurture (anglicky také jako \"nature vs. nurture\", česky též přirozenost versus výchova, přirozenost proti výchově nebo dědičnost proti prostředí je vědecký i filozofický spor o tom, co určuje rozvoj charakteru a sociálních vlastností člověka – zda je to biologie (genetický základ, hormony, přirozenost atd.) nebo prostředí (výchova, vzdělání, techné atd.).\n\n\"Nature\" v podstatě znamená genetické a fyziologické faktory, které formují každý živý organismus, proti tomu \"nurture\" se pojí v širším smyslu k veškerému okolí, tedy ke všemu, co ovlivňuje živý organismus (společnost, rodina, autority, strava apod.)\n\nAutorem anglického terminu je Francis Galton.\n\nVýzkum rozporu mezi nature a nurture přetrvává dodnes. Podle služby Google Ngram viewer se termín „nature vs nurture“ v evidované anglicky psané literatuře začíná objevovat kolem roku 1900. Od roku 1960 je možné pozorovat stálý nárůst, který znamená přibližně zpětinásobení výskytu mezi roky 1960 a 2008. Metaanalýza za posledních 50 let statisticky ukazuje v průměru na přibližně stejný podíl u sledovaných vlivů. Model nemocí ale ukazuje, že jsou spíše způsobeny výlučně dědičností nebo výlučně prostředím, ale nikoli kombinací obou těchto faktorů.\n\nOvšem jisté znaky (chování) nemusí způsobovat dědičnost („biochemie“) ani prostředí („sociologie“, „ekologie“), ale jsou spíše determinovány fyzikou. Rakovinu může vedle dědičnosti a prostředí určovat také neštěstí, které způsobuje například náhodné mutace kmenové buňky.\n\nExistují tři základní filosofické náhledy na otázku dědičnosti a prostředí: empirismus, nativismus a interakcionismus.\n\nJe důležité si uvědomit, že pojem dědičnost se vztahuje pouze ke stupni genetické variability znaků mezi jedinci. Dědičnost tedy nereferuje, z jaké části k určitému rysu jedince přispívají faktory prostředí nebo genetické výbavy. Rysy jedince jsou vždy komplexní a obsahují obě složky.\n I znaky pro jinak silně geneticky podmíněné vlastnosti, jako je barva očí, určuje prostředí v průběhu ontogenetického vývoje (např. určité rozsahy teplot, obsahu kyslíku, atd.). Navíc jistou roli v dědičnosti hrají například i priony.\n\nNaproti tomu index dědičnosti statisticky kvantifikuje, jakou roli na rozdílu ve sledovaném znaku mezi jednotlivci hraje rozdíl v genetické informaci, kterou tito jedinci nesou. U zvířat, kde je možné měnit prostředí experimentálně, lze zkoumat dědičnost poměrně snadno. Takovéto pokusy nejsou u lidí přípustné z etického hlediska. Tento problém lze vyřešit tím, že se najde existující populace lidí, která svou existencí odráží podmínky experimentu, který by býval výzkumník zamýšlel vytvořit. Pro tento proces je typická metoda dedukce.\n\nJeden způsob, jak určit podíl genů a prostředí na rysech, je studovat dvojčata. V jedné studii porovnávali jednovaječná dvojčata vychovávaná od sebe ve srovnání s náhodně vybranými páry lidí. Jednovaječná dvojčata sdílela stejné geny, ale různé rodinné prostředí. V jiné studii dvojčat byla jednovaječná dvojčata vychována společně (sdílela tak rodinné prostředí a geny) jsou ve srovnání s dvojvaječnými dvojčaty vychovaných společně (která sdílela rodinné prostředí, ale jen polovinu svých genů). Dalším způsobem, který umožňuje odloučení vlivu genů od prostředí je adopce. V jedné studii adopce byli biologičtí sourozenci chování během společně (sdíleli stejné rodinné prostředí a půlku genů) porovnáni s adoptivními sourozenci (kteří sdíleli rodinného prostředí, ale geny ne).\n\nV mnoha případech bylo zjištěno, že geny významně přispívají k výsledným rysům jedinců, včetně psychologických charakteristik, jako jsou inteligence a osobnosti. Přesto se dědičnost může v různých případech lišit. Například deprivace v oblasti životního prostředí jistě změní poměr, v jakém oba faktory přispívají k výslednému souboru rysů jedince. Následující tabulka udává míru dědičnosti různých znaků:\n\nStudie dvojčat a adoptivní studie mají metodologické limity. Mezi ně patří například nízká škála prostředí, ve kterých se odehrávají. Většina studií se uskutečnila v západních zemích prvního světa. Výsledky těchto studií tak nemusí reflektovat situaci v chudších zemích. Oba typy studií navíc závisí na určitých předpokladech, jako je stejné prostředí ve studiích dvojčat a v adoptivních studiích se zase nepočítá s efekty období před samotnou adopcí. Klasické studie dvojčat často používají zjednodušené matematické předpoklady, když například neuvažují vliv vzájemné korelace prostředí a genů, a tudíž podávají zkreslené výsledky.\n\nPro rozvoj inteligence je potřeba kombinace dědičnosti a prostředí. Je potřeba mít vhodné genetické dispozice. Vývoj genetických predispozic je třeba stimulovat a rozvíjeny ve vhodném podnětném prostředí. To je v prvních letech života zastupováno rodinou, která je tady důležitým faktorem pro vývoj inteligence v raných fázích. Postupně do vývoje vstupují vrstevnické skupiny a širší okolí, které mají významný vliv na formování intelektu. Role rodiny je významná i v pozdějších fázích vývoje nadaného jedince a je komplementární ke školní výuce zejména nižšího stupně. Klíčová je i role školy a jejího příznivého prostředí. Školy by se měly mít implementovány mechanismy pro podporu nadaných žáků z důvodu využití potenciálu nadaných žáků.\n\nNásledující tabulka udává vztah IQ a korelační koeficienty mezi různými skupinami:\n\nV psychologii existuje několik obecných přístupů k otázce dědičnosti a prostředí. Následující soupis řadí názorové proudy v psychologii postupně od preferujících přírodu po ty, co preferují prostředí.\nBiologický přístup klade důraz na genetiku a neurologické vysvětlení chování. \nPsychoanalýza považuje sociální charakteristiky za získané během výchovy, vyjma agrese, kterou považuje za vrozenou.\nKognitivní psychologie uznává vrozenou schopnost poznávání a paměti, které jsou neustále ovlivňovány prostředím.\nHumanismus vyzdvihuje fyzické potřeby člověka a společenské ovlivnění osobnosti jedince.\nBehaviorismus pokládá všechno chování je podmíněně naučeno skrze prostředí (včetně společnosti).\n\nDo celého historického sporu výživy a dědičnosti vstupuje nový aspekt – epigenetika, která studuje změny v  genové expresi. Geny jsou totiž pružnější, než se myslelo za dob Darwina a jeho evoluční teorie. Geny jsou ve stálé interakci s prostředím, které se také neustále mění a není homogenní. Geny jsou však ale příliš pomalé, aby sami vysvětlily například změny chování či novodobý nárůst obezity.\n\nGenetický kód je souhrn informací obsahuje údaje o tom, jaké proteiny potažmo buňky mají v organismus vznikat, avšak která část z této informace se použije, záleží z velké části na okolním prostředí (zdroji materiálu pro proteiny) – jedná se o genetickou expresi prostředím. Genetická informace tak udává omezení, v jakých mezích se můžou vlastnosti jedince daného druhu měnit. Prostředí pak určuje, která část genetické informace se použije skrze expresi genetické informace. \n\nGenetická exprese prostředím je z evolučního hlediska výhodná. Změna genetické informace se počítat na počet generací potřebných ke změně, kdežto změna exprese genetické informace v některých případech zabere jednotky hodin.\n\nVýzkumy ukazují, že nejlepší genové exprese je dosaženo stravou s rozložením lipidů, bílkovin a sacharidů přibližně v rovnoměrném rozložení po jedné třetině. Tímto rovnoměrným rozložením se myslí jejich energetická hodnota. Sacharidy společně s bílkovinami mají shodně 17 kJ na gram. Lipidy mají energetickou hodnotu 38 kJ na gram.\n\nNaopak strava s 65% sacharidů, což je blíže obecně doporučovanému podílu, způsobuje expresi genů spojených se záněty a rozvojem kardiovaskulárních onemocnění, některých druhů rakoviny, demence a diabetes typu 2 – všechny hlavní životní styl související onemocnění. Nízko-sacharidová strava projevila stejný nedostatek, i když v menším měřítku.\n\nEfekty stravy na genovou expresi byly zkoumány za vyrovnané energetické rovnováhy a vznikají za přispění insulinu. Otázka vlivu rozložení makronutrientů na genovou expresi v režimu kalorického přebytku či deficitu není zodpovězena. Lze ale předpokládat, že důležitost správného poměru živin poroste s velikostí celkového energetického příjmu. Výsledky změny stravy byly zjistitelné již po 6 dnech.\n\nStrava dospělého člověka vyvolává změny ve všech buňkách lidského těla – i spermie a vajíčka – a že tyto změny mohou být přeneseny na potomstvo.\n\nNedávné studie ukázaly, že výživa může změnit zdraví a vzhled u myší klonovaných z embryí. Ty vykazovaly radikální rozdíly v barvě srsti, hmotnosti a riziku chronických onemocnění v závislosti na tom, jak byla matka krmena během těhotenství.\n\nDalší studie za použití myší jako modelu ukázaly, že mláďata myší, které byly překrmovány (kalorický přebytek) trpěly metabolickým syndromem – inzulinové rezistencí, obezitou a nesnášenlivostí glukózy. Těmito problémy trpěli i další generace myší, aniž by byly překrmovány. Exprese se v některých případech získává na více generací. Toto zjištění je zajímavé v tom, že se do té doby mělo za to, že jsou všechny epigenetické změny zrušeny při dělení embryí. Mechanismus epigenetického dědění je zatím neznámý.\n\nLidské matky, které na začátku těhotenství přijímaly nízkosacharidovou stravu porodily potomky s odlišnou genetickou expresí. Změna byla nalezena v RXRA genu ovlivňujícím výstavbu receptoru vitaminu A, který se podílí na buněčném metabolismu lipidů, který byl tímto alterován. Tyto děti měli ve věku od 6 do 9 let o čtvrtinu více tuku než vrstevníci. \n\nDěti narozené matkám v průběhu nizozemského hladomoru na konci druhé světové války byly později v životě náchylnější k různým nemocem a obtížím, jako je snížená tolerance glukózy a zvýšený výskyt kardiovaskulárních onemocnění. Tyto efekty byly závislé na načasování a rozsahu nedostatku potravin v průběhu těhotenství.\n\nV současné době se začíná ukazovat, že i mužská část genetické informace podléhá epigenetice a tak je mužské zdraví podstatné pro kvalitu potomků.\n\nKe kladné genetické expresi může vést například i cvičení jógy, kde byl prokázán přínos na imunitním systému. Byla zaznamenána genetické exprese 111 genů imunitních buněk během 2 hodin po zahájení cvičení. Tyto zjištěná tak potvrzují dříve hlášené účinky jógových praktik, které mají svou přínosnou složku fyziologicky podmíněnou na molekulární úrovni, která probíhá v řádu hodin a může tvořit základ pro dlouhodobě stabilní účinky. I prostý poslech hudby ve spojení s chůzí dokázal změnit expresi 38 genů.\n\nPodle aktuálních poznatků je možno prodloužit život potomků na základě epigenetických změn až o 30 %. Studie provedena v modelovém organismu hlístici. Ty jako model vykazují podobné genetické charakteristiky jako lidé s tou výhodou, že mají kratší životní cyklus. Podobné snahy jsou vyvíjeny i u myší. Jaké budou implikace u lidí je v současné době otázkou.\n\nFyzické i sociální prostředí dětí ovlivňuje (methylace DNA) jejich následné zdraví.\n\nTeorie dvojité dědičnosti (anglicky \"dual inheritance theory\") vznikla kolem roku 1980, aby vysvětlila lidské chování jako působení (koevoluce) genetické evoluce (genetický drift) a kulturní evoluce (kulturní drift) skrze sociální učení. Příkladem je intolerance laktózy, na kterou měl vliv vznik zemědělství po neolitické revoluci. Geny samotné nemohou vysvětlit rychlé změny vývoje chování (schopností) a tedy učení je efektivnější způsob dědičnosti. Kumulativní kultura je doložena i u šimpanzů a orangutanů či holubů.\n\n\n\n"}
{"id": "782329", "url": "https://cs.wikipedia.org/wiki?curid=782329", "title": "Roman Šimíček", "text": "Roman Šimíček\n\nRoman Šimíček (* 4. listopadu 1971 Ostrava, Československo) je bývalý český hokejový útočník.\n\nOstravský odchovanec, který rozhodující část své dosud aktivní kariéry spojil s klubem HC Vítkovice Steel, odehrál zde na nejvyšší úrovni plných 14 sezón (1989–1998, 2004–2009), z toho 6 sezón s kapitánským C na dresu. Po přestupu v roce 1998 do finské ligy přišlo MS 1999, které skončilo pro český tým úspěšně a bylo zakončeno zlatými medailemi. Odezva skautů NHL byla okamžitá, v poměrně vysokém věku (29) byl draftován do slavné kanadsko-americké NHL, kam okamžitě i odešel. Odehrál zde dvě sezóny, během kterých si vyzkoušel 2 kluby NHL a jeden farmářský klub z AHL. Měl to štěstí, že si v jednom klubu zahrál i s ikonou NHL Mariem Lemieuxem. Po návratu do Evropy šel opět do finské ligy, během rozehrané sezóny přestoupil do pražské Sparty. Přišel návrat do Vítkovic, jedna sezóna na Slovensku v trenčínské Dukle a kariéru dohrál v polském týmu GKS Tychy. \n\nVe 41 letech ukončil svou aktivní hráčskou kariéru a byl jmenován novým asistentem u HC Vítkovice Steel. 3. listopadu 2014 byl pro nedobré výsledky odvolán z pozice asistenta trenéra. Poté byl asistentem Petera Oremuse v HC Košice, se kterými získal titul, později trénoval HK 36 Skalica. V letech 2016-2018 působil jako hlavní trenér v kádru Orli Znojmo, 29. prosince 2016 nahradil dlouholetého trenéra Jiřího Režnara. 31. ledna 2018 byla jeho činnost v klubu ukončena, náhradní působiště před koncem ročníku bylo HC Košice. V sezoně 2018/19 se stal hlavním trenérem.\n\n\n"}
{"id": "782333", "url": "https://cs.wikipedia.org/wiki?curid=782333", "title": "Nenápadný půvab buržoazie", "text": "Nenápadný půvab buržoazie\n\nNenápadný půvab buržoazie ( ) je surrealistické filmové drama s prvky černé komedie z roku 1972 režírované Luisem Buñuelem. Na scénáři režisér spolupracoval s Jeanem-Claudem Carrièrem. Děj se odehrává ve Francii. Natáčení probíhalo v Paříži a jejím okolí. Jazykem je francouzština, několik dialogů je ve španělštině.\n\nSnímek byl oceněn Oscarem za nejlepší cizojazyčný film a získal také nominaci na za nejlepší adaptovaný scénář.\n\nNámět večeře osob z vyšší společenské třídy vznikl po zkušenosti producenta Serge Silbermana, kterému se udála obdobná příhoda, když zapomněl na doma dohodnutou večeři s přáteli a její záměr neoznámil ani manželce. Ta byla hosty s květinami přepadena v županu. Buñuel příhodu využil v úvodu snímku a protože měl zálibu v opakujících se slovech a jednáních, společně s Jeanem-Claudem Carrièrem vypracovali scénář skupin osob, které se scházejí na večeři, ale jejich snaha povečeřet v klidu z různých příčin selhává.\n\nPostupně vzniklo pět různých scénářů s cílem docílit vyváženosti a logické reality scén, které jsou náhle přerušovány neočekávanými problémy. Ve filmu byl uplatněn také sen a sen ve snu.\n\nPodle surrealistického postupu, kdy název uměleckého díla vzniká na základě náhodného slova či sekvence slov, která vrhnou nový pohled na dílo, došlo k pojmenování filmu podle stejného klíče. Titul byl vybrán poslední natáčecí den v paradoru v Toledu, tentýž den kdy zemřel francouzský státník Charles de Gaulle. Mezi návrhy byla pojmenování \"Pryč s Leninem neboli Panna v hřebčinci\" či jednoduchý \"Šarm buržoazie\". Na Carrièrovu výtku, že v pojmenování není žádné přídavné jméno bylo nakonec doplněno slovo „nenápadný“. Tak vznikl finální název \"Nenápadný půvab buržoazie\".\n\n\n\n"}
{"id": "782338", "url": "https://cs.wikipedia.org/wiki?curid=782338", "title": "Matteo Darmian", "text": "Matteo Darmian\n\nMatteo Darmian (* 2. prosince 1989, Legnano, Itálie) je italský fotbalový obránce a reprezentant arménského původu v současnosti hrající za Manchester United.\n\n\n\n"}
{"id": "782343", "url": "https://cs.wikipedia.org/wiki?curid=782343", "title": "Martin Štěpánek (lední hokejista)", "text": "Martin Štěpánek (lední hokejista)\n\nMartin Štěpánek (* 2. dubna 1971 Ústí nad Labem, Československo) je bývalý český hokejový obránce, mistr světa z roku 2000.\n\nOdchovanec Ústeckých Lvů, který ještě v 18 letech hrával za místní juniorský tým. Za Ústí hrál druhou národní ligu, poté první národní ligu. Prvoligovou kariéru začal v sezóně 1994-1995 v kladenském týmu HC Poldi. Vydržel zde dvě sezóny, na konci druhé sezóny dokonce bojoval o účast na MS 1996, bohužel v závěru základní části ligy si zlomil dva prsty na ruce, zranění šlo do sádry a byl z toho nucený odpočinek. Na závěrečné soustředění byl sice trenérem Bukačem povolán, sádra šla dolů dříve a hokejku musel držet třemi prsty. Nominace se nekonala, takže přišel o zlatou medaili z vídeňského šampionátu. Na podzim 1996 se vrátil na sever Čech, do prvoligového klubu HC Litvínov. Byly z toho 4 sezóny, poté již přišel přestup do zahraničí. Začínal ve Finsku, kde postupně s přestávkami oblékal dresy Lukko Rauma, IFK Helsinky a Kärpät Oulu. Hned po první sezóně ve Finsku přišla nominace na MS 2000, kde se dočkal své nakonec jediné účasti na velkém turnaji se zlatou medailí na konci.\n\nDvě sezóny ukazoval své hráčské umění ve Švýcarsku v týmu HC Ambrì-Piotta, jedno léto zkoušel kemp u nováčka KHL Chimiku Voskresensk, ale tým opustil ještě před začátkem sezony v okamžiku, kdy se stal čtvrtým nadbytečným cizincem.\n\nRuskou nejvyšší soutěž si ale nakonec zahrál v týmu Lokomotiv Jaroslavl, ze zahraničních angažmá přidal i švédské Malmö IF či v Itálii u Sport Ghiaccio Pontebba nebo v Hockey Club Alleghe. Kariéru dohrával v nižších českých hokejových soutěžích u týmů HC AZ Havířov 2010, HC Děčín a HC Stadion Litoměřice, rozloučil se konkrétně v posledním zápase základní části proti Olomouci 20. prosince 2010. Svou kariéru aktivního hráče tak ukončil.\n\nStatistiky reprezentace:\nV roce 2011 začal s tréninkem žáků (5. a 6. třída) u týmu HC Slovan Ústečtí Lvi, současně začal studovat na trenérskou licenci \"B\".\n\n"}
{"id": "782344", "url": "https://cs.wikipedia.org/wiki?curid=782344", "title": "Australian Open 2002", "text": "Australian Open 2002\n\nAustralian Open 2002 byl 90. ročník úvodního tenisového grandslamu sezóny, konaný v rozmezí 14. až 27. ledna. Hrálo se v Melbourne Parku v Melbourne na 25 dvorcích s tvrdým umělým povrchem Rebound Ace. Organizátory události byly Mezinárodní tenisová federace a Australský tenisový svaz.\n\nObhájci titulu ve dvouhrách byli Američané Andre Agassi a Jennifer Capriatiová, která soutěž opět vyhrála.\n\nMužskou dvouhru vyhrál Švéd Thomas Johansson a získal tak jediný grandslamový titul své kariéry. Celkově to byla sedmá výhra na turnajích okruhu ATP.\n\nV ženské dvouhře triumfovala Američanka Jennifer Capriatiová a obhájila tak titul z loňského ročníku. Jednalo se o její třetí a současně poslední grandslamový titul, celkově pak třináctý z dvouhry na okruhu WTA.\n\nTitul v soutěži mužské čtyřhry získal bahamsko-kanadský pár Mark Knowles a Daniel Nestor. Jednalo se o premiérový ročník turnaje, na němž deblisté hráli finále na dvě vítězné sady. V předchozích sezónách bylo nutné k výhře na turnaji získat tři sady. Pro oba vítězství představovalo premiérový grandslamový titul a jediný na Australian Open v této soutěži.\n\nV ženské čtyřhře zvítězil švýcarsko-ruský pár Martina Hingisová a Anna Kurnikovová. Obě hráčky zde triumfovaly již v roce 1999. Pro Kurnikovovou to byl druhý a poslední grandslam z této soutěže, Hingisová na Australian Open vyhrála ještě v letech 1997 a 1998 a celkově se jednalo o její devátý a poslední grandslamový titul z ženské čtyřhry.\n\nSmíšenou čtyřhru vyhrála slovensko-zimbabwská dvojice Daniela Hantuchová a Kevin Ullyett. Pro oba to byl první titul v této soutěži na Australian Open a pro Hantuchovou celkově druhý grandslamový.\n\n \n"}
{"id": "782349", "url": "https://cs.wikipedia.org/wiki?curid=782349", "title": "Bianca (odrůda révy vinné)", "text": "Bianca (odrůda révy vinné)\n\nBianca je raná až středně pozdní, interspecifická moštová a stolní odrůda révy (též hybridní odrůda, mezidruhové křížení, PiWi odrůda), která byla vyšlechtěna v Maďarsku roku 1963 křížením odrůd \"Eger 2\" a \"Bouvierův hrozen\".\n\nJedna z prvních maďarských interspecifických odrůd, \"Bianca\", je celosvětově známá a poměrně rozšířená. Nejvíce se pěstuje v zemích bývalého SSSR. Jejím největším nedostatkem je náchylnost na sprchávání, jinak má výborné pěstitelské vlastnosti, tedy vysokou odolnost vůči všem hlavním chorobám a vůči mrazům, malé nároky na zelené práce, dobré hromadění cukru (až 28°NM) a v našich podmínkách spolehlivé dozrávání. Proto se často používá jako partner při křížení nových odrůd, například odrůdy \"Hibia\".\n\nGenetický profil odrůdy \"Bianca\" : 78,09 % \"Vitis vinifera\", 1,56 % \"V .labrusca\", 14,58 % \"V. rupestris\", 3,13 % \"V. berlandieri\", 2,64 % \"V. lincencumii\".\n\n\"Eger 2\" je semenáček odrůdy \"Villard blanc\", též \"S.V. 12 375\", který vznikl spontánním opylením pylem neznámé odrůdy. \"Villard blanc\" je interspecifická moštová odrůda, jeden z nejpěstovanějších kříženců francouzského šlechtitele jménem Bertille Seyve a jeho zetě Victora Villarda. Vyšlechtěn byl v Saint-Vallier u Drôme počátkem 20. století. Ještě roku 1968 zaujímala plocha vinic s touto odrůdou ve Francii 21.396 ha. Předpisy EU poté zakázaly pěstování hybridních odrůd za účelem výroby jakostních vín a vinice byly z velké části vymýceny. Současných cca 350 ha vinic (roku 2007) produkuje především vína k výrobě vinných destilátů. Odrůda je též často pěstována na pergolách a v zahradách, její hrozny jsou při plném vyzrání velmi chutné. Zajímavostí je, že dekretem z 18. dubna 2008 bylo znovu připuštěno pěstovat m.j. i tuto odrůdu k výrobě jakostních vín, protože obsahuje poměrně vysoký podíl genů ušlechtilé révy \"Vitis vinifera\". Menší plochy vinic této odrůdy najdeme m.j. v USA (New Jersey, Pennsylvania, Severní Karolína), v Brazílii, Japonsku, Mexiku, Maďarsku a ve státech bývalého SSSR. Odrůda je pro své vlastnosti významná jako partner pro křížení nových odrůd, je jedním z rodičů například odrůd \"Sevar\", \"Sirius\", \"Phoenix\", \"Orion\" či \"Staufer\".\n\nRéva odrůdy \"Bianca\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po tvrdých předmětech. Růst je středně bujný. Jednoleté réví je hnědé. Vrcholek letorostu je žlutozelený, takřka bez ochmýření.\n\nDospělé listy jsou tmavozelené, kožovité, lesklé, hladké, často zvlněné, na okraji výrazně, ostře zoubkované, tří- až pětilaločnaté s mělkými výkroji až takřka nečleněné, středně velké, na rubu jen lehce ochmýřené. Řapík je středně dlouhý až dlouhý, narůžovělý, řapíkový výkroj je většinou otevřený, lyrovitý s oblým dnem či ve tvaru „U“, méně často uzavřený s průsvitem, potom někdy i se zaostřeným dnem.\n\nOboupohlavní květy v hroznovitých květenstvích jsou žlutozelené, samosprašné. Plodem jsou středně velké, kulaté bobule s průměrem okolo 15 mm a hmotností 1-2 g, které jsou zelenožluté až zlatožluté, na osluněném líčku někdy hnědorůžové až bronzové barvy, tečkované. Slupka je pevná, dužnina je rozplývavá, řídká, neutrální, velmi příjemné chuti. Hrozen je malý až středně velký (100-250 g), kuželovitý s křidélky, řidší až průměrně kompaktní.\n\"Bianca\" je univerzální, interspecifická odrůda révy, kříženec odrůd \"Eger 2\" a \"Bouvierův hrozen\". Odrůdu vyšlechtili v Egeru, v Maďarsku, roku 1963 Jozsef Csizmazia a Lászlo Bereznai, do knihy odrůd zde byla zapsána roku 1982.\n\nPatří k nejrozšířenějším hybridním odrůdám, obzvláště je oblíbená v Rusku, kde byla registrována roku 1993. Zatímco v Maďarsku byla roku 2003 vysazena na 56 hektarech, v Rusku je plocha osazených vinic odhadována na 3.500 ha (Krasnodarský kraj, Donská oblast), na menších plochách je pěstována též například v USA, Nizozemsku, Švýcarsku, Rakousku a na Ukrajině.\n\nOdrůda není zapsána do Státní odrůdové knihy České republiky a není ani odrůdou, povolenou k výrobě zemských vín, nicméně v poslední době se rozšířila i na našich vinohradech, byť je zde velmi vzácným hostem.\n\nNázev odrůdy znamená v překladu z italštiny „bílá“. V Itálii je Bianca též ženské jméno, obdoba naší Blanky, do třetice je Bianca též jeden z měsíců planety Uran. Lokálně používaná synonyma této odrůdy jsou : \"Бианка\" (Rusko), \"Bianka, May Rot\", šlechtitelský název odrůdy byl \"Egri Csillagok 40\", či \"Ecs 40\".\n\nPod názvem „Bianca“ najdeme v katalogu odrůd VIVC ještě následující odrůdy : \"Bianca la Tinta\" italská odrůda původu Vitis vinifera, \"Bianca Pastena\" (\"Pastena 661\"), stolní odrůda, italský kříženec odrůd \"Italia\" a \"Královna vinic\" (\"Moscato Regina\") šlechtitele jménem Bruno Pastena a dále tři italské moštové odrůdy neznámého původu, bez bližších údajů, s názvy \"Bianca Cinese\", \"Bianca Tezze\" a \"Bianca Vecchia\". Mimo to se ve světě pěstuje řada odrůd s názvy, začínajícími slovy „Biancu“, „Bianka“, „Bianco“ atd., všechny uvedené odrůdy nejsou s odrůdou „Bianca“ příbuzné.\nRůst je středně bujný, v nepříznivých letech réví hůře vyzrává, ale dobře regeneruje a obrůstá z podoček a spících pupenů. Vzhledem k pozdnímu rašení odrůdu nepoškozují jarní mrazy, navíc má velkou odolnost k zimním mrazům (-25 až -27 °C), což jí dává předpoklady k pěstování v okrajových vinařských oblastech. V letech s nepříznívým počasím v době květu je náchylná ke sprchávání. Plodnost je střední, 8-12 t/ha při cukernatosti 18-22 °NM a aciditě 7-10 g/l. Plodnost dřeva 70-80 %, počet hroznů na výhon 1,6-2,0, zatížení 50-60 oček na keř, snáší dobře i řez na čípky. Odrůda není příliš náročná na polohu a půdy, ale potřebuje dostatek vláhy, nejvhodnější podnože jsou T 5C a SO-4, optimální je střední vedení.\n\nOdrůda má krátké vegetační období, pozdně raší a její další vývoj je rychlý. Potřebná suma aktivních teplot (SAT) je 2600-2700 °C. Raší pozdně, kvete raně, mezi prvními odrůdami, zrání je rané až středně pozdní, v ČR dozrává začátkem až v polovině září.\n\nOdrůda má vysokou odolnost proti všem hlavním houbovým chorobám, citlivější je pouze vůči červené spále (\"Pseudopeziza tracheiphila\"), proto ji lze pěstovat zcela bez chemické ochrany.\nKvalitu vína ovlivňuje termín sklizně a způsob zpracování hroznů. Bianca vyžaduje rychlé zpracování, kvašení při nižších teplotách a přísně reduktivní technologický postup, protože obsah kyselin v moštu rychle klesá. Obsah alkoholu ve vínech dosahuje mezi 11 a 12,5%.\n\nBianca jako neutrální odrůda révy vytváří víno neutrální, jemné, s mírně ovocným buketem podobným chrupkám (\"Chasselas\"), v dobré zralosti plné a harmonické v těle, vyzrálá mají nádherné tóny exotického ovoce, v souhrnu typu \"Rulandské bílé\", často s minerální dochutí. Kyseliny jsou vyšší, ale rychle se odbourávají. Přesto, že bobule odrůdy \"Bianca\" nejsou obzvlášť velké, je tato odrůda díky své chuti oblíbená i jako stolní hrozen. Nevýhodou může být malá velikost hroznů, což vyžaduje větší pracnost při sklizni.\n\n\n\n"}
{"id": "782352", "url": "https://cs.wikipedia.org/wiki?curid=782352", "title": "Mūša", "text": "Mūša\n\nMūša, () je řeka na severu Litvy, v okresech Joniškis, Pakruojis (Šiauliaiský kraj) a Pasvalys (Panevėžyský kraj) a v Lotyšsku. Spolu s Mēmele, se kterým se stéká v Bausce vytváří \"Lielupe\". Délka toku na území Litvy je 133 km a v Lotyšsku 26 km. Plocha povodí je 17 600 km², z toho na území Litvy 5 297 km². Pramení na jižním okraji mokřadu Mūšos tyrelio pelkė, 7 km na severovýchod od města\nŽagarė. Zpočátku teče směrem celkově východoseverovýchodním, po soutoku s řekou Kruoja u obce Petrašiūnai se stáčí k východu a krátce na to po soutoku s řekou Daugyvenė k severovýchodu, po průtoku rybníkem Dvariukų tvenkinys (další rybník na řece je u Švobiškisu) se stáčí k východu, od města Pasvalys (po soutoku s řekou Lėvuo) se stáčí k severu až do soutoku s řekou Mēmele v Bausce v Lotyšsku. Další podrobnosti o dalším toku jsou popsány v článku Lielupe, jak se dále řeka nazývá. Šířka říčního údolí se pohybuje mezi 200–400 m, šířka koryta na horním toku 6–14 m, na středním toku 30–40 m, do Bausky 50–60 m. Hloubka dosahuje 1–2 m, místy až 4 m. Průměrný spád v úseku do Bausky je 0,47 m/km, v úseku od Bausky do ústí jen 0,06 m/km. Rychlost toku 0,1–0,4 m/s.\n\n\nNejdůležitější levé přítoky jsou: Ramojus, Kamatis, pravé: Noruta, Einautas, Kūra, Vilkvedis, Voverkis, Tautinys, Kulpė, Šiladis, Pala, Kruoja, Daugyvenė, Lašmuo, Plautupis, Mažupė, Lėvuo, Pyvesa, Jiešmuo, Tatula, Čeriaukštė-Ceraukste a Nemunėlis (Mēmele).\n\n"}
{"id": "782356", "url": "https://cs.wikipedia.org/wiki?curid=782356", "title": "Stará obora", "text": "Stará obora\n\nStará obora se nachází na sever od Hluboké nad Vltavou a táhne se po levém břehu Vltavy až k Purkarci. V současné době je pro veřejnost nepřístupná. Ve Staré oboře je hradiště Baba. Dále je ve Staré oboře přírodní památka Kameník.\n\nVznikla někdy před rokem 1480 a v roce 1535 za Ondřeje Ungnada ze Suneka se dočkala výrazných úprav. Ve Staré oboře bývala vesnice Zlatěšovice. Označení „stará“ dostala pro odlišení od Nové obory, která se nachází na pravém břehu Vltavy. Kvůli stížnostem poddaných z okolních obcí na zvěř, která jim škodila, nechala vrchnost na podzim 1771 oboru oplotit. V této době také tisíc honců nahnal do obory zvěř. Postupně sem Schwarzenbergové nechali přivést i další druhy zvěře – v roce 1803 divoké ovce, 1845 bílé jeleny a v roce 1878 muflony. Ve 30. letech 20. století se pak Adolf Schwarzenberg pokusil v oboře vysadit antilopy, pštrosy, sviště a klokany. \n\nV noci z 2. na 3. července 1944 byl ve Staré oboře vysazen paradesantní výsadek s krycím názvem Operace Glucinium. V místě seskoku paraskupiny Glucinium je pomník s nápisem \"„Na tomto místě byl nalezen 8.7.1944 padák, s nímž seskočil československý parašutista. Za poskytnutou pomoc jemu a dvěma dalším byli v letech 1944-1945 nacisty umučeni nadhajný Josef Rybák s chotí Terezií a lesní dělník Vojtěch Ambrož z Purkarce.“\" \n\nV roce 1950 část obory připadla státním statkům, dnes je tam fotovoltaická elektrárna Stará Obora. Zbývající (větší část) Staré obory má rozlohu 1 556 hektarů.\n\n\n"}
{"id": "782360", "url": "https://cs.wikipedia.org/wiki?curid=782360", "title": "Australian Open 2002 – mužská dvouhra", "text": "Australian Open 2002 – mužská dvouhra\n\nObhájcem titulu byl Američan Andre Agassi, který na turnaji nestartoval.\n\nSoutěž mužské dvouhry vyhrál šestnáctý nasazený Švéd Thomas Johansson, když ve finále porazil Rusa Marata Safina po setech 3–6, 6–4, 6–4, 7–6 a získal tak jediný grandslamový titul ve své kariéře.\n\n\n"}
{"id": "782364", "url": "https://cs.wikipedia.org/wiki?curid=782364", "title": "Moskevský čas", "text": "Moskevský čas\n\nMoskevský čas (zkratkou MSK) je časové pásmo v Rusku, které pokrývá téměř celou jeho evropskou část s výjimkou Kaliningradské oblasti a sedmi federálních subjektů (Astrachaňská oblast, Samarská oblast, Udmurtsko, Uljanovská oblast, Permský kraj, Baškirsko, Orenburská oblast) mezi Volhou a Uralem. Čas je definován zákonem Ruské federace č. 248-ФЗ z 21. července 2014 jako UTC+3.\n\nNa významné části vymezeného území čas neodpovídá místnímu střednímu slunečnímu času a předbíhá se oproti němu, a to až o 1 hodinu. Sezónní změna času není zavedena.\n\nNa západě na něj navazuje východoevropský čas, na východě samarský a jekatěrinburský čas.\n\nMoskevský čas byl definován v r. 1924, kdy byl v celém Sovětském svazu zaveden pásmový čas. Sloužil k určení všech 11 časových pásem v Sovětském svazu a jeho nastavení bylo UTC+2. Přitom Moskva se svojí délkou 37°37′12″ má odpovídající střední sluneční čas UTC+2:30:28,8, tedy leží prakticky na rozhraní pásem UTC+2 a UTC+3. Dekretem Rady lidových komisařů ze dne 16. června 1930 se Moskevský čas posunul o hodinu dopředu na UTC+3. Pomineme-li periodické přechody na letní čas zavedené od r. 1981, platila tato hodnota až do 29. září 1991, kdy byla stanovena na UTC+2. Ovšem již 19. ledna 1992 byl Moskevský čas navrácen do předchozího stavu UTC+3. Přitom došlo k významným změnám hranic mezi pásmy, takže Moskevský čas začal platit na naprosté většině evropské části Ruska.\n\nZákonem Ruské federace č. 107-ФЗ z 3. června 2011 byl zrušen návrat z letního času, čímž byl čas trvale posunut o hodinu dopředu na UTC+4. Současný stav UTC+3 platí od října 2014 a přitom došlo ke zmenšení oblasti o Udmurtsko a Samarskou oblast. Územní rozsah se od té doby zmenšuje přechodem východně ležících oblastí na UTC+4: jde o Astrachaňskou a Uljanovskou oblast (od roku 2016) a Volgogradskou oblast (od roku 2018). V některých publikacích lze dosud nalézt nesprávnou hodnotu Moskevského času jako UTC+4.\n\nMoskevský čas platí v následujících federálních subjektech:\n\nNa základě vládní vyhlášky z 8. ledna 1992 č. 23 se moskevský čas používá po celém Rusku ve spojích a dopravě s výjimkou letecké, kde se od r. 1993 užívá světový čas. Přitom v Kaliningradské oblasti používaly osobní vlaky místní čas až do roku 2005.\n\nMoskevský čas se rovněž používá u všech kosmických letů, jakož i ruských kosmických center na zemi.\n\nV některých sídlech úzce spjatých se železnicí se používá moskevský čas, přestože leží v jiné časové zóně. Příkladem je městys Beďauš v Čeljabinské oblasti, kde oficiálně platí MSK+2.\n\n"}
{"id": "782366", "url": "https://cs.wikipedia.org/wiki?curid=782366", "title": "Christopher Franke", "text": "Christopher Franke\n\nChristopher Franke (* 6. dubna 1953 Berlín) je německý hudebník a hudební skladatel. Začínal v roce 1967 jako bubeník ve skupině Agitation, později přejmenované na Agitation Free. V roce 1971 z kapely odešel a stal se členem Tangerine Dream. V této elektronické skupině se přeorientoval na klávesy a syntezátory a do roku 1988 s ní vydal několik desítek alb. Po odchodu z Tangerine Dream se začal věnovat skládání hudby pro film a televizi. Mezi jeho nejvýznamnější práce patří televizní seriály \"Raven\", \"M.A.N.T.I.S.\", \"Movie Magic\", \"Babylon 5\", \"Pacific Blue\", \"Walker, Texas Ranger\", \"18 kol spravedlnosti\", \"No Opportunity Wasted\" a reality show \"Supernanny\" či \"Amazing Race: O milion kolem světa\".\n\n"}
{"id": "782368", "url": "https://cs.wikipedia.org/wiki?curid=782368", "title": "Jean-François Clervoy", "text": "Jean-François Clervoy\n\nJean-François Clervoy ( * 19. listopadu 1958 Longeville-les-Metz, Francie) je astronaut Evropské kosmické agentury. Začínal jako vojenský pilot, roku 1985 se dostal mezi astronauty francouzské kosmické agentury CNES, do vesmíru vzlétl poprvé roku 1994, už jako astronaut ESA. Do roku 1999 absolvoval tři kosmické lety – mise STS-66, STS-84, STS-103 – všechny na palubě amerických raketoplánů Space Shuttle. Let STS-84 směřoval k ruské orbitální stanici Mir, STS-103 byla servisní mise k Hubbleovu vesmírnému dalekohledu. Mezi lety pracoval v Johnsonově vesmírném středisku NASA v Houstonu, od roku 2001 se vrátil do Francie a podílel se na vývoji kosmické nákladní lodi ATV.\n\nJean-François Clervoy se narodil 19. listopadu 1958 v západofrancouzské městě Longeville-les-Metz, dětství a mládí prožil v Toulouse. Roku 1976 dokončil bakalářské studium na . O tři roky později absolvoval Polytechnickou školu () v Paříži a roku 1985 Národní vysokou školu letectví a kosmonautiky () v Toulouse. Roku 1987 získal kvalifikaci zkušebního letového inženýra na () v Istres.\n\nRoku 1984 se přihlásil do druhého náboru astronautů francouzské kosmické agentury CNES, uspěl a v září 1985 se stal jedním ze sedmi nových astronautů. V letech 1987–1992 vedl program parabolických letů (lety v beztíži) ve středisku v Bretigny-sur-Orge, zapojil se do přípravy pilotovaných letů na evropském raketoplánu Hermes.\n\nRoku 1991 absolvoval stáž v ruském Středisku přípravy kosmonautů v Hvězdném městečku. Už roku 1990 se zúčastnil druhého náboru astronautů Evropské kosmické agentury (ESA), do oddílu ESA přešel 15. května 1992.\n\nV srpnu 1992 odletěl do Johnsonova vesmírného střediska NASA v Houstonu, kde zahájil přípravu na let raketoplánem Space Shuttle. V září 1992 byl oficiálně jmenován jedním z letových specialistů mise STS-66. Do vesmíru odstartoval 3. listopadu 1994 v raketoplánu Atlantis. Let STS-66 trval 10 dní, 22 hodin a 34 minut. Úkolem astronautů bylo sledování atmosféry Země přístroji laboratoře ATLAS-3 a vypuštění a po osmi dnech opětné zachycení družice CRISTA-SPAS.\n\nPodruhé se do vesmíru dostal jako letový specialista mise STS-84 raketoplánu Atlantis, která proběhla ve dnech 15. – 24. května 1997. Cílem letu bylo spojení s ruskou vesmírnou stanicí Mir a výměna amerického člena posádky Miru, doprava zásob na stanici a rovněž provádění experimentů v laboratoři Spacehab umístěné v nákladovém prostoru raketoplánu.\n\nKe třetímu letu odstartoval 20. prosince 1999 v raketoplánu Discovery. Cílem mise byla údržba Hubbleova vesmírného dalekohledu. Let trval 7 dní, 23 hodin a 12 minut.\n\nMezi lety Clervoy pracoval na různých pozicích v Johnsonově středisku v Houstonu. Roku 2001 se vrátil do Francie, kde se v následujících sedmi letech zapojil do vývoje kosmické nákladní lodi ATV ve středisku v Les Mureaux. Začátkem roku 2010 vedl Novespace, pobočku CNES, která v Bordeaux-Mérignac organizovala parabolické lety imitující stav beztíže.\n\nJean-François Clervoy je ženatý, má syna a dceru.\n\n"}
{"id": "782370", "url": "https://cs.wikipedia.org/wiki?curid=782370", "title": "Gustav Roob", "text": "Gustav Roob\n\nGustav Roob, pokřtěn Augustin Václav Tomáš Roob (29. ledna 1879 Lochovice – 11. září 1947 Karlovy Vary), byl český hudební skladatel.\n\nV dětství přišel o otce a rodina se z Lochovic přestěhovala do Prahy. Navštěvoval hudební školu na Smíchově. Vstoupil na Pražskou konzervatoř, kde studoval hru na violoncello a skladbu u Antonína Dvořáka. Vojenskou službu absolvoval u vojenské hudby 88. pěšího pluku v Praze a později u 63. pěšího pluku v Bystřici v Sedmihradsku. Tam byl v roce 1900 jmenován kapelníkem. V té době byl nejmladším kapelníkem v rakouské armádě. S plukem putoval do Pljevlje v dnešní Černé Hoře.\n\nPo návratu do Čech se stal členem orchestru České filharmonie a po čtyřech letech v orchestru \"Německého divadla\" v Praze. Nějakou dobu byl učitelem hudby v rodině knížete Maxe Egona II. Fürstenberga na zámku v Lánech. Posléze žil v Hořovicích a živil se jako učitel hudby. Spolupracoval s amatérskými divadelními a loutkohereckými soubory. Psal pro ně scénickou hudbu. V roce 1947 utonul nešťastnou náhodou v Ohři. Rukopisná pozůstalost je uložena v Českém muzeu hudby v Praze.\n\nRoob byl velmi plodný skladatel a šíře jeho záběru je obdivuhodná. Zkomponoval na 380 číslovaných skladeb. Psal skladby pro klavír, komorní hudbu, symfonie, kantáty, opery, operety, pantomimy atd. Několik prací získalo ceny Českou akademií věd a umění a Magistrátem hlavního města Prahy.\n\n\n\n\n\n\n\nKomponoval také hudbu k sokolským cvičením a pochodům, mužské sbory. Napsal hudbu pro melodram K. Barocha: \"Tyrš\" a scénickou hudbu pro uvedení Goethova Fausta (1932). V rukopise zůstalo ještě několik oper a operet, melodramy a kantáty (např. \"Kantáta ruská\" na námět Rudolfa Medka).\n\n\n\n\n\n"}
{"id": "782381", "url": "https://cs.wikipedia.org/wiki?curid=782381", "title": "Oldřich Hajlich", "text": "Oldřich Hajlich\n\nOldřich Hajlich (* 19. dubna 1992 Hořice) je český herec a dabér.\n\nStudoval na gymnáziu. V divadle hraje od roku 2000, účinkoval ve Stavovském divadle a v Národním divadle. V televizi debutoval v roce 2002 ve snímku Karla Kachyni \"Kožené slunce\", na filmovém plátně se poprvé objevil o pět let později ve filmech \"Pusinky\" a \"Václav\".\n\nOd roku 2003 se věnuje také dabingu, mezi jeho větší role patří např. Jake Sisko v seriálu \"\" nebo Štěpán v pohádce Zdeňka Trošky \"Čertova nevěsta\".\n\nJeho bratr Roman je také hercem a dabérem.\n\n\n"}
{"id": "782384", "url": "https://cs.wikipedia.org/wiki?curid=782384", "title": "Faust (film)", "text": "Faust (film)\n\nNázev Faust nese více filmů:\n\n\n"}
{"id": "782387", "url": "https://cs.wikipedia.org/wiki?curid=782387", "title": "Zuzana Čapková", "text": "Zuzana Čapková\n\nZuzana Čapková (* 12. srpen 1975 Košice) je herečka.\n\nJde o herečku slovenského původu. Pochází z Košic, kde také vystudovala konzervatoř (obor herectví). Poté na JAMU v Brně studovala muzikálové herectví.\n\n\n"}
{"id": "782389", "url": "https://cs.wikipedia.org/wiki?curid=782389", "title": "Realm of the Mad God", "text": "Realm of the Mad God\n\nRealm of the Mad God (v překladu \"Říše šíleného boha\") je hromadně multiplayerová webová hra (MMO), která byla vytvořena společnostmi Wild Shadow Studios a Spry Fox. Hra je velice originální v tom, že když za svou postavu zemřete, zmizí vám veškerá expedice a vaše věci, ale podle toho, jak jste byli dobří, dostanete ocenění v podobě \"Fame\", za kterou můžete nakupovat různé vymoženosti. Začátek jejího vývoje je datován do ledna 2010, oficiálně byla spuštěna 20. června 2011.\n\n\nVe hře si hráč může vybrat jednu ze čtrnácti tříd. Tyto třídy musí postupně odemykat tím, že s danou třídou dosáhne páté nebo dvacáté úrovně. Jakmile dosáhne úrovně 20, musí začít sbírat Slávu (Fame), tu dostává z Bossů (bohů), které obvykle najde uprostřed mapy.\n\nJako první začíná hráč hrát za čaroděje \"(Wizard)\", po dosažení úrovně 5 se odemkne další postava Priest, opět až dosáhnete 5 úrovně se Vám odemkne nové postava a to je \"Archer\" a následně další postavy. Později už nebude stačit pro odemčení úroveň 5, budete muset dosáhnout úrovně 20,aby se Vám odemkla nová postava a také získáte tzv. Rank, podle kterého můžou ostatní hráči poznat, jak jste ve hře dobří.\n\nVe hře je velmi důležité vaše vybavení. Každý objekt přidává jinou vlastnost (např. defense, speed...). Objekty padají v pytlících - Brown Bag (obyčejný, padají v něm lektvary na doplnění zdraví nebo many), Pink bag (slabé věci pro začátečníky)\nPurple Bag (speciální - vidíte ho pouze vy, padají v něm lepší itemy, obvykle s fame bonusem), Cyan Bag (speciální - vidíte ho pouze vy, padají v něm hodně dobré objekty), Blue Bag (speciální - vidíte ho pouze vy, padají v něm STAT POTIONS, které vám, dokud nezemřete, zvýší danou vlastnost (dobře se s nimi obchoduje)), White Bag (speciální - vidíte ho pouze vy, padají v něm nejlepší objekty až s 6% fame bonusem) Orange bag (předměty do setu, barvy na oblečení, látky na úpravu vzhledu, skiny a wine cellar incantation - klíč k Oryxovu vinnému sklepu - Wine cellar)\n\nPředměty získané ve white bagu nelze nijak darovat ani prodat jiným hráčům = jsou tzv. soulbound\n\nJak už bylo zmíněno statové lektvary hráč dostává v modrých balíčcích. Existují: Dexterity, Speed, Vitality, Wisdom, Attack, Defense, Mana, Life.\n\nNejvětší cenu má Life potion. zvýší maximální počet zdraví o 5hp ale i Mana potion zvýší o 5mp.\n\n"}
{"id": "782391", "url": "https://cs.wikipedia.org/wiki?curid=782391", "title": "Uslaja", "text": "Uslaja\n\nUslaja je potok 3. řádu ve středu Litvy v okrese Panevėžys. Sám o sobě je málo významný, významnější a delší jsou jeho přítoky: Kuršelė a její přítok Berupelis. Pramení v lese Juodžių miškas, v blízkosti pramene řeky Linkava, 2,5 km na západ od obce Daniūnai, 5 km jih od městečka Ramygala. Teče obloukem, vypouklým k východu, směrem severním. Vlévá se do řeky Upytė, 0,4 km od vsi Miškiniai, 3 km západoseverozápadně od Ramygaly 33,1 km od jejího ústí do Nevėžisu jako její levý přítok. Podle potoka dostala název obec Pauslajys, kde je památník exulantům do Ameriky. Podle této obce dostal název les Pauslajo miškas.\n\nPřítok Uslaji Kuršelė (kód 13010463) pramení na východním okraji lesa Pauslajo miškas, 1,5 km na jihovýchod od vsi Žižmintai, nedaleko pramene řeky Žiežmojus. Kuršelė teče klikatě v celkovém směru severoseverozápadním, protéká obcí Daniūnai, v ní rybníkem Daniūnų tvenkinys, ve kterém se stáčí k západu až do soutoku s potokem Uslaja, do kterého se vlévá u severního okraje lesa Juodžių miškas, 2,2 km od jeho ústí do Upytė jako jeho pravý přítok. Délka toku Kuršelė je 8,9 km, plocha povodí 14,5 km², šířka říčního údolí za rybníkem Daniūnų tvenkinys je 160 m.\n\nSama Kuršelė má pravý přítok jménem Berupelis (délka 5,0 km, plocha povodí 4,5 km², vlévá se 5,2 km od ústí Kuršelė do Uslaji, kód 13010463). Ten pramení na západ od vsi Pakščiai, nedaleko v polích na severovýchod od pramene Kuršelė. Berupelis teče zpočátku směrem severním, po soutoku se svým pravým přítokem se stáčí k západu až do soutoku s Kuršelė.\n\n"}
{"id": "782396", "url": "https://cs.wikipedia.org/wiki?curid=782396", "title": "Jana Hubinská", "text": "Jana Hubinská\n\nJana Hubinská (* 7. červen 1964 Bratislava) je slovenská herečka a zpěvačka.\n\n\n"}
{"id": "782402", "url": "https://cs.wikipedia.org/wiki?curid=782402", "title": "Bělorusko na Letních olympijských hrách 1996", "text": "Bělorusko na Letních olympijských hrách 1996\n\nBělorusko na Letních olympijských hrách 1996 v Atlantě reprezentovalo 157 sportovců, z toho 91 mužů a 66 žen. Nejmladším účastníkem byla Tatyana Zharganova (15 let, 363 dní), nejstarší pak Sergey Khoretsky (40 let, 114 dní). Reprezentanti vybojovali 15 medailí, z toho 1 zlatou, 6 stříbrných a 8 bronzových.\n\n"}
{"id": "782407", "url": "https://cs.wikipedia.org/wiki?curid=782407", "title": "Václav Josef Rosenkranz", "text": "Václav Josef Rosenkranz\n\nVáclav Josef Rosenkranz (8. června 1797 Hořín – 3. prosince 1861 Praha) byl český obrozenecký skladatel.\n\nZákladní hudební vzdělání získal již v Hoříně u učitele Nechleby. Vystudoval učitelský ústav v Praze a byl učitelem v Kmetiněvsi, Mělníce, Vtelně a konečně se vrátil do rodné obce a působil zde 25 let, až do roku 1854. Komponoval od mládí. Napsal mnoho chrámových skladeb, ale největšího úspěchu dosáhl svými písněmi, které byly publikovány v českých časopisech, zejména ve \"Věnci\", a z nichž mnohé zlidověly. Celkem zkomponoval na 200 skladeb. Po odchodu do důchodu hrál na varhany v několika pražských kostelech. \n\n\n\n\n"}
{"id": "782408", "url": "https://cs.wikipedia.org/wiki?curid=782408", "title": "Abrádž Al-Bajt", "text": "Abrádž Al-Bajt\n\nAbrádž Al-Bajt ( ) také známý jako Mecca Royal Hotel Clock Tower je komplex několika mrakodrapů vlastněných státem, které se nacházejí v saúdskoarabské Mekce. \n\nNejvyšší věží je Mecca Royal Hotel Clock Tower (přezdívaná jako Hodinová věž), která měří na výšku i s vrcholkem 601 metrů (nejvyšší patro, ve kterém je umístěna vyhlídka, je ve výšce 558 m), tudíž je třetí nejvyšší budova na světě (hned po mrakodrapech Burdž Chalífa a Shanghai Tower). Druhé místo na světě drží v kategorii budovy s největší souhrnnou plochou ve všech podlažích – 1 575 815 m². \n\nHodinová věž svým vzhledem připomíná Met Life Tower, Big Ben, nebo Spasskou věž. Ve svých útrobách se ukrývá především luxusní pětihvězdičkový hotel, dále pak třeba muzeum islámu či měsíční observatoř. Komplex byl stavěn mezi lety 2007 a 2012. Je držitelem několika rekordů, například je to nejvyšší hotelová budova světa, nejvyšší hodinová věž se zdaleka největším ciferníkem (43 metry v průměru). V nižších („pouze“ 240 až 260 m vysokých) budovách komplexu Abrádž Al-Bajt lze pronajmout apartmány a pro milovníky nakupování je k dispozici obrovské nákupní centrum. Celková plocha všech 120 pater činí 310 638 m². Hlavní smluvní partner pro výstavbu byla skupina Saudi Binladen Group šejka Mohameda bin Ládina. \n\n\n"}
{"id": "782410", "url": "https://cs.wikipedia.org/wiki?curid=782410", "title": "Vojtech Hatala", "text": "Vojtech Hatala\n\nVojtech Hatala (17. dubna 1930 Trnava - 21. listopadu 1985 Bratislava) byl slovenský právník, vysokoškolský učitel, československý politik Komunistické strany Slovenska a poslanec Slovenské národní rady a Sněmovny národů Federálního shromáždění na počátku normalizace, pak odstaven z politických funkcí.\n\nV letech 1966–1969 působil na postu děkana Právnické fakulty Univerzity Komenského v Bratislavě. Zabýval se tematikou trestního práva a kriminologie.\n\nV letech 1968–1969 se uvádí jako účastník zasedání Ústředního výboru Komunistické strany Slovenska, v roce 1968 i jako člen ÚV KSS.\n\nAngažoval se v reformním hnutí během pražského jara. Zabýval se přípravou nové ústavy Československa. Na podzim 1968 vedl veřejné polemiky proti návrhům České národní rady, které označil za pokus o návrat k sevřenější federaci, zejména v ekonomické oblasti. Byl označován za jednoho z hlavních expertů na hospodářské souvislosti federalizace státu. Po federalizaci Československa usedl v lednu 1969 do Sněmovny národů Federálního shromáždění. Nominovala ho Slovenska národní rada, v níž také zasedal. Ve federálním parlamentu setrval jen do prosince 1969, kdy rezignoval na poslanecký post v SNR a tudíž ztratil i křeslo ve FS. Ztráta mandátu oznámena na schůzi FS v květnu 1970. Po invazi vojsk Varšavské smlouvy do Československa ho Ústřední výbor Komunistické strany Československa zařadil na seznam „představitelů a exponentů pravice“. V té době je uváděn jako děkan Právnické fakulty Univerzity Komenského Bratislava.\n\n"}
{"id": "782415", "url": "https://cs.wikipedia.org/wiki?curid=782415", "title": "Apatheia", "text": "Apatheia\n\nApatheia je havířovská alternativní rocková kapela, která má na svém kontě 2 alba vydaná u brněnského vydavatelství X Production.\n\n\n\n"}
{"id": "782417", "url": "https://cs.wikipedia.org/wiki?curid=782417", "title": "Mount Daniel", "text": "Mount Daniel\n\nMount Daniel je nejvyšší hora okresů King a Kittitas v americkém státě Washington. Nachází se v divočině Alpine Lakes a je částí Kaskádového pohoří. Její nadmořská výška dosahuje 2426 metrů a na jejím východním svahu se nachází prameny řeky Cle Elum.\n\nMount Daniel je sopečného původu a tvoří ji andezit, dacit, ryolit, brekcie a tuf. Kousek na západ od hory se nachází pluton Mount Hinman.\n\nNa první pohled se může zdát, že má hora pouze tři vrcholky, ve skutečnosti jich však má pět. Západní vrchol a Prostřední vrchol mají 2426 metrů, Východní vrchol pouhých 2408. Západní pyramida dosahuje nadmořské výšky 2402 metrů a Severozápadní vrchol 2343 metrů nad mořem. Tyto nadmořské výšky byly vypočítány za použití měření hladiny moře v roce 1929 a topografické mapy z roku 1965. Správa geografických názvů Spojených států amerických přiřadila název Mount Daniel Východnímu vrcholu, přestože není nejvyšší.\n\nNa hoře se nachází několik ledovců, z nichž největším je Lynchův, který se nachází na severozápadním svahu Mount Daniel. Začíná ve výšce 2377 metrů nad mořem a ve výšce 1896 metrů nad mořem taje do jezera zvaného Hrachová polévka, odkud voda odtéká do východního ramene Fossovy řeky. Západní Lynchův ledovec se nachází na severním svahu Severozápadního vrcholu a byl kdysi spojen s Lynchovým ledovcem. Na severní straně hřebenu mezi Prostředním vrcholem a Východním vrcholem se nachází Danielův ledovec, který je částečně spojen s Lynchovým ledovcem. Danielův ledovec ustupuje velice rychle, dříve byl daleko větší. Východně od něj se nachází několik malých zbytků ledovců, které spíše působí jako stálé sněžné masy. Další dříve obrovský ledovec, zvaný Hyas Creek, se nachází na jihovýchodním svahu hory. Ledovec dává vzniknout stejnojmennému potoku, který se vlévá do Peggyho jezírka. Všechny ledovce na hoře ustupují a ztenčují se. Západní Lynchův ledovec pravděpodobně zanikne v blízké budoucnosti.\n\nPrvní známý výstup na horu uskutečnila v roce 1925 místní skupina zvaná \"The Mountaineers\", ale je pravděpodobné, že už dříve se na vrchol dostal někdo z průzkumníků. \"The Mountaineers\" se nahoru dostali přes Lynchův ledovec, standardní cesta ale začíná u místa zvaného Salmon La Sac, prochází okolo skály Cathedral Rock a Peggyho jezírka, poté následuje šplh na vrchol.\n"}
{"id": "782418", "url": "https://cs.wikipedia.org/wiki?curid=782418", "title": "Jaroslav Henzl", "text": "Jaroslav Henzl\n\nJaroslav Henzl (21. srpna 1922 - ???) byl český a československý lékař, politik Československé strany socialistické, poslanec Sněmovny národů Federálního shromáždění v letech 1969-1971 a poslanec České národní rady za normalizace.\n\nKoncem 60. let se uvádí jako lékař OÚNZ Havlíčkův Brod. Působil jako zubní lékař.\n\nJeho politická kariéra vyvrcholila za normalizace. Po provedení federalizace Československa usedl do Sněmovny národů Federálního shromáždění. Mandát nabyl až dodatečně v prosinci 1969 po jedné z vln čistek po invazi vojsk Varšavské smlouvy do Československa. Do federálního parlamentu ho nominovala Česká národní rada, v níž rovněž zasedl v té době (listopad 1969). Ve FS setrval do konce funkčního období parlamentu, tedy do voleb roku 1971.\n\nDlouhodobě pak působil v České národní radě. Mandát v ní obhájil ve volbách roku 1971, volbách roku 1976, volbách roku 1981 a volbách roku 1986. V ČNR setrval i po sametové revoluci a v následujících měsících se zapojil do práce parlamentu v nových poměrech. Setrval zde až do prvních svobodných voleb v roce 1990.\n\n"}
{"id": "782435", "url": "https://cs.wikipedia.org/wiki?curid=782435", "title": "Třída Dhonburi", "text": "Třída Dhonburi\n\nTřída Dhonburi byla třída lodí pobřežní obrany Thajského královského námořnictva. Tvořily ji dvě jednotky, postavené pro tehdejší Siam v Japonsku, které patřilo mezi jeho hlavní dodavatele. Obě lodě byly roku 1941 potopeny ve francouzsko-thajské válce. Později byly vyzvednuty, \"Dhonburi\" byla do roku 1967 cvičnou lodí, \"Sri Authia\" byla potopena během pokusu o převrat.\n\nJaponská loděnice Kawasaki postavila celkem dvě jednotky této třídy, pojmenované \"Dhonburi\" a \"Sri Authia\". Do služby byly zařazeny 5. srpna a 16. června 1938.\n\nVýzbroj plavidel tvořily čtyři 200mm/50 kanóny modelu 1914 v dvoudělových věžích, čtyři protiletadlové 76,2mm kanóny a čtyři 40mm kanóny. Pohonný systém tvořily dva diesely MAN. Nejvyšší rychlost dosahovala 16 uzlů.\n\nObě jednotky byly bojově nasazeny ve francouzsko-thajské válce. Malá francouzská eskadra však dokázala 17. ledna 1941 thajské námořnictvo porazit na hlavu v bitvě u Ko Čangu. Jak \"Dhonburi\", tak \"Sri Authia\" byly v bitvě potopeny. Obě byly později vyzvednuty. \"Dhonburi\" byla opravena jen částečně a sloužila do roku 1967 jako stacionární cvičná loď. \"Sri Authia\" znovu vstoupila do služby, byla ale 30. června 1951 potopena při potlačení pokusu thajských námořních důstojníků o převrat.\n\n"}
{"id": "782436", "url": "https://cs.wikipedia.org/wiki?curid=782436", "title": "Red Blooded Woman", "text": "Red Blooded Woman\n\n„Red Blooded Woman“ je píseň australské zpěvačky Kylie Minogue z jejího devátého studiového alba \"Body Language\" (2003). Autorsky se na ni společně podíleli Johnny Douglas a Karen Poole. Producenty se stali Douglas. Představuje druhý albový singl vydaný v březnu 2004.\n\n\n\n\n\n"}
{"id": "782437", "url": "https://cs.wikipedia.org/wiki?curid=782437", "title": "Václav Burda", "text": "Václav Burda\n\nVáclav Burda (14. ledna 1973 – 16. července 2018 Mikulčice) byl český hokejový obránce, účastník MS 1998, kde získal bronzovou medaili.\n\nNa rozdíl od svých vrstevníků přišel na první trénink pražské Sparty v deseti letech, díky své sportovní všestrannosti po dvou trénincích šel hrát soutěžní zápas. Že se jednalo o kvalitního hráče, svědčí i to, že se dokázal prosadit již jako 17letý do A-týmu. Během svého hokejového působení měl to štěstí se potkat s legendami českého hokeje Pavlem Wohlem a Josefem Horešovským. Ve Spartě vydržel do konce sezóny 1998-1999, kdy přestoupil do Švédska. Zde odehrál v týmu Luleå HF tři sezóny, i když v posledních dvou kvůli zdravotním potížím měl herní výpadky. Ze zdravotních důvodů aktivní kariéru ukončil na začátku roku 2002. Bohužel se mu ozvaly problémy s břišními svaly jako následek kdysi prodělané operace ledvin.\n\nZa českou reprezentaci odehrál 19 zápasů, ve kterých nevstřelil žádný gól.\n\nV roce 1996 hrál půl roku americkou ligu v inline hokeji za San Jose Rhinos.\n\nPo skončení hokejové kariéry zůstal u hokeje, od sezóny 2002-2003 pracoval jako skaut Ottawy Senators, na starost měl celý klubový skauting pro Evropu, později jako evropský skaut pro Edmonton Oilers.\n\nZemřel při autonehodě u obce Mikulčice ve věku 45 let.\n\n"}
{"id": "782439", "url": "https://cs.wikipedia.org/wiki?curid=782439", "title": "Jaugila", "text": "Jaugila\n\nJaugila je řeka 3. řádu ve středu Litvy v okrese Kėdainiai, levý přítok řeky Smilga. Pramení 1 km východně od vsi Mumaičiai, 6,5 km na jihozápad od městysu Gudžiūnai. Teče zpočátku směrem jižním, u vsi Keturkiemiai se stáčí k východu, ve vsi Jaugiliai protéká jezerem Jaugiliai (plocha: 3,7 ha), po 2 km se stáčí k jihu, před soutokem s řekou Skroblė uhýbá nakrátko k východu a pokračuje k jihu, u vsi Urnėžiai protéká rybníkem Urnėžių tvenkinys (plocha: 16 ha), za kterým se stáčí k jihovýchodu až do ústí do řeky Smilga, do které se vlévá 6,1 km od jejího ústí do Nevėžisu jako její levý přítok 0,5 km západně od vsi Kėboniai, 4,5 km na západoseverozápad od města Kėdainiai. Průměrný průtok je 0,32 m³/s, plocha povodí je 61,8 km², průměrný spád je 189 cm/km\n\n"}
{"id": "782446", "url": "https://cs.wikipedia.org/wiki?curid=782446", "title": "Hlava profesora Dowella", "text": "Hlava profesora Dowella\n\nHlava profesora Dowella (rusky \"Голова профессора Доуэля\", transkripcí \"Golova professora Douelja\") je vědeckofantastický román ruského spisovatele Alexandra Romanoviče Běljajeva vydaný v roce 1925. Děj se odehrává v Paříži na počátku 20. století. Kniha obsahuje také prvky hororu a vyobrazením ústavu dr. Ravinota i kritiku poměrů psychiatrických zařízení té doby.\n\nRomán vyšel ve slovenštině v roce 1957, 1965 (nakladatelství Smena) a v roce 1988 (nakladatelství Mladé letá). Česky vydalo knihu nakladatelství Svět sovětů v roce 1967.\n\nMladá medička Mari Lorandová získá na první pohled atraktivní práci u profesora Kerna. V jeho laboratořích pozná hlavu význačného neurobiologa Dowella, která je uměle udržována při životě. Postupně odhalí, že Kern si nárokuje úspěchy profesora Dowella a rozhodne se profesorovi pomoci. Kern disponuje veškerými výhodami a Mari zjistí, že boj se svým zaměstnavatelem nebude vůbec jednoduchý.\n\n\nKniha je rozčleněna do 27 kapitol (pořadí po sloupcích zleva):\n\nMari Lorandová nastoupí do laboratoře profesora Kerna. Ten jí slíbí dobře placené zaměstnání, pokud o něm nebude nikde mluvit. V laboratoři pozná hlavu významného chirurga profesora Dowella. Hlava je vyživována všelijakými roztoky a osobnost profesora je uchována. Kern si však nárokuje jeho úspěchy v bádání, dříve býval profesorovým asistentem a nyní těží z výsledků jeho objevů. Profesor Dowell s tím mlčky souhlasí, chce vidět výsledky své vědecké práce, byť slávu sklidí Kern. Zpočátku však kladl odpor a Kern se uchýlil i k násilí. Nedokázal však profesora zlomit a tak sáhl ke lsti, která mu vyšla.\n\nMari provádí různé rutinní měření a posléze si s profesorovou hlavou vypěstuje neverbální komunikaci pomocí mimiky. Přes Kernův výslovný zákaz pootevře ventil a do trubic začne syčet vzduch, díky čemuž Dowellova hlava může promluvit. Postupně se mezi nimi vyvine důvěrný vztah, Mari si dává pozor, aby se neprozradila před Kernem ani před jeho černošským pomocníkem Johnem. Hlava jí sdělí svou pohnutou historii. Mari je šokována metodami svého zaměstnavatele Kerna a usmyslí si, že profesorovi Dowellovi pomůže.\n\nMezitím jsou do laboratoře dopraveny z márnice další hlavy bez trupů - oběti velkoměsta. Slečna Briquetová - barová zpěvačka, jež byla náhodně zastřelena a Thomas Bouche - mladý muž, kterého srazil automobil. Profesor Kern slíbí po oživení oběma hlavám nová těla. Na tomto projektu pracuje společně s hlavou profesora Dowella, jež upozorňuje na obtíže a navrhuje řešení. Probíhají pokusy na zvířatech. Kern odřízl hlavy dvěma psům a vyměnil je. Pokus byl úspěšný, psi zákrok přežili, avšak jeden z nich kulhá. Kern udělal chybu, což se projevilo na nervové soustavě. Profesor Dowell apeluje na větší důslednost, což Kern nese nelibě. Je si vědom, že zdaleka nedosahuje profesorova intelektu.\n\nKern se dopídí, že Mari přes jeho zákaz hovořila s profesorovou hlavou. Mari je natolik čestná, že nezapírá. Dá najevo odhodlání dohnat Kerna k soudu a zveřejnit veškerá fakta této kauzy. Kern ji vydíráním přinutí ustoupit a pokračovat v práci. Nesmí však opustit pozemky laboratoře. Kern sežene tělo mladé ženy (Angeliky Ghaiové) a společně s Mari na něj naoperují hlavu slečny Briquetové. I hlava profesora Dowella ocení dobrou práci a gratuluje Kernovi. Poté, co se Briquetová částečně zotaví z chirurgického zákroku, uprchne ke svým přátelům. Řekne, že byla jen postřelena a pobývala v nemocnici. Vrátí se ke své pěvecké kariéře. Jednou ji při vystoupení spatří i Armand Larais, jenž pozná tělo a hlas své zesnulé pohřešované přítelkyně Angeliky Ghaiové. Svěří se svému příteli Arturu Dowellovi - synu profesora Dowella. Artur býval dříve občas svědkem otcových pokusů. Slíbí svému příteli pomoc s objasněním podivné záhady.\n\nLarais se seznámí se slečnou Briquetovou a ve vhodnou chvíli na ni slovně uhodí. Briquetová jemu a Arturovi řekne vše, čeho byla svědkem v laboratoři. Artur zjistí, že jeho otec není mrtvý, domyslí si, co s ním Kern udělal. Briquetová je pod pohrůžkou ztráty těla přinucena uchovat tajemství a spolupracovat. Trojice se vrací do Paříže. Artur Dowell se snaží nenápadně sehnat co nejvíce informací o profesoru Kernovi a jeho domě. Snaží se kontaktovat i Mari Lorandovou, ale tu nechal profesor Kern proti její vůli přemístit do ústavu dr. Ravinota - léčebny pro psychicky choré.\n\nBriquetová opět uprchne. Začala jí hnisat noha a ona se vrací ke Kernovi, neboť ji dříve varoval, že pokud nebude zcela uzdravená, mohou nastat komplikace. Zanechá Armandovi a Arturovi vzkaz na vysvětlenou. Armand (který v Briquetové stále vidí svou bývalou přítelkyni a upnul se na ni) ztrácí rozvahu a přemýšlí ukvapeně. Chce okamžitě vyrazit za Kernem. Jeho přítel Dowell jej od toho zrazuje, dokáže uvažovat chladnokrevněji. Pro své záměry využijí Armandova mladého přítele Schauba. Ten se pokusí do ústavu vetřít, ale nepochodí, ústav je velmi pečlivě střežen. Jsou zde zavírány nepohodlné osoby, staří aristokraté, které sem umístí dědicové nespokojení, že nechtějí umřít. Je to žalář pro boháče a další nešťastníky, kteří se zde ocitnou z cizí zvůle. Ravinot má z provozu tohoto ústavu obrovské příjmy a proto si vybírá jen velmi loajální pomocníky. Proniknout dovnitř se zdá nemožné.\n\nUvnitř ústavu za vysokými kamennými zdmi se zatím Ravinot snaží zlomit tvrdou vůli své nové pacientky - Mari Lorandové. Když se mu to podaří a Mari má pocit, že zešílela, setká se v léčebně s Arturem Dowellem, který se nakonec dokázal dostat dovnitř. Informuje Mari o plánovaném útěku. Mari se podaří uprchnout, ale Artur je chycen a předveden před Ravinota. Ten na něm uplatní své inkvizitorské metody a pokusí se jej (stejně jako v případě Mari) zlomit. Nakonec je mladý Dowell díky rozhodné akci Armanda a Schauba osvobozen.\n\nProfesor Kern zatím uspí navrátivší se slečnu Briquetovou a provede operaci. Briquetová přichází o své tělo, protože byla postižena vážnou otravou krve. Hlava Thomase si vlastním přičiněním způsobí újmu, která skončí smrtí. Kern už ví, že proti němu stojí noví nepřátelé a svolá vědeckou konferenci, kde chce prezentovat své úspěchy. Míní, že mu to pomůže v případném vyšetřování. Konferenci naruší Mari, když Kerna obviní z přisvojování si cizích zásluh. Arturovi se podaří přesvědčit policii, aby provedla domovní prohlídku v laboratoři, kde se shledá s hlavou svého otce.\n\n\n\n\n\n"}
{"id": "782454", "url": "https://cs.wikipedia.org/wiki?curid=782454", "title": "Anna Hirková", "text": "Anna Hirková\n\nAnna Hirková (* 11. března 1926) byla slovenská a československá politička Komunistické strany Slovenska rusínské respektive ukrajinské národnosti a poslankyně Slovenské národní rady v 60. letech a Sněmovny národů Federálního shromáždění na počátku normalizace.\n\nV letech 1953-1962 se uvádí jako první ředitelka nové zřízené základní školy s ukrajinským vyučovacím jazykem ve městě Humenné. Působila jako školská inspektorka pro mateřské školy. V březnu 2010 ji město Humenné přijalo k jejím 84. narozeninám s gratulací za její celoživotní pedagogickou práci.\n\nVe volbách roku 1964 byla zvolena poslankyní Slovenské národní rady. Po provedení federalizace Československa usedla i do Sněmovny národů Federálního shromáždění. Mandát nabyla až dodatečně v květnu 1970. Do funkce ji nominovala Slovenská národní rada. Ve federálním parlamentu setrvala až do konce funkčního období, tedy do voleb roku 1971.\n"}
{"id": "782455", "url": "https://cs.wikipedia.org/wiki?curid=782455", "title": "Kostel svatého Ducha (Opava)", "text": "Kostel svatého Ducha (Opava)\n\nKostel svatého Ducha v Opavě je jednolodní původně gotický kostel, který byl v letech 1690–1767 barokizován. Společně s minoritským klášterem je chráněn jako kulturní památka České republiky.\n\nPřesné datum vzniku kostela sv. Ducha i přilehlého minoritského kláštera není známo. Klášterní řádová kronika z roku 1827 na základě starších zpráv datuje vznik kláštera rokem 1234 a za jeho zakladatele označuje (údajného) opavského knížete Mečislava II. Barokní řádová tradice spojuje vznik kláštera s piastovským knížetem Mečislavem II. a s rokem 1238, jehož fundaci údajně o rok později potvrdil český král Václav I. Žádné středověké prameny však o datech 1234 nebo 1238 a ani o knížeti Mečislavovi jako o zakladateli opavského minoritského kláštera a kostela nic neví. Je však možné, že se v těchto zkomolených informacích ozývá reálná zmínka o působení minoritů v Opavě už ve 30. letech 13. století. Samotný klášter v Opavě však vznikl teprve ve druhé polovině 40. let 13. století a poprvé se v pramenech zmiňuje 3. dubna 1250, kdy byl na provinciální kapitule v Hradci Králové opavský minoriotský konvent přijat mezi kláštery česko–polské provincie. Za možného fundátora kostela je pak v literatuře uváděn tehdejší moravský markrabě Přemysl. Výstavba kostela pokračovala a pravděpodobně už v roce 1265 (toho roku se v přilehlém klášteře konala kapitula česko-polské minoitské provincie), nejpozději pak do roku 1269 byl dokončen reprezentativní kostelní presbytář.\n\nU minoritů neobvyklé patrocinium kostela spolu s archeologickými nálezy vyvolává otázku, zdali se na místě pozdějšího minoritského areálu nenacházel špitál s kaplí, ke které byli minorité uvedeni, a která po jejich příchodu mohla sloužit jako provizorní klášterní kostel.\n\nPravděpodobně už v roce 1265 byl dokončen alespoň chrámový presbytář. Toho roku totiž 24. května v přilehlém klášteře zasedala provinční kapitula. Jmenovitě se pak existující presbytář kostela zmiňuje v roce 1269. Na stavbu presbytáře navázala v 70. a 80. letech 13. století výstavba lodi kostela. Pravděpodobně v letech 1336–1347 nahradil původní presbytář nový přes dvacet metrů vysoký chór s hrobkou opavských Přemyslovců, který nápadně převyšoval starší raně gotickou loď. Na severní straně presbytáře pak byla přistavěna mohutná hranolová věž.\n\nDne 31. července 1431 postihl Opavu katastrofální požár, při kterém vyhořel i minoritský klášter s kostelem svatého Ducha. Během požáru došlo ke zřícení části kleneb v presbytáři kostela. Kostel byl po požáru provizorně zastřešen, ale k jeho rekonstrukci došlo pravděpodobně až v druhé polovině 15. století. Pravděpodobně špatný stav kostela vedl ke ztrátě zájmu opavského knížete Viléma o rodové pohřebiště. Vilém totiž před rokem 1452 nechal vystavět novou pohřební kapli při farním kostele Panny Marie. Teprve v 60. letech 15. století se finanční situace opavských minoritů zlepšila a dovolila jim financovat pozdně gotickou přestavbu presbytáře, který byl poněkud snížen a nově zaklenut síťovou klenbou.\n\nNa počátku 17. století v době opavských protestanských bouří byl kostel protestanty vypleněn.\n\nV letech 1610–1611 nechal Pertold Tvorkovský z Kravař snést korunu gotické věže a nechal ji nahradit hranolovým nástavcem otevřeným v několika patrech dvojicemi a trojicemi lomených oken.\n\nPozdně gotické klenby presbytáře byly zničeny během velkého požáru Opavy 24. května 1689. K opravám přistoupili minorité hned v následujícím roce. V rámci oprav bylo zdivo presbytáře sníženo nejméně o 4 metry a kostel byl nově zaklenut. Zazděná gotická okna byla nahrazena novými barokními. Barokní úpravy kostela pokračovaly i v dalších letech. Např. v roce 1712 byl v kostele postaven nový hlavní oltář, který zhotovil Adam Erdt opatřený obrazem od Gottfrieda Herberta. Roku 1714 byl kostel rozšířen o tři kaple, které vznikly částečně na úkor sousedního kláštera klarisek. V letech 1724–1725 vymaloval klenby kostela Jan Kryštof Handke.\n\nVe stejné době namaloval Handke na objednávku opavského lékárníka Nováka pro kostel i oltářní obraz \"Stigmatizace sv. Františka z Assisi\". V 30. letech 18. století pak bylo upraveno západní průčelí kostela. V roce 1785 byla při kostele svatého Ducha zřízena druhá opavská městská fara. I to přispělo k tomu, že období josefínských reforem přečkal kostel s klášterem bez ohrožení. Dne 20. června 1790 byl kostel postižen požárem, při kterém byla mimo jiné zničena krypta s náhrobky opavských knížat, která byla následně zasypána. Kostel byl opraven v letech 1790–1794. Kostel byl tehdy nově vymalován opavským malířem Ignácem Güntherem. Nový oltář vyřezal v roce 1794 Karl Kraus a kazatelnu zhotovil v letech 1793–1794 stolař Josef Lull. Dne 28. září 1811 byla v kostele sv. Ducha provedena \"Mše c-moll\" od Ludwiga van Beethovena za účasti samotného skladatele. Provedení řídil regenschori Josef Schmidt a sopránové sólo zpíval dvanáctiletý student opavského gymnázia Aloys Fuchs.\n\nV roce 1827 bylo podle návrhu opavského krajského inženýra Johanna Antona Englische realizováno ukončení věže kostela. Opravy provedli klempíři Jan a František Krämerové a stolař Ignác Weinkopf. Na věži kostela byly instalovány hodiny, které zhotovil opavský hodinář Václav Spurný st.\n\nVojenské operace v závěru 2. světové války výrazně poškodily minoritský kostel včetně věže. V následujících letech probíhaly opravy, které byly ukončeny rekonstrukcí věže kostela. Projekt zpracoval architekt Karel Gajovský z Ostravy. Pro podobu věže byl zvolen stav z konce 17. století rekonstruovaný pravděpodobně podle tzv. „požárního obrazu Opavy“. Věž měla být zakončena zvoncovitou střechou s cibulovou bání s dvěma odsazenými lucernami a završená makovicí s křížem. Přičemž výška zakončení věže měla dosahovat přibližně 21 metrů. Během příprav byl ale v roce 1957 ve sbírkách Slezského zemského muzea nalezen plánová skica Englischovy opravy z roku 1827. Od původně plánovaného zastřešení bylo ustoupeno a byla nahrazeno replikou Englischova zastřešení věže. Kromě nálezu zmíněné skici vedla k přehodnocení postoje i nižší výška Englischova řešení, která lépe odpovídala statice věže. Finanční důvody ale zabránily rekonstrukci věžních hodin, jejichž pozůstatky se dosud nacházejí ve zvonicovém patře věže. V nedávné minulosti byly v provozních prostorách chrámu nalezeny dva dřevěné modely věží, které znázorňují dvě uvažované alternativy poválečných řešení. Modely byly zásluhou tehdejšího správce farnosti P. Miroslava Palucha OFMConv. předány do sbírek uměleckohistorického oddělení Slezského zemského muzea v Opavě.\n\n\n"}
{"id": "782456", "url": "https://cs.wikipedia.org/wiki?curid=782456", "title": "Robert Murphy", "text": "Robert Murphy\n\nJméno Robert Murphy nebo Bob Murphy může odkazovat na:\n"}
{"id": "782458", "url": "https://cs.wikipedia.org/wiki?curid=782458", "title": "Josef Hlavička", "text": "Josef Hlavička\n\nJosef Hlavička (27. března 1914 Olomučany – 13. ledna 1981) byl český a československý odborářský funkcionář, politik Komunistické strany Československa, poslanec Sněmovny národů Federálního shromáždění v roce 1971 a poslanec České národní rady za normalizace.\n\nMládí prožil na Brněnsku. V roce 1928 vstoupil do československého Komsomolu, v roce 1930 se stal členem KSČ. Vyučil se instalatérem, pracoval jako krajský tajemník Komsomolu a byl členem Krajského výboru KSČ. Za své politické aktivity byl za první republiky vězněn. Za druhé světové války byl aktivní v komunistickém odboji. V roce 1944 ho zatklo gestapo a byl odsouzen k smrti. Vykonání rozsudku unikl díky konci války.\nDlouhodobě se angažoval v odborovém hnutí. Od roku 1948 byl členem a v letech 1963–1969 i tajemníkem Ústřední rady odborů. V letech 1965–1968 byl i členem generální rady Světové odborové federace. V letech 1970–1976 působil na postu předsedy České odborové rady. V roce 1964 mu byl udělen Řád práce, v roce 1973 Řád Vítězného února a roku 1974 Řád republiky.\n\nJeho politická kariéra vyvrcholila za normalizace. 14. sjezd KSČ ho zvolil za člena Ústředního výboru Komunistické strany Československa. 15. sjezd KSČ ho ve funkci potvrdil.\n\nPo provedení federalizace Československa usedl do Sněmovny národů Federálního shromáždění. Mandát nabyl až dodatečně v březnu 1971 po jedné z vln čistek po invazi vojsk Varšavské smlouvy do Československa. Do federálního parlamentu ho nominovala Česká národní rada, v níž rovněž zasedl v té době (prosinec 1970). V té době působil jako předseda České rady odborových svazů. V oficiálním zdůvodnění jeho nástupu do ČNR se uvádí: „\"v období let 1968 – 1969 stál důsledně na pozicích marxismu-leninismu\"“. Ve FS setrval do konce funkčního období parlamentu, tedy do voleb roku 1971.\n\nDlouhodobě pak působil v České národní radě. Mandát v ní obhájil ve volbách roku 1971 a volbách roku 1976. Zasedal zde až do své smrti v lednu 1981.\n\n"}
{"id": "782461", "url": "https://cs.wikipedia.org/wiki?curid=782461", "title": "Jü-si", "text": "Jü-si\n\nJü-si ( , pchin-jinem \"Yùxī\") je městská prefektura v Čínské lidové republice, kde patří k provincii Jün-nan. Celá prefektura má rozlohu 15 285 čtverečních kilometrů a žije v ní zhruba dva a půl milionu obyvatel.\n\nJü-si leží ve středu provincie Jün-nan ve vzdálenosti zhruba 90 kilometrů na jih od Kchun-mingu, hlavního města provincie. Prefektura jako taková hraničí s následujícími prefekturami: na jihozápadě s Pchu-erem, na jihovýchodě s Chung-che, na severovýchodě s Kchun-mingem a na severozápadě s Čchu-siungem.\n\nZ geomorfologického hlediska se Jü-si nachází na Jünnansko-kuejčouské vysočině.\n\n"}
{"id": "782462", "url": "https://cs.wikipedia.org/wiki?curid=782462", "title": "Jan Hluší", "text": "Jan Hluší\n\nJan Hluší (23. června 1929 - 25. února 2010 Penčice) byl český a československý politik Komunistické strany Československa, poslanec Sněmovny národů Federálního shromáždění v letech 1969-1971 a poslanec České národní rady za normalizace.\n\nK roku 1969 se profesně uvádí jako karosář z podniku \"Přerovské strojírny\", bytem Přerov. K roku 1976 je zmiňován jako předseda Celozávodního výboru KSČ v podniku ČKD.\n\nPo provedení federalizace Československa usedl do Sněmovny národů Federálního shromáždění. Mandát nabyl až dodatečně v prosinci 1969 po jedné z vln čistek po invazi vojsk Varšavské smlouvy do Československa. Do federálního parlamentu ho nominovala Česká národní rada, v níž rovněž zasedl v té době (listopad 1969). Ve FS setrval do konce funkčního období parlamentu, tedy do voleb roku 1971.\n\nDlouhodobě pak působil v České národní radě. Mandát v ní získal i ve volbách roku 1971, volbách roku 1976, volbách roku 1981 a volbách roku 1986. Po sametové revoluci se před únorem 1990 vzdal mandátu v rámci procesu kooptace do ČNR.\n\n"}
{"id": "782469", "url": "https://cs.wikipedia.org/wiki?curid=782469", "title": "Něco za něco", "text": "Něco za něco\n\nNěco za něco (též Půjčka za oplátku či Veta za vetu nebo Oko za oko, anglicky \"\") je hra anglického dramatika Williama Shakespeara, zřejmě napsaná v roce 1603 nebo 1604.\n\nTématy hry jsou moc, spravedlnost a chtíč. Přestože je obvykle řazena mezi komedie, někteří kritici ji řadí mezi Shakespearovy problémové hry, které se zabývají zásadními životními otázkami a zpochybňují morálku postav. První zaznamenané představení se odehrálo v roce 1604. Do češtiny byl název hry překládaný jako \"Oko za oko\", \"Veta za vetu\" či \"Půjčka za oplátku\", název \"Něco za něco\" pochází z překladu Martina Hilského.\n\n\nVídeňský vévoda Vincentio oznamuje, že má v úmyslu opustit město kvůli diplomatické misi. Vládu přenechá soudci Angelovi. Ve skutečnosti však nikam neodjíždí a sleduje potají Angelovo počínání.\n\nŽalářník před Angela přivede mladého šlechtice Claudia, který přivedl svou snoubenku (kvůli nedostatku peněz pouze neformální manželku) do jiného stavu. Kvůli tomu, že oficiálně vlastně nejsou svoji, Angelo nechá Claudia na několik dní zavřít do vězení a pak má v úmyslu nechat ho popravit. Claudiův přítel Lucio navštíví jeho sestru Isabelu, která je novickou v klášteře, a poví jí, jaké nebezpečí jejímu bratrovi hrozí.\n\nIsabela se setká s Angelem a žádá ho o milost pro Claudia. Během dvou scén začne být jasné, že Angelo po dívce zatoužil. Nabídne Isabele, že jejího bratra ušetří, pokud mu věnuje své panenství. Cudná Isabela to odmítá, ale zároveň je jí jasné, že by jí díky Angelově pověsti nikdo nevěřil, kdyby ho veřejně obvinila, že jí něco takového navrhl.\n\nIsabela jde navštívit Claudia, kterého nejdřív připravil na smrt za mnicha převlečený vévoda. Claudio ji z obav o svůj život přemlouvá, aby na návrh přistoupila, ale Isabela je neoblomná. Jako novicka má pocit, že nemůže obětovat svou nesmrtelnou duši (a také Claudiovu, kdyby byl důvodem, kvůli kterému by přišla o čest), aby zachránila jeho pozemské tělo.\n\nV přestrojení za mnicha se vévoda spřátelí s Isabelou a nabídne jí řešení. Angelo kdysi měl snoubenku Marianu, kterou však kvůli ztrátě jejího věna opustil. Mariana Angela stále miluje a vévoda/mnich tedy přijde s plánem. Isabela má Angelovu nabídku přijmout s tím, že se setkají v noci na temném místě. Místo ní přijde Mariana a Angelo se s ní miluje, aniž poznal, o koho jde. V jisté interpretaci zákona tak konzumovali své zasnoubení a jsou tedy manželé – stejně jako Claudio a jeho snoubenka.\n\nAngelo však přikazuje Claudia popravit i poté, co nevědomky spáchal stejný zločin. Mnich chce poslat Angelovi hlavu Barnardina, zločince českého původu, ten to ale odmítá. Na zimnici však nedávno zemřel jiný vězeň, a tak Angelo dostane jeho hlavu.\n\nClaudio je v bezpečí a mnich radí Isabele, aby o příhodě s Angelem pověděla vévodovi, který se má nazítří vrátit. Proti Angelovi svědčí Isabela i Mariana a také mnich, za kterého se vévoda ještě jednou na okamžik převlékne. Vévoda chce Angela popravit, ale nejdříve ho přinutí oženit se s Marianou, které pak má připadnout jeho majetek, \"aby si koupila lepšího manžela\". Mariana prosí o Angelův život, na což vévoda nakonec přistoupí.\n\nVévoda požádá Isabelu o ruku, ale ta neodpovídá. Její reakce bývá v představeních interpretována různě, ale obvykle jako tichý souhlas.\n"}
{"id": "782471", "url": "https://cs.wikipedia.org/wiki?curid=782471", "title": "Ažytė", "text": "Ažytė\n\nAžytė je řeka 3. řádu ve středu Litvy v okresech Raseiniai a Kėdainiai, pravý přítok řeky Šušvė. Pramení v lese 1 km na západ od vsi Steponkaimis, 8,5 km severovýchodně od městysu Betygala. Teče zpočátku na severovýchod, postupně se pozvolna stáčí k východu až do soutoku se Šušvė, do které se vlévá 54,0 km od jejího ústí do Nevėžisu, 0,5 km na východ od vsi Antkalnis, 6,5 km na východojihovýchod od městysu Krakės. Horní tok je regulovaný, od vsi Barsukinė počíná nepravidelně, drobně a složitě meandrovat. Hloubka říčního údolí je 10 m. Šířka koryta je 6 – 7 m, hloubka 0,5 - 0,6 m. Rychlost toku je 0,1 m/s. Průměrný spád je 1,9 m/km. \n\n"}
{"id": "782478", "url": "https://cs.wikipedia.org/wiki?curid=782478", "title": "Australian Open 2002 – smíšená čtyřhra", "text": "Australian Open 2002 – smíšená čtyřhra\n\nObhájcem titulu byl jihoafricko-americký pár Ellis Ferreira a Corina Morariuová.\n\nSoutěž smíšené čtyřhry vyhrála zimbabwsko-slovenská dvojice Kevin Ullyett a Daniela Hantuchová, která ve finále přehrála argentinský pár Gaston Etlis a Paola Suárezová ve dvou sadách.\n\n\n"}
{"id": "782479", "url": "https://cs.wikipedia.org/wiki?curid=782479", "title": "AGM-78 Standard ARM", "text": "AGM-78 Standard ARM\n\nAGM-78 Standard ARM byla protiradarová střela vzduch-země vyvinutá společností General Dynamics ve Spojených státech amerických.\n\nStřela byla původně vyvinuta pro námořnictvo Spojených států (US Navy) na konci 60. let 20. století. Důvodem k jejímu vývoji byly rozporné zkušenosti s tehdy používanou střelou AGM-45 Shrike ve válce ve Vietnamu, která měla malou bojovou hlavici, omezený dolet a nespolehlivý naváděcí systém. Společnost General Dynamics byla oslovena v září 1966, aby vyvinula z letounů vypouštěnou střelu „ARM“ (Anti-Radiation Missille) úpravou protiletadlové střely RIM-66 SM-1. Použití již vyvinuté střely jako základu značně zredukovalo náklady na vývoj. Zkoušky nové zbraně byly zahájeny v roce 1967. První operačně způsobilé střely byly dodány na počátku roku 1968.\n\nStřele AGM-78 se přezdívalo „Starm“, což byla zkratka názvu Standard ARM. První verze střely (A1 Mod 0), byla vlastně původní střela RIM-66 s antiradarovou vyhledávací hlavicí ze střely Shrike. Střela používala raketový motor společnosti Aerojet (Mark 27 Mod 4) s dvěma stupni tahu a byla osazena bojovou tříštivou hlavicí. Ačkoliv byla nová zbraň výkonnější, byla také dražší, a proto původní AGM-45 Shrike zůstala ještě nějakou dobu ve službě.\n\nVýběr cílů pro střelu i řízení palby zajišťovalo elektronické vybavení mateřského letounu známé pod označením TIAS (Target Identification and Acquisition System). Palubní počítač letounu vypočítával polohu zdrojů vysílání radarů a zjištěné informace předával samonaváděcí hlavici střely k usnadnění navedení střely. Kvůli hmotnosti této aparatury mohly novou střelu nést jen letouny F-105F/G a A-6B/E. Když byla později snížena její hmotnost různými vylepšeními, mohly střely nést i jiné letouny, např. F-4G Wild Weasel.\n\nPrvní verze střely nesla označení AGM-78A. Byla postavena i její cvičná varianta s označením ATM-78A. Ta měla stejnou velikost, hmotnost i tvar, ale neměla vyhledávací hlavici, bojovou hlavici a pohonnou jednotku, takže se vlastně jednalo o zátěž.\n\nV roce 1969 byly zahájena výroba vylepšené verze s označením AGM-78B. Tato verze nesla širokopásmový vyhledávač cílů, což umožnilo střelu použít proti mnohem širšímu okruhu cílů bez nutnosti výběru určitého vyhledávače cílů před misí. Střela měla i jednoduchý paměťový obvod k uchování polohy cíle, takže obsluze nepomohlo následné vypnutí radaru poté, co byl cíl již uložen do této paměti. Předchozí verze této střely odbočila ze svého kurzu, když ztratila cíl z vyhledávače, čehož si povšiml i nepřítel, a tak zapínání a vypínání radarů se stalo standardní taktikou raketových baterií.\n\nNěkteré z prvních střel AGM-78A1 byly vylepšeny přidáním nového vyhledávače a paměťovým obvodem. Tyto střely byly označeny AGM-78A4. AGM-78B byla nejdůležitější verzí této střely a byla široce používána letouny letectva Spojených států (USAF) F-4G Phantom II „Wild Weasel“ (Divoké lasičky – letouny pro umlčování nepřátelské protivzdušné obrany). Byla vytvořena i cvičná verze střely AGM-78B, která byla známa pod označením ATM-78B.\n\nNa počátku 70. let 20. století byla vyvinuta verze AGM-78C. Jednalo se projekt USAF, který měl za cíl větší spolehlivost a nižší cenu zbraně. Některé starší střely byly upraveny do verze AGM-78C. Tak jako předtím, byla postavena i cvičná verze označená ATM-78C.\n\nMezi léty 1973 a 1976 byla vyráběna i verze AGM-78D, která měla nový motor. Její vylepšená varianta, AGM-78D2, měla aktivní optickou roznětku, ještě větší spolehlivost a novou 100 kg tříštivou bojovou hlavici. Následovala cvičná varianta ATM-78D.\n\nStřela RGM-66D pro ničení hladinových cílů s radiolokátory byla založena na střele AGM-78 s využitím komponentů původní střely RIM-66 a střely vzduch-vzduch AIM-97 Seekbat.\n\nBylo postaveno více než 3 000 střel AGM-78 všech verzí. Výroba skončila na konci 70. let 20. století, ale střela dál zůstávala ve službě v následujícím desetiletí až byla na konci 80. let 20. století nahrazena střelou AGM-88 HARM.\n\n\"Technické údaje pocházejí z publikace „Vojenské Rakety“ a z webu Národního muzea USAF.\"\n\n\nNěkteré technické specifikace a počet vyrobených kusů je v různých zdrojích uváděn odlišně. V článku jsou použity nejčastěji uváděné údaje.\n"}
{"id": "782482", "url": "https://cs.wikipedia.org/wiki?curid=782482", "title": "Tomáš Holomek", "text": "Tomáš Holomek\n\nTomáš Holomek (10. listopadu 1911 osada Hraničky u Kyjova – 1988) byl český a československý právník, politik Komunistické strany Československa a poslanec Sněmovny národů Federálního shromáždění a České národní rady na počátku normalizace.\n\nHlásil se k příslušnosti k romskému etniku, patřil mezi první Romy z českých zemí, kteří dosáhli vysokoškolského vzdělání, a to na Právnické fakultě Univerzity Karlovy. Jeho synem je romský aktivista Karel Holomek, vnučkou pak Jana Horváthová, ředitelka Muzea romské kultury.\n\nNarodil se v „cikánské“ osadě Hraničky, která ležela mezi Kyjovem a obcí Svatobořice. Pocházel z rodiny usedlých moravských Romů. Jeho otec Pavel Holomek byl v této osadě vajdou (předákem) a živil se jako koňský handlíř. Později se přestěhoval do nedalekých Svatobořic, kde si postavil rodinný dům. Na základní škole si učitel povšiml Tomášova talentu a doporučil ho ke studiu. Absolvoval pak gymnázium v Kyjově. Naučil se řadu cizích jazyků a ve volném čase působil jako hráč fotbalového klubu SK Svatobořice. Za druhé světové války se skrýval v lesích a romských osadách na Slovensku. Po roce 1945 působil jako vojenský prokurátor. V roce 1969 zakládal Svaz Cikánů-Romů.\n\nPo provedení federalizace Československa usedl do Sněmovny národů Federálního shromáždění. Mandát nabyl až dodatečně v prosinci 1969 po jedné z vln čistek po invazi vojsk Varšavské smlouvy do Československa. Do federálního parlamentu ho nominovala Česká národní rada, v níž rovněž zasedl v té době (listopad 1969). Uvádí se tehdy profesně jako obvodní vojenský prokurátor z Brna. Ve FS setrval do konce funkčního období parlamentu, tedy do voleb roku 1971.\n\nJeho syn Karel o něm uvedl v květnu roku 2016 následující:\n\n\n"}
{"id": "782484", "url": "https://cs.wikipedia.org/wiki?curid=782484", "title": "Třída Ratanakosindra", "text": "Třída Ratanakosindra\n\nTřída Ratanakosindra byla třída říčních obrněných dělových člunů Thajského královského námořnictva. Tvořily ji dvě jednotky, postavené pro tehdejší Siam ve Spojeném království. Vyřazeny byly na přelomu 60. a 70. let.\n\nCelkem byly postaveny dvě jednotky této třídy. Stavba první lodě \"Ratanakosindra\" probíhala v letech 1924–1925. Tři roky po jejím dokončení byla objednána ještě druhá jednotka \"Sukothai\", která byla dokončena v roce 1930.\n\nČluny této třídy byly na svou velikost dobře vyzbrojené a pancéřované. Byly konstruovány především pro službu na řekách, jejich zvýšená příď však umožňovala nasazení v pobřežních vodách. Výzbroj tvořily dva 152mm kanóny, umístěné v jednodělových věžích a čtyři 76,2mm kanóny. Pohonný systém tvořily dva parní stroje a dva kotle Yarrow. Lodní šrouby byly dva. Nejvyšší rychlost dosahovala 12 uzlů.\n\n"}
{"id": "782490", "url": "https://cs.wikipedia.org/wiki?curid=782490", "title": "Sion High School", "text": "Sion High School\n\nSion High School je střední škola v Hradci Králové. Jedná se o školu nestátní, jejím zřizovatel je KC Sion. Zástupce zřizovatele je B.Th. Denis Doksanský, který je zároveň i ředitelem KC Sion. Na škole lze studovat velké množství jazyků. Především angličtinu, němčinu a španělštinu. V rámci volitelných předmětů lze studovat i ruštinu, hebrejštinu, italštinu, polštinu či francouzštinu. Součástí studia je i povinný předmět Biblická a etická výchova. Škola udržuje dlouhodobě vztahy se školami ze zahraničí. Důležitá je partnerská spolupráce se školami v Izraeli.\n\n"}
{"id": "782491", "url": "https://cs.wikipedia.org/wiki?curid=782491", "title": "Hraniční dub", "text": "Hraniční dub\n\nNázev Hraniční dub je používaný pro celou řadu hraničních a památných stromů, například:\n\n\n\n"}
{"id": "782492", "url": "https://cs.wikipedia.org/wiki?curid=782492", "title": "Australian Open 2001 – ženská dvouhra", "text": "Australian Open 2001 – ženská dvouhra\n\nObhájkyní titulu byla druhá nasazená Američanka Lindsay Davenportová, která vypadla v semifinále s Jennifer Capriatiovou. V semifinálové fázi na sebe obě hráčky narazily již v roce 2000.\n\nVítězkou soutěže ženské dvouhry se stala dvanáctá nasazená Američanka Jennifer Capriatiová, když v boji o titul porazila turnajovou jedničku ze Švýcarska Martinu Hingisovou ve dvou sadách 6–4, 6–3.\n\n\n"}
{"id": "782493", "url": "https://cs.wikipedia.org/wiki?curid=782493", "title": "Gold Beach", "text": "Gold Beach\n\nGold Beach, česky pláž Gold, bylo kódové označení pro jednu z pláží, kterou za druhé světové války během Dne D (6. června 1944) využily spojenecké jednotky pro invazi do Německem okupované Francie.\n\nPláž se nachází v oblasti, která byla přiřazena 50. pěší divizi pod velením generálmajora Douglase Alexandera Grahama a 8. tankové brigádě, součásti britské 2. armády pod velením generálporučíka Milese Dempseyho. Pláž byla rozdělena na tři hlavní útočné sektory, jejichž pojmenování bylo (od západu na východ) Item, Jig a King, přičemž poslední dva jmenované byly ještě rozděleny každý do dvou sekcí pojmenovaných Green a Red. Čtvrtý sektor pojmenovaný How nebyl k vylodění použit.\n\nNa pláž měla zaútočit 50. divize doplněná o část 79. tankové divize mezi obcemi Le Hamel a Ver-sur-Mer. Úkolem 231. pěší brigády bylo vylodění v sektoru Jig u obcí Le Hamel a Asnelles, 69. brigády pak byl sektor King naproti Ver-sur-Mer. 47. komando námořní pěchoty přidělené pro vylodění k 50. divizi pak mělo mít sektor Item.\n"}
{"id": "782495", "url": "https://cs.wikipedia.org/wiki?curid=782495", "title": "Alexander Horák", "text": "Alexander Horák\n\nAlexander Horák (23. ledna 1911 Halič okr. Lučenec – 25. listopadu 1994 Bratislava) byl slovenský a československý římskokatolický kněz spolupracující s komunistickým režimem, vysokoškolský učitel teologie, politik, bezpartijní poslanec Slovenské národní rady v letech 1948–1976, člen Sboru pověřenců a poslanec Sněmovny národů Federálního shromáždění na počátku normalizace.\n\nV letech 1929–1934 studoval teologii v Rožňavě. V roce 1940 se stal správcem Spolku sv. Vojtěcha v Maďarsku. Vydával tam časopis \"Sloboda\" a redigoval časopis \"Duchovný pastier\". Po válce se v roce 1945 stal kulturním referentem Spolku sv. Vojtěcha na Slovensku.\n\nV poúnorové době působil jako prokomunistický římskokatolický kněz. Od konce 40. let 20. století se angažoval v prorežimních organizacích. V roce 1949 se stal předsedou slovenského Výboru obránců míru. Ve funkci byl potvrzen roku 1958. Byl rovněž aktivní v organizaci Mírové hnutí katolického duchovenstva, která navazovala na obdobně prokomunistickou Katolickou akci. V roce 1950 mu Katolická teologická fakulta Univerzity Karlovy udělila doktorát teologie. V letech 1959-1990 přednášel katechetiku a pedagogiku na Římskokatolické cyrilometodějské bohoslovecké fakultě Univerzity Komenského v Bratislavě. Ve svém díle se pokoušel spojit tradice křesťanstva s vlivy marxismu.\n\nPo volbách roku 1948 zasedl ve Slovenské národní radě a byl zároveň členem Sboru pověřenců (10. Sbor pověřenců – pověřenec pošt). Kvůli svým politickým aktivitám čelil koncem 40. let suspendování z církevních funkcí. Mandát v SNR obhájil ve volbách roku 1954. Po nich se uvádí v 11. Sboru pověřenců do roku 1955 coby pověřenec spojů, v letech 1956–1958 v 12. Sboru pověřenců jako pověřenec místního hospodářství a v letech 1958–1960 coby člen Sboru pověřenců s funkcí předsedy Slovenského výboru pro výstavbu. Opětovně se poslancem SNR stal i ve volbách roku 1960 a volbách roku 1964. Ve Sboru pověřenců zasedal v letech 1948–1960 (pověřenec pošt, spojů, místního hospodářství a výstavby), v Slovenské národní radě v letech 1948–1976.\n\nPo federalizaci Československa usedl v lednu 1969 do Sněmovny národů Federálního shromáždění. Nominovala ho Slovenska národní rada. Ve federálním parlamentu setrval do konce funkčního období, tedy do voleb roku 1971.\n\n"}
{"id": "782498", "url": "https://cs.wikipedia.org/wiki?curid=782498", "title": "Jodopsin", "text": "Jodopsin\n\nJodopsiny (též fotopsiny) jsou oční pigmenty vyskytující se v čípcích, tedy buňkách zajišťujících barevné vidění. Jsou velmi podobné rodopsinu v tyčinkách; mají podobnou stavbu, založenou na bílkovinné složce (opsin) a na nebílkovinné části (11-cis-retinal). Liší se od něj pouze bílkovinnou složkou. Funkčně se jedná o receptory spřažené s G proteinem.\n\nŽivočichové s barevným viděním jsou vybaveni hned několika typy jodopsinů. Většina savců má dva druhy jodopsinů; jeden na krátkovlnnější, druhý pro dlouhovlnnější viditelné světlo. Člověk má tři druhy jodopsinů, jeden má maximum v modré oblasti (419 nm), druhý v zelené oblasti spektra (531 nm) a třetí v červené (559 nm). Třetí pigment vznikl v evoluční větvi primátů směřující k člověku před cca 40 miliony lety. Každý čípek má jeden z těchto jodopsinů; vnímání odlišných barev různými individuálními čípky je základem vzniku barevného obrazu.\n"}
{"id": "782501", "url": "https://cs.wikipedia.org/wiki?curid=782501", "title": "Blestium", "text": "Blestium\n\nBlestium (v Antoninovském itineráři pod jménem Blestio) byl vojenský tábor a centrum výroby železa v římské provincii Britannia Superior, části provincie Británie. Ležela na místě dnešního Monmouthu ve východním Walesu, na soutoku řek Monnow a Wye.\n\nJediná zmínka \"Blestiu\" v římských pramenech je právě v Antoninovském itineráři, soupisu římských posádek a cest mezi nimi, dle tradice vděčícímu za svůj vznik císaři Antoninovi Piovi, ale pravděpodobně vzniklému až z popudu císaře Caracally ve třetím století. Podle itineráře leželo \"Blestio\" na silnici z Isca Silurum (dnešní Caerleon) do Calleva Atrebatum (dnešní Silchester). Nacházelo se přitom na půl cesty mezi pevností Burrium (dnešní Usk) a střediskem výroby železa Ariconiem (pravděpodobně dnešní Weston under Penyard blízko města Ross-on-Wye). Je možné, že jméno pevnosti mělo svůj původ v řeckém slově \"βλαστός\" – \"blastos\", které znamená \"výhonek\".\n\nObecně se předpokládá, že zde byla založena pevnost za Nerona respektive před nástupem Flaviovské dynastie, pravděpodobně před rokem 55 našeho letopočtu, což by ji dělalo nejstarší římskou pevností na území Walesu. Pevnost pravděpodobně založil Publius Ostorius Scapula nebo jeho následník Aulus Didius Gallus během prvních římských výprav proti Silurům na jihovýchodě Walesu. Invazní síly vystavěly řadu pomocných pevnůstek v údolí řeky Monnow, která sahala až do středního Walesu, a také postoupily k Usku, kde založily Burrium. Silurové proti Římanům vedli poměrně úspěšnou partyzánskou válku zhruba třicet let, než je porazily síly vedené Sextem Juliem Frontinem. Předpokládá se, že na počátku bylo osádkou v Blestiu zhruba dva tisíce vojáků.\n\nAž donedávna se našlo v Monmouthu jen několik málo dokladů římské přítomnosti. První z příkopů pevnosti našla Monmouthská archeologická společnost přímo v centru Monmouthu, u Monnow Street. Vykopávky v roce 2010 na Agincourt Square odhalily kosti a hrnčířské výrobky, což se zdá potvrzovat existenci pevnosti. Je zde také dostatek dokladů o výrobě železa v době, kdy byla oblast ovládána Římem. Výroba probíhala z místních zdrojů železné rudy a potřebné dřevěné uhlí bylo vyráběno z místních lesů. Mezi důkazy o výrobě patří struska nalezená jak v samotném historickém Monmouthu, tak také v Overmonnow. Blízko řeky byly vykopány také kamenné budovy pravděpodobně užívané v druhém a třetím století k výrobě železa. Z toho, že zde byly nalezeny mince především z období třetího a čtvrtého století se usuzuje, že zde bylo trvající osídlení.\nDnes je Blestiu věnována modrá cedule na naučné stezce Monmouth Heritage Trail. Cedule je připevněna na domě z konce osmnáctého století v Monnow Street, který dnes užívá banka Lloyds TSB.\n"}
{"id": "782505", "url": "https://cs.wikipedia.org/wiki?curid=782505", "title": "Australian Open 2002 – ženská dvouhra", "text": "Australian Open 2002 – ženská dvouhra\n\nFinále ženské dvouhry mělo stejné obsazení jako v předchozí sezóně 2001. Titul obhájila nejvýše nasazená Američanka Jennifer Capriatiová, když v boji o titul přehrála turnajovou trojku ze Švýcarska Martinu Hingisovou ve třech setech 4–6, 7–6, 6–2.\n\nFinálové utkání se pro Capriatiovou nevyvíjelo dobře, když úvodní sadu s trojnásobnou šampiónkou Australian Open Martinou Hingisovou ztratila poměrem 4–6 poté, co již prohrávala 1–5 na gamy.\n\nPřestože ve druhém setu Švýcarka vedla 4–0, Američanka se dokázala vrátit do zápasu a vynutila si tiebreak. V něm Hingisová opět odskočila až na stav 6–2 ve svůj prospěch a měla tak čtyři mečboly v řadě k ukončení zápasu a ke grandslamové výhře. Capriatiová však všechny rozhodující míče vyhrála a zkrácenou hru dovedla do vítězného konce v poměru 9–7.\n\nŠvýcarka ve druhé hře třetí sady prolomila soupeřce podání a za stavu 2–1 na gamy šla servírovat. Obhájkyně Capriatiová však dokončila zápasový obrat, když získala dalších pět her za sebou a utkání tak vyhrála výsledkem 4–6, 7–6 a 6–2. Současně také odvrátila největší počet mečbolů v řadě (4) v historii všech finále grandslamových turnajů.\n\n\n"}
{"id": "782507", "url": "https://cs.wikipedia.org/wiki?curid=782507", "title": "Robert F. Murphy (antropolog)", "text": "Robert F. Murphy (antropolog)\n\nRobert Francis Murphy (3. června 1924 v New Yorku – 8. října 1990 New Jersey) byl jedním z nejvýznamnějších amerických antropologů 20. století a profesorem na Kolumbijské univerzitě.\n\nRobert Francis Murphy se narodil v New Yorku jako potomek irských přistěhovalců. V roce 1941 byl povolán k americkému námořnictvu. Po skončení války se vrátil do Spojených států a získal \"GI Bill of Rights\", což mu umožnilo studovat na univerzitě. Byl přijat na Kolumbijskou univerzitu, kde získal magisterský titul a později i doktorát. V roce 1950 se oženil s Yolandou.\n\nV sedmdesátých letech dostal smrtelný nádor v páteři a roku 1990 zemřel po těžkém závěrečném průběhu onemocnění ve svém domě v Leonii ve státě New Jersey.\n\n\n"}
{"id": "782508", "url": "https://cs.wikipedia.org/wiki?curid=782508", "title": "Vyhlídka na věčnost", "text": "Vyhlídka na věčnost\n\nVyhlídka na věčnost je fantasy román českého autora Jiřího Kulhánka, vydaný v roce 2011. Vypráví o hlavním hrdinovi \"panu Mluvčím\", který se musí vypořádat nejen s mrtvolami a upíry, ale i celým peklem. Autor zde opět využívá černého humoru, spádného děje a hrdiny s nadpřirozenými schopnostmi. Kniha volně navazuje na \"Noční klub\".\n\nHlavní hrdina Jan Lánský je \"Mluvčím\" vlivné společnosti \"Distribuované banky\", kde jeho práce mj. obnáší doručování vzkazů špatným lidem – Mluvčí je tedy profesionálním zabijákem, který se však při své práci zaplete s upíry (stejné postavy jako z autorova předchozího, dvojdílného Nočního klubu). Je mu posléze \"doporučeno\" zrušení celé společnosti a brzké vystěhování z České republiky.\n\nBývalý Mluvčí se tak společně se členkou české tajné služby, agentkou Alicí Fajtovou stávají nájemnými žoldáky, kteří jsou ale donuceni pracovat mimo Evropu. Jednoho dne je najme bohatý šlechtic sir Henry, aby se společně vydali do pekla pro Luciferovu hlavu. Při tvorbě námětu pekla autor volně vychází z Danteho Božské komedie a celkově můžeme v díle najít mnoho biblických odkazů a jiných aluzí. Po dlouhém výcviku se Lánský, Fajtová, sir Henry a jejich průvodce Padre vydají do pekla, kde se jim nakonec podaří projít všemi jeho stupni (Kulhánek, podobně jako Dante, peklo rozdělil na jednotlivé části tzv. \"Kruhy\", tedy vlastně patra v podzemí Vesuvu.) a s použitím vyspělé techniky Luciferovu hlavu získat. Ven se však dostanou pouze sir Henry a agentka Fajtová, kteří Jana opustí těsně před opuštěním Luciferova paláce.\n\nPadre je zabit při pokusu usednout na Luciferův trůn. Jan je tedy vydán napospas všem démonům, naštěstí se při nehodě srazí s jedním z tzv. \"Velkých démonů\" Velkým leopardem, se kterým pak sdílí vlastní lidské tělo, což mu propůjčuje nadlidské schopnosti. Peklo má však nového vůdce – je jím nikdo jiný než Adolf Hitler a jeho přívrženci, před kterými musí po mnoha bojích Velký leopard utéct zpět do světa lidí. Vůdce se nevzdává, a tak nechává mrtvé povstat ze svých hrobů. Jan Lánský stále uniká až do Ameriky, kde se ale postupně zvedají nové a nové vlny Vůdcova pronásledování.\n\nHrdina při svém zběsilém úprku před tzv. \"zónami\" mrtvých a dalších vůdcových následovníků cestou nabírá malou holčičku Fionu a agentku Megan Konrádovou, se kterými uniká pro pomoc k českým upírům až do Prahy. Vůdce však posílá ještě vice smrtelné démony, a tak jediný kdo přežívá je pražský masakr je Mluvčí, Fiona a lesbická upírka Karolína. Společně tak postupně zažívají další hru o život, a postupně stmelují vlastní vztahy. Hrdina se nicméně musí vypořádat s celým peklem, a tak za pomoci Velkého leoparda a později i Lucifera (popř. jeho hlavy) poráží Vůdce a jeho SS, aby se mohl navrátit zpět ke své milované upírce Karolíně a Fioně.\n\n"}
{"id": "782510", "url": "https://cs.wikipedia.org/wiki?curid=782510", "title": "Smrt a život amerických velkoměst", "text": "Smrt a život amerických velkoměst\n\nSmrt a život amerických velkoměst ( ) je monografie americké novinářky Jane Jacobsové věnovaná urbanismu velkoměst. Kniha patří do základní literatury přeložené do češtiny o územním plánování a veřejných prostorech.\n\n"}
{"id": "782512", "url": "https://cs.wikipedia.org/wiki?curid=782512", "title": "Australian Open 2002 – mužská čtyřhra", "text": "Australian Open 2002 – mužská čtyřhra\n\nObhájcem titulu byla nejvýše nasazená švédsko-australská dvojice Jonas Björkman a Todd Woodbridge, která vypadla ve druhém kole s českým párem Tomáš Cibulec a Daniel Vacek.\n\nSoutěž mužské čtyřhry vyhrála devátá nasazená bahamsko-kanadská dvojice Mark Knowles a Daniel Nestor, když v boji o titul zdolala francouzský pár Michaël Llodra a Fabrice Santoro po výsledku 7–6, 6–3.\n\n\n"}
{"id": "782513", "url": "https://cs.wikipedia.org/wiki?curid=782513", "title": "Australian Open 2002 – ženská čtyřhra", "text": "Australian Open 2002 – ženská čtyřhra\n\nObhájkyněmi titulu byly americké sestry Serena a Venus Williamsovy, které před zahájením turnaje odstoupily pro poranění mladší Sereny. Venus již do deblové soutěže nenastoupila, když nevytvořila náhradní dvojici s jinou hráčkou.\n\nSoutěž ženské čtyřhry vyhrál osmý nasazený švýcarsko-ruský pár Martina Hingisová a Anna Kurnikovová, který v boji o titul porazil slovensko-španělskou dvojici Daniela Hantuchová a Arantxa Sánchezová Vicariová ve třech setech 6–2, 6–7 a 6–1.\n\n"}
{"id": "782515", "url": "https://cs.wikipedia.org/wiki?curid=782515", "title": "Australian Open 2001", "text": "Australian Open 2001\n\nAustralian Open 2001 byl 89. ročník úvodního tenisového grandslamu sezóny, konaný v rozmezí 15. až 28. ledna. Hrálo se v Melbourne Parku v Melbourne na 25 dvorcích s tvrdým umělým povrchem Rebound Ace. Organizátory události byly Mezinárodní tenisová federace a Australský tenisový svaz.\n\nObhájci titulu ve dvouhrách byli Američané Andre Agassi, jenž turnaj vyhrál a Lindsay Davenportová.\n\nPoprvé probíhaly soutěže také v nově otevřeném a druhém největším stadionu areálu pro 10 500 sedících diváků Hisense aréně, která původně nesla název \"Multi-Purpose Venue\". Premiérovým zápasem, jenž se v ní 15. ledna 2001 odehrál, bylo střetnutí úvodního kola ženské dvouhry mezi Monikou Selešovou a Brie Rippnerovou. Jeho délka nepřesáhla deset minut, když se Rippnerová v úvodu zranila a skrečovala. Prvním dohraným utkáním se tak stalo vítězství Tima Henmana nad Hišámem Arázím v následujícím duelu.\n\nMužskou dvouhru vyhrál Američan Andre Agassi a obhájil tak titul. Jednalo o jeho třetí triumf na Australian Open a celkově sedmý grandslamový.\n\nV ženské dvouhře triumfovala Američanka Jennifer Capriatiová, pro niž výhra znamenala debutový grandslamový vavřín.\n\nTitul v soutěži mužské čtyřhry získal švédsko-australský pár Jonas Björkman a Todd Woodbridge. Pro Björkmana to byl třetí titul v řadě a současně poslední v této soutěži na Australian Open a celkově pak třetí grandslamový. Pro Woodbridge představoval také třetí výhru z Melbourne a celkově dvanáctou grandslamovou z mužské čtyřhry.\nV ženské čtyřhře zvítězila dvojice amerických sester Sereny a Venus Williamsových. Pro obě to byl premiérový titul v této soutěži na Australian Open a celkově čtvrtfý na Grand Slamu.\n\nSmíšenou čtyřhru vyhrál americko-jihoafrický pár Corina Morariuová a Ellis Ferreira. Pro oba titul představoval jediný grandslamový z mixu, který v kariéře získali.\n\n \n"}
{"id": "782521", "url": "https://cs.wikipedia.org/wiki?curid=782521", "title": "Pecka (příjmení)", "text": "Pecka (příjmení)\n\nPříjmení Pecka nosí více osobností:\n\n\n"}
{"id": "782522", "url": "https://cs.wikipedia.org/wiki?curid=782522", "title": "Chenin blanc", "text": "Chenin blanc\n\nChenin blanc je středně pozdní až pozdní moštová odrůda révy vinné (\"Vitis vinifera\"), používaná k výrobě bílých vín, dle nejnovějších genetických výzkumů snad spontánní kříženec odrůd \"Sauvignon\" a \"Tramín červený\". Pochází patrně z Francie, z údolí řeky Loiry, první doklady o jejím pěstování v této oblasti, konkrétně v Anjou, pocházejí již z roku 845.\n\nRéva vinná (\"Vitis vinifera\") odrůda \"Chenin blanc\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou středně dlouhé, umožňují této rostlině pnout se po pevných předmětech. Růst je středně bujný až bujný s polovzpřímenými letorosty. Vrcholky letorostů jsou otevřené, světle zelené s karmínovým nádechem, pouze slabě pigmentované antokyaniny, velmi silně bíle vlnatě ochmýřené. Internodia a nodia jsou na osluněné straně zelená s červenými pruhy, na zastíněné straně zelená, takřka bez ochmýření, pupeny jsou slabě pigmentované antokyaniny. Mladé lístky jsou žlutozelené, bronzově skvrnité, takřka bez antokyaninové pigmentace, středně silně bíle vlnatě ochmýřené. Jednoleté réví je žlutohnědé až tmavohnědé, rýhované, eliptického průřezu.\n\nDospělé listy jsou středně velké, tmavozelené, okrouhlé, tří- až pětilaločnaté se středně hlubokými, lyrovitými výkroji, které mají oblé dno, okraj listu je tupě, úzce zoubkovaný, povrch listu je slabě puchýřnatý, rub listu je mírně plstnatý, řapíkový výkroj je lyrovitý se zaostřeným dnem až lancetovitý s ostrým dnem, otevřený, řapík je kratší, než medián listu, žilnatina listů je v oblasti řapíku načervenalá (u většiny klonů).\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou malé až středně velké (16 x 14 mm, 1,8 g), okrouhlé až mírně protáhle eliptické bobule jednotné velikosti a barvy, žlutozelené až zlatožluté, na osluněné straně až hnědočervenavě zbarvené, s tenkou, průměrně ojíněnou slupkou, v době zralosti náchylnou k praskání, se šťavnatou, nezbarvenou dužinou jemné, odrůdové chuti. Stopečky bobulí jsou středně dlouhé, obtížně oddělitelné. Hrozen je středně velký, kuželovitý, kompaktní, s jedním či dvěma postranními hrozénky, s krátkou, slabě lignifikovanou stopkou.\n\n\"Chenin blanc\" je světově proslulá, velmi ceněná moštová odrůda vinné révy (\"Vitis vinifera\"). První doklady o jejím pěstování pocházejí již z 9. století, z Francie, z Anjou jižně od řeky Loiry, odkud je zmíněna roku 845 v záznamech opatství Glanfeuil. Odtud se rozšířila nejprve do celého údolí řeky Loiry, v 15. století do oblasti Touraine a později do údolí řeky Rhône.\n\nPůvod odrůdy byl dlouho nejasný. Roku 1999 byla v Rakousku a následně ve Francii provedena analýza DNA, která napověděla, že \"Chenin blanc\" je úzce příbuzný odrůdě \"Sauvignon\", tehdy byl považován za jednoho z rodičů této odrůdy. Roku 2010 byla zveřejněna rozsáhlá ampelografická studie, která naopak uvádí možnost, že \"Chenin blanc\" je kříženec odrůd \"Sauvignon\" a \"Tramín červený\".\n\nVe Francii byla odrůda roku 2011 vysazena na 9 .839 hektarech vinic, registrováno je zde 8 klonů. Především na dolní Loiře se z ni vyrábí mnoho druhů šumivých vín, například AOC Anjou, Crémant de Loire, Montlouis sur Loire, Saumur, Touraine, Vouvray, dále tichých vín s vysokým obsahem zbytkového cukru, například v AOC Anjou, Bonnezeaux, Chinon, Coteaux d'Ancenis, Coteaux de l'Aubance, Coteaux de Saumur, Coteaux du Layon, Coteaux du Loir, Coteaux du Vendômois, Jasnières, Quarts de Chaume, Savennières, ale také pozoruhodná suchá vína.\n\nRoku 1999 byla odrůda celkově vysazena na cca 54 .000 hektarech vinic. Mimo Francii ji najdeme v Jihoafrické republice (roku 2007 na 19 161 ha, pěstuje se zde již od 17. století, rozšířená je zejména v oblastech Stellenbosch, Paarl a Worcester), v Kalifornii (v USA byla roku 1992 vysazena na 11 .840 ha), v Austrálii (roku 2007 na 684 ha, pěstuje se zde od roku 1832), v Argentině (roku 2005 na 3030 ha), dále v Chile, Španělsku (Aragón, D.O. Somontano, Extremadura, D.O. Tierra de Barros, Katalánie, D.O. Penedés, roku 2001 na 102 ha) a v mnoha dalších státech celého světa.\n\nOdrůda není zapsána do Státní odrůdové knihy České republiky a není ani odrůdou, povolenou k výrobě zemských vín, ale vzácněji ji i u nás najdeme ve vinicích a odrůdová vína se objevují na některých místních koštech.\n\nNázev odrůdy pochází patrně z místního názvu „Mont Chenin“, což bylo původně malé panské sídlo na břehu řeky Echaudon, jižně od Touraine, kam se odrůda dostala v 15. století a kde ji pěstoval lord Chenonceaux a jeho švagr, opat z Cormery.\n\nDalší, lokálně používaná synonyma odrůdy jsou : \"Шенен Блан, Шенин Блан, Шенен белый, Гро шенен, Пино де ля Луара\" (vše Rusko), \"Anjou, Blamancep, Blanc d'Anjou, B. d´Aunis, B. Emery, Bon Blanc, Canton, Capbreton Blanc, Chenen Belyi, Confort, Coue Fort, Cruchinet\" (Sud-Ouest), \"Cugnette, Fehér Chenin, Franc Blanc, Franche, Gamay Blanc\" (mylně), \"Gamet Blanc\" (Entraygues), \"Gout Fort, Gros Chenin, G. Pineau de Vouvray, Gustolidi\" (USA), \"Luarskoe, Mancais Blanc, Pera, Pineau Blanc, P. d´Anjou, P. de Briollay, P. de la Loire, P. de Savennieres, P. de Vouvray, P. Gros, P. Gros de Vouvray, P. Nantais, P. Vert, Pinet d´Anjou, Pinot Blanco\" (mylně, Jižní Amerika), \"P. d´Anjou, P. de la Loire, Plant d'Anjou\" (Touraine, 15. století), \"Plant de Breze, P. de Clair de Lune, P. de Maille, P. de Salces, P. de Salles, P. du Clair de Lune, P. Volle, Pointu de Savennieres, Quefort, Rajoulain, Rajoulin, Ronchalin, Rouchalin, Rougelin, Rousselin, Rouxalin, Rouzoulenc, Shanin\" (Bulharsko), \"Steen\" (JAR), \"Stein\" (JAR), \"Tete de Crabe, Tite de Crabe, Ugne Lombarde, Valblar Stein, Verdurant, White Pinot\".\n\nV Jihoafrické republice se vzácně pěstuje odrůda \"Chenin Rose\" (\"Steen Rose\"), v katalogu VIVC je zmíněna dále ještě odrůda s názvem \"Chenin Rouge\". Obě jsou pravděpodobně mutacemi odrůdy \"Chenin Blanc\".\n\nSpontánním křížením odrůd \"Chenin Blanc\" a \"Gouais blanc\" vznikly ve Francii odrůdy \"Balzac Blanc\", \"Meslier-Saint-François\" a \"Colombard\" .\n\nPro své rané rašení je odrůda citlivá na pozdní jarní mrazy, navíc sekundární pupeny bývají obvykle neplodné, dobré vyzrávání réví ale zajišťuje vyšší odolnost vůči zimním mrazům. Patří mezi odrůdy, poměrně náročné na pěstování a dávající kolísavé výnosy, v závislosti na podmínkách, průměrně ale okolo 6-7 t/ha. Přesto je třeba někdy redukovat sklizeň. Pokud by se výnosy v příznivějších letech či podmínkách neomezovaly, byla by vína nepříjemně kyselá a prázdná. Pro pěstování vyhovují méně bujně rostoucí podnože.\n\nVegetační období odrůdy trvá 150-155 dní při sumě aktivních teplot (SAT) 3100-3200 °C (v klimatických v podmínkách Oděsy). Raší raně, jeden den před \"Chasselas\" a dozrává středně pozdně až pozdně, 17-24 dnů po \"Chasselas\".\n\nOdrůda je náchylná na napadení plísní šedou (\"Botrytis cinerea\"), průměrně dobře odolává padlí révovému (\"Uncinula necator\"), spíše podprůměrně potom plísni révové (\"Plasmopara viticola\").\n\nCo se týče vlivu podloží na kvalitu vína, vína z hroznů, pocházejících z těžkých, jílovitých půd jsou tělnatá, těžká, dlouho vyzrávají na láhvi, pokud se keře nacházejí v blízkosti vodního toku, mají tendenci být napadány plísní šedou (\"Botrytis cinerea\"), v těchto podmínkách se také často vyrábějí botrytické výběry. Naopak, z písčitých půd známe vína lehčí, určená spíše k pití jako mladá. Křemičité půdy dávají vína minerálních tónů, zatímco vápník propůjčuje vínům ostřejší kyselinku. Na půdách břidličnatých má zase odrůda tendenci dozrávat rychleji, než třeba na půdách jílovitých.\n\nSuchá vína jsou světle žlutá, ovocitá, bohatá na buket, v mládí mají ocelovou kyselinu a mohou být až drsná, voní po medu a vlhké slámě, renklodách, limetce, grapefruitu, broskvích, meruňkách, ananasu, mangu, lískových oříškách, hořkých či pražených mandlích, angelice, květu akátu či hlohu, heřmánku, muškátu, mátě, růžích, bergamotové silici, škála buketních a aromatických tónů může být opravdu rozsáhlá. Vína dosahují plné zralosti po 6 až 10 letech, ale vydrží ještě dalších 20 let.\n\nOdrůda je vhodná pro výrobu přívlastkových vín. Především sladkým vínům dodávají kyselinky další rozměr a vyváženost a také důležitou dlouhověkost. Špičkový ročník „Coteaux du Layon“ tak může vydržet i 30 let. Zralá vína rozvíjejí medové, vanilkové a akátové vůně, v aroma se objevuje kompotované ovoce, meruňkový či pomerančový džem.\n\nSladká vína z hroznů napadených plísní šedou (\"Botrytis cinerea\") a z bobulové výběry mají nejdříve vůně broskví, ananasu, manga, banánu, sušených měruněk, fíků, později se objeví slad, perník, kakao, skořice a smetana. Odrůda se s oblibou používá při přípravě různých cuvée, častěji například s víny odrůdy \"Colombard\" a v některých regionech slouží díky vyšší aciditě i k výrobě sektů, na druhé straně je místy a vzácněji, používána též jako stolní odrůda.\n\nLehká vína slouží jako aperitiv nebo doprovázejí pokrmy z ryb či kuřecího masa. Polosladká se předkládají k masitým pokrmům se smetanovými omáčkami a sladká vína se\ndobře snoubí s různými pudinky, v nichž je kyselé ovoce, nebo se sýry s modrou plísní.\n\n\n\n"}
{"id": "782524", "url": "https://cs.wikipedia.org/wiki?curid=782524", "title": "Stepující stonožka", "text": "Stepující stonožka\n\nStepující stonožka, francouzsky \"Le Mille-pattes fait des claquettes\", je francouzská filmová komedie z roku 1977 režiséra Jeana Giraulta. Jde o situační komedii zasazenou do doby 2. světové války, kdy byla severní Francie okupována nacistickým Německem. Jde o příběh, který je založen na spontánní odbojové akci 3 francouzských kamarádů, kteří se jednoho dne okamžitě rozhodnou, že z muzea v pařížském Louvre ukradnou antickou sochu bohyně Venuše, to proto aby ji ukryli před Němci, kteří ji chtějí odvézt do Německa do sbírek nacistického pohlavára Hermanna Göringa. To se jim, po mnoha peripetiích a obtížích za pomoci mnoha dalších lidí podaří, všichni tři i se sochou skončí nakonec v Němci neokupované Anglii.\n\n\n\n"}
{"id": "782528", "url": "https://cs.wikipedia.org/wiki?curid=782528", "title": "Stripped (Rammstein)", "text": "Stripped (Rammstein)\n\nStripped je bezalbový singl německé skupiny Rammstein. Byl vydán roku 1998. Jedná se o coververzi písně Stripped od skupiny Depeche Mode.\n\nK písni byl vytvořen i videoklip. Nevystupují v něm členové kapely, ale záběry jsou z filmu z propagandistického filmu Olympia režisérky Leni Riefenstahlové k LOH 1936.\n\nTo rozvířilo diskuzi, zda jsou Rammstein nacisté (viz problematika obalu Herzeleid). Skupina se hájila, že šlo o čistě uměleckou volbu. Své názory nakonec vyjádřila v singlu Links 2-3-4 na albu Mutter.\n\n\n"}
{"id": "782537", "url": "https://cs.wikipedia.org/wiki?curid=782537", "title": "Vladimír Hron", "text": "Vladimír Hron\n\nVladimír Hron (* 25. června 1966 Most) je český moderátor, zpěvák, komik a imitátor. Za své působení získal několik televizních cen TýTý.\n\nPo vystudování gymnázia v rodném Mostě dvakrát neuspěl při přijímacích zkouškách na DAMU, přesto dostal angažmá jako loutkoherec v mosteckém Divadle Rozmanitostí (1988–1992). Vedle loutkoherectví se věnoval zpěvu v tanečním souboru Renesance (1987–1993), který působil v nedalekém Litvínově.\n\nModerátorské profesi se věnuje od roku 1992, kdy byl přijat do vysílání soukromého Rádia Most. Zde působil do roku 1996, kdy přešel na volnou nohu a začal se plně věnovat bavení publika na veřejných kulturních akcích. Zpočátku pracoval v rodném Severočeském kraji a díky výhře v pořadu TV Nova (Liga gagů) si jej v roce 1997 všiml Stanislav Procházka ml., pod jehož vedením začal působit v celé republice, a to tak úspěšně, že v roce 1998 vyhrál hlavní cenu festivalu Haškova Lipnice.\n\nManažerská práce Stanislava Procházky ml. a cílená práce Vladimíra Hrona zavedla až do kanceláře významného českého režiséra české hudební zábavy Františka Poláka. Několik schůzek na Kavčích horách dalo vzniknout pořadu „Abeceda hvězd“, který v roce 2000 odvysílala Česká televize (součást pořadu Šance, který uváděl Miroslav Vladyka společně s Josefem Dvořákem) a který Vladimíra prosadil mezi televizní baviče. V roce 2005 podle debutové show režisér František Polák pojmenoval stejným názvem hudebně-zábavný pořad.\n\nShow Abeceda hvězd navštívila mimo Evropy africký, asijský i americký kontinent. \n\nModeroval nejprestižnější akce na území Čech i Slovenska. \n\nHostoval v mnoha zábavných pořadech napříč televizními i rozhlasovými stanicemi v Čechách a na Slovensku. \n\nV prosinci 2016 uvedl v život koncertní projekt VÁNOČNÍ HVĚZDY s velkým Bigbandem, filharmonií, dětskými sbory a hosty, mezi kterými se objevili např. Milan Drobný, Ilona Csáková, sólistka Národního divadla Kateřina Jalovcová, Lucie Černíková ad. Tato Tour vyšla na CD a z ostravského Gongu byl odvysílán i televizní záznam.\n\nVladimír Hron byl také protagonistou rockové Tour \"České hvězdy zpívají Queen (2016 - 2018)\", spoluúčinkovali v ní např.: Aleš Brichta, Kamil Střihavka, David Kraus, Vlasta Horváth, David Uličník ad. Ambasadorem této Tour je někdejší osobní komorník Freddie Mercuryho, pan Peter Freestone. \n\nPeter Freestone také Vladimírovi vypomohl s účastí na festivalu Freddie Mercury Celebration Days, konaném 6. září 2019 ve švýcarském Montreux. Hron zde vystoupil za doprovodu chlapecké kapely The Drops a dochází ke startu jejich divadelně - koncertního projektu Queen The Story. \n\nHron dlouhodobě spolupracuje s charitativními a veřejně prospěšnými společnostmi, kupř. Fond pro opuštěné a handicapované děti, Dejme dětem šanci, Mediatábor nebo s projektem Seniorpas, který podporuje volnočasové aktivity seniorů.\n\n2020: 20 let Abecedy hvězd\n\n\n\nOd roku 2015 do prosince roku 2018 Vladimír Hron moderoval v Českém rozhlase Plzeň talkshow \"Vzpomínky nám zůstanou\".\n\n\n"}
{"id": "782541", "url": "https://cs.wikipedia.org/wiki?curid=782541", "title": "Jaromír Horák", "text": "Jaromír Horák\n\nJaromír Horák (28. prosince 1919 - 2. června 1984) byl český a československý politik Komunistické strany Československa, poslanec Sněmovny národů Federálního shromáždění a České národní rady za normalizace.\n\nPůsobil jako vedoucí odboru výstavby KNV Pardubice, v letech 1963-1980 potom jako ředitel Agroprojektu Pardubice. K roku 1969 se profesně uvádí jako ředitel SÚTV Pardubice.\n\nPo provedení federalizace Československa usedl do Sněmovny národů Federálního shromáždění. Mandát nabyl až dodatečně v prosinci 1969 po jedné z vln čistek po invazi vojsk Varšavské smlouvy do Československa. Do federálního parlamentu ho nominovala Česká národní rada, v níž rovněž zasedl v té době (listopad 1969). Ve FS setrval do konce funkčního období parlamentu, tedy do voleb roku 1971.\n\nDlouhodobě pak působil v České národní radě. Mandát v ní obhájil ve volbách roku 1971 a zasedal zde až do konce funkčního období, tedy do voleb roku 1976.\n\n"}
{"id": "782543", "url": "https://cs.wikipedia.org/wiki?curid=782543", "title": "Asche zu Asche", "text": "Asche zu Asche\n\nAsche zu Asche (v češtině Popel k popelu) je píseň a zároveň singl německé skupiny Rammstein. Byla vydána 15. února 2001, jako třetí singl alba Herzeleid a na VHS/DVD Live aus Berlin. Tato píseň se hraje na každém koncertu skupiny, členům při ní vzplanou mikrofony coby efekt. Často se prezentuje jako ukřižování Ježíše Krista.\n\n\n"}
{"id": "782547", "url": "https://cs.wikipedia.org/wiki?curid=782547", "title": "Karas (příjmení)", "text": "Karas (příjmení)\n\nPříjmení Karas může pocházet ze slovanského názvu pro kaprovitou rybu, případně přezdívka pro někoho kdo vypadá jako ryba. Jako židovské příjmení je to především ornamentální jméno.\n\n\n"}
{"id": "782549", "url": "https://cs.wikipedia.org/wiki?curid=782549", "title": "Martin Hraško", "text": "Martin Hraško\n\nMartin Hraško (31. října 1911 Zvolenská Slatina-Slatinské Lazy - 3. července 1976 Banská Bystrica) byl slovenský a československý politik Strany slovenské obrody, poslanec Slovenské národní rady v 50. a 60. letech a poslanec Sněmovny národů Federálního shromáždění na počátku normalizace.\n\nPo absolvování základní školy pracoval jako zemědělský dělník. Za druhé světové války byl aktivní v odboji. V letech 1949-1960 byl pracovníkem KNV. V letech 1960-1971 zastával funkci tajemníka Strany slovenské obrody, na jejímž založení se podílel. V březnu 1954 nastoupil jako náhradník do Slovenské národní rady. Do ní byl pak řádně zvolen ve volbách roku 1954 a ve volbách následných. V SNR zasedal celkem v letech 1954-1971.\n\nPo federalizaci Československa usedl v lednu 1969 do Sněmovny národů Federálního shromáždění. Nominovala ho Slovenska národní rada, v níž také zasedal. Ve federálním parlamentu setrval jen do prosince 1969, kdy byl „uvolněn“ Slovenskou národní radou z funkce poslance FS.\n\n"}
{"id": "782550", "url": "https://cs.wikipedia.org/wiki?curid=782550", "title": "Fodera", "text": "Fodera\n\nFodera je americká manufaktura vyrábějící basové kytary. Basové kytary Fodera pochází z Brooklynu v New Yorku. Foderu založili Vinny Fodera a Joey Lauricella roku 1983. Fodera také vyrábí omezené množství kytar každý rok. Prvním hudebním nástrojem byla kytara. Basové kytary Fodera jsou velmi drahé nástroje, jejich znakem je písmeno f s motýlími křídly, dají se poznat podle atypického designu.\n\nSériově vyráběné baskytary: Monarch, Emperor, Emperor II, Imperial, Imperial II (dříve známý jako BeezElite) a NYC. Fodera také vyrábí signované modely: Classic či YinYang verze Victor Wooten signature Monarch, Anthony Jackson Presentation Contrabass, Lincoln Goines signature Imperial, Matthew Garrison signature Imperial a Tom Kennedy signature Emperor II.\n\nV Česku na Foderu hrají například Jíra Meissner a Martin Lehký.\n\n"}
{"id": "782552", "url": "https://cs.wikipedia.org/wiki?curid=782552", "title": "Karel Ferdinand Rudl", "text": "Karel Ferdinand Rudl\n\nKarel Ferdinand Rudl (9. prosince 1853 Praha – 21. srpna 1917 tamtéž) byl český hudební skladatel.\n\nStudoval na Pražské konzervatoři u Viléma Blodka. Po absolvování školy v roce 1873 odešel na čas do Německa. Na počátku osmdesátých let se vrátil do Prahy a působil v několika pražských orchestrech. Stal se učitelem hudby na hudební škole Petra Maydla, korepetitorem v pěvecké škole Jana Ludvíka Lukese, až se posléze jako učitel hudby osamostatnil.\n\nÚčastnil se obrozeneckého hnutí. Pořádal koncerty ve prospěch \"Národní jednoty severočeské\", komponoval písně a sbory pro sokolské akademie a publikoval v časopisech, zejména přispíval do \"Hudebních listů pro mládež\". \n\nBratr Karla Ferdinanda, Josef Maria Rudl (1841–1917), byl známým rytcem not.\n\n\n\nKomponoval i hudbu pro komorní obsazení, sbory a klavírní skladby. Pro výuku klavíru upravil technicky méně náročnou verzi písně \"Kde domov můj\".\n\n\n"}
{"id": "782553", "url": "https://cs.wikipedia.org/wiki?curid=782553", "title": "Jiří Hrdlička (politik)", "text": "Jiří Hrdlička (politik)\n\nJiří Hrdlička (8. listopadu 1921 České Budějovice – ???) byl český a československý politik Československé strany socialistické, poslanec Sněmovny národů Federálního shromáždění a České národní rady za normalizace.\n\nPůvodním povoláním byl redaktor, bytem České Budějovice. Absolvoval gymnázium s maturitou a tříleté studium VÚML. K roku 1969 se profesně uvádí jako redaktor listu \"Svobodné slovo\". Působil coby místopředseda Krajského výboru Národní fronty a předseda Krajského výboru ČSS v Českých Budějovicích. Bylo mu uděleno vyznamenání Za zásluhy o tisk a vyznamenání Za vynikající práci. V České národní radě pracoval v její kulturní komisi.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Česká národní rada. Ve FS setrval do konce funkčního období parlamentu, tedy do voleb roku 1971.\n\nDlouhodobě pak působil v České národní radě. Mandát v ní obhájil ve volbách roku 1971, volbách roku 1976 a volbách roku 1981.\n\n"}
{"id": "782554", "url": "https://cs.wikipedia.org/wiki?curid=782554", "title": "Jiří Hrdlička", "text": "Jiří Hrdlička\n\nJméno a příjmení Jiří Hrdlička má více nositelů:\n\n"}
{"id": "782555", "url": "https://cs.wikipedia.org/wiki?curid=782555", "title": "Sissi, osudová léta císařovny", "text": "Sissi, osudová léta císařovny\n\nSissi - Osudová léta císařovny, uváděno i pod názvem Sissi, císařovnina osudová léta, německy \"Sissi - Schicksalsjahre einer Kaiserin\" je rakouský romanticko-dramatický film z roku 1957 režiséra Ernsta Marischky s Romy Schneiderovou v hlavní roli. Jde o třetí díl ze známé rakouské trilogie o životě rakouské císařovny Alžběty Bavorské zvané Sissi (první díl \"Sissi\" z roku 1955, druhý díl \"Sissi, mladá císařovna\" z roku 1956).\n\nSnímek nevychází z přesných historických dat a skutečný osud císařovny Alžbety Bavorské je zde podán velmi nevěrohodně a nepravdivě zejména co se týče přesné chronologie všech událostí.\n\nOsu filmového příběhu zde tvoří náznam císařovnina usmíření s odbojnou maďarskou šlechtou, její sblížení s hrabětem Gyulou Andrássym, její velmi vážné onemocnění neznámou plicní chorobou, její následné dlouhodobé léčení na Madeiře a pozdější přesun do Řecka (Korfu, Athény) až po oficiální návštěvu severní Itálie (milánská La Scala), kde se opět setkává se svým chotěm rakouským císařem Františkem Josefem I.. Závěr filmu je situován do italských Benátek, kde se opět setkává se svým dítětem.\n\n\n"}
{"id": "782557", "url": "https://cs.wikipedia.org/wiki?curid=782557", "title": "Antonín Lauterbach", "text": "Antonín Lauterbach\n\nAntonín Lauterbach (2. září 1912 Chlumec nad Cidlinou − 26. května 2007) byl učitel, ochotnický pracovník, publikoval verše v místním tisku a napsal několik divadelních her, z nichž se mnohé dočkaly několika repríz: Uragan, Morana, Vruboun posvátný, Ruce vzhůru. S Břetislavem Cónem a Oldřichem Leskem (autorem hry Peldramové) se zasloužil o divadelní festivaly Klicperův Chlumec.\n\nPedagog, spisovatel a divadelník.\nPo 1. světové válce navštěvoval obecnou školu a již tehdy ho fascinoval svět loutkového divadla, které každou neděli hrála ve školním sále pro děti Voříšková-Hajská.\n\nJako malý chlapec hrával v ochotnickém spolku postavičky trpaslíků nebo permoníků.\n1932 po gymnáziu absolvoval jednoroční učitelský kurz a stal se učitelským čekatelem v Chlumci nad Cidlinou. Ještě jako student vystoupil ve Spolku chlumeckých studujících, poprvé vystoupil ve hře Rohovín Čtverrohý.\nPůsobil v Sokole, kde už bylo blízko k divadlu - přes půlnoční scény při šibřinkách, které připravoval se Slávou Cónem.\nV třicátých letech, spolu s režisérem Slávou Cónem napsali pro sokolský soubor hodinovou satirickou revue Chlumec v revoluci čili Bomba do Cidliny. S Cónem také napsal původní operetu pro vévodkyni, k níž hudbu složili J. Šorčík a O. Vaníček.\n\n1936 vstoupil do pěvecko-ochotnické jednoty Klicpera. Hrál Lysandra v Shakespearově Snu noci svatojánské a od té doby sehrál stovky rolí a roliček, Tantala ve Smíru Tantalově, purkrabího v Noci na Karlštejně, Vocilku ve Strakonickém dudákovi, knížete Býda V Moraně, mlynáře v Lucerně, Martina Duška v Peldramech. Hrál na chlumeckých prknech po boku Karla Högra, Vlasty Fabiánové, Růženy Šlemrové i Eduarda Kohouta.\nNalezl uplatnění nejenom jako výborný všestranný herec s vzácnou specializací komika a schopného hlasového imitátora, ale i jako režisér a dramatik. Mezi jeho dramatické práce patří hry Pětilistá růže, Od případu k případu, Hrátky s Filipem, Ruce vzhůru, Uragan, Velká láska nebo Morana.\n\n1937 stál u zrodu divadelního festivalu Klicperův Chlumec.\n\nS Cónem napsal k 150. výročí narození V. K. Klicpery hru z dramatikova života Z urny století, a s O. E. Leskem později pásmo Český rok na vsi, které se na počest 100. výročí zrušení roboty předvádělo mnohokrát pod širým nebem v amfiteátru pod Sokolovnou. Představení zhlédlo přes deset tisíc diváků.\n\nHojná je i Lauterbachova publikační činnost.\n\nNa návrh Volného sdružení východočeských divadelníků mu byl v roce 2003 udělen Zlatý odznak J.K. Tyla za celoživotní věrnost ochotnickému divadlu a vybudování významné divadelní tradice v Chlumci nad Cidlinou.\n\nLauterbach Antonín: Historie chlumeckého divadla.\n\n\n\n\n"}
{"id": "782559", "url": "https://cs.wikipedia.org/wiki?curid=782559", "title": "Michal Hrib", "text": "Michal Hrib\n\nMichal Hrib (* 13. října 1930) byl slovenský a československý politik, bezpartijní poslanec Slovenské národní rady a Sněmovny národů Federálního shromáždění na počátku normalizace.\n\nVe volbách roku 1964 se stal poslancem Slovenské národní rady.\n\nPo federalizaci Československa usedl v lednu 1969 do Sněmovny národů Federálního shromáždění. Nominovala ho Slovenska národní rada, v níž také zasedal. Vzhledem k dlouhodobému těžkému onemocnění složil poslanecký slib až v květnu 1970. Ve federálním parlamentu setrval do konce funkčního období, tedy do voleb roku 1971.\n\n"}
{"id": "782563", "url": "https://cs.wikipedia.org/wiki?curid=782563", "title": "Martin Damian", "text": "Martin Damian\n\nBc. Martin Damian (* 21. září 1973, Zábřeh na Moravě) je český ikonopisec\n\nVystudoval obor teologie a spiritualita zasvěceného života na Teologické fakultě Univerzity Palackého v Olomouci.\n\nV roce 2000 vstoupil do Řádu menších bratří kapucínů, kde se během svého působení naučil umění tvorby ikon. Velkým přínosem pro něj byly konzultace s pravoslavnými ikonopisci, během kterých se seznámil s tvorbou ikon dle původních technik používaných v době Byzance.\nOd roku 2003 se věnuje tvorbě ikon, první ikony vytvářel pro spolubratry v kapucínském klášteře. Působil v klášterech v Praze, Újezdě u Uničova, Olomouci a Brně. V roce 2006 se rozhodl neskládat věčné sliby v Řádu kapucínů a opustil řeholní společenství.\nV roce 2009 založil ikonopiseckou dílnu v Praze a účastnil se kurzu Kopie Mistrů pořádaným Národní galerií v Praze, který byl zakončen společnou výstavou autorů v prostorách kláštera sv. Jiří na Pražském hradě.\n\nV roce 2010 ilustroval knihu Důvěřuji Bohu a proto i bližnímu bratra Pacifika Matějky, OFMCap.\n\nOd roku 2010 vydává ve spolupráci se sestrami Paulínkami omalovánky pro děti s tematikou ze života světců. Dosud vyšly Omalovánky se svatým Václavem, se svatou Anežkou, se svatým Františkem a se svatými Cyrilem a Metodějem.\n\nV roce 2011 uspořádal výstavu svých ikon s názvem Světlo ikon.\n\nV roce 2012 uspořádal výstavu ikon pod názvem Ikony.\n\nI přes tvorbu dalších výtvarných dílek různého charakteru, jeho velkou láskou zůstávají ikony.\n\n\n"}
{"id": "782566", "url": "https://cs.wikipedia.org/wiki?curid=782566", "title": "Claus Cornelius Fischer", "text": "Claus Cornelius Fischer\n\nClaus Cornelius Fischer (* 8. června 1951, Berlín) je německý spisovatel, překladatel a scenárista. Do češtiny byly přeloženy jeho detektivní příběhy s komisařem van Leeuwenem v hlavní roli.\n\nFischer se narodil roku 1951 v Berlíně, vystudoval novinářskou školu v Mnichově. Poté pracoval na volné noze jako novinář (přispíval mimo jiné do periodik Die Welt a Die Zeit) a překladatel amerických románů, časem se prosadil jako scenárista a prozaik.\n\nV roce 1989 se spolu s Günterem Grassem a Norbertem Blümem podílel na prvním německém vydání \"Satanských veršů\" Salmana Rushdieho.\n\nSe svou ženou žijí střídavě v Mnichově a v Berlíně.\n\nFischerův první román \"Goyas Hand\", věnující se malíři Franciscu de Goyovi, byl nominován na cenu \"aspekte-Literaturpreis\", udělovanou za nejlepší prozaickou prvotinu v německém jazyce. Dále napsal více než deset románů (žánrově detektivky, thrillery a historické romány) a filmové scénáře.\n\nV roce 2007 začal tvořit mezinárodně vydávanou detektivní sérii s amsterdamským komisařem Bruno van Leeuwenem, jejíž děj se odehrává v Nizozemí a která se skládá zatím ze čtyř románů. Série se vyznačuje psychologicky prokreslenými charaktery postav a nevšedními až exotickými okolnostmi děje.\n\n\n"}
{"id": "782573", "url": "https://cs.wikipedia.org/wiki?curid=782573", "title": "Miloslav Hruškovič", "text": "Miloslav Hruškovič\n\nMiloslav Hruškovič (25. ledna 1925 Pukanec - 12. února 1992 Lehnice) byl slovenský a československý politik Komunistické strany Slovenska, ministr a místopředseda vlád Československa, poslanec Slovenské národní rady a Sněmovny národů a Sněmovny lidu Federálního shromáždění za normalizace.\n\nV letech 1955-1989 se uvádí jako účastník zasedání Ústředního výboru Komunistické strany Slovenska. V letech 1955-1958, 1962-1968, 1969-1971 a znovu od roku 1972 byl členem ÚV KSS, v roce 1968 a opětovně od roku 1972 navíc i členem předsednictva a sekretariátu a tajemníkem ÚV KSS. Od roku 1972 předsedal ekonomické komisi ÚV KSS. Zastával i posty v celostátní komunistické straně. V letech 1970-1971 byl předsedou národohospodářské komise Ústředního výboru Komunistické strany Československa, v letech 1971-1976 předsedou komise ÚV KSČ pro vědeckotechnický rozvoj. XI. sjezd KSČ ho zvolil kandidátem Ústředního výboru Komunistické strany Československa, za člena ÚV KSČ byl kooptován 26. června 1970 a ve funkci ho potvrdil XIV. sjezd KSČ, XV. sjezd KSČ, XVI. sjezd KSČ a XVII. sjezd KSČ. V období květen 1971 - červen 1988 byl kandidátem předsednictva ÚV KSČ, od června 1970 do prosince 1972 zastával post člena sekretariátu ÚV KSČ a v témže období byl i tajemníkem ÚV KSČ.\n\nV letech 1968-1969 byl členem Hospodářské rady. Zastával i četné vládní posty. V první vládě Oldřicha Černíka byl v roce 1968 ministrem techniky (do dubna 1968 se tento rezort oficiálně jmenoval Ministr - předseda Státní komise pro techniku). Post si udržel i v druhé vládě Oldřicha Černíka a třetí vládě Oldřicha Černíka v letech 1969-1970 (nyní oficiálně jako Ministr - předseda Výboru pro technický a investiční rozvoj). V třetí vládě Oldřicha Černíka navíc do června 1970 rovněž působil jako místopředseda vlády a zastával v ní i portfolio ministra plánování. Ministrem plánování zůstal do ledna 1971 i v následujícím kabinetu (první vláda Lubomíra Štrougala).\n\nVe volbách roku 1964 se stal poslancem Slovenské národní rady. Po provedení federalizace Československa usedl i do Sněmovny národů Federálního shromáždění. Mandát ovšem nabyl až dodatečně v květnu 1970 v rámci jedné z doplňovacích voleb po vlnách čistek souvisejících s invazí vojsk Varšavské smlouvy do Československa. Do federálního parlamentu ho nominovala Slovenská národní rada.\n\nVe volbách roku 1971 přešel do Sněmovny lidu (volební obvod Středoslovenský kraj). Mandát získal i ve volbách roku 1976 (obvod Žilina), volbách roku 1981 a volbách roku 1986. Ve funkci poslance FS zažil sametovou revoluci a po ní v lednu 1990 ztratil svůj mandát v rámci procesu kooptace nových poslanců.\n\nV roce 1973 získal Řád Vítězného února, roku 1975 Řád republiky a roku 1985 Řád Klementa Gottwalda. V 1. polovině 70. let byl veden dle tzv. Mitrochinova archivu jako důvěrník KGB pod krycím jménem Gaston. Kontaktním důstojníkem KGB mu byl V. F. Jašečkin.\n\n"}
{"id": "782574", "url": "https://cs.wikipedia.org/wiki?curid=782574", "title": "Nová hospoda (Lékařova Lhota)", "text": "Nová hospoda (Lékařova Lhota)\n\nNová hospoda je zájezdní hostinec, který stojí na křižovatce silnic I/20 z Českých Budějovic na Vodňany a II/122 z Netolic na Dívčice, v blízkosti Lékařovy Lhoty. Vystavěn byl v roce 1812 a jako hostinec slouží do současnosti. Původní název měl \"U turecké hlavy\". Tento název byl pravděpodobně odvozen od znaku Schawarzenbergů umístěného v průčelí. Do současné doby se dochovala bez větších úprav.\n\nJedná se o čtyřkřídlou přízemní budovu, ve které se nacházel šenk, ubytovací prostory, stáje a vozovny.\n\n"}
{"id": "782581", "url": "https://cs.wikipedia.org/wiki?curid=782581", "title": "Chomutovská kaštanka", "text": "Chomutovská kaštanka\n\nChomutovská kaštanka (nebo krátce Kaštanka) je skupinou památných stromů – kaštanovníků setých. Je považovaná za nejstarší a nejsevernější skupinu stromů tohoto druhu v České republice. V současnosti spadá pod Podkrušnohorský zoopark Chomutov.\n\n\nKaštanku tvoří celkem 133 stromů, které jsou různého věku, výšky i zdravotního stavu (u většina stromů v rozmezí 2–4). Podle odhadů se pohybují v rozpětí 80–350 let. Starší většinou dosahují nižší výšky (kolem 15 metrů), mladší i přes 20 m.\n\nKaštanka byla založena jezuity v letech 1590–1770 (první písemná zmínka pochází od Bohuslava Balbína, z roku 1679). Jejím účelem bylo zajistit potravu místnímu obyvatelstvu pro případ hladomoru. Dnes je ovšem sklizeň kaštanů bez povolení zakázaná.\n\nKaštance byl věnován prostor v pořadu České televize Paměť stromů, konkrétně ve třináctém dílu Nejen duby, buky a lípy.\n\n\n\n"}
{"id": "782582", "url": "https://cs.wikipedia.org/wiki?curid=782582", "title": "Třída Ratanakosin", "text": "Třída Ratanakosin\n\nTřída Ratanakosin je třída raketových korvet Thajského královského námořnictva. Obě jednotky této třídy byly postaveny v USA. Vzhledem ke své velikosti jsou velmi silně vyzbrojené. Thajské námořnictvo je provozuje od roku 1986.\n\nStavba dvou korvet této třídy byla objednána v roce 1983 u americké loděnice Tacoma Boatbuilding. V následujícím roce byly založeny kýly obou jednotek, zařazených do služby v letech 1986–1987.\n\nJednotky třídy \"Ratanakosin\":\nPlavidla jsou velmi silně vyzbrojená. Hlavňovou výzbroj tvoří jeden dvouúčelový 76,2mm kanón OTO Melara v dělové věži na přídi, za níž se nachází ještě dělová věž kompletu DARDO se 40mm kanóny a vše doplňují ještě dva 20mm kanóny Oerlikon v jednoduché lafetaci. K ničení vzdušných cílů slouží osminásobný vypouštěcí kontejner protiletadlových řízených střel Aspide, k ničení hladinových lodí dva čtyřnásobné kontejnery protilodních střel Harpoon. Korvety mají rovněž schopnost napadat ponorky – nesou dva trojhlavňové 324mm torpédomety. Pohonný systém tvoří dva diesely MTU, roztáčející dva lodní šrouby. Nejvyšší rychlost dosahuje 26 uzlů.\n\n"}
{"id": "782583", "url": "https://cs.wikipedia.org/wiki?curid=782583", "title": "Columbijský ledovec (Washington)", "text": "Columbijský ledovec (Washington)\n\nColumbijský ledovec se nachází v divočině Henryho M. Jacksona v americkém státě Washington. Stoupá z nadmořské výšky 1 432 metrů do 1 706 metrů a obléhají jej vrcholy Columbia Peak, Monte Cristo Peak a Kyes Peak. Jedná se o zdroj vody pro jezero Blanca Lake, odkud je voda prostřednictvím potoka Troublesome Creek odváděna do severního ramene Skykomišské řeky. Mezi lety 1979 a 2004 ledovec ustoupil o 85 metrů, za což může nižší přísun sněhu v zimě a větší tání ledu v létě. Kvůli nerovnováze ledovce s místním počasím bude jeho ústup pokračovat. \n"}
{"id": "782586", "url": "https://cs.wikipedia.org/wiki?curid=782586", "title": "Bělorusko na Letních olympijských hrách 2000", "text": "Bělorusko na Letních olympijských hrách 2000\n\nBělorusko na Letních olympijských hrách 2000 v Sydney reprezentovalo 139 sportovců, z toho 72 mužů a 67 žen. Nejmladším účastníkem byla Glafira Martinovich (15 let, 204 dní), nejstarší pak Valentina Khokhlova (51 let, 221 dní). Reprezentanti vybojovali 17 medailí, z toho 3 zlaté, 3 stříbrné a 11 bronzových.\n"}
{"id": "782595", "url": "https://cs.wikipedia.org/wiki?curid=782595", "title": "Valerio Fiori", "text": "Valerio Fiori\n\nValerio Fiori (* 27. dubna 1969, Řím, Itálie) je bývalý italský fotbalový brankář. Chytal za italské kluby.\n\n\n"}
{"id": "782603", "url": "https://cs.wikipedia.org/wiki?curid=782603", "title": "Australian Open 2001 – mužská čtyřhra", "text": "Australian Open 2001 – mužská čtyřhra\n\nObhájcem titulu byla jihoafricko-americká dvojice Ellis Ferreira a Rick Leach, který na turnaji nestartoval a Ferreira nastoupil spolu s Davidem Riklem.\n\nSoutěž mužské čtyřhry vyhrál čtvrtý nasazený švédsko-australský pár Jonas Björkman a Todd Woodbridge, který ve finále porazil zimbabwsko-německé turnajové devítky Byrona Blacka s Davidem Prinosilem po setech 6–1, 5–7, 6–4, 6–4.\n\n\n"}
{"id": "782604", "url": "https://cs.wikipedia.org/wiki?curid=782604", "title": "Místní skupina vodní záchranné služby ČČK Brno-město", "text": "Místní skupina vodní záchranné služby ČČK Brno-město\n\nVodní záchranná služba Brno-město je občanské sdružení. Je členem integrovaného záchranného systému Jihomoravského kraje a spolupracuje s ostatními složkami státní správy a samosprávy. \n\nVZS Brno-město se stará o bezpečnost a předlékařskou první pomoc na Brněnské přehradě. \nDalší nedílnou součástí záchranářů je výcvik mládeže, organizace nejrůznějších cvičení a v neposlední řadě sportovní soutěžení na mezinárodní úrovni\n\nHlavní cíl této organizace je zajištění bezpečnosti na Brněnské přehradě. Svoji základnu má na Kozí horce, kde se také nachází jedna z nejnavštěvovanějších pláží přehrady. Mimo běžné činnosti na této přehradě spolupracuje také s organizátory nejrůznějších akci a pomáhá jim se zajištěním bezpečného průběhu. Jako příklad lze uvést každoročně pořádaný festival ohňostrojů Ignis Brunensis, na kterém se také podílí.\n\nDůležitou součástí záchranářů je neustálé vzdělávání a rozšiřování záchranářských znalostí. VZS Brno-město si toho je vědoma a tak pořádá nejrůznější kurzy a cvičení zlepšující znalosti záchranářů v oblastech předlékařské první pomoci a samotného zásahu.\nOd roku 2004 si zajišťuje budoucnost v kurzu Mladý vodní záchranář.\n\nJednou z činností je také pořádání kurzů jako Vůdce malého plavidla, záchranářské minimum, plavčík, vodní dozor senior a dalších.\n\nMimo záchrannou činnost se její členové uplatňují ve vodním záchranném sportu a to nejen na republikové úrovni. VZS Brno-město každoročně posílá své svěřence na závody po celé ČR a Evropě. \nOrganizovala také závody ve vodním záchranném sportu Grand prix Moravie. V roce 2016 v Brně proběhl poslední ročník těchto mezinárodních závodů, kterých se účastnily výpravy z několika evropských zemí. \n\n"}
{"id": "782607", "url": "https://cs.wikipedia.org/wiki?curid=782607", "title": "Johann Baptist Riedl", "text": "Johann Baptist Riedl\n\nJohann Baptist Riedl von Riedelstein (Riedenstein) (1. září 1801 Kraslice - 20. prosince 1858 Praha) byl pražský velkoobchodník.\n\nByl synem známého výrobce hudebních nástrojů v Kraslicích Ignaze Petera Riedla. Jeho nejmladší syn Friedrich Eduard Riedl von Riedelstein byl majitel panství a porcelánky v Dalovicích (něm. Dallwitz).\n\nZačínal jako učeň v obchodě s barvami ve Frankfurtu/M. Roku 1822 vstoupil jako autorizovaný zástupce do společnosti svého strýce Johanna Davida von Starck .\nV roce 1826 odešel do Prahy a vybudoval tam velkoobchod se zemědělskými komoditami, indigem a bavlnou.\nOd 1.10.1834 byl členem ředitelství spolku „ Jednoty pro povzbuzení průmyslu v Praze\" založeném 1.3.1833. Byl v létech 1850-1857 prezident obchodní a živnostenské komory . Byl spoluzakladatel pražské plodinové burzy a v roce 1854 se ujal jejího předsednictví .\nMěstská rada v Praze - člen obchodní sekce 1850-1858. Dále zastával funkce ředitele pražské filiálky Nationalbank a kurátora „Pražské spořitelny“.\n\nZa své zásluhy byl v roce 1854 odměněn šlechtickým titulem von Riedelstein.\nVlastnil továrnu na oleum, cukrovar ve Slibovicích, panství Mlýnce a Lužec, v okr. Louny a\npodíl na 1. Českém parním mlýně.\n\n\n"}
{"id": "782610", "url": "https://cs.wikipedia.org/wiki?curid=782610", "title": "Boer", "text": "Boer\n\nBoer [\"búr\"] (nizozemsky a afrikánsky sedlák) může být:\n\n"}
{"id": "782613", "url": "https://cs.wikipedia.org/wiki?curid=782613", "title": "Poušť Namib - boj o přežití", "text": "Poušť Namib - boj o přežití\n\nPoušť Namib – boj o přežití (\"Namibia\") je německý dokumentární film z roku 2009. Má celkem dva díly po 45 minutách. Thomas Behrend a Birgit Peters se zde vydávají do Namibské pouště. Zkoumají zvířata, která zde žijí, a setkávají se s různými dalšími odborníky na zdejší přírodu, jako je například Philip Stander.\n\n\n"}
{"id": "782617", "url": "https://cs.wikipedia.org/wiki?curid=782617", "title": "Bělorusko na Letních olympijských hrách 2004", "text": "Bělorusko na Letních olympijských hrách 2004\n\nBělorusko na Letních olympijských hrách 2004 v Aténách reprezentovalo 151 sportovců, z toho 82 mužů a 69 žen. Nejmladším účastníkem byla Glafira Martinovich (15 let, 204 dní), nejstarší pak Ellina Zvereva (43 let, 278 dní). Reprezentanti vybojovali 15 medailí, z toho 2 zlaté, 6 stříbrných a 7 bronzových.\n\n"}
{"id": "782621", "url": "https://cs.wikipedia.org/wiki?curid=782621", "title": "Australian Open 2001 – ženská čtyřhra", "text": "Australian Open 2001 – ženská čtyřhra\n\nObhájkyněmi titulu byly nejvýše nasazené Lisa Raymondová a Rennae Stubbsová, které prohrály v úvodním kole se švýcarsko-americkým párem Martina Hingisová a Monika Selešová.\n\nSoutěž vyhrál nenasazený pár amerických sester Sereny a Venus Williamsových, které ve finále zdolaly americké turnajové sedmičky Lindsay Davenportovouá a Corinu Morariuovou ve třech sadách.\n\n\n"}
{"id": "782624", "url": "https://cs.wikipedia.org/wiki?curid=782624", "title": "This Is a Velvet Underground Song That I'd Like to Sing", "text": "This Is a Velvet Underground Song That I'd Like to Sing\n\nThis Is a Velvet Underground Song That I'd Like to Sing je studiové album Rodolphe Burgera a obsahuje přejaté skladby od The Velvet Underground. Obsahuje skladby z prvních čtyř alb skupin a dvě jeho vlastní. Album vyšlo v únoru 2012.\n"}
{"id": "782627", "url": "https://cs.wikipedia.org/wiki?curid=782627", "title": "Bělorusko na Letních olympijských hrách 2008", "text": "Bělorusko na Letních olympijských hrách 2008\n\nBělorusko na Letních olympijských hrách 2008 v Pekingu reprezentovalo 177 sportovců, z toho 93 mužů a 84 žen. Nejmladším účastníkem byla Anastasiya Ivankova (16 let, 274 dní), nejstarší pak Ellina Zvereva (47 let, 273 dní). Reprezentanti vybojovali 15 medailí, z toho 4 zlaté, 5 stříbrných a 10 bronzových.\n\n"}
{"id": "782628", "url": "https://cs.wikipedia.org/wiki?curid=782628", "title": "Riedl von Riedelstein", "text": "Riedl von Riedelstein\n\nRiedl von Riedelstein (Riedenstein) je i novoštítný šlechtický rod pocházející ze západočeského města Kraslic (něm. Graslitz).\n\nV roce 1854 obdržel čestný titul von Riedelstein Johann Baptist Riedl (* 1801, † 1858), pražský velkoobchodník a veřejný činitel. Jeho syn Friedrich Eduard Riedl von Riedelstein (1832-1905) v roce 1872 koupil panství Dalovice ( něm. Dallwitz), dnes součást Karlových Varů. V létech 1875 až 1889 zde provozoval porcelánku Steingutfabrik D. & F. Riedl von Riedelstein.\nPo požáru v roce 1899 nechal od základu přestavět vyhořelou renesanční tvrz v Dalovicích na historizující zámek, tzv. Starý zámek.Jeho manželka Mathilde Uhl byla dcerou známé vydavatelky listu New Yorker Staats-Zeitung Anny Josefy Behr-Ottendorfer.\nKolem roku 1875 nechali postavit Riedlové z Riedelsteinu nový pseudorenesanční zámek.Panství a zámek Dalovice patřil Riedlům z Riedelsteina až do roku 1945, kdy se stal majetkem československého státu. Eduard Friedrich Riedl von Riedelstein (1888-1936) byl největším budovatelem dalovické knihovny.\n\nNiederkreuzstetten, Schloß, BH Mistelbach, v rakouské spolkové zemi Dolní Rakousy od 1914\n\nBaumgarten, zámek v „Ollersbachu“, místní části města Neulengbach v okrese Sankt Pölten-okolí v rakouské spolkové zemi Dolní Rakousy v létech 1978 - 1996:\n\nVierhaus Rudolf: Deutsche biographische Enzyklopädie: (DBE)\n\nMašek Petr: Zámecká knihovna v Dalovicích\n\nKarel, T.-Knoll, V.-Krčmář, L. 2009 : Panská sídla západních Čech – Karlovarsko, České Budějovice, 35\n\nKolektiv 1985 : Hrady, zámky a tvrze v Čechách , na Moravě a ve Slezsku IV. Západní Čechy, Praha, 55\n\nÚlovec, J. 1995 : Bývalá panská sídla v Přemilovicích, Otovicích a Dalovicích, III. Historický sborník Karlovarska, Karlovy Vary, 38/43 \n\nwww.porcelainmarksandmore.com\n\nwww.hrady.cz\n\nwww.riedl.cz\n\nwww.pamatkyaprirodakarlovarska.cz\n\nwww.seilern.ch/individual\n\nwww.starck.webpark.cz\n"}
{"id": "782631", "url": "https://cs.wikipedia.org/wiki?curid=782631", "title": "Karel Mušek", "text": "Karel Mušek\n\nKarel Mušek (1. ledna 1867, Praha – 12. listopadu 1924, Praha) byl český divadelní herec, režisér, překladatel a publicista.\n\nPodle údajů Archivu Národního divadla měl pocházet z rodiny, provozující několik společností kočovného divadlo v Čechách a na Moravě již ve 2.polovině 19.století (společnost Antonína Muška, společnost Marie Muškové, společnost Josefa Muška). Podle matričního záznamu o svatbě ale byl jeho otec řemenář (matka Majdaléna, rozená Šubertová).\n\nSám byl členem divadelních společností E. Zöllnerové, J. Faltyse a dalších. V roce 1889 byl angažován F. A. Šubertem do činohry pražského Národního divadla (pro obor mladých komických rolí), kde působil až do své smrti v roce 1924. Mezi lety 1903–1920 zde byl rovněž režisérem činohry a uvedl přes 80 premiér. V ND vytvořil přes 500 rolí .\n\nJeho manželkou byla Angličanka Alice Hillstead z Londýna (* 20.8.1870), která sloužila jako domácí vychovatelka v rodině Josefa Šmahy; svatba se konala 1. března 1897, nevěsta musela kvůli sňatku konvertovat k římsko-katolické církvi. Mušek se pustil do anglického jazyka, několikrát navštívil Anglii a seznámil se i s G. B. Shawem, od kterého získal autorizaci na překlady jeho děl do češtiny . Přeložil celkem 13 her G. B. Shawa a jedenáct jich režíroval v Národním divadle, čímž založil shawovskou tradici českého divadla .\n\nPřeložil a uvedl i hry Johna Millingtona Synge \"Ve stínu doliny\" (In the Shadow of the Glen, Smíchovské divadlo 1906, Národní divadlo 1907) a \"Jezdci k moři\" (Riders to the Sea, vyšlo jako bibliofilie v edici Josefa Floriana Dobré dílo).\n\nMušek kromě překladů divadelních her přispíval i do odborného tisku (např. Divadlo) a sám byl také autorem několika divadelních her.\n\nOkolo roku 1919 postihl Muška záchvat mrtvice a částečně ochrnul na řeč . Zemřel v Praze v závěru roku 1924.\n\nVystupoval nebo psal rovněž pod pseudonymy: Karel Blažek, Konrád Blažek, L. Hošek a Václav Košek.\n\n\n\n\n\n"}
{"id": "782632", "url": "https://cs.wikipedia.org/wiki?curid=782632", "title": "Australian Open 2001 – mužská dvouhra", "text": "Australian Open 2001 – mužská dvouhra\n\nObhájce titulu šestý nasazený Američan Andre Agassi vyhrál soutěž mužské dvouhry, když v boji o titul porazil francouzskou turnajovou patnáctku Arnauda Clémenta ve třech sadách.\n\n\n"}
{"id": "782635", "url": "https://cs.wikipedia.org/wiki?curid=782635", "title": "Ferrari F12berlinetta", "text": "Ferrari F12berlinetta\n\nFerrari F12 Berlinetta je historicky nejvýkonnější model Ferrari určený pro běžné silnice. Automobil nahrazuje typ Ferrari 599 GTB Fiorano. Výroba tohoto modelu probíhala v letech 2012–2017.\n\n"}
{"id": "782636", "url": "https://cs.wikipedia.org/wiki?curid=782636", "title": "Kolotoč svět", "text": "Kolotoč svět\n\nKolotoč svět je první dlouhohrající deska české beatové skupiny George and Beatovens. Vyšla poprvé v roce 1970 v Pantonu (Pa 11 0203), podruhé byla reeditovaná v roce 1994 (Panton 81 1356-2311) jako CD a MC. V 2004 vyšlo remastrované CD u Supraphonu (SU 5533-2 311), které bylo doplněno řadou bonusových písní z původních singlů vydaných v roce 1970. Bez bonusů vyšla deska jako součást kompletu třinácti CD, nazvaných \"\" (Supraphon 6010-2 310).\n\nDeska byla nahraná ve studiu Československého rozhlasu v Brně v říjnu 1969. LP bylo nahráno v obsazení Petr Novák – zpěv, Jan Farmer Obermayer – varhany, Jiří Čížek – baskytara a zpěv, Miroslav Dudáček – kytara a zpěv a Jiří Jirásek – bicí. Album aranžoval z větší části dirigent Pavel Vrba (nezaměňovat s textařem Pavlem Vrbou), kromě písně „Svítá“, již aranžoval baskytarista Jiří Čížek. O hudební režii se staral Jan Kulíšek, zvukovou režii obstarával Miloš Šindelář. Původní obal alba navrhl Michael Duba.\n\nSkupina byla v předchozím období soustředěná zejména na singlové nahrávky, které byly velmi úspěšné díky Novákově přednesu. I přes to, že se obsazení kapely několikrát měnilo, patřilo období po roce 1968 k jejím nejvýraznějším. Na LP se setkávají rockovější, dobově populární psychedelické zvuky (zejména v ambiciózní závěrečné skladbě „Kde ticho umírá“, která se svým zvukem zcela míjí s písňovým směřováním kapely) s vroucnou, trochu až naivně folkovou polohou Novákova tenoru. To, kam chtěla skupina George and Beatovens dál pokračovat, ukazují i bonusy z reedice 2004. Na nich je slyšet silnější směřování k instrumentálním složkám písní, daleko výrazněji na nich skupina experimentuje (mj. zde slyšíme vliv skupiny Jethro Tull).\n\nDvě písně z alba vyšly na společném singlu z roku 1970 (Panton 04 0267) – jednalo se o skladby „Esther“ a zkrácenou verzi písně „Kde ticho umírá“.\n\nAlbum patří do volného triptychu, složeného z LP \"Kolotoč svět\" (1970), \"Modlitba za lásku\" (1970) a \"Ve jménu lásky\" (1971), po nichž se Petr Novák rozhodl skupinu v této sestavě rozpustit a navrátil se k ní až později, v druhé polovině 70. let.\n\nK remasterovanému vydání na CD bylo přidáno několik bonusů z původních singlů skupiny, které vznikaly ve stejné sestavě jako \"Kolotoč svět\". Blíže mají ale dobou svého vzniku spíše k desce následující, \"Modlitbě za lásku\". Všechny bonusy jsou nahrány v monofonní verzi v dubnu 1970 v pražském studiu Břevnov. Písně 10 a 11 („Ostrov dětských snů“ a „V říši pohádek“) vyšly původně na SP v roce 1970 (Panton 04 0287). Písně 12 a 13 („Mořský racek“ a „Vyrušen ze spaní“) pochází z pantonského singlu z roku 1970 (04 0288). Poslední dvě písně, čísla 14 a 15 („Noční bouře“ a „Happy end“) jsou ze singlu z vydavatelství Panton (04 0289). Na písních 12–15 hraje se skupinou její nový člen, Petr Bezpalec.\n\nEditorem celého remasterovaného alba byl Pavel Víšek, o samotný remastering nahrávek se staral Jiří Charypar a komentář k nahrávkám napsal Jaromír Tůma. Výtvarnou podobu CD měl na starosti Honza Homola. Bonusy byly součástí kompletu třinácti CD, nazvaných \"\" (Supraphon 6010-2 310), kde vyšly na samostatném CD spolu s dalšími singlovými nahrávkami.\n\n\n\n\n\n"}
{"id": "782638", "url": "https://cs.wikipedia.org/wiki?curid=782638", "title": "Hibia", "text": "Hibia\n\nHibia je středně pozdní, interspecifická moštová odrůda révy (též hybridní odrůda, mezidruhové křížení, PiWi odrůda), určená k výrobě bílých vín, která byla vyšlechtěna v České republice křížením odrůd \"Hibernal\" a \"Bianca\". Roku 2012 nebyla zapsána v katalogu odrůd VIVC.\n\nRéva odrůdy \"Hibia\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po pevných předmětech. Růst je středně bujný. Jednoleté reví je hnědé, čárkované, pupeny jsou zahrocené.\n\nDospělé listy jsou střední velikosti, puchýřnaté, nečleněné až pětilaločnaté s mělkými až středně hlubokými výkroji. Na rubu jsou listy slabě ochlupené a žilky jsou mírně štětinkaté. Řapíkový výkroj je klínovitý až lyrovitý s ostrým dnem, otevřený, řapík je středně dlouhý, narůžovělý.\n\nOboupohlavní květy v hroznovitých květenstvích jsou žlutozelené, samosprašné. Plodem jsou malé, kulaté, zelenožluté bobule s řídkou dužinou neutrální chuti. Hrozny jsou malé (110 g), kuželovité, středně husté.\n\"Hibia\" je perspektivní novošlechtění, interspecifická moštová odrůda révy, kříženec odrůd \"Hibernal\" a \"Bianca\". Pochází z dílny Doc. Ing. Miloš Michlovského, CSc. a kolektivu šlechtitelů, vyšlechtěna byla na Moravě.\n\nOdrůda není zapsána do Státní odrůdové knihy České republiky a není ani odrůdou, povolenou k výrobě zemských vín, zatím je pěstována víceméně v pokusných výsadbách.\n\nNázev odrůdy je slovní novotvar, kombinace názvů rodičovských odrůd. Šlechtitelský název odrůdy byl \"BV-34-14-1\".\n\nKeře jsou středně bujného růstu, réví dobře vyzrává, odolnost vůči zimním mrazům je zvýšená. Odrůda není příliš náročná na polohu a půdy, hodí se pro většinu vedení, snáší dlouhý i krátký řez, doporučené podnože jsou Cr 2, T 5C a SO-4. Plodnost je středně vysoká, 9-12 t/ha při cukernatosti moštu 18-22 °NM a aciditě 8-11 g/l.\n\nRašení i kvetení je středně pozdní, hrozny dozrávají též středně pozdně, koncem září až začátkem října.\n\nOdolnost vůči hlavním houbovým chorobám i škůdcům je vysoká, což se projevuje na nenáročnosti na chemické ošetřování. Dobře vyzrálé hrozny jsou atraktivní pro vosy.\nVíno je harmonické, má jemný buket kvetoucí louky, který přechází až do dozrávajícího banánu a žlutého ovoce.\n\n\n"}
{"id": "782639", "url": "https://cs.wikipedia.org/wiki?curid=782639", "title": "Formule 1 v roce 2012", "text": "Formule 1 v roce 2012\n\nV pořadí 63. ročník Mistrovství světa jezdců Formule 1 a 55. ročník Poháru konstruktérů. Ročník zahájil 18. března první závod na okruhu v Austrálie a skončil 25. listopadu na okruhu v Brazílii.\n\nZa umístění v závodě získává body prvních 10 jezdců v cíli. Body jsou rozděleny takto:\nV případě rovnosti bodů rozhoduje vyšší počet umístění na 1., 2., 3. a dalších místech až do chvíle, kdy lze o pořadí rozhodnout. Konečné rozhodnutí náleží FIA.\nTučně – Pole position\n\"Kurzívou\" – nejrychlejší kolo závodu\n\nV případě rovnosti bodů rozhoduje pravidlo \"nejlepších umístění\", tj. výše v celkovém pořadí se umístí jezdec, který má více prvních míst. Pokud je počet shodný, porovnává se počet druhých míst, třetích míst atd. Konečné rozhodnutí vydává FIA.\n\nPoznámky:\n\nTučně – Pole position\n\"Kurzívou\" – nejrychlejší kolo závodu\n"}
{"id": "782640", "url": "https://cs.wikipedia.org/wiki?curid=782640", "title": "Írán na letních olympijských hrách", "text": "Írán na letních olympijských hrách\n\nÍrán na letních olympijských hrách startuje od roku 1900. Toto je přehled účastí, medailového zisku a vlajkonošů na dané sportovní události.\n"}
{"id": "782643", "url": "https://cs.wikipedia.org/wiki?curid=782643", "title": "Holešovská výzva", "text": "Holešovská výzva\n\nHolešovská výzva je dokument uveřejněný na přelomu zimy a jara 2012 ze strany řady občanských sdružení a iniciativ. Požaduje společenské a politické změny v Česku. Hlavním mluvčím výzvy byl Slávek Popelka. Okolo výzvy se postupně seskupila řada lidí, která na její podporu demonstrovala proti politické situaci v zemi v několika jejích větších městech. Kolem dokumentu se rozproudila debata jak ve společnosti, tak i na politické scéně.\n\na \n\nDalší část členů, kteří nebyli spokojeni se Slávkem Popelkou, založili spolu s DSSS občanské sdružení se stejným názvem Holešovská výzva.\n\nPodle usnesení své celostátní konference z 28. ledna 2012 výzva požaduje:\nUvedené požadavky měly být splněny do konce února 2012. Protože se tak nestalo, byl naplánován „celonárodní protest“ na 15. dubna.\n\nPolitici z vládní koalice aktivitu lidí zapojených do Holešovské výzvy příliš nekomentovali, premiér Nečas (ODS) sdělil, že mají právo vyjádřit svůj názor, zdůraznil ale, že reformy jsou klíčové a vláda od nich neustoupí. Pouze ministr financí Miroslav Kalousek (TOP 09) mínil, že nešlo jen o obyčejné protivládní protesty, mělo jít o protest proti celému demokratickému systému jako takovému. Také předseda nejsilnější opoziční strany Bohuslav Sobotka (ČSSD) je nechtěl bagatelizovat a označil je za projev rostoucího společenského napětí.\n\nKomentátor Karel Steigerwald měl celou výzvu za „nesmyslné blábolení,“ které ale může nabýt významu, pokud se ho chopí významnější politická síla, politolog Bohumil Doležal pak dokonce akci označil za „frontální útok na polistopadový režim.“.\n\nHolešovskou výzvu také zkritizoval levicový politik a bývalý premiér Miloš Zeman, který ji přirovnal ke snažení Benita Mussoliniho a Adolfa Hitlera, a to kvůli požadavku na zrušení politických stran.\n\n"}
{"id": "782647", "url": "https://cs.wikipedia.org/wiki?curid=782647", "title": "Írán na zimních olympijských hrách", "text": "Írán na zimních olympijských hrách\n\nÍrán na zimních olympijských hrách startuje od roku 1964. Toto je přehled účastí, medailového zisku a vlajkonošů na dané sportovní události.\n"}
{"id": "782683", "url": "https://cs.wikipedia.org/wiki?curid=782683", "title": "Dolní Curtisův ledovec", "text": "Dolní Curtisův ledovec\n\nDolní Curtisův ledovec se nachází v národním parku Severní Kaskády v americkém státě Washington. Své jméno nese po fotografovi Asahelu Curtisovi a nachází se v karu na západním svahu hory Mount Shuksan. Ledovec rychle ustupuje a má špatnou masovou vyváženost, což znamená, že množství sněhu, které ztratí každý rok v ablační zóně (dolní část ledovce) výrazně převyšuje množství sněhu, které za rok získá v akumulační zóně. Mezi lety 1908 a 1984 přišel o 45 metrů, od roku 1984 do roku 2002 o dalších šest. Mezi malou dobou ledovou v polovině 19. století a rokem 1950 rovněž ztratil 28 % své rozlohy. \n"}
{"id": "782684", "url": "https://cs.wikipedia.org/wiki?curid=782684", "title": "Francis Perrin", "text": "Francis Perrin\n\nFrancis Pierre Horton Perrin (* 10. října 1947, Versailles, Francie) je francouzský herec, scenárista a režisér.\n\nPochází z filmařské rodiny, filmu a divadlu se věnuje prakticky od dětství. Po studiích herectví na Pařížské konzervatoři v roce 1969–1972 nastoupil do svého prvního angažmá v proslulé pařížské Comédie Française. V té době se začal objevovat i v televizi. U filmu se uplatnil především jakožto výrazný komediální herec. V roce 1973 debutovat ve své první hlavní roli v komedii \"Domovník\".\n\n\n"}
{"id": "782691", "url": "https://cs.wikipedia.org/wiki?curid=782691", "title": "Barlowův průsmyk (Washington)", "text": "Barlowův průsmyk (Washington)\n\nBarlowův průsmyk se nachází v nadmořské výšce 720 metrů na západní straně Kaskádového pohoří v americkém státě Washington. Prochází jím silnice Mountain Loop Highway spojující Darrington a Silverton. Jedná se o oblíbený vstup na stezku vedoucí ke starému hornickému městu Monte Cristo.\n\nV roce 1890 si rozvoj Monte Crista vyžádal lepší přístup k městu a o rok později byla vybudována cesta vedoucí od řeky Skagit údolím řeky Sauk až do města. Ve stejném roce však bylo zjištěno, že lépe se dá do města dostat prostřednictvím údolí jižního ramene řeky Stillaguamish. Průzkumník M. Q. Barlow tehdy vyznačil cestu vedoucí ze Silvertonu do Monte Crista. Zájem o přístup k městu nakonec zapříčinil stavbu cesty přes Barlowův průsmyk, která se poté spojila s cestou vedoucí údolím řeky Sauk. Později byla vedle této cesty postavena také železnice.\n"}
{"id": "782697", "url": "https://cs.wikipedia.org/wiki?curid=782697", "title": "Romero Britto", "text": "Romero Britto\n\nRomero Britto (* 6. října 1963, Recife, Pernambuco, Brazílie) je brazilský malíř a sochař. Jde o představitele pop-artu, který ve svých dílech kombinuje prvky kubismu, pop-artu a graffiti. Od roku 1989 žije v Miami na Floridě.\n\nMimo jiné vytvořil sérii poštovních známek oslavující 29. olympijské hry v čínském Pekingu. Pracoval také na dílech pro firmy Movado, Disney, Enrico Coveri, Pepsi, BMW a OSN. Jeho hlavní galerie se nachází v Miami na Lincoln Road.\n"}
{"id": "782699", "url": "https://cs.wikipedia.org/wiki?curid=782699", "title": "Miloš Hrušovský", "text": "Miloš Hrušovský\n\nMiloš Hrušovský [\"v jmenném rejstříku FS chybně uveden jako Miloš Hruškovský\"] (15. dubna 1908 Bánovce nad Bebravou – 27. února 1980 Bratislava) byl slovenský a československý účastník odboje, politik Komunistické strany Slovenska, člen Sboru pověřenců v 50. letech a poslanec Slovenské národní rady a Sněmovny národů Federálního shromáždění na počátku normalizace.\n\nAbsolvoval gymnázium a soukromou obchodní školu v Praze. Původně působil jako bankovní úředník. Za druhé světové války byl aktivní v odboji. Spolu s Štefanem Bašťovanským byli od července 1942 předáky IV. ilegálního vedení KSS. 10. dubna 1943 ho zatkla slovenská policie. Později byl účastníkem Slovenského národního povstání.\n\nPo válce redigoval časopis \"Výstavba Slovenska\". Byl předsedou Ústředního výboru slovenského Svazu protifašistických bojovníků a členem předsednictva federálního Svazu protifašistických bojovníků. Zároveň působil jako člen předsednictva slovenského i federálního Ústředního výboru Národní fronty. V letech 1955–1960 byl pověřencem spotřebního/lehkého průmyslu v 11. Sboru pověřenců a 12. Sboru pověřenců. V letech 1960–1963 zastával post místopředsedy KNV pro Středoslovenský kraj. K roku 1964 se uvádí jako náměstek předsedy Slovenské komise pro investiční výstavbu. Publikoval četné skici a fejetony. Roku 1948 mu byl udělen Řád Slovenského národního povstání, v roce 1949 Československý válečný kříž 1939, získal i Řád 25. února a roku 1966 Řád práce.\n\nV letech 1946–1970 se uvádí jako účastník zasedání Ústředního výboru Komunistické strany Slovenska. Počátkem roku 1968 byl zvolen členem komise Slovenské národní rady, která se zabývala z hlediska ekonomického a národohospodářského změnou postavení slovenských orgánů.\n\nPo provedení federalizace Československa usedl do Sněmovny národů Federálního shromáždění. Mandát ovšem nabyl až dodatečně v březnu 1971 v rámci jedné z doplňovacích voleb po vlnách čistek souvisejících s invazí vojsk Varšavské smlouvy do Československa. Do federálního parlamentu ho nominovala Slovenská národní rada. Ve FS setrval do konce funkčního období, tedy do voleb roku 1971.\n\nV letech 1967–1971 jistý Miloš Hrušovský předsedal Slovenskému statistickému úřadu.\n\nJeho manželkou byla odbojářka a komunistická politička Františka Hrušovská.\n\n"}
{"id": "782709", "url": "https://cs.wikipedia.org/wiki?curid=782709", "title": "Oddělení zodpovědností", "text": "Oddělení zodpovědností\n\nV programování se proces oddělení zodpovědností (Separation of Concerns - SoC) rozumí rozdělení počítačového programu na různé části tak, aby se z hlediska funkcionality tyto části co možná nejméně překrývaly. To znamená, aby určitou funkcionalitu vykonávala pouze část programu k tomu určená. Další část programu by pak neměla kopírovat v sobě stejnou funkcionalitu.\n\nZodpovědnost je typicky synonymem pro jakoukoliv funkcionalitu nebo chování programu. Kvalitní dodržení zásady oddělení zodpovědností bývá často dosahováno za pomoci dalších zásad programování, jako je například modularita, zapouzdření a ukrývání implementace. Vrstvená architektura je také důsledkem oddělení zodpovědností (když máme například třívrstvou architekturu, kdy jsou odděleny části, které se starají o práci s daty, samotnou aplikační logiku a zobrazení výsledků zpracování uživateli).\n\nArchitektura orientovaná na služby (Service Oriented Architecture – SOA) vychází rovněž z principu oddělení zodpovědností, kdy jednotlivé služby pokrývají řešení určitého problému a poskytují ho za pomocí rozhraní ostatním službám. Každá služba by se měla starat pouze o jí přidělenou funkcionalitu a neměla by překrývat funkcionalitu služby druhé. Druhá služba jí poskytne potřebnou funkcionalitu skrze rozhraní.\n\nPojem oddělení zodpovědností se může vyskytnout ve více oborech. Může se jednat například o obory, které mají něco společného s architekturou, jako jsou územní plánování nebo architektura samo o sobě. Cílem tohoto přístupu je navrhnout dané systémy, ať už se jedná o dům nebo program, tak, aby se dali co nejjednodušeji spravovat a upravovat za doby jejich využití. Jednotlivé funkce systému je nutné navrhnout tak, aby mohly být průběžně optimalizovány, a aby tato optimalizace nezasáhla další funkce a části systému, jak se většinou stává a potom následuje kaskádové rozšíření problémů po celém systému. Dalším důležitým aspektem oddělení odpovědností je fakt, že složitý systém je potřeba vždy určitým způsobem pochopit. Oddělení odpovědností nás vede k návrhu systému tak, aby byl co nejlépe pochopitelný a upravovatelný, což je dnes jeden z hlavních požadavků na veškeré systémy, jelikož požadavky zákazníků se v dnešní době mění neustále. Běžným příkladem může být vedení elektrického proudu v domě pro jednotlivé pokoje a dnes už i pro jednotlivé spotřebiče zvlášť místo například napojení obývacího pokoje na kuchyň, kde je velké množství spotřebičů. Při závadě nebo vyřazení elektrického proudu v kuchyni dojde k vyřazení i obývacího pokoje. Takto se snaží oddělení odpovědností přistoupit i k návrhu programových systémů.\n\nSamotný vznik pojmu oddělení odpovědností (Separation of Concerns) je přiřazován nizozemskému profesoru Edsger W. Dijkstra, který ho použil ve své práci nazvané – „On the role of scientific thought“ (O úloze vědeckého myšlení). \n\nLet me try to explain to you, what to my taste is characteristic for all intelligent thinking. It is, that one is willing to study in depth an aspect of one's subject matter in isolation for the sake of its own consistency, all the time knowing that one is occupying oneself only with one of the aspects. We know that a program must be correct and we can study it from that viewpoint only; we also know that it should be efficient and we can study its efficiency on another day, so to speak. In another mood we may ask ourselves whether, and if so: why, the program is desirable. But nothing is gained --on the contrary!-- by tackling these various aspects simultaneously. It is what I sometimes have called \"the separation of concerns\", which, even if not perfectly possible, is yet the only available technique for effective ordering of one's thoughts, that I know of. This is what I mean by \"focusing one's attention upon some aspect\": it does not mean ignoring the other aspects, it is just doing justice to the fact that from this aspect's point of view, the other is irrelevant. It is being one- and multiple-track minded simultaneously.\n\nJelikož vede oddělení odpovědností k lepšímu přehledu nad systémy a k jednodušší správě vytvářených systémů, pak velké množství známých a používaných systémů je založeno na tomto principu. Abychom zůstali s příklady u programování, pak samotné technologie, které jsou používány na internetu jsou založeny na tomto principu.\n\nMůžeme jmenovat například sadu protokolů, které se využívají na internetu ke komunikaci. Tyto sady jsou rozděleny do několika vrstev, kdy každá vrstva má jednoznačně definované své úkoly a odpovědnosti. Jmenujme například sadu TCP/IP, která vychází z modelu RM-OSI. \n\nDalším příkladem je World Wide Web. Technologie pro vytváření obsahu na webu jsou po delším vývoji nakonec také rozdělené podle funkcionality, a tak aby se dali jednodušeji spravovat. K definování sémantiky na webu slouží jazyk HTML. Definice vzhledu webové stránky jsou odděleny do technologie CSS a mohou být odděleny do samostatného souboru. Stejně tak jednoduché interaktivní chování na straně klienta je odděleno dnes nejčastěji do jazyka Javascript a taktéž může být v samostatném souboru.\n\nVeškerá známá paradigmata programování mají nástroje, které mohou vést vývojáře programů ke zvyšování oddělení zodpovědností. Objektově orientovaný přístup (Object Oriented Programing - OOP) pomáhá oddělit zodpovědnosti na základě implementace jednotlivých tříd. Servisně orientovaný přístup odděluje stejně jako objektový do tříd zodpovědnosti do jednotlivých služeb. Procedurální programování nabízí pro oddělení zodpovědností systém funkcí. Přístup, který je jednoznačně založen na oddělení zodpovědností je Aspektově orientované programování (Aspect-oriented programming - AOP). Aspektově orientované programování jde ještě dál než ostatní přístupy a snaží se řešit problematiku tzv. průřezových zodpovědností. Průřezové zodpovědnosti jsou takové zodpovědnosti, které se nedají jednoduše zapouzdřit a vyskytují se na více místech programu. Jedná se například o prověření autority nebo o logování průběhu programu. AOP se snaží řešit zapouzdření těchto průřezových zodpovědností a zároveň rozdělit program na jednotlivé moduly. Snaží se tedy princip oddělení odpovědností zabudovat přímo do sebe.\n\nV objektově orientovaném programování stojí za zmínku návrhové vzory Observer a MVC, které zvyšují oddělení odpovědností v programu.\n\nNávrhový vzor MVC, kde se odděluje zobrazení (view) od aplikační logiky (model) a požadavky od uživatele jsou zpracovány přes řídící controller, je dnes velmi využívám jako základ pro implementaci veškerých frameworků, které se požívají pro vývoj webových aplikací (Zend, Symphony, Nette), právě pro to, že aplikace na něm založené jsou jednoduše upravovatelné a udržovatelné díky tomu, že odděluje jednotlivé odpovědnosti aplikace.\n\nNávrhový vzor Observer řeší problém závislosti jednotlivých objektů na sobě. Pakliže potřebuje několik objektů znát stav jiného objektu a na základě tohoto stavu dále pracovat, pak je vhodné použít návrhový vzor Observer. Objekty by měli být tzv. volně vázané, kdy změna stavu jednoho objektu by neměla být závislá na implementaci jiného objektu. Navíc objekty, které budou závislé na změně jiného objektu nemusí být známy dopředu. Toto oddělení závislostí řeší Observer tak, že každý, kdo chce změnu pozorovat se musí u daného subjektu zaregistrovat a musí mít implementovanou metodu pro update daného pozorovatele, která je volána v metodě upozornění daného subjektu a kde je implementováno co se má stát po změně subjektu s daným pozorovatelem.\n\n"}
{"id": "782710", "url": "https://cs.wikipedia.org/wiki?curid=782710", "title": "96 hodin", "text": "96 hodin\n\n96 hodin (francouzsky L'Enlèvemen) je francouzský akční thriller z roku 2008 režiséra Pierra Morela a producenta Luca Bessona. V roce 2012 bylo uvedeno volné pokračování \"\" francouzského režiséra Oliviera Megatona.\n\nJde o kriminální drama, kdy se bývalý agent americké tajné služby, v současnosti soukromý detektiv a příležitostný osobní strážce Bryan Mills, (Liam Neeson) snaží během omezené doby 96 hodin osvobodit zpět svoji dospívající dceru Kim (Maggie Grace), kterou během jejího prázdninového pobytu v Evropě v Paříži unesli albánští obchodníci s \"bílým masem\". Limit 96 hodin zde představuje dobu, kdy zločinci pomocí drog ovládnou osobnost unesené osoby natolik, že se již sama nedokáže samostatně rozhodovat, kromě toho jde také o časový úsek kdy zločinci dokážou oběť odvézt z příslušné země pryč tak, že po ní nezůstanou prakticky žádné stopy.\n\nJde vlastně o příběh osamělého a mimořádně schopného mstitele, který ví, že se nemůže na francouzskou policii nikterak spolehnout a že je bezpodmínečně nutné jednat na vlastní pěst. I přes násilný odpor dvou mafiánských gangů i zcela otevřeně nepřátelský postoj francouzské policie se mu dceru nakonec podaří na posledních chvíli vysvobodit a odvézt zpět domů do Spojených států amerických.\n\n"}
{"id": "782713", "url": "https://cs.wikipedia.org/wiki?curid=782713", "title": "Milan Hübl", "text": "Milan Hübl\n\nMilan Hübl (27. ledna 1927 Nitra – 28. října 1989 Praha) byl český a československý historik, vysokoškolský učitel, akademik a politik Komunistické strany Československa, představitel reformního proudu v KSČ během pražského jara, poslanec Sněmovny národů Federálního shromáždění a poslanec České národní rady na počátku normalizace. Pak odstaven z veřejných funkcí, v 70. a 80. letech aktivní v opozici, signatář Charty 77.\n\nPůvodním povoláním byl dělník. V letech 1947–1950 vystudoval Vysokou školu sociální v Brně (podle jiného zdroje byl absolventem Filozofické fakulty Masarykovy univerzity). V letech 1950–1964 působil jako učitel na Vysoké škole politické ústředního výboru Komunistické strany Československa, od roku 1961 jako docent. Pak mezi roky 1964 a 1968 působil jako vědecký pracovník \"Ústavu dějin evropských socialistických zemí\" při ČSAV. Specializoval se na dějiny dělnického hnutí a otázky soudobého socialismu. Patřil mezi hlavní představitele reformního myšlenkového proudu v KSČ během 60. let. V roce 1965 se zastal slovenského historika Daniela Rapanta, který byl napaden maďarskou marxistickou historičkou Erzsébet Andicsovou za revizionistické nemarxistické pojetí novodobých slovenských dějin. Spor se vedl o slovenské národní hnutí v době revoluce v letech 1848-1849, kde Andicsová ve shodě s tehdejšími postoji Karla Marxe hodnotila toto hnutí jako konzervativní. Hübl argumentoval tím, že západní polovina habsburské monarchie byla tehdy nadána většími občanskými ale i národními právy, a proto byl příklon Slováků k Vídni logický.\n\nJeho politická kariéra vyvrcholila během pražského jara. V letech 1968–1969 byl rektorem Vysoké školy politické ústředního výboru Komunistické strany Československa. Koncem 60. let se také uvádí jako člen Městského výboru KSČ v Praze, bytem Praha. V českých zemích patřil v roce 1968 mezi hlavní propagátory pochopení pro slovenské národní aspirace. Zapojil se do debat o novém státoprávním uspořádání Československa. Obhajoval dvoučlennou federaci a odmítal návrhy na trojfederaci (Čechy, Morava, Slovensko), kterou považoval jen za reprízu překonaného zemského uspořádání. Zasedal ve vládním výboru pro otázky federalizace.\n\nJeho kariéra pak skončila po invazi vojsk Varšavské smlouvy do Československa. Vysočanský sjezd KSČ ho sice ještě hned po okupaci v srpnu 1968 zvolil za člena Ústředního výboru Komunistické strany Československa. 31. srpna pak byl do této funkce oficiálně kooptován. Během srpna 1968 byl zároveň členem předsednictva ÚV KSČ. Z ÚV KSČ byl ovšem vyloučen v září 1969. Po provedení federalizace Československa usedl také v lednu 1969 do Sněmovny národů Federálního shromáždění. Do federálního parlamentu ho nominovala Česká národní rada, v níž rovněž zasedal. Ve FS setrval jen do prosince 1969, kdy rezignoval. Předtím byl v listopadu 1969 zbaven rozhodnutím Národní fronty mandátu v ČNR. V hlasování se všichni přítomní poslanci vyjádřili pro vyloučení Milana Hübla z ČNR, nikdo nebyl proti a nikdo se nezdržel hlasování. Ústřední výbor Komunistické strany Československa ho tehdy zařadil na seznam „představitelů a exponentů pravice“.\n\nAčkoliv koncem 60. let patřil mezi stoupence a obhájce Gustáva Husáka v českých zemích a ještě v dubnu 1969 se přičinil o jeho nástup do čela KSČ, po zostření kádrové politiky s nástupem tvrdé fáze normalizace byl profesně a politicky pronásledován. Husák mu nijak nepomohl. V roce 1970 byl vyloučen z KSČ. Během normalizace se angažoval v opozičních strukturách. Počátkem 70. let okolo něj vzniklo Socialistické hnutí československých občanů jako platforma tvořená zejména stoupenci reforem z roku 1968. V letech 1972–1976 byl dokonce vězněn. Husák v roce 1974 zakázal Lubomíru Štrougalovi, který zastupoval nemocného prezidenta Ludvíka Svobodu, udělit Hüblovi milost a po svém nástupu na post prezidenta ji opět odmítl udělit, a to i přes kladné doporučení premiéra Štrougala. V roce 1977 se Hübl stal signatářem Charty 77. Podílel se na vydávání samizdatových materiálů a v letech 1987–1989 byl redaktorem ilegálních Lidových novin. Během 80. let ho ovšem Státní bezpečnost evidovala jako spolupracovníka (krycí jméno TOMÁŠ).\n\n"}
{"id": "782719", "url": "https://cs.wikipedia.org/wiki?curid=782719", "title": "David Jukl", "text": "David Jukl\n\nDavid Jukl (* 2. ledna 1991, Nové Město na Moravě, Československo) je český fotbalový záložník, momentálně působící v prvoligovém týmu FC Zbrojovka Brno.\n\nAktuální k 18. března 2012\n"}
{"id": "782722", "url": "https://cs.wikipedia.org/wiki?curid=782722", "title": "Christmas (album, Michael Bublé)", "text": "Christmas (album, Michael Bublé)\n\nChristmas je sedmé album kanadského zpěváka Michaela Bublého.\n"}
{"id": "782723", "url": "https://cs.wikipedia.org/wiki?curid=782723", "title": "Miroslav Hudeček", "text": "Miroslav Hudeček\n\nMiroslav Hudeček [\"v jmenném rejstříku FS 69-71 uváděn chybně jako Miloslav Hudeček\"] (26. prosince 1915 - ???) byl český a československý politik Československé strany lidové a poslanec Sněmovny národů Federálního shromáždění a České národní rady za normalizace.\n\nPo provedení federalizace Československa usedl do Sněmovny národů Federálního shromáždění. Mandát nabyl až dodatečně v březnu 1971 (slib složil až v červenci 1971) po jedné z vln čistek po invazi vojsk Varšavské smlouvy do Československa. Do federálního parlamentu ho nominovala Česká národní rada, v níž rovněž zasedl v té době (prosinec 1969).\n\nK roku 1971 a 1976 se profesně uvádí jako vedoucí odbytu.\n\nMandát ve Federálním shromáždění obhájil ve volbách roku 1971 (volební obvod Jihomoravský kraj), volbách roku 1976 (obvod Brno-město-jihovýchod) a volbách roku 1981 (obvod Brno-město II) a ve federálním parlamentu setrval až do konce funkčního období, tedy do voleb roku 1986.\n\n"}
{"id": "782724", "url": "https://cs.wikipedia.org/wiki?curid=782724", "title": "Petr Novák: Komplet 1967-1997", "text": "Petr Novák: Komplet 1967-1997\n\nPetr Novák: Komplet 1967–1997 je kompilační box set, obsahující celkem 13 CD, na kterých jsou nahrána všechna studiová alba Petra Nováka, a to jak s kapelou George and Beatovens, tak s dalšími skupinami, se kterými Novák spolupracoval. Box přináší na prvních 10 CD remasterovaná alba z let 1970–1996, na posledních třech CD jsou umístěny singlové nahrávky z let 1966–1996, přičemž některé z CD 13 jsou vydané poprvé. Kompilační box vydal Supraphon v roce 2010 (katalogové číslo SU 6010-2 310) s textovým komentářem Jaroslava Tůmy.\nZatímco CD 1–10 přináší samostatné LP, resp. CD bez bonusů, jsou CD 11–13 pro sběratele a fanoušky Petra Nováka zajímavé řadou nepříliš známých nahrávek ze singlů, případně z rozhlasového archivu nebo pocházejí od sběratelů.\nDisk 11, který přináší nahrávky z 60. let, víceméně kopíruje album Náhrobní kámen z roku 1996. Soustředí se zde Novákovy singlové nahrávky se skupinou Flamengo (písně 1–3) a zejména se skupinou George and Beatovens. Tyto nahrávky jsou doplněny duetem Petra Nováka s Lilkou Ročákovou (skladba 22).\nDisk 12 soustřeďuje nahrávky ze 70. let. Vedle singlových nahrávek se skupinou George and Beatovens z počátku 70. let jsou to i pokusy s většími orchestry (vedle Taneční orchestr Čs. rozhlasu je tu zaznamenán i Václav Hybš se svým orchestrem). Zajímavější byla spolupráce s divadlem Semafor a skupinou C&K Vocal, později též se Skupinou Bohuslava Jandy.\nNejzajímavější jsou ovšem písně, soustředěné na disk 13. Vedle singlů se skupinou George and Beatovens z počátku 80. let přináší disk nahrávky z první poloviny 90. let, se Studiovou skupinou Petra Přibyla, a se studiovou skupinou kolem nahrávacího studia Propast (písně 9–12). Jistým objevem jsou staré nahrávky z let 1966 a 1967 (písně 17–20), které Petr Novák pořídil se skupinami Flamengo a George and Beatovens.\n"}
{"id": "782725", "url": "https://cs.wikipedia.org/wiki?curid=782725", "title": "Samsung Galaxy S II", "text": "Samsung Galaxy S II\n\nSamsung Galaxy S II je smartphone vyvinutý společností Samsung. V používá operační systém Android ve verzi 2.3 (Gingerbread), který však lze aktualizovat na verzi 4.1 Jelly Bean. Byl nástupcem modelu Samsung Galaxy S a přibližně rok po jeho vydání byl na trh uveden jeho nástupce Samsung Galaxy S III.\n\nSamsung Galaxy S II byl vyvinut jako vlajková loď společnosti Samsung pro rok 2011.\nByl představen na MWC Barcelona 2011.\n\n"}
{"id": "782727", "url": "https://cs.wikipedia.org/wiki?curid=782727", "title": "Karel Koubek", "text": "Karel Koubek\n\nKarel Koubek (23. září 1896 Třebíč – 24. září 1940 Plzeň) byl český malíř a grafik. Původním povoláním byl fotograf, malířství se učil u Františka Soukupa ve Dvoře Králové nad Labem a u profesora K. Keményiho v Plzni, kde od roku 1928 žil a roku 1940 zemřel. Věnoval se kresbě podobizen, olejomalbě a grafice.\n\nV roce 1920 byl Karel Koubek odveden na vojnu, byl vojínem u telegrafního pluku č. 2. Z ohlašovacích lístků fondu Policejního ředitelství vyplývá, že v Plzni je poprvé hlášen k 10. červenci 1929 (Houškova 41), je bez vyznání, rozvedený, poslední byt Duchcov – Havlíčkova ul. Rodiče Antonín Koubek a Františka rozená Hutařová, jako povolání uvedeno „fotograf“.\n\nDne 8. února 1930 se na okresním úřadě v Plzni znovu oženil. Vzal si Marii Pužejovou, narozenou 1. ledna 1897 v Plzni (rodiče František Pužej a Antonie Pávová).\n\nDne 19. září 1935 zaslal Karel Koubek do Kancelář prezidenta republiky výtisk svého dřevorytu zobrazujícího prezidenta T. G. Masaryka a požádal o svolení k prodeji omezeného počtu reprodukcí. Tím vznikl ve fondu Kanceláře prezidenta republiky spis sign. D 5193/36, který byl v roce 1965 ve skartačním řízení zničen. Nelze doložit, zda zaslaný dřevoryt byl či nebyl zařazen do uměleckých sbírek Pražského hradu. Lze předpokládat, že se stal součástí Muzea darů TGM, které převzal Ústav TGM. Sbírkové předměty muzea byly za okupace uschovány na různých místech, během likvidace ústavu v 50. letech rozvezeny do různých institucí a většina z nich se dnes nachází v soukromých rukou nebo je ztracena.\n\nDne 27. dubna 1936 Kancelář prezidenta republiky psala na policejní ředitelství v Plzni dotaz ohledně jeho poměrů, aby mohla posoudit udělení jednorázové podpory jako odměny za zaslané grafické práce. V odpovědi se píše, že Koubek nemá žádný povědomý majetek a jeho výdělek činí asi 100 Kč týdně, v poslední době byl šest měsíců nemocen a byl léčen v městské všeobecné nemocnici; manželka je rovněž nemajetná. „Koubek se těší dobré pověsti, je zachovalý a ježto žije v tísnivých existenčních poměrech, navrhuje se, aby mu byla udělena jednorázová peněžitá podpora jako odměna za zaslané grafické práce“. V dopise pak dále uvedeno, že bydlí u své tchyně Antonie Pužejové v jedné oddělené světnici, za což jí platí 100 Kč za čtvrt roku, „jest hoden a potřeben udělení menší peněžité podpory, jakou p. prezident uděluje v krajní a nezaviněné nouzi“.\n\nV prosinci 1939 opět vydávalo policejní ředitelství dobrozdání o jeho majetkových poměrech – opět ho označili za nemajetného, prodejem obrazů vydělá 100 až 500 K měsíčně. Je ženatý, bezdětný, manželka Marie šije doma prádlo pro různé firmy a vydělá takto 100 až 150 K týdně, obývají byt o pokoji a kuchyni v Lochotínské ul. č. 13 za roční nájemné 1800 K.\n\nV rámci města Plzně se několikrát stěhoval – z Houškovy ulice č. 41 do Radimské číslo 3, poté na Náměstí Republiky 8, Malické 6, Kramářových sadů 9, opět na Náměstí Republiky 8, do Solní č. 6. Poslední adresou je Lochotínská č. 13, kde zemřel.\n\n\n"}
{"id": "782735", "url": "https://cs.wikipedia.org/wiki?curid=782735", "title": "Močový epitel", "text": "Močový epitel\n\nMočový epitel (též urotel) je typem epitelu vrstevnatého přechodného, který vystýlá vylučovací cesty vedoucí z ledvin.\n\nNachází se v ledvinových kališích a ledvinové pánvičce (zde je epitel pouze dvouvrstvý), ale především v močovodu, močovém měchýři a močové trubici (v její horní části). V močovodu sestává ze čtyř až pěti vrstev, v prázdném močovém měchýři pak dosahuje vrstev šesti a více. Je-li močový měchýř roztažen, má epitel 2-3 vrstvy a buňky na povrchu se oploští.\n\n\nPovrchové buňky obaluje zvláštní typ membrány, na níž lze pozorovat tenčí části, tzv. plaky, a části širší (vidíme širší části pravidelně oddělené místy tenčími). V placích jsou ukotvena aktinová filamenta. V nenaplněných močových cestách se membrána řasí a její širší části (tenčí jsou drženy aktinovými filamenty) se vchlipují směrem do lumina (odtud možnost zvětšení povrchu a naplnění močového měchýře bez jeho prasknutí). Díky zvláštnímu chemickému složení je membrána nerozpustná detergenty. Je bohatá na cholesterol, fosfatidylcholin, fosfatidylethanolamin a cerebrosidy (složení podobné myelinu).\n\nZajišťuje možnost natažení v závislosti na množství tekutiny. \nFunkce membrány - vytváří osmotickou bariéru mezi močí a tkáňovou tekutinou (především díky těsným spojům a desmozomům) a chrání tak před negativními účinky moči.\nTento epitel je neprostupný pro vodu a soli.\n\nMezi nejznámější patologie řadíme tzv. karcinomy (nádory epiteliárních buněk). Urotel je náchylný ke karcinomu v důsledku neustálého kontaktu s močí a chemikáliemi v ní obsaženými. V důsledku kouření se zvyšuje množství karcinogenní látky v moči a je tak hlavní příčinou rakoviny močového měchýře. Nejčastější formu karcinomu močového měchýře představuje karcinom z přechodného epitelu. Existuje i karcinom z dlaždicového epitelu, který je spojován spíše s parazitární infekcí či s chronickým drážděním.\n\nDalší známé onemocnění se nazývá infekce močových cest. Většina je způsobena bakterií Escherichia coli. Symptomy: časté nucení na močení, pálivé pocity nebo bolest při močení, zkalená nebo tmavá moč, křeče v podbřišku. Toto onemocnění postihuje častěji ženy.\n\nOnemocnění s podobnými symptomy je intersticiální cystitida (zánět vmezeřené tkáně močového měchýře), ale není pravděpodobně infekčního původu (\"zatím neznámá příčina\").\n\n\n"}
{"id": "782736", "url": "https://cs.wikipedia.org/wiki?curid=782736", "title": "Grand Prix Austrálie 2012", "text": "Grand Prix Austrálie 2012\n\nGrand Prix Austrálie 2012 (oficiálně 2012 Formula 1 Qantas Australian Grand Prix) se jela na okruhu Albert Park Circuit v Melbourne v Austrálii dne 18. března 2012. Závod byl prvním v pořadí v sezóně 2012 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "782740", "url": "https://cs.wikipedia.org/wiki?curid=782740", "title": "Činkim", "text": "Činkim\n\nČinkim (, 1243 – 5. ledna 1286) byl druhý syn Chubilaje, zakladatele dynastie Jüan a od roku 1273 korunní princ, současně z pozice ředitele (kancléře) ústředního sekretariátu řídil civilní správu říše Jüan.\n\nČinkimovo jméno, které v čínštině znamená „Skutečné zlato“ mu při narození vybral buddhistický mnich Chaj-jün. Princ byl pečlivě vychován, jeho konfuciánští, buddhističtí i taoističtí učitelé ho seznámili s čínským politickým i náboženským myšlením.\n\nRoku 1273 byl v příkrém rozporu s mongolským právem jmenován korunním princem () a stanul v čele ústředního sekretariátu, tedy v čele veškeré civilní správy říše Jüan. Byl znám svou podporou konfuciánství, s konfuciánskými úředníky sdílel nesouhlas s finanční politikou ministrů jako byl Ahmad (zavražděný čínskými úředníky roku 1282) a Lu Š'-žung. Roku 1285 konfuciánští úředníci z jihu navrhli Chubilajovi abdikaci v Činkimův prospěch, čímž vyvolali císařův hněv. Činkim zemřel nedlouho poté, 5. ledna 1286.\n\nNový následník nebyl jmenován, až roku 1293 byl Činkimův třetí syn Temür pověřen správou Mongolska a obdržel pečeť korunního prince, ale oficiálně následníkem jmenován nebyl. Nicméně roku 1294 se Temür stal Chubilajovým nástupcem.\n\nPo Temürovi vládli říši Jüan (resp. od roku 1368 Severní Jüan) potomci Činkimových synů – nejstaršího Kammaly a prostředního Darmabaly až do roku 1388.\n"}
{"id": "782750", "url": "https://cs.wikipedia.org/wiki?curid=782750", "title": "Světové středisko pro monitorování ledovců", "text": "Světové středisko pro monitorování ledovců\n\nSvětové středisko pro monitorování ledovců (anglicky \"World Glacier Monitoring Service\", zkratka WGMS), je organizace pro sledování velikosti zaledněných ploch a objemů ledovců. Byla založena v roce 1986, vznikla spojením dvou služeb \"Permanent Service on Fluctuations of Glaciers\" (PSFG) a \"Temporal Technical Secretary/World Glacier Inventory\" (TTS/WGI). Organizace sídlí na katedře geografie na Universitě v Curychu ve Švýcarsku a pracuje mj. pod záštitou Organizace OSN pro výchovu, vědu a kulturu (UNESCO).\n\nSledování ledovců mělo původně sloužit k bližšímu objasnění změn v rozsahu zalednění v poslední době ledové. Dlouhodobé shromažďování a uchovávání informací o ledovcích, jako je jejich rozloha, délka, objem a pohyb se postupně začal využívat při výzkumu klimatických změn a pro hydrologické modelování. WGMS získává údaje přímo od svých výzkumníků, korespondenčních spolupracovníků i ze satelitního sledování. Spolupodílí se také na rozsáhlém celosvětovém projektu Global Land Ice Measurements from Space (GLIMS), což je seznam všech ledovců, který vytváří a nepřetržitě aktualizuje organizace National Snow and Ice Data Center (NSIDC).\n\nWGMS shromažďuje a zpracovává data hlavně o ledovcích a množství sněhu z oblasti Alp a Skandinávie, kde jsou časově nejdelší a nejucelenější souvislé záznamy o změnách v zalednění. Získané informace zveřejňuje ve dvouletých intervalech v publikaci \"Glacier Mass Balance Bulletin\".\n\nObdobné světové instituce jako WGMS jsou např. World Data Center for Glaciology Cambridge (WDCGC) a International Glaciological Society (IGS), které také provádějí výzkumy a shromažďují a zpracovávají data o stavu jednotlivých ledovců. V České republice, byť tato nemá žádný ledovec, se glaciologií věnují především na přírodovědecké fakultě Univerzity Karlovy v Praze.\n\n"}
{"id": "782756", "url": "https://cs.wikipedia.org/wiki?curid=782756", "title": "Ján Humeník", "text": "Ján Humeník\n\nJán Humeník (23. února 1923 – ???) byl slovenský a československý politik Komunistické strany Slovenska, poslanec Slovenské národní rady a poslanec Sněmovny národů a Sněmovny lidu Federálního shromáždění za normalizace.\n\nV letech 1958–1962 se uvádí jako účastník zasedání Ústředního výboru Komunistické strany Slovenska. XI. sjezd KSČ ho zvolil členem Ústředního výboru Komunistické strany Československa.\n\nVe volbách roku 1960 a opětovně ve volbách roku 1964 se stal poslancem Slovenské národní rady. K roku 1965 se zmiňuje coby poslanec SNR a předseda JZD v obci Kvakovce.\n\nPo provedení federalizace Československa usedl do Sněmovny národů Federálního shromáždění. Do federálního parlamentu ho nominovala Slovenská národní rada. Ve volbách roku 1971 přešel do Sněmovny lidu (volební obvod Východoslovenský kraj). V parlamentu setrval do konce funkčního období, tedy do voleb roku 1976.\n\n"}
{"id": "782758", "url": "https://cs.wikipedia.org/wiki?curid=782758", "title": "Australian Open 2001 – smíšená čtyřhra", "text": "Australian Open 2001 – smíšená čtyřhra\n\nObhájcem titulu byl nejvýše nasazený australsko-americký pár Rennae Stubbsová a Jared Palmer, který v semifinále podlehl Schettové s Eaglem.\n\nSoutěž smíšené čtyřhry vyhrála třetí nasazená americko-jihoafrická dvojice Corina Morariuová a Ellis Ferreira, která v boji o titul přehrála turnajové čtyřky Rakušanku Barbaru Schettovou a Australana Joshuu Eagla ve dvou setech 6–1 a 6–3.\n\n\n"}
{"id": "782759", "url": "https://cs.wikipedia.org/wiki?curid=782759", "title": "Glastonbury", "text": "Glastonbury\n\nGlastonbury je město v Anglii. V roce 2001 zde žilo 8784 obyvatel. Nachází se zde ruina kláštera z roku 712, který zanikl v rámci rušení anglických klášterů v šestnáctém století. Rovněž se zde nachází kostel Jana Křtitele z patnáctého století. Nedaleko města, u vesnice Pilton, se koná hudební festival Glastonbury, který svůj název dostal podle města.\n"}
{"id": "782765", "url": "https://cs.wikipedia.org/wiki?curid=782765", "title": "Zdeněk Chlup", "text": "Zdeněk Chlup\n\nZdeněk Chlup (7. února 1921 Brno – 21. března 2002 Brno) byl český a československý architekt a urbanista (hlavní architekt Brna), politik Komunistické strany Československa, představitel reformního proudu v KSČ během pražského jara, poslanec Sněmovny národů Federálního shromáždění a České národní rady na počátku normalizace. Pak profesně a politicky pronásledován.\n\nAbsolvoval Vysoké učení technické v Brně. Pracoval jako projektant. K roku 1969 se uvádí coby hlavní architekt města Brno, kde též bydlel.\n\nPatří mezi hlavní osobnosti poválečné československé architektury a urbanistiky. V 50. letech působil jako vedoucí ateliéru podniku Stavoprojekt Košice, kde řešil rozsáhlé nové obytné soubory (Košice-Šaca) a regionální plánování východního Slovenska. Účastnil se tuzemských i zahraničních urbanistických soutěží. V roce 1960 získal například 2. cenu v soutěži na obytný experimentální obvod Moskvy. V roce 1961 se podílel na zhotovení směrného územního plánu Sofie a roku 1963 i Prahy. V roce 1967 se stal členem pařížského Institut de la Vie. Od roku 1967 byl rovněž čestným členem Svazu brazilských architektů. V 60. letech působil v brněnském Stavoprojektu a roku založil \"Útvar hlavního architekta města Brna\", jehož ředitelem byl do konce dekády. Řešil tehdy rozsáhlé koncepce rozvoje města a navazoval na tradice meziválečné moderny. Díky jeho úsilí byl vydána takzvaná \"Černá kniha města Brna\", která mapovala širší souvislosti vývoje městského organismu.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Česká národní rada, v níž rovněž zasedal. Ve FS setrval jen do listopadu 1969, kdy v důsledku ztráty poslaneckého křesla v ČNR přišel i o mandát ve FS.\n\nPo nástupu normalizace byl politicky i profesně eliminován. Měl vydán zákaz práce v Brně a okolí. V 70. a 80. letech pracoval ve \"Výzkumném ústavu výstavby a architektury\" v Praze. Po sametové revoluci se opět angažoval v architektonickém a urbanistickém plánování Brna. Pomáhal v Brně zorganizovat dvě velké mezinárodní konference na toto téma a přičinil se o navázání styků s městem Utrecht. Zastupitelstvo města Brna mu roku 2001 udělilo Cenu města Brna.\n\n"}
{"id": "782767", "url": "https://cs.wikipedia.org/wiki?curid=782767", "title": "Židovský hřbitov ve Voticích", "text": "Židovský hřbitov ve Voticích\n\nŽidovský hřbitov ve Voticích se nachází zhruba 500 metrů východně od centra města Votice v okrese Benešov.\n\nDoba založení není známá, existence hřbitova je však doložena již od první poloviny 16. století. Roku 1867 zakoupila židovská obec sousedící domek čp. 42, ve kterém bydlel hrobník a nájemník, od roku 1885 je součástí hřbitova obřadní síň a márnice. V té době byl na čas vstup přesunut do Vápenné uličky.\nHřbitov se rozkládá na ploše 2340 m a do dnešní doby se dochovalo 360 náhrobků, z nichž nejstarší dochovaný pochází z roku 1705. Nápisy na náhrobních kamenech jsou ve třech jazycích - herbrejsky, německy a na nejnovějších také česky. Existují svědectví, že na hřbitově bývaly poškozené náhrobní kameny z doby renesance i pozdní gotiky, byly však použity ke dláždění či výstavbě hřbitovní zdi, a to nápisem dovnitř. Na náhrobcích je dosud vidět množství typických symbolů, např. Davidova hvězda, žehnající ruce, věnce či palmové listy. Pohřbívalo se zde do roku 1962.\n\nOd roku 1958 je hřbitov státem veden jako památka. Uvnitř bývalé obřadní síně je umístěna expozice venovaná historii židů a židovským památkám v okolí. Ve městě se zachovala budova bývalé židovské školy, kde v současnosti sídlí základní škola umělecká, v jejímž druhém patře je dochováno původní trámoví. V židovské čtvrti stávala také synagoga zbořená roku 1949.\n\nHřbitov je uzamčen a klíče lze vypůjčit v informačním centru města.\n"}
{"id": "782768", "url": "https://cs.wikipedia.org/wiki?curid=782768", "title": "Troilus a Kressida", "text": "Troilus a Kressida\n\nTroilus a Kressida je tragédie anglického dramatika Williama Shakespeara, zřejmě napsaná v roce 1602.\n\nV průběhu hry tón vyprávění osciluje mezi oplzlou komičností a tragickou melancholií a divák či čtenář často jen obtížně rozeznává, jak má na děj reagovat. Hra konstantně přehodnocuje vnitřní hodnoty, jako je hierarchie, čest a láska. Příběh Troila a Kressidy se odehrává v době Trojské války, pochází však ze středověku a není součástí řecké mytologie. Shakespeare se nechal inspirovat především Chaucerovou verzí příběhu.\n\n\n\nBěhem sedmi let Trojské války se trojský princ Troilus zamiluje do Kressidy, dcery trojského kněze, který přeběhl na řeckou stranu. Pomáhá mu její strýc Pandarus. Mezitim se v řeckém táboře Agamemnon diví, proč jsou jeho velitelé tak skleslí a pesimističtí. Lstivý Odysseus mu poví, že důvodem je nedostatek respektu k autoritám, kterou způsobuje chování největšího řeckého válečníka Achilla, který odmítá bojovat a místo toho tráví čas ve stanu se svým přítelem (a milencem) Patroklem. Brzy poté přijde od Hektora, trojského prince a jejich největšího bojovníka, nabídka na boj muže proti muži. Odysseus rozhoduje, že by to měl být tvrdohlavý hlupák Aiás, ne Achilles, v naději, že to raní Achillovu pýchu a ten začne znovu bojovat.\n\nV Tróji synové krále Priama rozmlouvají o tom, jestli stojí za to dále bojovat, nebo mají Řekům vrátit Meneláovu manželku Helenu a ukončit boje. V noci svádí Pandarus prince Troila a Kressidu dohromady a poté, co si slíbí věčnou věrnost, je zavede do ložnice, aby tam konzumovali svoji lásku.\n\nMezitím Kressidin otec, zrádný trojský kněz Kalchás, žádá řecké velitele, aby vyměnili trojské zajatce za jeho dceru. Velitelé souhlasí a příštího rána se výměna uskuteční. Odpoledne spolu bojují Hektor a Aiás a výsledkem je mírová remíza. Když řecký tábor usne, Odysseus zavede Troila do Kalchásova stanu, kde trojský princ z úkrytu sleduje, jak Kressida souhlasí, že se stane milenkou Řeka Diomeda.\n\nPříštího dne jde Hektor do boje, ačkoliv ho varovaly předtuchy jeho manželky, sestry i otce. Rozhněvaný Troilus ho doprovází. Trójané zatlačují Řeky zpět, ale Patrokles je zabit, což pomstychtivého Achilla zapojí zpět do války. Achilles Hektora nedokáže porazit v boje muže proti muži, ale později ho zastihne neozbrojeného a společně se skupinou řeckých válečníků ho zavraždí. Achilles poté vláčí Hektorovo tělo kolem hradeb Tróje. Hra končí ústupem trojských bojovníků zpět do města, kde truchlí za svého padlého hrdinu.\n\n"}
{"id": "782770", "url": "https://cs.wikipedia.org/wiki?curid=782770", "title": "Michal Chorváth", "text": "Michal Chorváth\n\nMichal Chorváth (28. února 1910 Slovenské Pravno - 14. ledna 1982 Bratislava) byl slovenský a československý básník, literární kritik, politik Komunistické strany Slovenska, poslanec Slovenské národní rady a poslanec Sněmovny národů a Sněmovny lidu Federálního shromáždění na počátku normalizace.\n\nPocházel z rodiny obchodníka. Základní školu vychodil v rodné obci, na gymnázium chodil ve Zvolenu. Pak navštěvoval Lékařskou fakultu Univerzity Karlovy v Praze, ale přešel z ní na Filozofickou fakultu Univerzity Karlovy, kde studoval filozofii a estetiku. Ve studiu těchto oborů pokračoval i po válce v Bratislavě. Působil jako básník (pseudonym \"Pavel Klokoč\") a literární kritik. Zabýval se překlady francouzské literatury. Je autorem básnické sbírky \"Hlas tejto chvíle\" a sborníků kritických statí \"Cestami literatúry 1-2, Z prielomu\". Zabýval se i regionálním výzkumem, publikoval studii \"Črty z dejín slovesnosti v Slovenskom Pravne\".\n\nByl aktivní i jako politik. V letech 1948-1949 se uvádí jako účastník zasedání Ústředního výboru Komunistické strany Slovenska. Už během pražských studií se zapojil do slovenského studentského kruhu Detvan a sblížil se s komunistickým hnutím. Aktivně se účastnil Slovenského národního povstání, po jeho porážce přešel ze Zvolena do Košic. V období duben - září 1945 zastával post pověřence informací v 5. Sboru pověřenců. Od listopadu 1945 do konce roku 1947 byl vedoucím odboru osvěty na Pověřenectví školství a osvěty. V letech 1949-1950 byl předsedou slovenské sekce Svazu československých spisovatelů. Z funkce byl sesazen v roce 1950 v době počínajícího vytěsňování národně orientovaných slovenských komunistů v souvislosti s tažením proti takvanému buržoaznímu nacionalismu. V letech 1950-1952 přednášel na Filozofické fakultě UK v Praze obor slovenská literatura. V letech 1953-1954 vedl redakci časopisu \"Kultúrny život\" a působil jako redaktor deníku Pravda. V období let 1955-1961 zastával post redaktora Slovenského vydavatelství krásné literatury. Od roku 1962 pracoval v Ústavu slovenské literatury Slovenské akademie věd. V roce 1964 získal tvůrčí stipendium Slovenského literárního fondu.\nVe volbách roku 1948 byl zvolen do Slovenské národní rady.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada, kde rovněž zasedal. V důchodu žil střídavě v rodném Pravně a v Bratislavě.\n\n"}
{"id": "782771", "url": "https://cs.wikipedia.org/wiki?curid=782771", "title": "Sídliště Dukla", "text": "Sídliště Dukla\n\nSídliště Dukla je soubor obytných domů nacházejících se v jihozápadní části města Pardubice mezi hlavním nádražím, pardubickým letištěm, dostihovým závodištěm a sídlištěm Višňovka.\n\nVzniklo na plochách, které byly již od roku 1538 využívány jako pastviny. Od roku 1866 využíval tyto pozemky ke svým výcvikům místní jezdecký pluk. Na konci roku 1914 se na ploše 80 ha začala stavět největší válečná polní nemocnice ve střední Evropě, jejíž kapacita čítala 10 000 lůžek. Stavba byla dokončena na jaře 1915 a nemocnice čítala 198 nemocničních pavilonů a přibližně 150 hospodářských budov. S místním železničním nádražím byla nemocnice propojena vlečkou, zajišťující dopravu jak potravin a zásob materiálu, tak raněných z válečné fronty či z jiných nemocnic.\n\nPo skončení války některé z domků posloužily jako nouzové bydlení pro uprchlíky z Haliče. Pro lokalitu s těmito budovami se mezi pardubickými obyvateli vžilo označení „Karanténa“. Další z objektů využíval od ledna 1919 jako své zázemí Železniční pluk, který byl do Pardubic přeložen z Lysé nad Labem. Dnes v těchto objektech sídlí Dům dětí a mládeže. Z dalších domů bylo nouzové bydlení pro nejchudší vrstvy obyvatelstva. Když skončila druhá světová válka, byla většina domů bývalé nemocnice zlikvidována. Zbyly pouze dva domy (pekárna s prádelnou). Oba se nacházejí v dnešní Milheimově ulici.\n\nNa uvolněném prostoru ohraničeném na severu železniční tratí Kolín – Česká Třebová, na západní straně železniční tratí Pardubice – Havlíčkův Brod a na východě silnicí II/324 byla v roce 1947 započata stavba sídliště. Bytová zástavba je tvořena pravoúhlou uliční sítí s centrálním prostorem, náměstím Dukelských hrdinů, které vznikalo v 50. letech 20. století. Výstavba sídliště, jehož architektem byl Ing. Alois Mikuškovic, F. Kerhartem a Karel Kalvoda byla dokončena v roce 1957. Při jeho stavbě byla (patrně poprvé v Československu) použita proudová metoda. Vybudované sídliště nabídlo bydlení pro cca 12 tisíc lidí ve 2 705 bytech. Součástí výstavby bylo i několik mateřských školek a dvě základní školy (ZŠ Hakenova (18 tříd) a ZŠ Staňkova) (24 tříd) a fotbalový a atletický stadion Rudé hvězdy Pardubice. Nejvýznamnější budovu – restauraci Letka a sousední budovy na náměstí projektoval arch. Stanislav Tošovský.\n\nNa náměstí byl přemístěn pomník Ing. Jana Kašpara z původního místa u státní silnice do Prahy před železničním přejezdem tratě na Chrudim., tj. z místa dnešní mimoúrovňové křižovatky. Do roku 1989 sloužilo náměstí k slavnostním přísahám vojáků základní vojenské služby. V 80. letech se vyznačovalo náměstí kvůli čtyřicetileté absenci oprav poměrně značnou nerovností a docházelo ke groteskním nehodám při vojenském pochodu. Sídliště bylo napojeno na městskou hromadnou dopravu trolejbusy i autobusy. Bydlení v sídlišti je nepříznivě ovlivněno hlukem z letiště a emisemi z nedaleké továrny na zpracování minerálních olejů.\n\n"}
{"id": "782773", "url": "https://cs.wikipedia.org/wiki?curid=782773", "title": "Mistrovství světa v rychlobruslení ve víceboji 2008", "text": "Mistrovství světa v rychlobruslení ve víceboji 2008\n\nMistrovství světa v rychlobruslení ve víceboji 2008 se konalo ve dnech 9. a 10. února 2008 v rychlobruslařské hale Sportforum Hohenschönhausen v německém Berlíně. Pro muže to bylo 102. mistrovství světa, pro ženy 66. Z předchozího mistrovství světa obhajovali titul Nizozemec Sven Kramer, jenž zde získal druhou zlatou medaili, a jeho krajanka Ireen Wüstová, která v Berlíně vybojovala stříbrnou medaili.\n\nČeskou výpravu tvořila pouze Martina Sáblíková, která se umístila na pátém místě.\n\nMužského mistrovství světa se zúčastnilo celkem 24 závodníků, 13 z Evropy: Nizozemsko (4), Norsko (3), Německo (2), Rusko (2), Itálie (1), Polsko (1); 8 ze Severní Ameriky: Kanada (4), USA (4); a 3 z Asie: Čína (1), Japonsko (1), Jižní Korea (1).\n\nŽenského mistrovství světa se zúčastnilo celkem 24 závodnic, 14 z Evropy: Německo (4), Nizozemsko (4), Rusko (3), Česko (1), Norsko (1), Polsko (1); 6 ze Severní Ameriky: Kanada (4), USA (2); a 4 z Asie: Čína (1), Japonsko (2), Jižní Korea (1).\n\n"}
{"id": "782786", "url": "https://cs.wikipedia.org/wiki?curid=782786", "title": "Čao-tchung", "text": "Čao-tchung\n\nČao-tchung () je městská prefektura v Čínské lidové republice, kde patří k provincii Jün-nan. Leží v jejím severovýchodním cípu, má rozlohu 23 192 čtverečních kilometrů a žije v ní zhruba pět a půl milionu lidí.\n\nPrefektura je víceméně zcela zemědělská a patří k nejchudším místům v rámci Číny, proto i úřady podporují mladé lidi, aby se stěhovali za prací do jiných částí Číny. Mezi nerostné zdroje prefektury patří zásoby hnědého uhlí.\n\nV srpnu 2014 na území prefektury došlo k zemětřesení, které mělo epicentrum v okrese Lu-tien, zahynulo při něm bezmála šest set osob a bylo zničeno dvanáct tisíc domů.\n"}
{"id": "782790", "url": "https://cs.wikipedia.org/wiki?curid=782790", "title": "Ján Daniš", "text": "Ján Daniš\n\nJméno a příjmení Ján Daniš se může vztahovat k následujícím osobnostem:\n\n\n"}
{"id": "782791", "url": "https://cs.wikipedia.org/wiki?curid=782791", "title": "Jiří David", "text": "Jiří David\n\nJméno a příjmení Jiří David se může vztahovat k následujícím osobnostem:\n\n"}
{"id": "782794", "url": "https://cs.wikipedia.org/wiki?curid=782794", "title": "Jeanne Calmentová", "text": "Jeanne Calmentová\n\nJeanne Louise Calment přechýleně Calmentová (21. února 1875 Arles, Francie – 4. srpna 1997) je považovaná za nejdéle žijícího člověka, jehož věk byl spolehlivě ověřen. Dožila se 122 let, 5 měsíců a 14 dní. Je jediným člověkem historie, který se prokazatelně dožil více než 120 let. Po svých stých narozeninách stále ještě pravidelně cvičila. Vzhledem k tomu, že se několik jejích příbuzných dožilo více než 80 nebo 90 let, je pravděpodobné, že základem výjimečné dlouhověkosti členů rodiny jsou genetické dispozice.\n\nVyrůstala a většinu života prožila v Arles. Její otec, který pracoval jako stavitel lodí, se dožil téměř sta let, matka 86 let. V roce 1888 jako třináctiletá se setkala s Vincentem van Goghem, který navštívil obchod jejího strýce.\n\nV roce 1896 se provdala za Fernanda Nicolase Calmenta, vlastního druhého bratrance. Ten byl poměrně zámožný, což umožnilo Jeanne Calmentové vést klidný život: nikdy nebyla nucena pracovat kvůli výdělku a mohla se věnovat zálibám jako tenis, cyklistika, plavání, opera či hra na piano. Jejich jediná dcera zemřela ve věku 35 let na zápal plic a Jeanne Calmentová posléze sama vychovávala svého vnuka. Svého manžela přežila o 55 let, vnuka o 34 let.\n\nV roce 1965, kdy jí bylo 90 let a byla již bez dědiců, uzavřela kupní smlouvu na prodej svého domu, když kupujícím se stal 47letý právník André-François Raffray, který se zavázal ponechat ji tam bydlet do konce života a vyplácet jí až do její smrti každý měsíc částku 2 500 franků. Raffray zemřel v roce 1995 v 77 letech na rakovinu, v platbách pokračovala jeho manželka. Celkem Calmentové vyplatili více než dvojnásobek hodnoty jejího domu.\n\nVe svém domě žila sama do 110 let. Poté co způsobila v důsledku zhoršeného zraku v kuchyni při vaření malý požár, se přestěhovala do domova se zajištěnou pečovatelskou službou.\n\nZnámou se stala v roce 1988, kdy se při příležitosti sta let od návštěvy Vincenta van Gogha v Arles setkala s novináři a promluvila o setkání se slavným malířem. Byla pravděpodobně posledním žijícím člověkem, který se s ním setkal. V roce 1990 si krátce zahrála sama sebe ve filmu Vincent a já (název ve francouzském originále \"Vincent et moi\") a stala se tak ve věku 114 let nejstarším hercem, který se kdy objevil před filmovými kamerami. Dokumentární film o jejím životě byl natočen při příležitosti 120. narozenin.\n\nVe věku 114 let a 11 měsíců si po pádu zlomila stehenní kost a byla nucena podstoupit operaci. Po ní se pohybovala na kolečkovém křesle. 21. února 1997, kdy se dožila 122 let, bylo oznámeno, že se nebude dále prezentovat na veřejnosti z důvodu zhoršeného zdravotního stavu. Zemřela 4. srpna téhož roku.\n\nŽila do vysokého věku aktivně, pěstovala šerm a do sta let jezdila na kole. Používala hodně olivového oleje jak do pokrmů, tak i na potírání kůže. Pila portské víno, jedla hodně čokolády (údajně až jeden kilogram týdně) a nevyhýbala se ani cigaretám. Kouřila do svých 117 let, ale nikdy ne víc než 2 cigarety denně.\n\n\n\n"}
{"id": "782798", "url": "https://cs.wikipedia.org/wiki?curid=782798", "title": "Jiří Hermach", "text": "Jiří Hermach\n\nDoc. Ing. Jiří Hermach, CSc. (6. června 1912 Praha – 5. října 2011 Praha byl český filosof. Zabýval se zejména marxismem, filosofií přírodních věd a teorií člověka. V 50. letech 20. stol. zakládal katedru marxismu na ČVUT, později však kritizoval komunistický režim a podílel se na pražském jaru. V 70. letech podepsal Chartu 77 a posléze odešel do emigrace. Po revoluci přednášel na Univerzitě Karlově.\n\nBěhem mládí stráveného v Praze na Malé Straně získal kritický vztah k politice i zkušenost se složitou sociální situací, která ho přivedla k zaujetí pro marxistickou filosofii. Při několika\nnávštěvách filosofických přednášek však postrádal provázanost s exaktními přírodními vědami a proto raději vystudoval strojní inženýrství. Studium přerušila druhá světová válka, během které pracoval jako letecký konstruktér v továrně Avia Letňany a podílel se i na odbojové činnosti. Po válce nastoupil jako asistent v Ústavu termodynamiky, hydrodynamiky a nauky o proudění na Strojní fakultě ČVUT.\n\nV květnu 1945 vstoupil do KSČ, po únorovém převratu pak v roce 1949 založil na ČVUT Ústav společenských věd, který byl v roce 1951 transformován na katedru marxismu (společnou pro všechny fakulty ČVUT), již Hermach vedl. Ve svých filosofických přednáškách kladl důraz na propojení marxismu a přírodních věd. V roce 1952 byl ustanoven docentem.\n\nV roce 1952 se ovšem pod vlivem probíhajících politických procesů začal posouvat v rámci KSČ do vnitrostranické opozice, což vyvrcholilo po Stalinově smrti v roce 1956 požadavkem sebekritiky ÚV KSČ. Byl zbaven všech funkcí a propuštěn z ČVUT, načež nastoupil jako vědecký pracovník do Filosofického ústavu ČSAV, kde publikoval své nejvýznamnější práce.\n\nV roce 1965 uveřejnil rozsáhlou esej Filosofie a řízení, kde vystoupil s kritikou tzv. „kasárenského komunismu”, jak označil tehdejší československý režim. Na esej navázal sérií celodenních seminářů pro aktivy vedoucích hospodářských pracovníků v téměř všech okresních městech. Během Pražského jara byly Dubčekem ustanoveny tři odborné týmy zabývající se podstatou socialismu; Hermach pracoval v týmu „nové pojetí socialismu”, který měl vypracovat koncepci demokratické socialistické společnosti. Tým svoji práci dokončil několik dnů před srpnovou invazí.\n\nJiří Hermach neustoupil po srpnu 1968 ze svých názorů, byl tedy vyloučen z ČSAV a nakonec získal práci topiče v motolské nemocnici. Podepsal Chartu 77 a po delším nátlaku ze strany režimu nakonec v roce 1985 emigroval do Rakouska. I po revoluci v roce 1989 žil v Rakousku, přestože přednášel na Univerzitě Karlově. Na FSV UK učil až do roku 2000. Závěr života strávil v Hostivicích.\n\nJiří Hemrach je autorem řady esejí i monografií, zejména:\n\n\n"}
{"id": "782799", "url": "https://cs.wikipedia.org/wiki?curid=782799", "title": "Lotte Friisová", "text": "Lotte Friisová\n\nLotte Friis přechýleně Lotte Friisová (* 9. února 1988, Blovstrød, Dánsko) je dánská plavkyně. Specializuje se zejména na dlouhé tratě volným stylem, na nichž patří k absolutní světové špičce.\n\nSvou první velkou medaili vybojovala na mistrovství Evropy v roce 2008, kde skončila třetí v závodě na 1500 metrů volně. Ve stejném roce dokázala bronzovou medaili získat také na Letních olympijských hrách na osmisetmetrové trati. V letech 2009 a 2011 se stala mistryní světa a k tomu v obou případech přidala navíc stříbrnou medaili, opět na nejdelších kraulařských tratích.\n\nOd roku 2010 je držitelkou světového rekordu na trati 1500 metrů volným způsobem v krátkém bazénu.\n\n\nDlouhý bazén\n\nKrátký bazén\n\n"}
{"id": "782808", "url": "https://cs.wikipedia.org/wiki?curid=782808", "title": "Probudím se včera", "text": "Probudím se včera\n\nProbudím se včera je česká filmová sci-fi komedie z roku 2012 s motivem cestování v čase. Film se natáčel v letních měsících roku 2011 v rodišti režiséra Miloslava Šmídmajera v Litoměřicích, kde se natáčely všechny scény z minulosti, což byla největší část filmu. Dále se natáčelo v Lovosicích, na zámku v Ploskovicích, v Praze a v oboře ve Veltrusech. \n\nProtagonista příběhu Petr Kovář (Filip Blažek) si nedokáže udržet žádný vztah, ženy ho opouštějí. Vzpomíná na Elišku (Eva Josefíková), svou tajnou lásku ze střední školy. Na srazu třídy dostane tip na jistou laboratoř, která provádí pokusy s cestováním v čase. Díky tomu se může na celý jeden měsíc vrátit na střední školu do června 1989 a pokusit se získat si srdce své vysněné dívky. Po probuzení jej čeká kulturní šok, než si zvykne na úplně odlišné prostředí. I když má tělo osmnáctiletého mladého kluka (hraje Jiří Mádl), zůstalo mu uvažování čtyřicátníka, čehož náležitě využívá např. ve vyučovacích hodinách při provokování prorežimních učitelů. Vymyslí také obdobu Facebooku nazvanou Licokniga (rusky Лицокнига; lico = face = obličej, kniga = book = kniha). Je to nástěnka na chodbě školy, kde mají žáci svou fotografii, status, zájmy, apod.\n\nA protože je Eliška zadaná, musí kromě způsobu jak ji zaujmout vymyslet i metodu, jak se zbavit svého soka. Po všelijakých peripetiích se mu to nakonec podaří a po návratu do přítomnosti se změní dějová linie a Petr zjistí, že se akce vydařila. Je teď ženatý s Eliškou (dospělou hraje Martina Preissová) a má s ní dceru a syna.\n\n"}
{"id": "782813", "url": "https://cs.wikipedia.org/wiki?curid=782813", "title": "Dario Šimić", "text": "Dario Šimić\n\nDario Šimić (* 12. listopadu 1975, Záhřeb, SFR Jugoslávie) je bývalý chorvatský fotbalový obránce a reprezentant. Na klubové úrovni působil v mužstvech Dinamo Záhřeb, Inter Milán, AC Milán a AS Monaco.\n\n\n\n"}
{"id": "782818", "url": "https://cs.wikipedia.org/wiki?curid=782818", "title": "Arianespace", "text": "Arianespace\n\nArianespace je francouzská společnost založená v roce 1980, která představuje světově první společnost provozující komerční dopravu nákladu do vesmíru. Operuje primárně s raketami Ariane 5, nicméně nabízí i starty s raketami Sojuz 2 a Vega na evropském kosmodromu v Kourou (Guyanské kosmické centrum) ve Francouzské Guyaně.\n\nK roku 2004 držela firma Arianespace přes 50 % světového trhu vysílání nákladu na přechodovou dráhu ke geostacionární dráze. Od 22. května 1984 se firma podílela na startu více než 240 komerčních satelitů. 21. října 2011 provedla společnost Arianespace start rakety Sojuz z kosmodromu v Kourou, jednalo se tak o vůbec první start této rakety z oblasti mimo území dřívějšího Sovětského svazu.\n\nV reakci na úspěchy americké společnosti SpaceX snižovat náklady na vynesení nákladu do vesmíru a změně kurzovního kursu amerického dolaru vůči evropskému Euru je společnost Arianespace nucena snižovat ceny startů svých raket na geostacionární dráhu.\n\n"}
{"id": "782819", "url": "https://cs.wikipedia.org/wiki?curid=782819", "title": "Fetih 1453", "text": "Fetih 1453\n\nFetih 1453 je turecký výpravný historický film z roku 2012.\n\nOdehrává se za vlády sultána Mehmeda II. a je inspirován událostmi kolem dobytí Konstantinopole a její přeměny v Istanbul.\n\nNatáčení trvalo tři roky. Náklady činily 8 (podle jiných zdrojů 17) milionů USD.\n\n"}
{"id": "782821", "url": "https://cs.wikipedia.org/wiki?curid=782821", "title": "Cristian Brocchi", "text": "Cristian Brocchi\n\nCristian Brocchi (* 30. ledna 1976, Milan, Itálie) je bývalý italský fotbalový záložník, kariéru ukončil v klubu Lazio Řím.\n\n\n\n"}
{"id": "782826", "url": "https://cs.wikipedia.org/wiki?curid=782826", "title": "Štefan Infner", "text": "Štefan Infner\n\nŠtefan Infner (15. června 1919 Vráble - 5. srpna 1988) byl slovenský a československý člen 2. odboje, generál, politik Komunistické strany Slovenska, poslanec Slovenské národní rady a poslanec Sněmovny národů Federálního shromáždění na počátku normalizace a vojenský prokurátor v Trenčíně v 70. letech.\n\nZa druhé světové války působil od ledna 1943 u československých jednotek na východní frontě, do nichž vstoupil v Buzuluku. 1. července 1944 byl povýšen na podporučíka a 7. března 1945 se stal poručíkem. V letech 1968-1980 zastával post vyššího vojenského prokurátora v Trenčíně. 1. května 1975 byl jmenován do hodnosti generálmajora. Do zálohy odešel 29. února 1980 po více než 34 letech služby vojáka z povolání.\n\nBěhem pražského jara zasedal v takzvané Pillerově komisi, která měla na starosti rehabilitace obětí bezpráví 50. let. Po provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada, kde rovněž zasedal. Ve FS setrval do konce funkčního období, tedy do voleb roku 1971.\n\n"}
{"id": "782828", "url": "https://cs.wikipedia.org/wiki?curid=782828", "title": "Adjutum", "text": "Adjutum\n\nAdjutum (z lat. \"adiuvare\"), pomocné, tj. přídavek výpomocný čili plat, který dostávali úředníci mimořádně buď ke služnému, nebo že řádného služného ještě neměli, např. praktikanti politických úřadů, soudní auskultanti a jiní.\n"}
{"id": "782830", "url": "https://cs.wikipedia.org/wiki?curid=782830", "title": "Chu-čou", "text": "Chu-čou\n\nChu-čou () je městská prefektura v Čínská lidová republika, kde patří k provincii Če-ťiang. Celá prefektura má rozlohu 5 818 kilometrů čtverečních a žije v ní přes dva a půl milionu obyvatel.\n\nChu-čou je nejsevernější prefekturou provincie Če-ťiang. Leží na jižním okraji jezera Tchaj-chu a hraničí na východě s Ťia-singem, na jihu s Chang-čou, na západě s provincií An-chuej a na severu s provincií Ťiang-su.\n\n\n"}
{"id": "782832", "url": "https://cs.wikipedia.org/wiki?curid=782832", "title": "Ján Janík (KSČ)", "text": "Ján Janík (KSČ)\n\nJán Janík (24. listopadu 1924 Čemice, dnes část města Liptovský Mikuláš – 11. srpna 1991 Vyšná Boca) byl slovenský a československý politik Komunistické strany Slovenska, poslanec Slovenské národní rady a poslanec Sněmovny národů Federálního shromáždění za normalizace.\n\nPo desítky let zastával přední stranické a státní funkce. V letech 1955–1989 se uvádí jako účastník zasedání Ústředního výboru Komunistické strany Slovenska. Mezi roky 1962–1964 zastával funkci předsedy KNV pro Západoslovenský kraj. V letech 1960–1962 byl tajemníkem Krajského výboru KSS v Západoslovenském kraji, od roku 1962 členem Ústředního výboru KSS, v letech 1966–1968 a znovu od roku 1969 i členem předsednictva ÚV KSS a od roku 1970 navíc také tajemníkem ÚV KSS. V letech 1969–1970 působil na postu vedoucího tajemníka Městského výboru KSS v Bratislavě. Působil i na nejvyšších postech v celostátní komunistické straně. 12. sjezd KSČ ho zvolil členem Ústředního výboru Komunistické strany Československa. 13. sjezd KSČ, 14. sjezd KSČ, 15. sjezd KSČ, 16. sjezd KSČ a 17. sjezd KSČ ho ve funkci potvrdil.\n\nVe volbách roku 1964 se stal poslancem Slovenské národní rady. Po provedení federalizace Československa usedl do Sněmovny národů Federálního shromáždění. Mandát nabyl až dodatečně v dubnu 1970 (slib složil v květnu 1970) v rámci jedné z vln doplňovacích nominací v důsledku čistek po invazi vojsk Varšavské smlouvy do Československa. Do federálního parlamentu ho nominovala Slovenská národní rada, kde rovněž zasedal.\n\nVe Federálním shromáždění pak zasedal dlouhodobě po celé období normalizace. Mandát obhájil ve volbách roku 1971 (volební obvod Západoslovenský kraj), volbách roku 1976 (obvod Sereď), volbách roku 1981 a volbách roku 1986. Ve FS zažil sametovou revoluci a po ní v lednu 1990 rezignoval na poslanecký post v rámci procesu kooptace do Federálního shromáždění.\n\nV roce 1970 a znovu roku 1974 získal Řád práce, v roce 1973 mu byl udělen Řád Vítězného února a roku 1984 Řád republiky.\n\n"}
{"id": "782833", "url": "https://cs.wikipedia.org/wiki?curid=782833", "title": "Emília Janíková", "text": "Emília Janíková\n\nEmília Janíková (1. října 1928 – ???) byla slovenská a československá politička Komunistické strany Slovenska, poslankyně Slovenské národní rady v 60. letech a poslankyně Sněmovny národů Federálního shromáždění na počátku normalizace.\n\nVe volbách roku 1964 se stala poslankyní Slovenské národní rady. Po provedení federalizace Československa usedla v lednu 1969 do Sněmovny národů Federálního shromáždění. Do federálního parlamentu ji nominovala Slovenská národní rada, kde rovněž zasedala. Ve Federálním shromáždění setrvala do konce funkčního období, tedy do voleb roku 1971.\n\n"}
{"id": "782837", "url": "https://cs.wikipedia.org/wiki?curid=782837", "title": "Eugen Miroslav Rutte", "text": "Eugen Miroslav Rutte\n\nEugen Miroslav Rutte (13. srpna 1855 Jičín – 15. července 1903 Praha) byl český hudební skladatel a publicista. Jako pseudonym užíval ambigram Negue Ettur.\n\nPo maturitě na gymnáziu v Jičíně vystudoval práva na Karlově univerzitě v Praze. Vedle toho studoval na Varhanické škole v Praze a zdokonaloval se ve zpěvu v pěvecké škole Františka Pivody. Svou právnickou kariéru zahájil jako advokátní koncipient v Jičíně a v letech 1881–1901 vystřídal řadu působišť (Beroun, Roudnice nad Labem, Březnice, Hořovice) až konečně v roce 1901 přišel do Prahy.\n\nMěl vynikající organizační talent a všude kam přišel, se stal centrem hudebního dění. Vytvářel a obnovoval hudební soubory, pěvecké sbory, komorní sdružení, pořádal koncerty i jiná veřejná představení. Vystupoval i jako koncertní zpěvák, komponoval hudbu pro nejrůznější společenské příležitosti včetně tanečních zábav, kabaretních vystoupení a plesů. Inklinoval spíše k zábavné hudbě a jeho parodie na operetní melodie byly velmi oblíbené.\n\nByl činný i literárně. Publikoval nejen zprávy a posudky o hudebním dění a hudebních dílech, ale i cestopisné črty, turistické průvodce, fejetony a humoresky. Jeho pozůstalost je uložena v Památníku národního písemnictví.\n\nZkomponoval celkem 269 skladeb. Podle seznamu, který sám vedl napsal:\na mnoho drobných skladeb\n\n\n"}
{"id": "782846", "url": "https://cs.wikipedia.org/wiki?curid=782846", "title": "Židovský hřbitov v Arnoltově", "text": "Židovský hřbitov v Arnoltově\n\nŽidovský hřbitov v Arnoltově se nachází zhruba 500 metrů jihozápadně od vsi Arnoltov, která je součástí města Březová, v remízku na kraji lesa. Pohřebiště se rozkládá na ploše 1888 m a je ohraničeno žulovými sloupky, které v minulosti držely plaňkový plot.\n\nNejspíše v první polovině 17. století se zde usídlila první židovská rodina a roku 1724 zde žily čtyři židovské rodiny o 22 obyvatelích. K nárůstu židovské komunity došlo postupně v druhé poloviny 18. století. Židé zde měli přibližně od roku 1793 svou školu a dokonce i modlitebnu. Před rokem 1850 žilo ve vsi dvacet židovských rodin. Poslední zápis v matrice židovských sňatků a pohřbů v Arnoltově je z roku 1868, avšak ke konci 19. století již zde není evidována žádná osoba židovské víry.\n\nHřbitov byl založen patrně v 18. století a čítá 26 náhrobků, z nichž šest je povalených. Nejstarší dochovaný přitom pochází z roku 1833. Náhrobky jsou zpravidla rustikálního typu. Na hřbitově se pravidelně pohřbívalo přibližně do 60. let 19. století, poslední pohřeb zde pak proběhl v roce 1915 během první světové války.\n\nHřbitov byl poničen během druhé světové války a od té doby nebyl opraven a není udržován.\n\n"}
{"id": "782855", "url": "https://cs.wikipedia.org/wiki?curid=782855", "title": "Marie Jarošová", "text": "Marie Jarošová\n\nMarie Jarošová (13. února 1920 Lidice - 21. ledna 1998) byla česká obyvatelka Lidic, která přežila zničení této vesnice roku 1942 i věznění v koncentračním táboře, po válce československá politička Komunistické strany Československa, předsedkyně MNV obnovených Lidic, poslankyně Sněmovny národů Federálního shromáždění a poslankyně České národní rady za normalizace.\n\nNarodila se v Lidicích a patřila mezi menšinu obyvatel této vesnice, která přežila její zničení a nacistický teror. V letech 1942-1945 byla vězněna v koncentračním táboře Ravensbrück. Její malý syn byl zavražděn nacisty ve vyhlazovacím táboře Chełmno. Po válce Červený kříž nalezl podobné dítě a vrátil ho Marii Jarošové. Po čase se ovšem ukázalo, že jde o německého chlapce, který přišel ve válce o matku, a byl tedy navrácen k příbuzným.\n\nPo válce a návratu do Lidic se politicky a veřejně angažovala. V letech 1957-1960 byla tajemnící a od roku 1961 předsedkyní MNV v Lidicích. V této funkci se připomíná ještě v 80. letech. V letech 1969-1976 byla předsedkyní Ústředního výboru Českého svazu žen, v letech 1970-1974 místopředsedkyní \"Československé rady žen\". Od roku 1975 zastávala rovněž post místopředsedkyně \"Československé společnosti pro mezinárodní styky\". V roce 1974 získala Řád Vítězného února, v roce 1980 Řád práce a roku 1985 Řád republiky.\n\n15. sjezd KSČ, 16. sjezd KSČ a 17. sjezd KSČ ji zvolil za členku Ústřední kontrolní a revizní komise KSČ.\n\nPo provedení federalizace Československa usedla do Sněmovny národů Federálního shromáždění. Mandát nabyla až dodatečně v březnu 1971 po jedné z vln čistek po invazi vojsk Varšavské smlouvy do Československa. Do federálního parlamentu ji nominovala Česká národní rada, v níž rovněž zasedla v té době (listopad 1969). Ve FS setrvala do konce funkčního období parlamentu, tedy do voleb roku 1971.\n\nDlouhodobě pak působila v České národní radě. Mandát v ní obhájila ve volbách roku 1971, volbách roku 1976, volbách roku 1981 a volbách roku 1986. Ve funkci poslankyně ČNR zažila sametovou revoluci. Již v prosinci 1989 se vzdala postu místopředsedkyně ČNR. V lednu 1990 rezignovala v rámci procesu kooptace do ČNR i na poslanecký post. Do roku 1989 byla předsedkyní MNV v Lidicích.\n\n"}
{"id": "782860", "url": "https://cs.wikipedia.org/wiki?curid=782860", "title": "Čaklov", "text": "Čaklov\n\nČaklov je obec na Slovensku v okrese Vranov nad Topľou. V roce 2010 zde žilo 2 323 obyvatel, rozloha katastrálního území činí 12,76 km².\n"}
{"id": "782875", "url": "https://cs.wikipedia.org/wiki?curid=782875", "title": "Židovský hřbitov v Humpolci", "text": "Židovský hřbitov v Humpolci\n\nŽidovský hřbitov v Humpolci se nachází zhruba 900 metrů východně od centra města Humpolec, okres Pelhřimov a je přístupný po polní cestě odbočující z ulice Podhrad, na zeleně značené turistické stezce ke hradu Orlíku. Založen byl v roce 1716 a během své existence byl dvakrát rozšířen v 19. století, díky čemuž se dnes rozkládá na ploše 3658 m.\n\nČítá asi 1000 náhrobních kamenů, z nichž nejstarší dochované pochází z první poloviny 18. století. Podoba náhrobních kamenů byla ovlivněna východočeským sepulkrálním umění, díky čemuž se jednotlivé stély nápadné výraznou symbolikou a asymetrickými tvary. Mezi nejcennější patří stély barokní a klasicistní. U starších hrobů jsou nápisy hebrejsky, u mladších pak německy a česky. Hřbitov sloužil pro široké okolí a jsou zde pohřbeni například prarodiče a strýc hudebního skladatele Gustava Mahlera nebo děd a strýcové spisovatele Franze Kafky. Poslední pohřeb zde proběhl v roce 1942.\n\nHřbitov byl poničen během druhé světové války, po níž byl neudržován a poškozován vandaly. Od roku 1958 je hřbitov státem veden jako památka, od roku 1994 je chráněn jako významný krajinný prvek a koncem 20. století proběhla jeho rekonstrukce. Je ve vlastnictví Židovské obce v Praze a má vlastního správce. Vlastní hřbitov ohraničuje vysoká zeď a je uzamčen.\n\nV areálu hřbitova se nachází prostá obřadní síň s pamětní deskou věnovanou obětem holocaustu.\n\n\n"}
{"id": "782877", "url": "https://cs.wikipedia.org/wiki?curid=782877", "title": "Alexandr Romanovič Běljajev", "text": "Alexandr Romanovič Běljajev\n\nAlexandr Romanovič Běljajev (rusky Александр Романович Беляев, 16. března 1884 (podle starého kalendáře 3. března) v Smolensku, Rusko – 6. leden 1942 Puškin, SSSR) byl ruský spisovatel, který se věnoval fantastice. Z řady jeho prací vyniká \"Hlava profesora Dowella\" a \"Člověk obojživelník\".\n\nJeho otec byl duchovním a Alexandr, přezdívaný Saša na jeho přání docházel do semináře od svých 11 let. Rád si četl a zajímalo jej divadlo do té míry, že jej i ochotnicky hrál a režíroval. Hrál na housle i recitoval. Když ve svých 17 letech studium na kněžském semináři ukončil, rozhodl se s duchovní kariérou skončit a začal se studiemi práv. A i při tomto studiu pokračoval ve hraní, s jedním ze smolenských divadel měl uzavřenou smlouvu. Během studií se zajímal např. o fotografování, studoval i reakce odsouzenců před popravou. Tyto znalosti později uplatnil při psaní. \n\nPo zdárném studiu vykonával úspěšně právnickou profesi a za vydělané peníze cestoval, byl v Itálii i Francii. Krátce před vypuknutím I. světové války se vrátil domů, ale roku 1915 prodělal těžké onemocnění tuberkulózou. Polehával 6 let a následky si nesl po celý zbytek života.\n\nV roce 1921 se přestěhoval do Moskvy, kde si našel místo právníka u poštovní správy. V Moskvě začal ve volných chvílích psát. Inspiroval se romány Julese Verna a Alexeje Tolstého. \n\nUž jeho první dílo \"Hlava profesora Dowella\", mu vydal časopis Vsemirnyj sledospyt roku 1925. Protože se dílo setkalo s příznivou odezvou čtenářů, psal dál. V roce 1926 mu stejný časopis uveřejnil literární práce \"Ostrov ztracených lodí\" a \"Poslední člověk z Atlantidy\" (obě byly vydány mnohem později i v Československu). O dva roky později mu časopis (a téhož roku vydáno i knižně) vytiskl román \"Člověk obojživelník\", který se dočkal vydání v řadě států a byl i zfilmován. V roce 1929 pak vydal román \"Prodavač vzduchu\" a následovala řada dalších. Začal si psát i se zakladatelem kosmonautiky K. E. Ciolkovským. \n\nV roce 1931 se z Moskvy odstěhoval do Carského Sela (později Puškin) u Leningradu. Začal mít problémy s vydáváním dalších prací, nastoupil do zaměstnání v podniku Lenryba a kvůli práci odcestoval do dalekého Murmanska. Psal dál a po krátké odmlce mu byly vydány další práce – dodnes ceněný vědeckofantastický román \"Skok do prázdna\", pak \"Laboratoř W\", \"Ariel\" i jiné. Napsal za svůj život 17 románů, mnoho povídek i novinových článků.\n\nNa začátku II. světové války znovu onemocněl. V roce 1940 mu operovali ledvinu (operaci sledoval na vlastní přání v zrcadle). V roce 1942 Puškino obsadili Němci, byt mu poničilo gestapo, byl podroben výslechům. Nemocný Běljajev útrapy nevydržel a 6. ledna 1942 zemřel ve svých 57 letech. \n\n\n"}
{"id": "782879", "url": "https://cs.wikipedia.org/wiki?curid=782879", "title": "Pavol Jonáš", "text": "Pavol Jonáš\n\nPavol Jonáš, též Pavel Jonáš (18. června 1925 Prietrž - 2008 Bratislava), byl slovenský a československý politik Komunistické strany Slovenska, předseda Svazu družstevních rolníků, poslanec Slovenské národní rady a poslanec Sněmovny národů a Sněmovny lidu Federálního shromáždění za normalizace.\n\nAbsolvoval v roce 1965 Vysokou školu zemědělskou v Brně. V rodné obci pracoval jako ekonom místního JZD, pak i jako jeho předseda.\n\nDlouhodobě zastával přední stranické a státní funkce. V letech 1969–1986 se uvádí jako účastník zasedání Ústředního výboru Komunistické strany Slovenska. V letech 1969-1971 byl členem ÚV KSS. Působil i na nejvyšších postech v celostátní komunistické straně. XVI. sjezd KSČ a XVII. sjezd KSČ ho zvolil kandidátem Ústředního výboru Komunistické strany Československa. V letech 1968-1972 předsedal slovenskému Svazu družstevních rolníků, od dubna roku 1972 pak byl předsedou celostátního Svazu družstevních rolníků (ve funkci potvrzen v dubnu 1979). Ve funkci setrval do roku 1989. V období let 1968-1972 byl rovněž členem předsednictva Ústředního výboru Národní fronty ČSSR. V roce 1975 mu byl udělen Řád práce.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada, kde rovněž zasedal.\n\nVe Federálním shromáždění pak zasedal dlouhodobě v období normalizace, byť s přestávkou v letech 1971-1976. Ve volbách roku 1976 (volební obvod Partizánske) se stal opět poslancem Sněmovny národů. Mandát získal i ve volbách roku 1981 (obvod Bošany). Ve volbách roku 1986 přešel do Sněmovny lidu (obvod Vranov nad Topľou).\n\nVe FS zažil sametovou revoluci a po ní v lednu 1990 rezignoval na poslanecký post v rámci procesu kooptace do Federálního shromáždění.\n\nZemřel roku 2008 v Bratislavě, pohřben je v rodné Prietrži.\n\n"}
{"id": "782886", "url": "https://cs.wikipedia.org/wiki?curid=782886", "title": "Třída Prabbrorapak", "text": "Třída Prabbrorapak\n\nTřída Prabbrorapak je třída raketových člunů Thajského královského námořnictva. Tři jednotky této třídy byly postaveny v Singapuru jako modifikace tamní třídy \"Sea Wolf\", která je sama představitelem typu TNC 45 německé loděnice Lürssen. Všechny čluny jsou stále v aktivní službě, slouží ale k hlídkování bez protilodních střel.\n\nStavba trojice útočných člunů této třídy byla objednána v Singapuru u tamní loděnice Singapore Marine Technologies. Do služby byly zařazeny v letech 1976–1977.\n\nJednotky třídy \"Prabbrorapak\":\nHlavňovou výzbroj tvoří jeden dvouúčelový 57mm kanón Bofors v dělové věži na přídi, jeden protiletadlový 40mm kanón Bofors a dva 12,7mm kulomety. Jako hlavní údernou výzbroj dříve čluny nesly pět protilodních střel Gabriel. Pohonný systém tvoří čtyři diesely MTU, roztáčející čtveřici lodních šroubů. Nejvyšší rychlost dosahuje 41 uzlů. Dosah je 1500 námořních mil při ryhclosti 16 uzlů.\n\n"}
{"id": "782891", "url": "https://cs.wikipedia.org/wiki?curid=782891", "title": "FC Slovan Rosice", "text": "FC Slovan Rosice\n\nFC Slovan Rosice (celým názvem: Football Club Slovan Rosice) je český fotbalový klub, který sídlí v Rosicích u Brna v Jihomoravském kraji. Rosičtí v sezóně 2010/11 vyhráli divizní skupinu „D“ a postoupili tak do Moravskoslezské fotbalové ligy, v sezóně 2012/13 však po dvouletém působení ve třetí nejvyšší soutěži sestoupili zpět do Divize D. Od sezóny 2019/20 nastupuje Slovan Rosice opět v Moravskoslezské fotbalové lize. Klubové barvy jsou žlutá a černá.\n\nSvé domácí zápasy odehrává na stadionu FC Slovan Rosice s kapacitou 1 200 diváků.\n\nPočátky organizovaného fotbalu v Rosicích sahají do počátku 20. století, za datum vzniku lze považovat 2. duben 1909, kdy proběhla ustavující schůze klubu SK Slovan Rosice. V době po 2. světové válce oddíl spadal pod tělovýchovnou jednotu Slovan Rosice.\n\nPrvním úspěšným obdobím klubu byla 30. léta 20. století, kdy Rosice hrály župní přebor, v roce 1932 jej vyhrály a bojovaly o postup do moravsko-slezské divize. Horší výsledky v pozdějších letech znamenaly sestup do nižších soutěží. V polovině 70. let postoupily Rosice z okresního přeboru do I. B a v následujících letech nakrátko i do I. A třídy. Od roku 1999 klub nese název FC Slovan Rosice a má formu akciové společnosti.\n\nNejúspěšnější období rosického fotbalu začíná po roce 2000, kdy A-mužstvo v průběhu devíti let postoupilo o čtyři soutěže výše (v roce 2003 do I. A třídy, 2004 do krajského přeboru, 2010 do divize a 2011 do MSFL). Do vyšších soutěží postupovalo i B-mužstvo: od roku 1998, kdy hrálo IV. třídu, až do I. B třídy, kam postoupilo v roce 2011. Po skončení sezóny 2013/14 se vedení klubu rozhodlo rezervní tým zrušit, před sezonou 2018/19 svou činnost obnovil.\n\nV sezónách 2011/12 a 2012/13 hrálo A-mužstvo třetí nejvyšší domácí soutěž – Moravskoslezskou fotbalovou ligu, kam pod vedením trenéra Libora Zelníčka postoupilo jako vítěz divize. Na základě nových pravidel fotbalového svazu, platných od této sezóny, klub funguje jako tzv. „farma“ druholigového Znojma, díky čemuž mohou za Rosice nastupovat méně vytížení, ale zkušenější hráči z klubu hrajícího vyšší soutěž. Na jaře vedl mužstvo bývalý fotbalový reprezentant a někdejší trenér prvoligového Brna Karel Jarůšek, Rosice se pod jeho vedením ve svém premiérovém ročníku v MSFL zachránily (32 bodů v tabulce, 14. místo z 16 týmů).\n\nV sezóně 2012/13 byl trenérem A-mužstva Jiří Pecha, bývalý trenér mládežnických týmů Zbrojovky Brno. Rosice pod jeho vedením zaznamenaly první větší úspěch, když ve druhém kole Poháru České pošty vyřadily favorizovanou Zbrojovku Brno 2:1. Celkově se však týmu v sezóně nedařilo a skončil na posledním místě, což znamenalo sestup do divize.\n\nV sezóně 2013/14 skončilo mužstvo Rosic na 2. místě se ztrátou jediného bodu na vítězný Vyškov. Po skončení sezóny byla Rosicím nabídnuta možnost mimořádného postupu do MSFL z důvodu odhlášení družstva Mikulovic, vedení klubu však tuto nabídku nakonec odmítlo. Do MSFL tak nakonec mimořádně postoupila až ze čtvrtého místa SK Líšeň.\n\n\nFotbalový stadion na nynějším místě na severním okraji města byl vybudován v roce 1941, začátkem 60. let byla dokončena tribuna, v 80. letech restaurace. Až do poloviny 90. let se hrálo na nevyhovujícím škvárovém povrchu. Nyní sportovní areál disponuje dvěma travnatými hřišti a dále malým hřištěm s umělým povrchem a osvětlením. Jeho součástí je také posilovna, sauna, restaurace a hotel.\n\nKapacita stadionu nebyla nikdy oficiálně určena, rekordy v návštěvnosti však známy jsou a vážou se k účasti v Poháru ČMFS/FAČR. V těchto utkáních byly prostory pro diváky plně obsazeny.\n\nV neděli 29. listopadu 1953 se v Rosicích hrálo přátelské utkání mezi domácím Slovanem a prvoligovým bratislavským Slovanem ÚNV. Hosté zvítězili 14:4 (4:3), jejich branky vstřelili Pažický (8), Čurgaly (3), Brehovský (2) a Morvay, za domácí skórovali Švec (2) a Malata (2).\n\nMezi nejznámější odchovance klubu patří Petr Malata (* 24. července 1982). Za A-mužstvo poprvé nastoupil jako patnáctiletý na jaře 1998 při vítězné jízdě Okresním přeborem. Během posledních 17 ročníků (od sezony 2002/03 do konce sezony 2018/19) nastřílel za rosické A-mužstvo v 6 různých soutěžích celkem 294 branky.\n\nNejvýše hrál 3. ligu (MSFL) – v této soutěži debutoval během hostování v Dolních Kounicích (2001/02), dále ji hrál v Bystrci-Kníničkách (2004/05: 1 gól) a nakonec s Rosicemi (2011–2013). V mládežnickém věku hostoval také v zastávecké Čechii.\nIII. – Moravskoslezská fotbalová liga (22): 25/14 (2011/12), 28/8 (2012/13)\n\nIV. – Divize D (128): 19 (2009/10), 21 (2010/11), 28/13 (2013/14), 15/8 (2014/15), 28/20 (2015/16), 26/18 (2016/17), 13/8 (2017/18), 29/21 (2018/19)\n\nV. – Přebor Jihomoravského kraje (95): 14 (2004/05), 17 (2005/06), 13 (2006/07), 22 (2007/08), 29 (2008/09)\n\nVI. – I. A třída Jihomoravského kraje (18): 18 (2003/04)\n\nVII. – I. B třída Jihomoravského kraje (20): 20 (2002/03)\n\nPohár FAČR (11): 1 (2011/12), 4 (2012/13), 3 (2013/14), 3 (2018/19)\n\n\nZdroj: \n\n\n\nZdroj: \n\nFC Slovan Rosice „B“ je rezervním týmem rosického Slovanu, který hrál nejvýše v I. B třídě Jihomoravského kraje. Po sezoně 2013/14 byl zrušen, před sezonou 2018/19 činnost obnovil.\n\n\nZdroj: \n\n\n\nZdroj: \n\n"}
{"id": "782893", "url": "https://cs.wikipedia.org/wiki?curid=782893", "title": "Serge Reggiani", "text": "Serge Reggiani\n\nSerge Reggiani (2. května 1922, Reggio nell'Emilia – 23. července 2004, Paříž) byl francouzský herec a zpěvák italského původu.\n\nDo Francie se s rodiči přestěhoval, když mu bylo osm let. Vystudoval \"Conservatoire des arts cinématographiques\", poté ho objevil Jean Cocteau a angažoval v představení \"Les Parents terribles\". Za druhé světové války se Reggiani zapojil do francouzského odboje. Po válce začal točit filmy ve velkém, v divadle patřil k jeho největším úspěchům výkon v Sartrově hře \"Les Séquestrés d'Altona\". Roku 1965, ve svých 43 letech, zahájil k překvapení mnohých i pěveckou kariéru, po boku Yves Montanda, Simone Signoretové a později i zpěvačky Barbary. Stal se důležitým představitelem francouzského šansonu. K jeho hitům patřili \"Les loups sont entrés dans Paris\" či \"Sarah\", Boris Vian pro něj napsal písně jako \"Le Déserteur\", \"Arthur où t'as mis le corps\" či \"La Java des bombes atomiques\". Zhudebňoval často poezii, zejména Rimbaudovu, Apollinairovu a Prévertovu. Roku 1968 Reggiani podpořil studentské hnutí, byl proto přiřazován k radikální levici. V pozdním věku se začal věnovat i malířství. Jeho syn spáchal roku 1980 sebevraždu, od té doby měl Reggiani problémy s alkoholem.\n\n\n\n"}
{"id": "782900", "url": "https://cs.wikipedia.org/wiki?curid=782900", "title": "Jiří Kabelka", "text": "Jiří Kabelka\n\nJiří Kabelka (29. března 1925 – ???) byl český a československý politik Československé strany lidové a poslanec České národní rady a Sněmovny národů Federálního shromáždění na počátku normalizace.\n\nK roku 1968 se profesně uvádí jako lesní inženýr, bytem Nové Hrady. Byl absolventem Vysoké školy lesního hospodářství v Praze a postgradruálního studia Ekonomika a řízení lesního hospodářství. Pracoval coby lesní inženýr v lesním závodě v Dolním Hvozdě. Zastával post místopředsedy Krajského výbor ČSL a byl místopředsedou Krajského výboru Obránců míru České Budějovice.\n\nPo federalizaci Československa usedl v lednu 1969 do Sněmovny národů Federálního shromáždění. Nominovala ho Česká národní rada, v níž rovněž zasedal. Ve federálním parlamentu setrval do prosince 1970, kdy rezignací na křeslo v ČNR ztratil i mandát ve FS.\n"}
{"id": "782918", "url": "https://cs.wikipedia.org/wiki?curid=782918", "title": "Jana Kaňková", "text": "Jana Kaňková\n\nJana Kaňková (* 3. května 1942) je bývalá česká a československá politička Komunistické strany Československa, poslankyně Sněmovny národů Federálního shromáždění a České národní rady na počátku normalizace.\n\nPůvodním povolání byla dělnice. Absolvovala jedenáctiletou školu a k roku 1969 se uvádí jako dálková studentka Vysoké školy ekonomické. Pracovala jako referentka organizace a techniky řízení v národním podniku SVIT Gottwaldov. Bydlela v Gottwaldově, byla členkou Ústředního výboru ČSM. Byl jí udělen zlatý odznak J. Fučíka.\n\nPo provedení federalizace Československa usedla do Sněmovny národů Federálního shromáždění. Do federálního parlamentu ji nominovala Česká národní rada, v níž rovněž zasedla v té době (listopad 1969). Ve FS setrvala do konce funkčního období parlamentu, tedy do voleb roku 1971.\n\nK roku 1989 se uvádí jako místopředsedkyně ONV V Gottwaldově. Na oslavách výročí VŘSR v listopadu 1989, tedy jen pár dní před sametovou revolucí, zde prohlásila, že „\"ideje Velké říjnové socialistické revoluce a první dekrety nové sovětské moci otevřely i před naší dělnickou třídou a našimi národy nové perspektivy.\"“ K roku 2012 se Jana Kaňková uvádí v Krajské radě KSČM Zlín.\n\n"}
{"id": "782919", "url": "https://cs.wikipedia.org/wiki?curid=782919", "title": "Oirschot", "text": "Oirschot\n\nOirschot je obec v Nizozemsku v provincii Severní Brabantsko. V roce 2010 zde žilo 17 845 obyvatel.\n\n"}
{"id": "782922", "url": "https://cs.wikipedia.org/wiki?curid=782922", "title": "Miroslav Zavoral", "text": "Miroslav Zavoral\n\nMiroslav Zavoral (* 28. listopadu 1953, Litoměřice) je český lékař, internista - gastroenterolog.\n\nJe jedním z hlavních organizátorů a propagátorů screeningového programu rakoviny tlustého střeva v Česku. Svůj výzkum zaměřuje také na časnou diagnostiku nádorů slinivky břišní a další onemocnění trávícího traktu. Působí v Ústřední vojenské nemocici v Praze - Střešovicích, kde od roku 2010 zastává také funkci ředitele nemocnice.\n\nStudia na 1. lékařské fakultě v Praze ukončil v roce 1980, z vnitřního lékařství atestoval v letech 1983 a 2000, z gastroenterologie v roce 1987. V roce 2000 ukončil postgraduální studium na Vojenské lékařské akademii. Habilitoval v roce 2003 a v roce 2008 byl jmenován profesorem vnitřního lékařství. Nejprve působil v nemocnici v Ústí nad Labem, později v pražské Všeobecné fakultní nemocnici a od roku 1997 zastával post přednosty 2. interního oddělení Ústřední vojenské nemocnice v Praze. Toto pracoviště se později změnilo na Kliniku gastroenterologie a hematologie a od roku 2005 na interní kliniku 1. lékařské fakulty Univerzity Karlovy. Absolvoval řadu zahraničních studijních pobytů. Je místopředsedou České gastroenterologické společnosti a členem řady mezinárodních odborných gastroenterologických společností.\n\nHlavním předmětem jeho vědecké práce je výzkum možností diagnostiky a léčby časných forem rakoviny tlustého střeva, rakoviny slinivky břišní či dalších částí zažívacího ústrojí a onemocnění, které k těmto nádorům vedou. Je hlavní postavou národního programu screeningu kolorektálního karcinomu, od roku 2003 zastává funkci předsedy příslušné komise ministerstva zdravotnictví. V roce 1999 v Římě převzal ocenění Evropské společnosti pro gastrointestinální endoskopii (ESGE) za organizaci osvětové kampaně prevence kolorektálního karcinomu. Je autorem více než 70 odborných publikací a podílí se na vzdělávání lékařů v oboru gastroenterologie.\n\nV polovině roku 2010 byl jmenován do funkce ředitele Ústřední vojenské nemocnice.\n\n"}
{"id": "782927", "url": "https://cs.wikipedia.org/wiki?curid=782927", "title": "Dva vznešení příbuzní", "text": "Dva vznešení příbuzní\n\nDva vznešení příbuzní (anglicky: \"The Two Noble Kinsmen\") je tragikomedie poprvé vydaná v roce 1634 a připisovaná Johnu Fletcherovi a Williamu Shakespearovi. Hra byla zřejmě napsána v roce 1613 nebo 1614. Uvedené dvojí autorství hry je dnes literárními vědci obecně přijímáno jako fakt. Děj vychází z \"Povídky rytířovy\" z \"Povídek canterburských\" Geoffreyho Chaucera.\n\n\nV prologu se obecenstvo dozví, že hra je založena na Chaucerově příběhu.\nTři královny přijely do Athén s žádostí k Theseovi a Hippolytě, aby pomstili smrt jejich manželů z rukou tyranského Kreona z Théb. Kreon tři krále zabil a odmítl jim poskytnout řádný pohřeb. Theseus souhlasí, že Kreonovi vyhlásí válku.\n\nV Thébách jsou Palamon a Arcita, bratranci a blízcí přátelé, povinností vázání, aby za Kreona bojovali, třebaže jsou zděšeni jeho tyranií. V těžké bitvě Theseus porazí Théby. Palamon a Arcita jsou uvězněni, ale filozoficky se svěřují do rukou osudu. Jejich klid je však narušen, když oknem vězení zahlédnou athénskou princeznu Emilii. Oba se do ní zamilují a jejich přátelství se změní v hořkou rivalitu. Arcita je propuštěn, když se za něj přimluví příbuzný. Je vyhoštěn z Athén, ale přestrojí se, vyhraje místní zápasnický turnaj a stane se Emiliiným společníkem.\n\nMezitím se žalářníkova dcera zamiluje do Palamona a pomůže mu utéct. Následuje ho, ale on ji ignoruje a je stále posedlý Emilií. Žije v lese, kde se setká s Arcitou. Pohádají se, ale Arcita nabízí, že Palamonovi přinese jídlo, pití a zbroj, aby se mohli o Emilii utkat v rovném zápase.\n\nOpuštěná žalářníkova dcera zešílí. Zpívá si a žvatlá po lese. Setká se se skupinou místních vesničanů, kteří chtějí tančit před králem a královnou. Objeví se Theseus a Hippolyta, kteří jsou na lovu. Vesničané jim s žalářníkovou dcerou předvedou podivné představení a královský pár je odmění.\n\nArcita se vrací s jídlem a zbraněmi. Po pohoštění v přátelském duchu spolu začnou bojovat. Na scéně se objeví Theseus a jeho doprovod a Theseus nařizuje, aby byli Palamon a Arcita zadrženi a popraveni. Hippolyta a Emilie zasáhnou, a tak Theseus souhlasí, že bude uspořádán veřejný turnaj, kde se tito dva utkají o Emiliinu ruku. Oba dva mohou mít tři pomocníky, poražený a jeho pomocníci budou popraveni.\n\nŽalářník a jeho přátelé zachraňují jeho dceru. Otec se snaží obnovit její psychické zdraví a lékař mu poradí, aby se její dřívější nápadník vydával za Palamona. Tak ho dívka přijme jako svou pravou lásku. Jeho oddanost si pomalu získá její srdce.\n\nPřed turnajem se Arcita modlí k bohu Martovi za vítězství v bitvě a Palamon se modlí k Venuši, aby se stal Emiliiným manželem. Emilie se modlí k Dianě, aby se vdala za toho, který ji miluje víc. Všechny modlitby jsou splněny. Arcita sice vyhraje v souboji, ale poté je shozen z koně a umírá. S Emilií se tedy ožení Palamon.\n\n"}
{"id": "782930", "url": "https://cs.wikipedia.org/wiki?curid=782930", "title": "Françoise Dolto", "text": "Françoise Dolto\n\nFrançoise Dolto (6. listopadu 1908 – 25. srpna 1988) byla francouzská psychoanalytička a pediatrička. Proslula především klinickou prací s malými dětmi a páry dětí s matkou, v teorii se zaobírala především problémem tělesného obrazu, tvrdila, že děti mají „jazyk před vznikem jazyka“, jazyk těla. Pro svá rozhlasová a televizní vystoupení patří k nejznámějším psychoanalytikům ve Francii, proto se také umístila v první stovce ankety Největší Francouz z roku 2005, a to jako jediná ze slavné generace francouzských analytiků (Jacques Lacan, Jean Laplanche, André Green, Janine Chasseguet-Smirgelová). K její popularitě rovněž přispělo to, že její sestrou byla Jacques Marette, ministryně pošt a telekomunikací v 1. vládě George Pompidoua, a jejím synem známý francouzský zpěvák Carlos.\n\n\n"}
{"id": "782934", "url": "https://cs.wikipedia.org/wiki?curid=782934", "title": "Skalní brána", "text": "Skalní brána\n\nSkalní brána, skalní most či skalní oblouk je přírodní geomorfologický tvar, vzhledem připomínající bránu či most. Skalní brány vznikají erozí hornin, která z rozličných důvodů postupuje v nižší části skalního bloku rychleji. Tímto důvodem může být např. tok řeky, menší tvrdost skály v nižší části nebo odlišná tloušťka skalní stěny. Jedním ze znaků skalní brány je, že její dno se nachází v úrovni okolního terénu.\n\nNěkdy bývají skalní mosty a skalní brány od sebe rozlišeny, např. podle The Natural Arch and Bridge Society je skalní most podtypem skalní brány. Typickým znakem skalní brány je podle zmíněné organizace to, že skrz ní protéká nebo v minulosti protékal vodní tok nebo byl skalní útvar využíván člověkem jako most, případně jej vytvořil člověk sám.\n\n\n\n"}
{"id": "782937", "url": "https://cs.wikipedia.org/wiki?curid=782937", "title": "Židovský hřbitov v Sobědruhách", "text": "Židovský hřbitov v Sobědruhách\n\nŽidovský hřbitov v Sobědruhách se nachází v západní části teplické městské části Sobědruhy v blízkosti hlavní silnice. Hřbitov byl založen v roce 1669 a až do roku 1751 zde byli pohřbíváni též židé z Drážďan. Počátkem 19. století byl rozšířen do své dnešní podoby, kdy se rozkládá na celkové ploše 3496 m. Pohřbívalo se zde až do druhé světové války. Během minulého režimu byl hřbitov zdevastován, část náhrobních kamenů byla rozprodána jako stavební kámen a došlo ke zboření obřadní síně, z níž zbylo pouze obvodové zdivo. Na počátku 21. století se na hřbitově dochovalo na 200 náhrobních kamenů, z nichž nejstarší pochází ze 17. století. Součástí je též řada cenných barokních stél. V roce 2002 byl hřbitov rekonstruován a je volně přístupný.\n\nJe chráněn jako kulturní památka České republiky.\n\n"}
{"id": "782940", "url": "https://cs.wikipedia.org/wiki?curid=782940", "title": "Eliška Kaplanová", "text": "Eliška Kaplanová\n\nEliška Kaplanová (15. června 1923 – ???) byla česká a československá politička Komunistické strany Československa, poslankyně Sněmovny národů Federálního shromáždění a České národní rady na počátku normalizace.\n\nK roku 1969 se uvádí jako ředitelka Dětského domova v Opavě. Po provedení federalizace Československa usedla do Sněmovny národů Federálního shromáždění. Mandát nabyla až dodatečně v listopadu 1969. Do federálního parlamentu ji nominovala Česká národní rada, v níž rovněž zasedla v té době. Ve FS setrvala do konce funkčního období parlamentu, tedy do voleb roku 1971.\n\n"}
{"id": "782941", "url": "https://cs.wikipedia.org/wiki?curid=782941", "title": "Francouzsko-česká obchodní komora", "text": "Francouzsko-česká obchodní komora\n\nFrancouzsko-česká obchodní komora (FČOK) sdružuje více než 300 francouzských, českých i nadnárodních členských společností. FČOK je platformou pro rozvoj francouzsko-české komunity, obchodních a kulturních vztahů obou zemí a zároveň podporovatelem myšlenky jednotné Evropy.\n\nPro členské společnosti i veřejnost pořádá tým FČOK debatní obědy, tematické kluby a konference, kulturní a společenské akce nebo sportovní turnaje a tréninky. Za celý rok 2018 přišlo na akce FČOK na 5 000 hostů. FČOK vydává dvojjazyčný česko-francouzský čtvrtletník Contact.\n\nObchodní oddělení FČOK poskytuje poradenství a širokou paletu služeb českým a francouzským firmám, které chtějí začít podnikat na novém trhu. Služeb obchodního oddělení na podporu podnikání využije každoročně více než 70 firem. Mezi hlavní projekty patří Francouzský pavilon na Mezinárodním strojírenském veletrhu v Brně. FČOK je členem Chambre de commerce et d’Industrie France International (CCI FI), sítě 123 francouzských obchodních a průmyslových komor v zahraničí.\n\nFrancouzsko-česká obchodní komora je zřízena podle zákona o obchodních komorách, její představenstvo se skládá z 10 členů, volených každé 2 roky. FČOK sídlí v kancelářské budově IBC (International Business Center) v centru Prahy, jejím jednatelem je Michal Macko. \n\nObchodní oddělení FČOK nabízí různé služby pro malé a střední podniky s cílem pomoci jim se vstupem na český či francouzský trh a s rozvojem jejich obchodních aktivit.\n\n\n\n\nZa rok 2018 připravila Komora více než 60 akcí s cílem vytvořit pro své členy příležitosti k navazování nových obchodních vztahů, diskusím, rozšiřování obzorů i zábavě. Více než polovina akcí je pro členy Komory zdarma. Významnou součástí nabídky Komory jsou odborné kluby se zaměřením na 6 různých oblastí. Ty jsou skvělou příležitostí, jak potkat kolegy z oboru i mimo něj  a diskutovat nad společnými problematikami i novinkami. \n\n\nV roce 2019 byla pošesté udělena Cena Francouzsko-české obchodní komory, jejíž cílem je upozornit na významná témata a ocenit firmy či osobnosti, které přispívají k veřejné debatě a rozvoji podnikatelského prostředí. V roce 2019 byly kategorie Podnikatelský příběh, Technologická inovace, Odpovědná firma v oblasti sociální a Odpovědná firma v oblasti environmentální.\n\nV roce 2017 byla udělena Cena za mimořádný přínos v oblasti francouzsko-českých ekonomických vztahů. V roce 2015 byly oceněny společnosti, které spolupracují se středními školami nebo odbornými učilišti na vzdělávání nové generace odborníků. V roce 2014 bylo hlavním tématem odpovědné, transparentní a inovativní čerpání Evropských fondů. \n\n\n\nKaždé čtvrtletí FČOK vydává časopis \"Contact\" o francouzsko-české ekonomické situaci, kde také publikuje informace o nových členech a blížících se akcích. Každý rok je vydávána ročenka, nezbytná pro rozvoj podnikání, neboť umožňuje vybudovat si síť kontaktů.\n\n"}
{"id": "782946", "url": "https://cs.wikipedia.org/wiki?curid=782946", "title": "Szigliget", "text": "Szigliget\n\nSzigliget je maďarská obec v okrese Tapolca v župě Veszprém. Nachází se na severním břehu Balatonu, pod stejnojmennou zříceninou hradu.\n"}
{"id": "782950", "url": "https://cs.wikipedia.org/wiki?curid=782950", "title": "Židovský hřbitov v Letově", "text": "Židovský hřbitov v Letově\n\nŽidovský hřbitov v Letově se nachází asi 750 metrů jihovýchodně od místní části Letov, náležící pod město Podbořany. Dostat se k němu lze po autem sjízdné upravené polní cestě z obce Letov. Založen byl v první polovině 18. století a rozkládá se na celkové ploše 1378 m. Do dnešní doby se dochovalo zhruba 100 náhrobních kamenů, z nichž některé jsou vyrobeny z místního červeného pískovce. Nejstarší dochované stély pochází z druhé poloviny 18. století. Hřbitov byl poničen během druhé světové války a následně během minulého režimu. Hřbitov byl v roce 2018 obnoven a je volně přístupný.\n\n\n"}
{"id": "782966", "url": "https://cs.wikipedia.org/wiki?curid=782966", "title": "Židovský hřbitov v Libochovicích", "text": "Židovský hřbitov v Libochovicích\n\nŽidovský hřbitov v Libochovicích se nachází v severozápadní části Libochovic, asi 800 metrů severozápadně od náměstí. Založen byl v roce 1583 a v roce 1846 došlo k jeho rozšíření do současné podoby, kdy jeho celková plocha čítá 3190 m. Do dnešní doby se dochovalo 550 náhrobků, přičemž nejstarší dochovaný pochází z roku 1588. Dle provedení se zde nachází barokní, renesanční i novodobé náhrobní kameny. Při jižní zdi jsou umístěna torza náhrobků. V roce 1947 hřbitov těžce poničili vandalové. Opětovně byl vandaly poškozen v 80. a 90. letech. Od roku 2002 probíhala rekonstrukce hřbitova, která již byla zdárně ukončena. Hřbitov je volně přístupný.\n\nJe chráněn jako kulturní památka České republiky.\n"}
{"id": "782967", "url": "https://cs.wikipedia.org/wiki?curid=782967", "title": "Bezpečnostní letectvo", "text": "Bezpečnostní letectvo\n\nBezpečnostní letectvo (BL) byl název leteckého policejního útvaru, který existoval v letech 1945 až 1950 na území Československa. Předchůdcem útvaru byly v letech 1935 až 1939 Četnické letecké hlídky a nástupcem se stala Bezpečnostní letka.\n\nPrvní letecký útvar, který v Československu existoval, byly Četnické letecké hlídky. Ty byly zavedeny v roce 1935, ale s příchodem druhé světové války v roce 1939 byla jejich činnost ukončena. Během války neexistoval v Protektorátu Čechy a Morava žádný letecký policejní útvar. Od prosince 1943 uvažovala exilová vláda v Londýně o znovuobnovení policejního letectva na území Československa. Exilová vláda v roce 1944 podepsala Chicagskou úmluvu o mezinárodním civilním letectví. Úmluva byla oficiálně přijata v roce 1947 a zaručovala Československu mimo jiné také výlučnou svrchovanost nad svým vzdušným prostorem.\n\nV květnu 1945 vznikl Letecký oddíl Pohotovostního pluku 1, který spadal organizačně pod Zemské velitelství Sboru národní bezpečnosti. Zemský velitel Sboru národní bezpečnosti schválil v červnu 1945 existenci útvaru. Mezi hlavní úkoly útvaru patřilo zpočátku zajistit leteckou techniku a personál pro obnovu policejního letectva. Nový letecký útvar se v červenci dostal pod správu Oddělení leteckých hlídek Hlavního velitelství Sboru národní bezpečnosti v Praze. V roce 1946 začalo docházet k výstavbě stanovišť pro letecké hlídky. Od února 1946 spadal útvar pod Velitelství letectva Sboru národní bezpečnosti, které bylo řízeno přímo ministerstvem vnitra. Od 25. března 1946 existoval oficiálně nový letecký policejní útvar pod názvem Letectvo Sboru národní bezpečnosti (LSNB), avšak již v prosinci 1947 byl změněn název útvaru na Bezpečnostní letectvo. Bezpečnostní letectvo bylo součástí Sboru národní bezpečnosti.\nOd roku 1946 do roku 1948 vzniklo na území Československa celkem deset leteckých hlídek Bezpečnostního letectva. Letecké hlídky byly zřízeny v Praze, Českých Budějovicích, Plzni, Karlových Varech, Jičíně, Brně, Olomouci, Bratislavě, Rimavské Sobotě a v Košicích. Mezi hlavní úkoly Bezpečnostního letectva patřilo chránit svrchovanost československého vzdušného prostoru, kontrolovat civilní letecký provoz, páchat po pachatelích trestné činnosti a vykonávat záchrannou činnost v případě živelních pohrom nebo leteckých nehod. Bezpečnostní letectvo mělo vlastní velitele, zástupce velitele, důstojníky (piloty), letecké mechaniky, radiotelegrafisty, radiomechaniky a další zaměstnance.\n\nV květnu 1950 vzniklo Ministerstvo národní bezpečnosti, pod jehož správu se Sbor národní bezpečnosti dostal. Ochrana státních hranic a československého vzdušného prostoru tak spadala nově pod vojenské letectvo, které již mělo novou techniku a disponovalo radarovým zázemím. Hlavní úkoly Bezpečnostního letectva tak byly převedeny pod nové vojenské útvary. Nově vznikla také Státní letecká inspekce, která měla na starosti dozor nad civilním letectvím. Množství činností Bezpečnostního letectva se i nadále snižovalo, což vedlo až k ukončení jeho činnosti 23. prosince 1950.\n\nLetecký park Bezpečnostního letectva tvořily hlavně německé letouny ukořistěné během války a také letouny, které Československo získalo darem od vítězných mocností. Jednalo se především o lehké kurýrní, stíhací, transportní a spojovací letouny. První letadla, která Bezpečnostní letectvo získalo, byly dva stroje K-65A a S-99. K ochraně československého vzdušného prostoru sloužily stíhací letouny S-99, S-97 a S-89. K výcviku pilotů se používaly především stroje CS-99, CS-199 a CS-95. Dalšími používanými letadly byly stroje K-63, K-65A, K-68, K-74, K-75, C-2B, C-104 a C-106. K transportu osob a materiálu používalo Bezpečnostní letectvo dopravní letadla D-44, D-47 a jeden stroj D-52. Od roku 1946 sloužil u Bezpečnostního letectva první vrtulník VR-1.\n\n\n"}
{"id": "782968", "url": "https://cs.wikipedia.org/wiki?curid=782968", "title": "Ivan Růžička", "text": "Ivan Růžička\n\nIvan Růžička (12. srpna 1927 Praha – 17. prosince 2014 Florida) byl český hudební skladatel, dirigent a herec.\n\nStudoval na reálném gymnáziu v Praze a hru na klavír ve škole \"Unie československých hudebníků z povolání\". Ve skladbě byl žákem Miroslava Krejčího. Působil jako sólový klavírista a jako korepetitor v \"Baletním studiu\". V letech 1952–1953 byl korepetitorem Československého souboru písní a tanců. V roce 1954 byl konferenciérem \"Státního cirkusu\" a dirigentem armádního souboru \"Vítězná křídla\". Později působil jako dirigent u symfonických orchestrů v Polsku.\n\nJako herec začínal již ve válečných letech v \"Zájezdové scéně\" ředitele Josefa Marečka. V letech 1945–1948 hrál v pražském \"Haló-Kabaretu\" a \"Divadle Voskovce a Wericha\". V padesátých letech byl hercem a programovým ředitelem \"Vesnického divadla\". Ztvárnil i několik rolí ve filmu.\n\n\n\n\n"}
{"id": "782980", "url": "https://cs.wikipedia.org/wiki?curid=782980", "title": "Mechanická vazba", "text": "Mechanická vazba\n\nMechanická vazba Pokud je pohyb hmotného bodu nějak omezen mluvíme u něj o existenci vazeb. Charakter vazeb může být rozmanitý. Vazby hmotnému bodu či tuhému tělesu odebírají stupně volnosti.\n\nVazby dělíme na dva druhy:\nOboustrannou vazbu můžeme vyjádřit rovnicí:\n\nformula_3\n"}
{"id": "782990", "url": "https://cs.wikipedia.org/wiki?curid=782990", "title": "Starý židovský hřbitov v Roudnici nad Labem", "text": "Starý židovský hřbitov v Roudnici nad Labem\n\nStarý židovský hřbitov v Roudnici nad Labem se nachází zhruba kilometr západně od vlakového nádraží v Roudnici nad Labem, mezi ulicemi Třebízského a Farského. Založen byl v roce 1613 a poslední pohřeb zde proběhl asi v roce 1896. Rozkládá se na celkové ploše 4679 m a nachází se zde na 1700 náhrobků. Řada z nich jsou velmi cenné náhrobní kameny, vyvedené v barokním, renesančním a klasicistním slohu. Nejstarší náhrobní kámen, který byl na tento hřbitov přenesen ze středověkého hřbitova, pochází z roku 1611. V severní části hřbitova je možno nalézt skupinu hrobů mučedníků, kde jsou pohřbeny oběti pogromů.\n\nHřbitov nebyl výrazně poničen během druhé světové války ani za minulého režimu. Tehdy sice existovaly snahy o přeměnu hřbitova na park, bylo jim však zabráněno. V 90. letech vznikla nová vstupní brána a hřbitov byl zrekonstruován za podpory místního podnikatele Michala Horáčka.\n\nSoučástí areálu hřbitova je dnes opuštěný dům hrobníka, v minulosti využíván k bydlení, a vozovna, používaná jako garáž.\n\nHřbitov je majetkem Federace židovských obcí a v roce 1992 byl prohlášen kulturní památkou. Je volně přístupný, a to z nově zbudovaného prostranství při Farského ulici.\n\n"}
{"id": "782991", "url": "https://cs.wikipedia.org/wiki?curid=782991", "title": "Kamenorůžák bílý", "text": "Kamenorůžák bílý\n\nKamenorůžák bílý (název dle VIVC \"Koevidinka Fehér\") je starobylá, pozdní moštová odrůda révy vinné (\"Vitis vinifera\"), používaná k výrobě bílých vín. Rodičovské odrůdy nejsou známé, pochází patrně z Karpatské kotliny či z Balkánského poloostrova.\n\nRéva vinná (\"Vitis vinifera\") odrůda \"Kamenorůžák bílý\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po pevných předmětech. Růst je středně bujný.\n\nList je středně velký, hladký, okrouhlý, tří- až pětilaločnatý s mělkými až středně hlubokými, otevřenými horními výkroji s oblým dnem, líc listu je světle zelený, lesklý, rub listu je silně plstnatý, okraj listu je ostře zoubkovaný. Řapíkový výkroj je lyrovitý, úzce otevřený až lehce překrytý, s ostrým dnem. Řapík je středně dlouhý, někdy narůžovělý.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je malá až středně velká, kulatá bobule žlutozelené až žluté barvy, na osluněném líčku hnědavě skvrnitá, s hrubou, pevnou slupkou, s řídkou, sladkou dužinou neutrální chuti. Hrozen je středně velký (140 g), válcovitě-kuželovitý, protáhlý, středně hustý až hustý, rozvětvený.\n\n\"Kamenorůžák bílý\" je starobylá moštová odrůda vinné révy (\"Vitis vinifera\"). Rodičovské odrůdy nejsou známé, pochází patrně z Karpatské kotliny či z Balkánského poloostrova. Pěstuje se v jižní Evropě, hlavně v Maďarsku (regiony Alföld, Kunság, Csongrád), v Rumunsku a ve státech bývalé Jugoslávie (například region Vojvodina).\n\nVe Státní odrůdové knize České republiky není odrůda zapsána. Vinařský zákon povoluje z této odrůdy vyrábět víno v kategorii zemských vín podle vyhlášky č. 437/2005 Sb. i po novele vyhláškou č. 28/2010 Sb. U nás se odrůda dříve pěstovala ve smíšených výsadbách na Jižní Moravě. Ještě dnes ji můžeme objevit vzácněji na starých vinicích, například v Šatově, na vinici starých odrůd, kde vyrábějí i odrůdové víno\n\nPůvod první části názvu je nejasný. Jak německý název „Steinschiller“, tak maďarský název „Kövidinka“ vychází ze stejného slovního základu, jako český, objevuje se v něm výraz pro kámen či skálu. Snad je to dáno nenáročností odrůdy na podloží, bývá pěstována na chudých, kamenitých půdách. V případě českého názvu „Kamenorůžák“ zde může být zohledněna ještě skutečnost, že odrůda má narůžovělé okraje vrcholků letorostů, ale spíše jde pouze o přepis původního názvu „Koevidinka“, který slouží vlastně k odlišení mnoha odrůd s názvem „Dinka“ (\"Koevidinka\", \"Koevidinka fehér\", \"Dinka vörös\", \"Dinka zöld\", \"Pécsi dinka\", \"Dinka alba\" aj.), které mnohdy měly růžové či červené hrozny a proto také byly často nazývány „Ružica“, „Ruzica“, „Ruzika“ a podobně. „Fehér“ je maďarsky „bílý“.\n\nDalší, lokálně používaná synonyma odrůdy jsou : \"Fehér Koevidinka, Ružica bílá, Steinschiller Blanc, S. Weiss (Rakousko), S. Weisser, Kövidinka Fehér, Mala Dinka\".\n\n\"Kamenorůžák červený\" (\"Koevidinka\") je odrůda, pěstovaná ve stejné oblasti, má menší hrozny, vzhledově podobné odrůdě \"Tramín červený\". Je to ještě plodnější odrůda, než \"Kamenorůžák bílý\", ovšem víno dává spíše podprůměrné jakosti. O vzájemné příbuznosti obou odrůd nejsou důkazy, možná jde o mutaci odrůdy \"Kamenorůžák bílý\".\n\nVelmi výnosná, v nárocích skromná, pozdní moštová odrůda. Růst je středně bujný, vyzrávání réví je dobré. Průměrně dobře odolává mrazu a houbovým chorobám, pro pozdní dozrávání je nutno hrozny ošetřit proti plísni šedé (\"Botrytis cinerea\"). Plodnost je vysoká, 8-14 t/ha při cukernatosti 14-19 °NM a aciditě 5-7 g/l. Odrůda není příliš náročná na polohu ani půdy, vyhovují jí výslunné polohy na vápencových podložích, hodí se pro většinu vedení, vhodné jsou delší tažně, doporučené podnože jsou SO-4, Cr 2, T 5C, 125 AA, K 5BB.\n\nOdrůda raší i kvetě pozdně, dozrává též pozdně, sklízí se začátkem až v polovině října.\nDává příjemně lahodné víno zlatožluté barvy, průměrné kvality, které má méně kyselin, obsah alkoholu okolo 11 % a připomíná typově vína odrůdy \"Rulandské bílé\". V chuti i vůni je jemné, neutrální, většinou působí pro nižší aciditu sladším dojmem. Vína jsou jednoznačně určena k pití jako mladá, často se též mísí do cuvée.\n\n\n\n"}
{"id": "782999", "url": "https://cs.wikipedia.org/wiki?curid=782999", "title": "Jihoafrická republika na letních olympijských hrách", "text": "Jihoafrická republika na letních olympijských hrách\n\nJihoafrická republika na letních olympijských hrách startuje od roku 1904. Toto je přehled účastí, medailového zisku a vlajkonošů na dané sportovní události.\n"}
{"id": "783000", "url": "https://cs.wikipedia.org/wiki?curid=783000", "title": "Jít dál", "text": "Jít dál\n\n„Jít dál“ je poslední epizoda sedmé řady amerického seriálu \"Dr. House\".\n\nLékařský tým sleduje skrytou kamerou umělecké vystoupení ženy trpící údajně neznámou nemocí. Žena si s nimi vlastně celou dobu hraje a některé příznaky své nemoci předstírá, aby lékaře zmátla. Především pro House je její počínání velkou výzvou a postupně nabývá přesvědčení, že žena má rakovinu.\n"}
{"id": "783009", "url": "https://cs.wikipedia.org/wiki?curid=783009", "title": "Merzling", "text": "Merzling\n\nMerzling je středně pozdní, interspecifická moštová odrůda révy (též hybridní odrůda, mezidruhové křížení, PiWi odrůda), která byla vyšlechtěna v Německu roku 1960 křížením odrůd \"Seyval\" a \"Freiburg 379-52\".\n\nGenetický profil odrůdy \"Merzling\" : 71,9 % \"Vitis vinifera\", 6,2 % \"V. riparia\", 14,1 % \"V. rupestris\", 6,2 % \"V. berlandieri\", 1,6 % \"V. lincencumii\". \n\n\"Seyval\" (\"Seyval blanc\", \"Seyve-Villard 5-276\", \"S.V. 5276\") je interspecifická, raná moštová a stolní odrůda, vyšlechtěná roku 1919 šlechtitelem jménem Bertille Seyve a jeho zetěm Victorem Villardem v Saint-Vallier u Drôme, ve Francii, pro pěstování v chladnějších klimatických podmínkách. Odrůda je pěstována ve Francii, Anglii (roku 1999 na 100 ha, od roku 2002 je to zde nejpěstovanější odrůda), ve Švýcarsku, Brazílii, Kanadě a na východě USA a patří vedle odrůdy \"Villard Blanc\" k jedné z nejúspěšnějších a nejpěstovanějších hybridních odrůd vůbec. Předpisy EU ji, tak jako ostatně většinu hybridů, dlouho neumožňovaly pěstovat za účelem výroby jakostních vín, pěstovala se spíše v zahradách a sloužila k produkci stolních hroznů. Teprve dekret z 18. 4. 2008 ji pro vysoký podíl genů \"Vitis vinifera\" opět doporučil k pěstování. Byla také úspěšně použita jako partner při křížení raných, odolných odrůd, jako například \"Cayuga White\", \"Chardonel\", \"Melody\", \"La Crosse\", \"St. Pepin\".\n\n\"Freiburg 379-52\" je odrůda původu \"Vitis vinifera\", vyšlechtěná za účelem dalšího šlechtění nových odrůd roku 1952 Johannem Zimmermannem ve Státním vinařském ústavu ve Freiburgu, v Německu, kříženec odrůd \"Ryzlink rýnský\" x \"Rulandské šedé\".\n\nRéva odrůdy \"Merzling\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po pevných předmětech. Růst je středně bujný až bujný, odrůda je charakteristická vzpřímeným růstem letorostů. Vrcholky letorostů jsou otevřené, silně bíle vlnatě ochmýřené, slabě zabarvené antokyaniny, bledě zelené, mladé lístky jsou žlutozelené. Jednoleté réví je žlutavě hnědé až hnědé, čárkované.\n\nListy jsou středně velké až velké, nečleněné až tří- či vzácněji pětilaločnaté s mělkými výkroji, tmavě zelené. Horní strana listu je kožovitá, spíše hladká až mírně puchýřnatá, spodní jemně plstnatá. Řapíkový výkroj je lyrovitý, nejčastěji překrytý s průsvitem až zcela překrytý, úzce otevřený, někdy lancetovitý, či ve tvaru úzkého „V“, řapík je středně dlouhý, zelené barvy, žilnatina listu je takřka bez pigmentace antokyaniny. Listy zůstávají na podzim dlouho zelené a vydrží na keři často i po prvních mrazech.\n\nOboupohlavní květy v hroznovitých květenstvích jsou pětičetné, žlutozelené, samosprašné. Plodem je poměrně velká (17 mm, 1-2 g), kulatá, žlutozelená bobule, při přezrání s hnědavým líčkem. Slupka je spíše tenčí, jemná, dužina velmi řídká, šťavnatá, sladké, neutrální chuti. Hrozen je středně velký (100-200 g, v průměru 143 g), úzce kuželovitý, občas s křidélkem, středně hustý až hustý, s krátkou stopkou.\n\n\"Merzling\" je interspecifická moštová odrůda révy, kříženec odrůd \"Seyval\" a \"Freiburg 379-52\" (\"Ryzlink rýnský\" x \"Rulandské šedé\"). Odrůda byla vyšlechtěna roku 1960 ve Státním vinařském ústavu ve Freiburgu, šlechtitelem byl Johann Zimmermann. Připuštěna k pěstování v Německu byla odrůda roku 1993.\n\nOdrůda je pěstována v Německu, roku 2000 na 6 hektarech a na malých plochách též v Rakousku. Odrůda není zapsána do Státní odrůdové knihy České republiky a není ani odrůdou, povolenou k výrobě zemských vín, nicméně v poslední době se rozšířila i na našich vinohradech, byť je zde velmi vzácným hostem.\n\nNázev odrůdy je odvozen od názvu obce Merzhausen, dnes již čtvrti na jižním okraji města Freiburg im Breisgau, ležící jižně od pozemků SVÚ Freiburg, v německé spolkové zemi Bádensko-Württembersko. Ruské synonymum odrůdy je \"Мерцлинг\", šlechtitelská označení odrůdy byla \"Freiburg 993-60 či Fr 993-60\".\n\nOdrůda \"Merzling\" je pro své vhodné pěstitelské i enologické vlastnosti často používána jako rodičovský komponent při šlechtění dalších nadějných moštových odrůd révy (například \"Solaris\", \"Bronner\", \"Helios\", \"Cabernet Carbon\", \"Baron\", \"Calastra\".\nRůst je středně bujný až bujný se vzpřímenými letorosty, réví dobře vyzrává. Odrůda nevyžaduje příliš intenzívní zelené práce na vinicích. Pro dobrou mrazuodolnost je vhodná i do okrajových vinařských poloh, snese až -23 °C, musí být ale chráněné před jarními mrazíky. Nemá sklon ke sprchávání. Plodnost je vysoká, konstantní, 10-16 t/ha při cukernatosti hroznů 18-23°NM a aciditě 7-11 g/l. Vyhovuje zatížení 35-45 oček na keř, dobře snáší dlouhý i krátký řez, hodí se pro většinu vedení, doporučené jsou podnože T 5C, SO-4, Cr 2.\n\nOdrůda raší i kvete středně pozdně, současně s odrůdou \"Müller Thurgau\", doba zrání je též středně pozdní, dozrává v polovině až koncem září, jako \"Müller Thurgau\".\n\nOdrůda má dobrou odolnost proti plísni révové (\"Plasmopara viticola\"), zvýšenou vůči padlí révovému (\"Uncinula necator\"), takže při obvyklém průběhu počasí nevyžaduje chemickou ochranu. Jen při silném infekčním tlaku plísně révové (\"Plasmopara viticola\") je třeba ošetřit 1-3 postřiky proti pozdnímu napadení. Odolnost proti plísni šedé (\"Botrytis cinerea\") je nižší až střední.\n\nOdrůda je citlivější na sucho, proto není vhodná do lehčích, písčitých půd, v příliš teplých polohách na suchých půdách se ve víně může objevit netypická stařinka, vlhké lokality a výživné půdy nejsou také příliš vhodné, hrozny zde víc hnijí.\nOdrůda poskytuje jemná, harmonická, spíše neutrální bílá vína s lehkým ovocitým aroma, s nižší aciditou. Při degustacích vín na německých státních vinařských šlechtitelských stanicích bylo víno z odrůdy \"Merzling\" v průměru všech vzorků o 0,14 bodu horší než víno z odrůdy \"Müller Thurgau\" a srovnatelné s víny odrůdy \"Sylvánské zelené\".\n\nAby se zabránilo projevu netypické stařiny ve vínech se doporučuje regulovat množství sklizně (\"Merzling\" je velmi plodná odrůda) a v technologii kvašení pamatovat na dostatečnou dusíkatou výživu kvasinek. V dobrých, teplých polohách a na živiny bohatých půdách může dávat vína až příliš široká, s rušivými tóny v aroma. Při vysokých výnosech a ve špatných ročnících mohou být vína naopak tenká a s travnatými tóny.\n\n\n\n"}
{"id": "783010", "url": "https://cs.wikipedia.org/wiki?curid=783010", "title": "Nový židovský hřbitov v Roudnici nad Labem", "text": "Nový židovský hřbitov v Roudnici nad Labem\n\nNový židovský hřbitov v Roudnici nad Labem se nachází na západním okraji města Roudnice nad Labem v ulici U Hřbitova, naproti městského hřbitova. Založen byl v roce 1890 po vyčerpání kapacity starého židovského hřbitova a celková rozloha hřbitova čítá 4473 m. Pohřby zde probíhaly i po druhé světové válce. V období socialismu byly téměř všechny náhrobní kameny rozkradeny jako stavební materiál a takřka zcela zanikla i zeď kolem hřbitova. V roce 1985 došlo k požáru místní obřadní síně v maurském slohu, z níž zbylo pouze obvodové zdivo. Po roce 1990 došlo k obnovení obvodové zdi a zabezpečení hřbitova před vandaly. Vzhledem ke zmíněným krádežím se však dochovalo pouze deset náhrobních kamenů z let 1899 až 1943.\n\nOd roku 2002 probíhá rekonstrukce hřbitova, který je majetkem Federace židovských obcí. Hřbitov je uzamčen.\n"}
{"id": "783011", "url": "https://cs.wikipedia.org/wiki?curid=783011", "title": "Zlomený (Dr. House)", "text": "Zlomený (Dr. House)\n\n„Zlomený“ (anglicky: \"Broken\") je dvojdílná epizoda, první a druhý díl šesté série seriálu Dr. House.\n\nHouse zahajuje svůj detoxikační program v Mayfieldské psychiatrické léčebně, aby se zbavil závislosti na Vicodinu a tím dostal pod kontrolu své halucinace. Plánuje také, že opustí léčebnu hned, jak bude úplně čistý, ale je nucen zůstat kvůli vyšetřujícímu lékaři Dr. Darrylu Nolanovi. Ten totiž souhlasí, že Housovi podepíše papír ohledně obnovení jeho lékařské licence, ovšem za podmínky, že House bude pokračovat v další léčbě. Když je House přestěhován do nového nemocničního oddělení, začne se rozvíjet blízký vztah s jeho novým spolubydlícím Alviem a Lydií, která House často navštěvuje kvůli porušování pravidel. House žádá Alvia, aby mu pomohl sehnat na Dr.Nolana nějaké inkriminované informace, díky kterým by ho mohl vydírat, aby si mohl svým způsobem trochu řídit léčbu. Také přesvědčí Lydii, aby mu půjčila auto, kterým by se propašoval ven jako falešný pacient, aby podkopal léčebný kurz Dr.Nolana. Ale když má vše zničující následky, House je pokořen neochotným přijmutím pomoci.\n\n"}
{"id": "783012", "url": "https://cs.wikipedia.org/wiki?curid=783012", "title": "Rozhledna Anička", "text": "Rozhledna Anička\n\nAnička je rozhledna nacházející se nad obcí Jiřice u Moravských Budějovic v okrese Znojmo.\n\nRozhledna byla postavena v bezprostřední blízkosti obce Jiřice u Moravských Budějovic, v bývalém ovocném sadě, ve kterém zřídil Petr Vystrčil čtrnáct zastavení s obrazy Bedřišky Znojemské. Jméno nese po vnučce pana Petra Vystrčila od syna Michala.\n\nPři slavnostním otevření celého areálu, které se uskutečnilo 11. září 2011, bylo vzpomenuto 10. výročí teroristického útoku v New Yorku a letecká havárie v Jaroslavli.\n\n"}
{"id": "783015", "url": "https://cs.wikipedia.org/wiki?curid=783015", "title": "Jihoafrická republika na zimních olympijských hrách", "text": "Jihoafrická republika na zimních olympijských hrách\n\nJihoafrická republika na zimních olympijských hrách startuje od roku 1960. Toto je přehled účastí, medailového zisku a vlajkonošů na dané sportovní události.\n"}
{"id": "783017", "url": "https://cs.wikipedia.org/wiki?curid=783017", "title": "Apocalyptic Love", "text": "Apocalyptic Love\n\nApocalyptic Love je druhé sólové album bývalého člena Guns N' Roses Slashe. Album vyšlo 22. května 2012.\n\nBěhem turné ke svému prvnímu albu kytarista prohlásil, že už připravuje nové album. Práce na něm započaly v červnu 2011 a v prosinci byly nahrány první tři písně – \"Halo,\" \"Standing in the Sun,\" a \"Bad Rain\". Slash popsal nový materiál jako \"velmi heavymetalový\". Dokončeno bylo v únoru 2012 a vydáno má být v květnu téhož roku. První singl \"You're a Lie\" byl poprvé puštěn v rádiích 27. února. Seznam písní byl zveřejněn 5. března. Myles Kennedy (textař alba) řekl, že některé texty jsou o jeho zkušenostech s drogami.\n\nTexty napsal Myles Kennedy a hudbu Kennedy se Slashem\n"}
{"id": "783019", "url": "https://cs.wikipedia.org/wiki?curid=783019", "title": "Pax (jméno)", "text": "Pax (jméno)\n\nPax je mužské i ženské jméno latinského původu. Vykládá se jako \"mír\" a \"mírumilovný\". Bylo to jméno římské bohyně míru.\n\nPax Thien Vojtka-Pitt, syn herců Angeliny Jolie a Brada Pitta\n\n"}
{"id": "783020", "url": "https://cs.wikipedia.org/wiki?curid=783020", "title": "Třída Ratcharit", "text": "Třída Ratcharit\n\nTřída Ratcharit je třída raketových člunů Thajského královského námořnictva. Tři jednotky této třídy byly pro Thajsko postaveny v Itálii. Thajské námořnictvo je provozuje od roku 1979.\n\nTrojici útočných člunů této třídy postavila loděnice C.N. Breda v Benátkách. Do služby byly zařazeny v letech 1979–1980.\n\nJednotky třídy \"Ratcharit\":\nHlavňovou výzbroj tvoří jeden dvouúčelový 76mm kanón v dělové věži na přídi a jeden protiletadlový 40mm kanón Bofors. Hlavní údernou výzbrojí člunů jsou čtyři protilodní střely MM.38 Exocet. Pohonný systém tvoří tři diesely MTU, roztáčející trojici lodních šroubů. Nejvyšší rychlost dosahuje 36 uzlů. Dosah je 2000 námořních mil při rychlosti 15 uzlů.\n\n"}
{"id": "783025", "url": "https://cs.wikipedia.org/wiki?curid=783025", "title": "Emanuel Ungaro", "text": "Emanuel Ungaro\n\nEmanuel Ungaro (13. února 1933, Aix-en-Provence, Francie – 21. prosince 2019, Paříž) byl francouzský módní návrhář italského původu. Byl zakladatelem módního domu \"Ungaro\", který ale od roku 2004 nevedl.\n\nEmanuel Ungaro se narodil italským rodičům a v 50. letech začal pracovat jako krejčí v Aix-en-Provence. Navrhoval oblečení pro své sestry, které je nosily při společenských událostech vyšších vrstev v Itálii, čímž se Ungaro stal známým. Ungaro se přestěhoval do Paříže a od roku 1955 pracoval jako designer u Cristobala Balenciagy. V roce 1958 se stal jeho hlavním designerem, ale v roce 1964 opustil podnik a následující rok založil svůj vlastní podnik v oblasti haute couture. Jeho obchodní partnerkou byla až do konce 80. let textilní designerka Sonia Knapp.\n\nV roce 1967 přesídlil Ungaro na Avenue Montaigne v 8. obvodu. O rok později představil svou první kolekci prêt-à-porter pod názvem \"Ungaro Parallèle\". V roce 1973 zahájil prodej v oblasti pánské módy pod názvem \"Ungaro Uomo\".\n\nV 70. letech Ungaro expandoval do Japonska a USA. V 80. letech uvedl na trh několik parfémů. Podnik Ungaro potřeboval finančně silného partnera a proto v roce 1996 italská skupina Ferragamo převzala 75% podíl. Ungaro zůstal se svými 25 % menšinovým akcionářem a byl i nadále prezidentem společnosti a hlavním uměleckým ředitelem. V roce 1997 předal Ungaro péči o prêt-à-porter svému asistentovi Giambattistovi Vallimu. V roce 2004 Emanuel Ungaro podnik definitivně opustil.\n\n"}
{"id": "783032", "url": "https://cs.wikipedia.org/wiki?curid=783032", "title": "St. Matthew Island", "text": "St. Matthew Island\n\nSt. Matthew Island je neobydlený ostrov v Beringově moři u Aljašky.\n\nBěhem druhé světové války, v roce 1944, instalovala pobřežní stráž Spojených států amerických stanici rozhlasového navigačního systému LORAN, která byla obsluhována devatenáctičlennou posádkou. Jako záložní zdroj potravy bylo na ostrov přivezeno 29 sobů. Když se blížil konec války, pobřežní stráž ostrov opustila, ale soby na něm zanechala. Kvůli absenci přirozených predátorů a velkému množství potravy – lišejníků – jejich populace vzrostla na 1350 kusů v roce 1957 a asi 6000 kusů v roce 1963. Během několika měsíců ale populace vymřela až na posledních 42 kusů: 41 samic a jednoho samce neschopného reprodukce. V osmdesátých letech jejich populace zanikla. Zpočátku sice ostrov poskytoval dostatek potravy, ale kvůli populační explozi se začalo potravy nedostávat a podvyživená zvířata podle všeho nedokázala přežít extrémy zimy mezi roky 1963/64.\n"}
{"id": "783033", "url": "https://cs.wikipedia.org/wiki?curid=783033", "title": "Magnesia Litera 2012", "text": "Magnesia Litera 2012\n\nCeny Magnesia Litera 2012 byly slavnostně vyhlášeny 4. dubna 2012 na Nové scéně Národního divadla, v přímém přenosu České televize. Vyhlašováním 11. ročníku cen provázela Aňa Geislerová.\n\n\n\n\n\n\n\n\n\n\n"}
{"id": "783034", "url": "https://cs.wikipedia.org/wiki?curid=783034", "title": "Generace Baby boomers", "text": "Generace Baby boomers\n\nGenerace Baby boomers je označení lidí narozených během ekonomické prosperity v USA následující po 2. světové válce. Američtí demografové do této generace počítají ročníky 1946 až 1964, přesto, že od roku 1957 byl zaznamenán už pokles v porodnosti. V 21. století se tato generace dostala do důchodového věku, což podle ekonomů výrazně zatíží sociální systém dané země. Generace předcházející \"baby-Boomerům\" se v USA označuje jako Tichá generace (1925–1945), následující pak jako Generace X. Generace Baby boomers byla spojena se vznikem subkultur hippies a punk.\n\n"}
{"id": "783045", "url": "https://cs.wikipedia.org/wiki?curid=783045", "title": "LAC", "text": "LAC\n\nLAC může znamenat:\n\n"}
{"id": "783051", "url": "https://cs.wikipedia.org/wiki?curid=783051", "title": "Modrý tygr", "text": "Modrý tygr\n\nModrý tygr může znamenat:\n\n"}
{"id": "783054", "url": "https://cs.wikipedia.org/wiki?curid=783054", "title": "Isolde", "text": "Isolde\n\nIsolde je ženské křestní jméno. Původ tohoto jména je nejasný, i když některé keltské prameny se přímo nabízí. Jméno je nejspíš nakonec původu germánského jména Ishild které je stvořeno ze slova ice a hild. Nebo to může znamenat \"spravedlivá\" a \"světlovlasá\".\n\nV artušovské pověsti byla irská princezna zasnoubená za krále Marka z Cornwallu. Stala se milenkou rytíře Tristana. Jejich vztah ale vedl k tragédii. Příběh byl velmi populární ve středověku a jméno se v Anglii v té době stalo poměrně běžné.\n\n\n\n\n"}
{"id": "783061", "url": "https://cs.wikipedia.org/wiki?curid=783061", "title": "Marčenko", "text": "Marčenko\n\nPříjmení Marčenko nosí více různých osobností:\n\n"}
{"id": "783063", "url": "https://cs.wikipedia.org/wiki?curid=783063", "title": "Lesnický Slavín", "text": "Lesnický Slavín\n\nLesnický Slavín je soubor památníků a upravených studánek rozmístěných po lesích okolo Adamova, v prostoru mezi Vranovem, Blanskem, Křtinami a Brnem v Jihomoravském kraji. Byl budován od konce 20. let 20. století Vysokou školou zemědělskou v Brně (dnešní Mendelova univerzita), řada památníků v tomto prostoru je však ještě starší. Svým umístěním v dlouhodobě cíleně komponované a promyšleně lesnicky využívané lesnaté krajině a kulturně-historickým i krajinářským významem přesahuje hranice ČR. Mezi nejnavštěvovanější památníky patří Máchův památník či Památník umučených lesníků u Adamova. V současné době se ve Slavíně nachází více než 70 objektů, které kromě své turistické a kulturní hodnoty nezřídka slouží i jako kulisa pro pořádání různých kulturních a společenských akcí (vítání jara, hudební recitály, vzpomínková shromáždění). \n\nV oblasti se dále nalézá několik menších arboret (Křtiny, Řícmanice, Habrůvka) a celá řada dalších kulturních památek. Územím Lesnického Slavína prochází řada naučných stezek, turistických tras KČT a cyklotras, s významnějšími přestupními uzly v Adamově, Bílovicích nad Svitavou, Křtinách, Útěchově a Vranově. Všechna místa jsou dostupná příměstskou dopravou Integrovaného dopravního systému Jihomoravského kraje.\n\nObjekty Lesnického Slavína lze rozdělit do několika tematických okruhů: Jednak jsou to stavby budované jako připomínky význačných lesníků (často zároveň vyučujících VŠZ Brno), kteří se zasloužili o lesní hospodaření v dané oblasti (Rudolf Haša, Josef Konšel, Josef Opletal, August Bayer, Alois Zlatník). Dále jsou zde pomníky věnované umělcům, jejichž dílo je spojeno s oblastí Moravského krasu nebo s přírodou obecně, ať jsou to spisovatelé (S. K. Neumann a Rudolf Těsnohlídek, ale i Karel Hynek Mácha nebo Victor Hugo), hudebníci (Leoš Janáček) nebo malíři (Stanislav Lolek, Josef Mánes, Julius Mařák). Památníky jsou tematicky zdobeny úryvky z jejich díla souvisejícími s přírodou a krajinou. Další památníky připomínají český protinacistický odboj nebo významné dějinné události a výročí (vznik Československa).\n\nŘada pomníků a studánek je pak věnována i samotné přírodě a zvířatům (studánky Prosba lesa nebo Ptačí svatyně, památníky Pocta půdě, Pocta vodě a Stromy). \n\nS výstavbou památníků rovněž úzce souvisely poměrně velkorysé krajinářské úpravy. Navržena a zbudována byla síť zpevněných lesních cest a zastavení s průhledy do krajiny. Úsilím prof. Josefa Opletala bylo založeno množství z celkem 67 lesních palouků, jejichž význam měl být jednak estetický, umocněný výsadbou exotických stromů (v letech 1969–1971 evidováno na 4500 jedinců více než 80 různých taxonů), jednak praktický, kdy palouky měly sloužit jako pastva pro lesní zvěř a předcházet tak škodám z okusu na lesních porostech. Ze stejných důvodů byly podchycovány prameny a na nich budovány studánky a další drobná vodní díla. Vyhlášena byla řada památných stromů (dnes např. modřín Troják u Habrůvky, habrůvecké smrky, břek u Dřínové, topol černý pod Kyselou horou, smrk u jeskyně Výpustek ad.), perspektivní jedinci byli označování a uvolňováni ze zápoje a poté sloužili jako základní body nově budovaných zákoutí. \n\nZvláštností přitom je, že veškeré estetizující a krajinářské změny probíhaly (a probíhají) v lese hospodářském, a to bez újmy k této jeho funkci. \n\nPočátek budování Lesnického Slavína spadá do období 20. let 20. století. Oficiální otevření proběhlo 18. června 1929 v polesí Olomučany u příležitosti 10. výročí založení Vysoké školy zemědělské. Za ideové zakladatele Slavína jsou považováni Josef Konšel a Rudolf Haša, kteří navrhli realizaci sítě památníků významným zemřelým osobnostem školy a vlasti na počest blížícího se školního výročí. Na jejich práci se od počátku podílel také Josef Opletal, v té době rektor univerzity a vedoucí správní rady školního lesního podniku. \n\nV první etapě založení k roku 1929 bylo vybudováno 40 památníků, připomínajících různé významné osoby a události, byly pojmenovány lesní cesty a palouky, začalo se s podchycováním pramenů a stavbou studánek. Stavbu řídili Opletal, Haša a Gustav Artner. Objekty této etapy jsou převážně pamětní desky z černé švédské žuly se jménem a životopisnými daty, uchycené na skalkách, balvanech nebo umělých obeliscích.\n\nDruhá etapa budování probíhala od poloviny 30. let do let 50., s pauzou ve válečných letech. V práci od svého odchodu do výslužby prakticky až do své smrti pokračoval Josef Opletal, vesměs bez nároků na honorář či dokonce vlastními náklady. Objekty této doby, které sám autorsky navrhoval, jsou převážně monumentálnější stavby zasvěcené různým lesním zvířatům, případně lesu a přírodě samotné (památník Prosba lesa), stejně jako významným, nadčasovým umělcům. Jsou zdobeny obrazy vyrytými do čerstvého betonu a posléze vyvedenými černou barvou (po rekonstrukcích koncem 20. století většinou nahrazeny mramorovými deskami) a různými citáty vztahujícími se tematicky k přírodě a lesu. Koncepčně byla do díla zahrnuta také celá řada nově zbudovaných studánek a velkoryse promyšlené vytváření lesních palouků a zákoutí s exotickými či jinak významnými stromy. \n\nPo odchodu prof. Opletala byl Slavín od druhé poloviny 20. století až do století 21. v různé intenzitě doplňován novými památníky, které jsou vesměs věnovány různým výročím univerzity a jejím významným osobnostem. K údržbě a rekonstrukcím mnoha chátrajících objektů došlo v 60. letech péčí Jiřího Truhláře a Emanuela Koupého, na některých spolupracoval architekt Ivar Otruba.\n\nK větším památníkům základní etapy budování Lesnického Slavína patří rozměrný lesní pomník Leopolda Grabnera z lámaného vápence a betonu, s podobiznou vyznamenaného a citacemi z jeho lesnického díla, Resslův památník pod stejnojmennou hájovnou nebo studánky Jana Teodoricha Doležala (palouk U Buku mezi Soběšicemi a Útěchovem), Karla Jiřího Schindlera nad jezírkem poblíž Křtin a Karla Klostermanna u Habrůvky, působivý je pomník Rudolfa Těsnohlídka z navršených balvanů u lesního rozcestí ve stejnojmenném údolí. Památník Slovenská stráň nad jižním svahem Josefovského údolí má připomínat neznámé slovenské lesníky vykonávající svou činnost v éře Rakouska-Uherska. \n\nDalšími připomínanými osobnostmi jsou Josef Bohdanecký, Rudolf Hacker, Vilím Věnceslav Havelka a Josef Liboslav Ziegler, Jan Dominik Kašpar, Adolf Midloch, Josef Rosenauer, Vincenc Hlava, František Drtina, Josef Václav Černý, Josef Decrett Matejovie, Ferdinand Fiscali, Karel Daniel Gangloff, Pavol Orságh Hviezdoslav, Jan Evangelista Chadt-Ševětínský, Karel Knapp, Mořic Kožešník, Christoph Liebich, Robert Micklitz, Jan Evangelista Purkyně, Emanuel Purkyně, Antonín Tichý, Jiří Václav Wachtel, Julius Wiehl, Josef Zenker, Jan Doležel, Eduard Duchoslav, Ernst Kreutzer, Václav Lenhart Eliáš, Josef Nimburský, Jan Svatopluk Presl a Georgij Fjodorovič Morozov s pravoslavným „ruským křížem“ na skalnaté výspě Josefovského údolí.\n\nVybudován v roce 1936 k 100. výročí úmrtí Karla Hynka Máchy. Nachází se v lesích nedaleko Olomučan, je vybudován z betonu, vápencových kamenů a mramorových desek. Na třech svých stranách nese úryvky z \"Máje\", čtvrtá strana je celá věnována Máchovi s jeho podobiznou. Vrcholová deska je kulatá, vprostřed s betonovou polokoulí. V jednom místě památníku je vsazen dřevěný sloup. Bezprostřední okolí památníku je osázeno cizokrajnými dřevinami, dále se zde nacházejí sluneční hodiny, rozcestník a lavička se stolem. Od památníku je výhled do údolí Svitavy až k Brnu.\n\nČtyři metry vysoký památník ze dvou betonových krychlí spojených sloupkem stojí na křižovatce lesních cest pod Máchovým památníkem. Byl zbudován roku 1937 v upomínku poslední silniční stavby, kterou Opletal projektoval a řídil: Hradské lesní silnice, procházející od Olomučan k Novému hradu a dále k řece Svitavě. Obsahuje technické údaje o stavbě, sluneční hodiny symbolizující plynutí času a několik literárních citátů z Turgeněva a Anatola France.\n\nPamátník vybudovaný roku 1938 představuje estetické a myšlenkové vyvrcholení Slavína. Jde o 7 metrů vysoký monument zbudovaný z betonu, jako ostatní obsahuje vyryté obrazy a nápisy. Jde o literární úryvky i různé lidové moudrosti o lese a stromech od 17 národů světa v originálním jazyce i českém překladu, které byly Opletalovi zasílány lesnickými osobnostmi z celého světa. Na jižním průčelí památníku je notová partitura A. Dykem zhudebněné básně „Stromy“ Jaroslava Vrchlického, provedená v takové velikosti, aby pěvecký sbor před památníkem mohl podle not skladbu zazpívat. Dnes se nachází v areálu arboreta Řícmanice.\n\nPamátník byl vybudován v průběhu roku 1946 s pomocí dobrovolníků z řad fakultních zaměstnanců a studentů pod vedením R. Haši a J. Opletala a připomíná lesníky, kteří položili své životy během německé okupace a v odboji. Jde o 7,3 m vysokou stavbu ze železobetonu, v horní části s motivy Pantheonu z aténské Akropole. Na východní straně obsahuje soupis jmen s údaji o narození a úmrtí, druhé straně dominuje obraz Krista v nadživotní velikosti, ztvárněný podle sochy „Žehnající Kristus“ od Bertela Thorwaldsena v kostele Frue Kirche v Kodani.\n\nRozměrná stavba studánky byla zbudována k uctění významu lesního ptactva roku 1935 na místě ornitologické stanice Zemského výzkumného ústavu v Brně. Byla zamýšlena nejenom jako studánka, ale zároveň i jako napajedlo a koupaliště pro ptáky, k čemuž slouží mělká tůňka před studánkou. Studánka je zdobena rytým obrazem a citáty Axela Muntheho a Brehmova překladatele Jiřího Jandy. Palouk okolo byl rozšířen a osázen exotickými stromy a keři, byly upraveny remízky pro hnízdění ptactva a v okolí rozvěšeny ptačí budky a krmítka.\n\nK dalším studánkám a drobným vodním dílům, které Opletal v tomto období cíleně budoval, patří Prosba lesa se stejnojmenným textem a studánky zasvěcené lesním zvířatům a jiným lesnickým tématům: studánka Srnčí, U lišky pod břekem, U srnce, Sv. Huberta (tři různé studánky téhož jména na různých místech), U psa, U kukačky, Pod jasanem, U tetřeva, U sluky a Konšelova. Patří sem též studánky Pod Novým hradem, Nad Doubskou a Pod Doubskou a studánka Zdrávas Mariaǃ z roku 1948 v blízkosti poutní cesty z Adamova do Vranova.\n\nK menším památníkům z této éry patří ty věnované různým význačným osobnostem: Josef Žalman, Josef Mánes a Julius Mařák, Jindřich Wankel, Theodor Mokrý, Oswald Schatt a Tomáš Garrigue Masaryk.\n\nK významným památníkům této doby patří Stanislav Kostka Neumann zbudovaný roku 1959 na Šumbeře; slavnostního odhalení se zúčastnila i básníkova druhá žena Božena. Svých pamětních kamenů s životopisnými tabulemi se dočkali otcové-zakladatelé lesnické školy Josef Opletal, Alois Zlatník, August Bayer, Josef Konšel, Rudolf Haša a Antonín Dyk. Studánka Stanislava Lolka z roku 1966 byla ukryta do údolí pod Resslovou hájovnou s výsadbou jedlového háje a skupiny kryptomerií japonských, své pomníky mají též umělci Leoš Janáček a Jaromír Tomeček a lesníci Leo Škatula a Josef Pelíšek.\n\nDále byly vybudovány památníky IUFRO (Mezinárodní unie lesnických výzkumných organizací, 1969), Pocta půdě a studánky Pocta vodě a PRO SILVA.\n\nPodle dalších osobností, především z řad vyučujících lesníků, byly pojmenovány lesní cesty, návrší a lesní dílce.\n\nVzhledem k dlouhé paměti místa v rámci tzv. vranovsko-křtinského lichtenštejnského areálu i coby křižovatky poutních cest do Vranova a do Křtin se v oblasti nachází i množství dalších památníků nespadajících již do okruhu vlastního Lesnického Slavína. Jde mj. o různé lichtenštejnské památníky a jubilejní háje, lidové památníčky na oběti soubojů s pytláky a lupiči (obrázek U Zabitých poblíž Křtin), oběti dopravních nehod atp. Další památníky připomínají výročí 10 let od vzniku ČSR, účastníky odboje za 2. světové války, letce a letkyně ČSA nebo 50. výročí založení ŠLP Křtiny. Svůj památník zde má líšeňský rod Belcredi nebo lesník Gustav Lechner, jejž připomíná památníček na místě jeho náhlého úmrtí v Hádeckém polesí při výkonu lesnického povolání.\nDalší studánky byly vybudovány prací nadšených amatérů a napodobitelů (Mufloní studánka, studánky U jezevce, U sasanky), původní inspirace stále žije v pojmenovávání turistických přístřešků (Rodokmen Lišky Bystroušky poblíž PP U Staré Vápenice) a v umisťování různých pamětních kamenů za blízké zesnulé z řad veřejnosti.\n\nZvláštní místo zaujímá Liduščin památník a Pomník prvního vánočního stromu při cestě od Resslovy hájovny do Bílovic, připomínající událost z roku 1919, která dala za vznik tradici stavění tzv. Vánočního stromu republiky na náměstí Svobody v Brně. Strom od té doby tradičně pochází právě z polesí Masarykova lesa.\n\n\n"}
{"id": "783073", "url": "https://cs.wikipedia.org/wiki?curid=783073", "title": "Faustulus", "text": "Faustulus\n\nFaustulus byl podle legendy královský pastýř, který našel a vychoval Romula a Réma, mytické zakladatele města Říma. \n\nDvojčata královského původu dal jejich strýc hodit v košíku do řeky, košík ale uvízl na mělčině a nemluvňata našla vlčice, která je také odkojila. Faustulus je našel ve vlčí noře a jeho žena Larencie je vychovala. Faustulus ovšem tušil, že chlapci by mohli být z královské rodiny, Romulovi to také prozradil a tak se stalo, že je jejich otec Numitor nakonec poznal a s jeho pomocí bratři svého strýce přemohli a zabili. Na Palatinu, kde byli vychováni, pak založili nové město, podle Romula nazvané Roma, Řím.\n\nPověst byla už ve starověku mnohokrát literárně zpracována, například u Tita Livia. Už Livius ale pověst podává kriticky a uvažuje, jak mohla vzniknout. Podle jedné verze prý Larencii pastýři říkali \"vlčice\", což znamenalo prostitutku. Jiní prý pověst považují za výklad starého pastýřského svátku Luperkálií, který měl zajistit ochranu stád před vlky (latinsky \"lupus\").\n\nKojící vlčice je zobrazena na několika římských mincích, na starověkých reliéfech a sochách i na pozdějších malbách, zejména v 16.-19. století. \n\n\n"}
{"id": "783074", "url": "https://cs.wikipedia.org/wiki?curid=783074", "title": "Jiří Poborák", "text": "Jiří Poborák\n\nJiří Poborák (* 1. února 1942) je od roku 1992 spisovatel komiksu \"Čtyřlístek\" a v letech 2010 až 2011 (čísla č. 481 až 520) byl šéfredaktorem stejnojmenného časopisu.\n\nDo \"Čtyřlístku\" dále psal příběhy chlapce Alfína (Alfonse) a opičáka z cirkusu Žužu. Zatím napsal 61 příběhů Čtyřlístku v základní řadě, 7 ze speciálů, 1 ve zvláštním čísle a 19 příběhů v komiksových knihách, tedy celkem 88 příběhů.\n"}
{"id": "783080", "url": "https://cs.wikipedia.org/wiki?curid=783080", "title": "Synagoga v Ústí nad Labem", "text": "Synagoga v Ústí nad Labem\n\nSynagoga v Ústí nad Labem se nacházela v centru města Ústí nad Labem na severní straně ulice Malá Hradební.\nPostavena byla v roce 1880 podle plánů architekta Alwina Köhlera v orientálním slohu, jako eklektická vysoká stavba s ženskou galerií, a její stavba byla financovaná ze zdrojů členů obce. Počátkem 20. století byla budova rozšířena a doplněna o varhany od firmy Rieger. Koncem září 1938 bylo Ústí nad Labem společně se Sudety připojeno k Německé říši. Synagoga sice přečkala Křišťálovou noc, nakonec však byla 31. prosince 1938 vypálena. Zbyly jen obvodové zdi a přízemí zakoupila v roce 1940 řeznická firma, která zde zbudovala výrobnu a řeznické učiliště. To bylo při bombardování města v roce 1945 částečně poškozeno. V poválečném období zřídil místní městský národní výbor v 50. letech v původním sklepě synagogy veřejné záchodky. K roku 2012 místo synagogy nic nepřipomíná. Do roku 2006 stávala v blízkosti původní lokality synagogy tzv. nová tržnice a od roku 2009 se na tomto místě nachází obchodní centrum Forum.\n\n\n"}
{"id": "783083", "url": "https://cs.wikipedia.org/wiki?curid=783083", "title": "Fluorid chromitý", "text": "Fluorid chromitý\n\nFluorid chromitý je anorganická sloučenina se (vzorcem CrF). Vytváří trihydrát, tetrahydrát a hexahydrát. Jedná se o v bezvodém stavu zelenou (trihydrát je také zelený a hexahydrát je fialový) krystalickou látku nerozpustnou v běžných rozpouštědlech, ovšem barevné hydráty [Cr(HO)]F a [Cr(HO)]F3HO jsou rozpustné ve vodě.Bezvodá forma sublimuje při 1 100–1 200 °C.\n\nFluorid chromitý se vyrábí reakcí oxidu chromitého s kyselinou fluorovodíkovou:\n\nCrO + 6 HF + 9 HO → 2 [Cr(HO)]F.\n\nBezvodá forma se vyrábí reakcí fluorovodíku s chloridem chromitým:\n\nCrCl + 3 HF → CrF + 3 HCl.\n\nFluorid chromitý se nepoužívá často, ovšem nachází použití jako mořidlo textilií a jako inhibitor koroze.\n"}
{"id": "783090", "url": "https://cs.wikipedia.org/wiki?curid=783090", "title": "Anne Hathaway (Shakespeare)", "text": "Anne Hathaway (Shakespeare)\n\nAnne Hathaway (1555/56 – 6. srpen 1623) byla od roku 1582 manželka Williama Shakespeara. Je o ní známo jen velmi málo, kromě několika odkazů v právních dokumentech.\n\nNarodila se zřejmě v Shottery, malé vesnici na západ od Stratfordu nad Avonou. Její otec Richard Hathaway byl farmář a po své smrti v září 1581 jí zanechal sumu šesti liber, třinácti šilinků a čtyř pencí, které měly být vyplaceny \"v den jejího sňatku\".\n\nZa Shakespeara se provdala v listopadu 1582, když jí bylo 26 a jemu 18 let. Povolení k sňatku vydal církevní soud diecéze ve Worcesteru dne 27. listopadu 1582. Obřad byl pravděpodobně připraven ve spěchu, protože kancléř diecéze povolil, aby se ohlášky četly pouze jednou namísto třikrát, jak bylo zvykem. Důvodem spěšné svatby mohlo být její těhotenství, neboť šest měsíců poté se manželům narodila dcera Susanna, která byla pokřtěna 26. května 1583. \n\nVěkový rozdíl, stejně jako její těhotenství, vedly ke spekulacím, že se jednalo o sňatek vynucený Anninými příbuznými. Žádné důkazy pro to se však nedochovaly. \n\nOsiřelé ženy tehdy často zůstávaly doma, staraly se o mladší sourozence a vdávaly se až dlouho po své dvacítce. Shakespeare jako manžel příliš perspektivní nebyl, protože jeho rodina upadla do finančních potíží. Sociálně i finančně dobře zajištěná Anne by pro něj byla dobrou partií. Shakespeare byl jistě zavázaný k tomu, aby se oženil s ženou, kterou přivedl do jiného stavu, ale není důvod nepředpokládat, že to nebyl jeho záměr.\n\nPo dvou letech manželství porodila dvojčata, syna Hamneta a dceru Judith. Obě děti byly pokřtěny dne 2. února 1585. Hamnet zemřel z neznámých příčin ve věku jedenácti let, což možná poznamenalo Shakespearovu tvorbu. Hamnetův pohřeb se konal 11. srpna 1596. \n\nPo větší část manželství přebýval Shakespeare v Londýně a věnoval se divadelní kariéře. Když se rozhodl v roce 1613 opustit svět divadla, vrátil se natrvalo ke své ženě do Stratfordu. Zemřel 23. dubna 1616. Ve své poslední vůli zanechal své starší dceři Susanně značné množství majetku. Podmínkou bylo, aby jej předala nedotčený svému prvnímu synovi. Jeho manželka Anne je v jeho dochované závěti zmíněna jen jako dědička \"druhé nejlepší postele\". Britský Národní archiv uvádí, že \"postele a ostatní nábytek v domácnosti byly často jediným dědictvím manželky\" a že děti obvykle obdržely nejlepší kusy nábytku a vdova druhé nejlepší. V Shakesperově době byly postele majetných občanů nákladnou záležitostí a někdy stály stejně jako malý dům. Podle dobového zvyku navíc byla nejlepší postel v domě určena hostům, takže druhá nejlepší postel nejspíš byla jejich manželská postel. Shakesperův odkaz Anne tedy nebyl ani zanedbatelný, ani urážlivý, jak se může jevit v dnešní době.\n\nSvého manžela přežila o sedm let. Zemřela v 67 letech 6. srpna 1623 a je pohřbena vedle něj v kostele \"Holy Trinity Church\" ve Stratfordu.\n"}
{"id": "783095", "url": "https://cs.wikipedia.org/wiki?curid=783095", "title": "Starý židovský hřbitov v Ústí nad Labem", "text": "Starý židovský hřbitov v Ústí nad Labem\n\nStarý židovský hřbitov se v Ústí nad Labem nacházel na nároží ulic Jana Palacha a Sadové, v místech dnešních Městských sadů. Založen byl roku 1866 a jeho celková rozloha čítala 500 m. Pohřbívalo se zde až do roku 1893, kdy vznikl nový židovský hřbitov, jakožto zvláštní oddělení v rámci centrálního hřbitova na Ovčím vrchu. V roce 1924 byly náhrobní kameny položeny a zakryty vrstvou zeminy. Od následujícího roku je hřbitov součástí městského parku. V roce 1995 prodala židovská náboženská obec pozemek hřbitova městu a v roce 2005 vznikl na místě někdejšího starého židovského hřbitova památník obětem holocaustu. Ten tvoří žulová skulptura ve tvaru Davidovy hvězdy zabořené do země.\n\n\n"}
{"id": "783100", "url": "https://cs.wikipedia.org/wiki?curid=783100", "title": "Nový židovský hřbitov v Ústí nad Labem", "text": "Nový židovský hřbitov v Ústí nad Labem\n\nNový židovský hřbitov se v Ústí nad Labem nacházel na Ovčím vrchu, mezi ulicemi Kekulova a Okružní, jako zvláštní oddělení komunálního hřbitova. Založen byl v roce 1892 a v roce 1924 zde bylo otevřeno další oddělení. Hřbitov byl poškozen během druhé světové války, avšak pohřby zde probíhaly i v poválečném období. Židovská obec se však potýkala s nedostatkem finančních prostředků, což se projevilo na chátrajícím stavu hřbitova. Obec neúspěšně žádala o oplocení židovského oddělení hřbitova, který byl nakonec vyhláškou jednotného národního výboru z 22. listopadu 1953 zrušen. Náhrobní kameny ze zaniklého hřbitova byly následně rozprodány (poslední po roce 1980). Po roce 1980 byl celý komplex komunálního hřbitova na Ovčím vrchu zrušen a na jeho místě se nachází provozy Spolku pro chemickou a hutní výrobu (Spolchemie).\n\n"}
{"id": "783101", "url": "https://cs.wikipedia.org/wiki?curid=783101", "title": "Włodzienin", "text": "Włodzienin\n\nWłodzienin (v letech 1945-1946: \"Władzienin\", česky \"Vladěnín\", německy \"Bladen\") je ves v jižním Polsku, v Opolském vojvodství, v powiatu Głubczyckém, ve gmině Branice, v Opavské pahorkatině na řece Troji.\n\nNa řece Troja (pravý přítok Pštiny/Ciny) je před vsí Włodzienin od roku 2006 retenční nádrž Włodzienin (polsky \"zbiornik retencyjny Włodzienin\"), neboť při velkých dešťových srážkách nebo náhlých záplavách dochází k prudkému nárůstu množství vody v korytě. Nádrž chrání před povodněmi území dolního toku Troji, má zajistit bezpečí obyvatel v této oblasti a zamezit přílivu velkého množství vod do Odry v době vysokého stavu vody; v nádrži se dnes chovají ryby. Nezanedbatelné bude i využití turistické, ale dnes je v ní koupání zakázáno, protože okolní vsi nemají vybudované kanalizace s čističkami a splašky tečou přímo do retenční nádrže.\n\nV letech 1945-1954 byla ves Włodzienin sídlem \"gminy Władzienin\" (od roku 1946: \"gmina Włodzienin\"), která se skládala ze 7 gromad: Władzienin, Dzbańce, Jędrychowice, Posucice, Rogożany, Wojnowice a Wódka.\n\nVe Włodzienině (č. 138) je sídlo římskokatolické venkovské farnosti Svaté Trojice. Do farnosti Svaté Trojice ve Włodzienině patří vsi Włodzienin, Włodzienin-Kolonia a Bogdanowice-Kolonia.\n\nOd srpna 2011 je bývalý kostel svatého Mikuláše, předělaný na vyhlídkovou věž. Kolem rozhledny je naučná stezka Historický park Vladěnín (polsky \"Park historyczny Włodzienin\") se třemi hradisky, farním kostelem ve Włodzieninu, venkovskou světnicí ve Włodzieninu a přehradou Włodzienin.\n\n"}
{"id": "783103", "url": "https://cs.wikipedia.org/wiki?curid=783103", "title": "Disertační práce", "text": "Disertační práce\n\nDisertační práce (hovorově též \"disertačka\", angl. ', či disertace, angl. ') je typ školní práce, kterou obhajují studenti na univerzitních vysokých školách (univerzitách). Jde o obsáhlou práci (tzv. závěrečnou, nebo kvalifikační), která by měla být na odborné úrovni (vědecká práce), a jejíž úspěšná obhajoba je pro studenta jednou z podmínek pro řádné ukončení studia v doktorském studijním programu (doktor – Ph.D.).\n\nStudium se tak řádně ukončuje státní doktorskou zkouškou (SDZ) a právě veřejnou obhajobou disertační práce.<ref name=\"111/1998-47-4\"></ref> „Doktorskou prací“ se obvykle rozumí právě disertační práce, nicméně někdy tím může být myšlena rigorózní práce.\n\nNa rozdíl od rigorózní práce by měla být disertační práce rozsáhlejší a vědecky hodnotnější. Disertace je zpravidla výsledkem řešení konkrétního vědeckého a výzkumného úkolu. Většinou několikaletou tvorbu disertace zpravidla vede a dozoruje školitel studenta v doktorském programu (doktoranda), rovněž je tato práce spjata s oponenturou.\n\nOd disertační práce se očekávají nové – originální a dosud nepublikované – poznatky. Dle českého vysokoškolského zákona disertační práce „musí obsahovat původní a uveřejněné výsledky nebo výsledky přijaté k uveřejnění.“\n\n(Doktorskou) disertační práci, resp. tedy disertaci, také v současnosti obhajují uchazeči o „vyšší doktorát“ – doktorát věd (DSc., jde o titul udělovaný AV ČR).\n\nDisertace byla vedle složení ústní rigorózní zkoušky až do roku 1953 vědeckým pojednáním nutným k získání titulu doktora teologie, filozofie, zvěrolékařství, zemědělství, přírodních, technických či obchodních věd. Naopak pro dosažení titulů doktora práv a medicíny její obhajoba potřeba nebyla. Disertační práce se pak vrátila do vysokoškolského zákona roku 1990, kdy byla její obhajoba, opět vedle složení ústní rigorózní zkoušky, nutná k získání titulu doktora (Dr.) – v této době šlo ze zákona o tzv. postgraduální studium (to se následně po Boloňském procesu přeměnilo na doktorský studijní program – doktor, ve zkratce Ph.D.). Student měl její obhajobou prokázat schopnost samostatně vědecky pracovat.\n\nMezi lety 1953 až 1990 byla kandidátská (disertační) práce spjata s tzv. vědeckou aspiranturou – kandidát věd (CSc.), což byla nižší vědecká hodnost, udělovala se též vyšší vědecká hodnost doktor věd (DrSc.), ta byla spjata s následnou obhajobou doktorské (disertační) práce.\n\nV současnosti je veřejná obhajoba disertační práce tedy rovněž spjata s doktorátem (tzv. velkým doktorátem), obhajoba práce není součástí SDZ, ale bývá oddělena. Doktorské studium je zaměřeno akademicky (na rozdíl od magisterského či bakalářského studia). Dle českého vysokoškolského zákona disertační práce tak v současnosti „musí obsahovat původní a uveřejněné výsledky nebo výsledky přijaté k uveřejnění.“\n\nOrientačně lze uvést, že disertační práce je obecně rozsáhlejší než rigorózní práce. SDZ a obhajobou disertace by se měla dle zákona prokazovat „schopnost a připravenost k samostatné činnosti v oblasti výzkumu nebo vývoje nebo k samostatné teoretické a tvůrčí umělecké činnosti.“ Pro orientaci lze uvést, že standardní rozsah disertační práce je zpravidla minimálně 120 normostran (bez příloh) a práce by neměla přesáhnout 250 normostran, což může být příklad z oblasti společenských věd. V jiném případě je požadován minimální rozsah disertační práce alespoň 150 stran (nejméně však 261 000 znaků včetně mezer), což je např. uváděno pro oblast práva. V jiných případech – v oblasti techniky – například nemusí být minimální rozsah explicitně stanoven, případně je jako minimální uváděn rozsah menší než u předchozích (např. alespoň 60 stran). Pro disertaci z oblasti lékařství může být standardní rozsah práce opět požadován jiný, kupř. pro orientaci se uvádí 60-80 stran. Pro zajímavost lze uvést, že velmi rozsáhlé disertace někdy vznikají např. z oboru imunologie (běžně stovky stran). Konkrétní podmínky vypracování disertační práce si každá vysoká škola univerzitního typu stanoví sama, a to vzhledem k příslušné oblasti; minimální a maximální rozsah a další náležitosti práce jsou zpravidla upraveny příslušným vnitřním předpisem příslušné univerzity, resp. fakulty.\n\nStudent v doktorském studijním programu (tzv. Ph.D. student, doktorand), pokud se jedná o nositele titulu magistr (Mgr.), může v některých případech požádat o to, aby mu byla disertační práce rovněž uznána i jako rigorózní práce, podrobnosti většinou upravuje statut dané univerzity (kupř. pokyn rektora atp.).\n\nTvorbu této vědecké práce zpravidla vede a dozoruje školitel doktoranda, který v tomto třetím cyklu, tedy nejvyšším stupni vysokoškolského studia, plní i další funkce než pouze funkci vedoucího práce, rovněž je tato kvalifikační práce spjata s oponenturou.\n\nDoktorand má vždy absolvovánu vysokou školu, má za sebou několikaletou vědeckou přípravu včetně vědeckých článků (blíže: impaktovaný časopis, impakt faktor), tedy se očekává, že uvedená práce bude na odpovídající – vědecké – úrovni, resp. že bude přínosem pro daný obor.\n\nStudent, který pracuje na disertační práci, se někdy nazývá \"disertant\". Studenti někdy opisují, tzv. plagiátorství, přitom použití části, případně i celého cizího díla možné je, základem bývá uvést zdroj, je také třeba dodržovat pravidla včetně bibliografických citací. Někdy si též nechávají zhotovovat části, nebo i celou práci, od někoho jiného, tzv. ghostwriting, a to zpravidla za úplatu, např. od kamaráda, firmy, nebo i rodiny, či jiné osoby, která si takto přivydělává atp., takovéto zhotovování práce pak postrádá onen původně zamýšlený účel.\n\nJe třeba zdůraznit, že uváděné je pouze ilustrativní, respektive pouze pro orientaci. V podstatě lze uvést, že teoreticky většinou stačí po celém světě pro disertaci, práci spjatou s Ph.D., třeba i jen pár stran, pokud kupř. uvedené matematické rovnice splňují požadované podmínky nebo lépe řečeno, pokud kupř. jsou nějakým způsobem přelomové.\n\nŠkolitel v tomto cyklu studia – tedy uchazeče o doktorát – neplní pouze úlohu vedoucího práce (kupř. v semináři), ale zpravidla dozoruje celé jeho studium a jeho odbornou a vědeckou přípravu, a to právě zejména včetně disertace. Je to zpravidla vysokoškolský učitel, akademický pracovník, který doktoranda při práci vede. Školitelem bývá zpravidla docent, nebo profesor, případně to může být též uznávaný odborník (např. doktor věd). V některých případech může být přidělen též školitel-specialista. Školitel dohlíží též na to, aby práce splňovala příslušné formální i obsahové požadavky; zejména však, aby přinášela patřičné výsledky. Zpracovává též posudek.\n\nOponenty mohou být typicky jiní akademičtí pracovníci – odborníci v dané oblasti, většinou to nebývá jeden oponent, ale kupř. 2-3, rovněž zpravidla zpracovávají posudky.\n\nObhajoba není součástí SDZ a je dle zákona veřejná. K obhajobě disertace většinou může doktorand přistoupit až po řádném složení SDZ a splnění svých studijních povinností daných ISP (individuální studijní plán). Obhajobě může předcházet tzv. malá obhajoba (interní obhajoba), která může být např. před pracovištěm, kde doktorand působí, výsledek pak může mít např. doporučující charakter. Obhajoby se typicky mohou konat v průběhu celého akademického roku, uvedené bývá velmi individuální.\n\nČlenové komise zpravidla dostávají možnost se předem seznámit s prací samotnou i s uvedenými posudky. Činnost komise zpravidla řídí její předseda. Komise pak během obhajoby hodnotí práci na tomto základě. Rozhodující je pak obhajoba, tedy obecně i dobře zpracovaná práce samotná nemusí být nakonec před komisí obhájena a naopak i špatná práce samotná může nakonec před komisí skončit úspěšnou obhajobou. Komise se po skončení obhajoby o konečném hodnocení většinou tajně radí a usnáší, přičemž rozhodnujícím je pak její konečné stanovisko.\n\nPrůběh obhajoby bývá různý, zpravidla záleží na zvyklostech a předpisech dané instituce, rovněž na daném oboru. Někde například může doktoranda uvádět jeho školitel, který nejprve seznamuje komisi s průběhem jeho studia a s dalšími detaily disertace. Jinde může být pro komisi klíčová rozprava doktoranda s oponenty, resp. vypořádání se s případnými problémy. V jiných případech může obhajoba začínat např. 20minutovou úvodní prezentací od doktoranda atp. Uvedené bývá velmi individuální.\n\nNěkteré vysoké školy (např. Masarykova univerzita) též doporučují či umožňují, pokud má student zájem, tak může po obhajobě své práce též odevzdat, resp. vkládat, i opravenou verzi své práce, a to typicky na základě problémů či chyb uvedených oponentem či členy komise, a to aby pak případně čtenář nemusel zbytečně číst práci s chybami (archivují se pak obě verze).\n\n\n\n"}
{"id": "783107", "url": "https://cs.wikipedia.org/wiki?curid=783107", "title": "D-AMPS", "text": "D-AMPS\n\nDigital AMPS, D-AMPS, přesněji IS-54 nebo IS-136, je (dnes už historický) systém mobilních telefonů druhé generace používaný v letech 1990-2007 na obou amerických kontinentech, především v USA a Kanadě.\n\nSystém se obvykle nazývá jednoduše TDMA, což je zkratka pro technologii časového oddělení umožňující současný přenos několika hovorů v jednom kmitočtovém kanálu, která je používaná i systémem GSM.\n\nSystém používá 832 kanálů o šířce 30 kHz v pásmu 800 MHz. Každý kanál v jedné buňce může být současně využíván až 3 mobilními stanicemi. Zajímavostí je, že mohl koexistovat se starším analogovým systémem AMPS. V porovnání s ním přinesl lepší ochranu proti odposlechu, delší výdrž baterií u mobilních telefonů a především bezešvý roaming, při kterém je může mobilní účastník měnit svoji polohu bez nutnosti manuální registrace.\n\nD-AMPS používá 7C/4 diferenciální kvadraturní modulaci fázovým posuvem (DQPSK), označovanou též jako diferenciální 7t/4 4-PSK nebo π/4 DQPSK s bitovou rychlostí 48.6 kbit/s na kanál šířky 30 kHz. Výsledná efektivita 1.62 bit/s/Hz je o 20% lepší než u GSM. Nevýhodou je menší výkonová efektivita, což znamená menší výdrž baterií mobilních telefonů.\n"}
{"id": "783108", "url": "https://cs.wikipedia.org/wiki?curid=783108", "title": "Smash (seriál)", "text": "Smash (seriál)\n\nSmash je americký muzikálový dramatický televizní seriál, který vytvořila Theresa Rebeck a produkoval Steven Spielberg. Seriál se točí okolo příprav na nový broadwayský muzikál založený na životě Marilyn Monroe.\n\nVe Spojených státech seriál vysílala televizní stanice NBC a produkovala ho DreamWorks Television. Seriál se poprvé vysílal 6. února 2012. V hlavních rolích se objevili Debra Messingová, Jack Davenport, Megan Hilty, Katharine McPhee a Anjelica Huston. Ve druhé sérii se k hlavním hercům přidali Jeremy Jordan, Krysta Rodriguez, Leslie Odom mladší a Andy Mientus.\n\nDne 22. března 2012 obnovila NBC seriál pro druhou sérii, která začala dvouhodinovou epizodou, premiérově vysílanou dne 5. února 2013. Dne 13. března oznámila NBC změnu ve vysílání a počínaje 6. dubnem 2013 se seriál místo v úterý vysílá v sobotu večer. Josh Safran, výkonný producent druhé série, řekl, že poslední epizoda druhé série bude poslední epizodou celého seriálu, protože seriál pro třetí sérii nebude obnoven.\n\nSeriál, a zvláště pilotní díl, byl příznivě přijat i kritiky. První série získala cenu Emmy za nejlepší choreografii. Seriál byl také nominován na Zlatý glóbus a cenu Grammy.\n\nSeriál pojednává o vytvoření nového broadwayského muzikálu založeném na životě Marilyn Monroe. Když se začíná zkoušet, všichni zúčastnění se musí vyrovnávat a hledat rovnováhu mezi svým chaotickým osobním životem a na vysoké požadavky, které jsou na ně kladeny v divadle.\n\nV seriálu zní původní hudba, kterou složili Marc Shaiman a Scott Wittman.\n\n\n\n\nCameo aneb letmý výskyt v seriálu měly také tyto osobnosti (v závorce jsou uvedeny díly, ve kterých se objevili):\n\nVýroba seriálu začala v roce 2009 na stanici Showtime, kde na něm pracovali tehdejší vedoucího zábavy stanice Showtime, Robert Greenblatt a Steven Spielberg, z myšlenky Spielberga, který na konceptu pro seriál pracoval celé roky. Původní koncept byl, že v každé sérii bude příprava na nový muzikál; pokud bude některý z nich „hoden jeviště“, tak ho Spielberg uvede opravdu na Broadwayi. Pořad byl hlavně inspirován seriály \"Západní křídlo\" a \"Upstairs, Downstairs\". Greenblatt poté se i s projektem přemístil do NBC, kde je od ledna 2011 prezidentem zábavního odvětví. Theresa Rebeck napsala scénář pilotní epizody a je tvůrkyní seriálu. Výkonní producenti Craig Zadan a Neil Meron navrhli Rebeck pro seriál Spielbergovi a Greenblattovi. NBC si v lednu 2011 objednala natáčení pilotu a seriál pro televizní sezónu 2011-12.\n\nMichael Mayer režíroval pilotní epizodu a Spielberg sloužil jako výkonný producent. Bylo hlášeno, že výroba pilotního dílu stála 7,5 milionu dolarů. Dne 11. května 2011 bylo oznámeno, že tento projekt byl televizní stanicí NBC povýšen na seriál. 15. května 2011 při vyhlášení vysílacího plánu na televizní sezónu 2011-12 bylo oznámeno, že se seriál začne vysílat v polovině této televizní sezóny. NBC se rozhodla k vysílání seriálu uprostřed sezóny proto, aby se seriál mohl vysílat po přímých přenosech soutěže \"The Voice\" v pondělí večer. 1. srpna 2011 bylo oznámeno, že premiéra seriálu bude 6. února, noci po Super Bowlu a seriál měl velmi mnoho propagačních reklam před svou premiérou. Na tiskové konferenci televize NBC bylo oznámeno, že seriál bude mít 15 epizod, které se budou shodovat s \"The Voice\".\nSeriál produkuje společnost Universal Television ve spolupráci s DreamWorks. Theresa Rebeck je tvůrce seriálu a také napsala pilotní epizodu. Seriál má velké množství výkonných producentů včetně Stevena Spielberga, Craiga Zadana, Neila Merona, Rebeck, Darryla Franka a Justina Falveye. Marc Shaiman a Scott Wittman k seriálu složili hudbu a jsou i výkonnými producenty. V březnu 2012 Rebeck odstoupila z funkce výkonné producentky muzikálového seriálu. 24. dubna 2012 bylo oznámeno, že Joshua Safran, výkonný producent seriálu \"Super drbna\" bude jedním z hlavních producentů ve druhé sérii, zatímco Rebeck zůstane scenáristkou a producentkou. Nicméně 2. května 2012 Rebeck v rozhovoru řekla, že se do seriálu nebude vracet vůbec.\n\nDne 9. června 2011 bylo oznámeno, že NBC podepsala smlouvu s Columbia Records na soundtrack seriálu. Smlouvá dává Columbia Records celosvětová, digitální a fyzická práva na první sérii s možností dalších sérií. Smlouva obsahuje původní skladby napsané speciálně pro seriál a další ostatní cover verze písní, které zazněly v seriálu.\n\nSoundtrack k seriálu vyšel 1. května 2012.\n\nBěhem natáčení seriálu se výkonný producent Craig Zadan nechal slyšet, že by muzikál rádi převedli i do divadelní podoby, nicméně jejich prioritou je nejdříve vytvoření skvělého seriálu. V červnu 2015 se uskutečnil charitativní koncert \"Bombshell\", kde zazněly všechny písně z muzikálu v podání herců ze seriálu. Po koncertě bylo oznámeno, že \"Bombshell\" zamíří na broadwayské jeviště. Výkonní producenti seriálu i koncertu \"Bombshell\", Neil Meron a Craig Zadan, se stanou výkonnými producenty broadwayského uvedení.\n\n"}
{"id": "783109", "url": "https://cs.wikipedia.org/wiki?curid=783109", "title": "Car tank", "text": "Car tank\n\nCar tank (rusky ) jinak také Lebeděnkův tank () či Netopýr () bylo kolové obrněné vozidlo experimentální konstrukce navržené a zkonstruované v Rusku inženýrem Nikolajem Lebeděnkem a jeho spolupracovníky mezi lety 1914–1915.\n\nV návaznosti na zákopovou taktiku boje první světové války se mnozí vědci, konstruktéři a vojáci zabývali myšlenkou vzniku opancéřovaného bojového vozidla, schopného vést útok na tato postavení a překročit je, aniž by bylo nutné vést hromadné zteče a tím snášet velké ztráty za takto dobytá postavení. Jedním z nich byl také inženýr Nikolaj Lebeděnko, konstruktér dělostřeleckých zařízení pro ruskou armádu, který v roce 1914 přišel s myšlenkou kolového pancéřovaného vozidla netradiční konstrukce. Společně s Nikolajem J. Žukovským a jeho synovci Borisem S. Štečkinem a Alexandrem A. Mikulinem (oba později konstruktéři leteckých motorů) vypracovali výslednou podobu vozidla.\n\nKonstrukčně se jednalo o motorem poháněnou tříkolku s centrálním tělesem tvaru T, vpředu s dvěma závěsy pro hnaná paprsková kola o průměru přibližně 9 metrů a vzadu, na svažujícím se rameni umístěným válcem o průměru 1,5 metru sloužícímu k řízení vozidla. Dle svých vzpomínek se Lebeděv pro tento koncept inspiroval asijskými válečnými vozy, jenž díky velkým kolům snáze překonávají terénní nerovnosti. Celková délka vozidla činila 17,8 metru, šířka 12 metrů a výška 9 metrů. Dle prvních propočtů měla hmotnost dosáhnout 40 tun.\n\nPohon měly zajistit 2 motory Maybach, každý o výkonu 180 kW (240 Ks) pří 2500 ot/min, získané Rusy ze sestřelené německé vzducholodě.\n\nKaždý motor poháněl kolo z automobilu, jež bylo listovým pérem z železničního vagónu přitlačeno na dřevěné obložení z vnější strany předních kol. Tím bylo zabráněno zadření motoru v případě uvíznutí stroje, nicméně se zde ztrácelo značné množství výkonu, což se projevilo při zkouškách vozidla. Maximální plánovaná rychlost vozidla byla 17 km/h (pravděpodobně se jednalo o rychlost na upraveném povrchu, tj. v terénu by byla nižší), což bylo více než u tanků použitých Brity, Francouzi či Němci o pár let později na západní frontě.\n\nPancéřování tvořila standardní válcovaná ocel, v původních plánech tloušťky 7 mm, při výrobě prototypu zesílena na 10 mm, jež měla chránit především proti účinkům puškového a kulometného střeliva a děl menších ráží.\nProstor pro posádku byl umístěn v příčné části T trupu, vstup byl řešen zadními dveřmi, k nimž bylo třeba vystoupat po zadní „noze“ vozidla. Nad centrálním prostorem byla umístěna pevná věž s pravděpodobně 6 otvory pro lafetaci kulometů Maxim M1910 ráže 7,62, eventuálně dělové výzbroje. Na obou krajích příčné části T trupu pak bylo po jednom sponsonu s otočnou lafetou pro kulomet Maxim M1910. V téže ose jako horní věž, byla vespod trupu umístěna menší pravděpodobně neozbrojená věž. Předpokládaný počet členů posádky činil 15 mužů.\n\nPřestože od začátku působil projekt stroje nejen neobvykle až bizarně ale také složitě a nákladně, Lebeděnkovi se podařilo pro experiment získat pozornost cara Mikuláše II. a vojenského vedení. Na předvedení schopností stroje 8. srpna (juliánského kalendáře, 21. září gregoriánského kalendáře) byl zhotoven pojízdný model poháněný pérovým motorkem z gramofonu.\nNa diváky model udělal dojem, když hravě překonával překážky v podobě tlustého koberce a knih. Podle svědectví pracovníků paláce byl car tak nadšený, že model sám natahoval a společně s Lebeděvem za ním lezli pod stůl. Nakonec car schválil uvolnění 210 000 rublů na výrobu zkušebního prototypu.\n\nPráce na prototypu probíhaly v Moskvě, výroba pak v továrně v Moskevském okruhu Chamovniki. Stroj byl hotov na konci července. Složen byl pouze do podsestav, aby mohl být snadno přepraven na frontu v případě, že by byl nasazen a smontován byl až zde. V srpnu byl „tank“ odeslán na místo zkoušky, do lesa severně od nádraží Orudevo u Dimitrova, 60 km severně od Moskvy. Po sestavení stroje se zjistilo, že v rámci zpevnění konstrukce stroje byla v továrně zvětšena tloušťka oceli, čímž se na jednu stranu zvětšila hodnota pancéřování, na druhou stranu se hmotnost stroje zvětšila o polovinu, na celých 60 tun. Zkoušky byly provedeny . Zpočátku si stroj vedl dobře, díky vysokým kolům snadno překonával terénní překážky, lámal a kácel stromy, po chvíli však zapadl zadním kolem do bažiny a již se nevyprostil. Projevil se zde pravděpodobně přijíš jednoduchý princip převodu výkonu jinak silných motorů na hnaná kola (viz kolo z automobilu).\n\nKrom toho shledala komise velmi zranitelné místo v hlavní devíze tanku – v předních kolech. Poukázala na to, že jediný zásah tříštivým granátem by zpřetrhal výplety kol a vozidlo by bylo vyřazeno. Mikulin se Štečkinem se poté snažili motory vyměnit za výkonnější, nicméně armáda o tento experiment zcela ztratila zájem a tak skončilo i financování, jehož hodnota se do té doby narostla na 250 000 rublů. Problém se strojem nastal, i když už nebyl zájmem vojenských hodnostářů. Nebylo totiž prostředku, který by jej vyprostil, a tak zůstal hlídán armádou stát na místě, kde se zastavil. Pod dozorem byl až do vypuknutí občanské války roku 1917. Poté ho již nikdo nehlídal, a tak zde postupně rezivěl, propadal se do bažiny a byl odstrojován místními, a to pravděpodobně až do roku 1923, kdy byl definitivně rozebrán do šrotu.\nO osudu modelu není nic známo.\n\n\n"}
{"id": "783111", "url": "https://cs.wikipedia.org/wiki?curid=783111", "title": "Třída Cannon", "text": "Třída Cannon\n\nTřída Cannon (jinak též třída DET) byla třída eskortních torpédoborců amerického námořnictva z období druhé světové války. Jednalo se fakticky třídu \"Buckley\" poháněnou dieselovými motory. Postaveno jich bylo celkem 72 kusů. Stavba dalších desítek byla zrušena. Plavidla této třídy byla používána řadou zahraničních uživatelů, ještě během druhé světové války jich bylo šest předáno silám Svobodných Francouzů a osm Brazilskému námořnictvu. Celkem se jednalo o 12 zahraničních uživatelů a více než 40 torpédoborců, sloužících v zahraničních námořnictvech.\n\nDo roku 2017 zůstaly ve službě pouze filipínský BRP \"Rajah Humabon\" (PS-11) a thajský HTMS \"Pin Klao\" (DE-1). Filipínské plavidlo bylo 15. března 2018 vyřazeno a bude přeměněno na muzejní loď. Poslední aktivní lodí této třídy tak zůstává \"Pin Klao\".\n\nCelkem bylo postaveno 72 eskortních torpédoborců této třídy, přičemž stavba dalších 44 byla zrušena. Na stavbě se podílely loděnice Federal-Port Newark, Dravo-Wilmington, Tampa a Western Pipe. Stavba probíhala v letech 1942–1945, přičemž do služby torpédoborce vstupovaly v letech 1943–1945.\n\nFregaty nesly tři 76mm kanóny v jednohlavňové lafetaci, které doplnily dva 40mm kanóny Bofors a osm až deset 20mm kanónů Oerlikon. Dále nesly jeden tříhlavňový 533mm torpédomet. K napadání ponorek sloužil jeden salvový vrhač hlubinných pum Hedgehog, dále osm a dvě skluzavky pro svrhávání hlubinných pum. Pohonný systém tvořily dva diesely. Lodní šrouby byly dva. Nejvyšší rychlost dosahovala 21 uzlů.\n\nSvobodní Francouzi za druhé světové války přebraly eskortní torpédoborce \"Sénégalais\" (ex USS \"Corbesier\"), \"Algérien\" (ex USS \"Cronin\"), \"Tunisien\" (ex USS \"Corsley\"), \"Marocain\" (ex USS \"Marocain\"), \"Hova\" (ex USS \"Hova\") a \"Somali\" (ex USS \"Somali\").\n\nBrazilské námořnictvo získalo za druhé světové války, jakožto člen protifašistické koalice, celkem osm jednotek této třídy. Jednalo se o jednotky \"Babitonga\" (D-16, ex USS \"Alger\"), \"Baependi\" (D-17, ex USS \"Cannon\"), \"Benevente\" (D-20, ex USS \"Christopher\"), \"Beberibe\" (D-19, ex USS \"Herzog\"), \"Bocaina\" (D-22, ex USS \"Marts\"), \"Baurú\" (D-18, ex USS \"Reybold\"), \"Bertioga\" (BE-1, ex USS \"Pennewill\") a \"Bracui\" (D-23, ex USS \"McAnn\"). Vyřazeny byly v letech v 60. a 70. letech. \"Baurú\" je od roku 1981 muzejní lodí.\n\nNámořnictvo Čínské republiky získalo roku 1948 čtyři jednotky třídy \"Cannon\" – \"T'ai Ho\" (F-23, ex USS \"Thomas\"), \"T'ai Hu\" (F-25, ex USS \"Bostwick\"), \"T'ai Chong\" (F-24, ex USS \"Breeman\") a \"T'ai Chao\" (F-26, ex USS \"Carter\"). O rok později, po porážce Kuomintangu čínskými komunisty, se jim podařilo uniknout na Tchaj-wan. Vyřazeny byly v polovině 70. let.\n\nFilipínské námořnictvo získalo v 70. letech tři jednotky třídy \"Cannon\" a další dvě koupilo na rozebrání na náhradní díly.\n\nItalské námořnictvo získalo, v rámci amerického programu MDAP, trojici torpédoborců této třídy. Vyřadilo je v 70. letech.\n\nJaponské námořní síly sebeobrany provozovaly dvě jednotky této třídy.\n\nNámořnictvo Korejské republiky provozovalo v letech 1956–1977 dvě jednotky třídy \"Cannon\".\n\nNizozemské královské námořnictvo získalo v letech 1950–1951 celkem šest jednotek této třídy, které byly dodány v rámci amerického programu MDAP.\n\nPeruánské námořnictvo provozovalo v 50.–70. letech tři eskortní torpédoborce této třídy.\n\nŘecké námořnictvo provozovalo v 50.–90. letech čtyři eskortní torpédoborce této třídy.\n\nThajské královské námořnictvo provozovalo jediný kus této třídy. USS \"Hemminger\" (DE-746) byl zakoupen roku 1959, přejmenován na \"Pin Klao\" (DE-1). Dle serveru Worldwarsips stále aktivní.\n\nUruguayské námořnictvo zakoupilo roku 1952 dvě jednotky.\n\n"}
{"id": "783112", "url": "https://cs.wikipedia.org/wiki?curid=783112", "title": "Inekon Group", "text": "Inekon Group\n\nINEKON GROUP, a.s. je česká firma založená v roce 1990. Z počátečních obchodních aktivit se postupně rozrostla v obchodně-výrobní holding zaměřený na nákup, prodej, projektování a vlastní výrobu tramvají (včetně modernizací a dodávek náhradních dílů), výstavbu nebo rekonstrukci kolejových tratí, obchodování s chemickými, hutními a strojírenskými výrobky, vývoz investičních celků (například cementáren, elektráren, čistíren odpadních vod nebo zdravotnických zařízení) a poradenství a softwarové programy.\n\nSkupina INEKON zaměstnává okolo 200 lidí. V prodeji zboží dosahuje obratu ve výši 1 miliardy korun, v jednotlivých oblastech své činnosti obsluhuje zákazníky z řady zemí Evropy, Asie i Ameriky. Součástí holdingu jsou firmy Inekon Group, Inekon Systems, Inekon Power a Druchema.\n\nV roce 2018 zahájeno insolvenční řízení na návrh věřitele. Společnost v úpadku. \n\n\n\n"}
{"id": "783114", "url": "https://cs.wikipedia.org/wiki?curid=783114", "title": "Studio DAMÚZA", "text": "Studio DAMÚZA\n\nStudio DAMÚZA působí na divadelní scéně již od roku 1999. Bylo spjato se stejnojmenným prostorem ve středověkém sklepení domu Řetězová 10 na Starém Městě.\nV červnu 2004 o tento prostor DAMÚZA přišla a chvíli hledala svoji tvář mimo jiné jako stálý host divadla Na Zábradlí.\n\nV současné době se pod značkou DAMÚZA skrývá produkční a producentská jednotka akčních umělců, kteří nechtějí zapadat do běžného divadelního provozu, ale chtějí objevovat, provokovat, zkoumat.\n\nOd počátku se studio orientovalo především na ambiciózní projekty studentů a čerstvých absolventů DAMU.\n\nSoučasná dramaturgie má tři pilíře:\n\nStudio DAMÚZA je pořadatelem festivalu VyšeHrátky.\n\n"}
{"id": "783118", "url": "https://cs.wikipedia.org/wiki?curid=783118", "title": "Židovský hřbitov v Žatci", "text": "Židovský hřbitov v Žatci\n\nŽidovský hřbitov v Žatci se nachází v jihovýchodní části města Žatec, ve východní části městského hřbitova při Pražské ulici. Založen byl roku 1869 a rozkládá se na celkové ploše 3200 m². Během druhé světové války byl hřbitov poničen a později zde bylo skladiště vojenské techniky. Do dnešní doby se dochovaly pouze čtyři náhrobky. Zbylá část hřbitova slouží jako zahrada. V areálu se nachází symbolický památník obětem holocaustu. Při vstupní bráně se nachází dvě budovy, z nichž jedna byla obřadní síň a druhá domek hrobníka. Zatímco u obřadní síně se interiér i exteriér dochoval v původní podobě, domek hrobníka byl přestavěn k obytným účelům. Hebrejský nápis na vstupní bráně nechal v roce 2018 obnovit Spolek na obnovu židovských památek. Hřbitov je přístupný po telefonické dohodě.\n\n"}
{"id": "783119", "url": "https://cs.wikipedia.org/wiki?curid=783119", "title": "Dáčtina", "text": "Dáčtina\n\nDácký jazyk byl indoevropský jazyk, jímž ve starověku hovořili obyvatelé Dácie a pravděpodobně také Moesie. Někteří badatelé ho považují za dialekt thráckého jazyka, který je proto někdy označován jako thráko-dácký jazyk. Podle alternativních teorií byla dáčtina samostatným jazykem příbuzným thráčtině a fryžštině. Moderní rumunština obsahuje stovky slov majících zřejmě původ v této řeči.\n"}
{"id": "783120", "url": "https://cs.wikipedia.org/wiki?curid=783120", "title": "Seznam jezer v Řecku", "text": "Seznam jezer v Řecku\n\nŘecká jezera (řecky jezero - \"λίμνη\"). Tabulka obsahuje přehled jezer v Řecku s plochou přes 5 km². Přehradní nádrže jsou uvedeny kurzívou a nejsou zahrnuty do pořadí.\n"}
{"id": "783122", "url": "https://cs.wikipedia.org/wiki?curid=783122", "title": "Petr Kuchař", "text": "Petr Kuchař\n\nPetr Kuchař (* 31. prosince 1971 ve Vrchlabí) je český motokrosový závodník, několikanásobný mistr ČR v superkrosu. Bydlí v Hustopečích u Brna.\n\nJako jeden z prvních supekrosových závodníků v ČR začal dělat triky a obraty s motorkou ve vzduchu při různých exhibicích. V roce 2011 se mu podařilo vyléčit z nádorového onemocnění krku.\n\n"}
{"id": "783124", "url": "https://cs.wikipedia.org/wiki?curid=783124", "title": "Trajánův most", "text": "Trajánův most\n\nTrajánův most byl římský obloukový most klenoucí se nad dolním Dunajem a spojující břehy dnešního Rumunska a Srbska. Kolem roku 105 ho postavil řecký architekt Apollodóros z Damašku za účelem zásobování římských vojsk válčících v Dácii. Se svojí celkovou délkou 1135 metrů představoval největší soudobý most. Toto prvenství si podržel po dalších více než tisíc let, ačkoli byl zničen již ve druhé polovině 3. století.\n\n"}
{"id": "783127", "url": "https://cs.wikipedia.org/wiki?curid=783127", "title": "Mistrovství světa v rychlobruslení ve víceboji 2007", "text": "Mistrovství světa v rychlobruslení ve víceboji 2007\n\nMistrovství světa v rychlobruslení ve víceboji 2007 se konalo ve dnech 9. až 11. února 2007 v rychlobruslařské hale Thialf v nizozemském Heerenveenu. Pro muže to bylo 101. mistrovství světa, pro ženy 65. Z předchozího mistrovství světa obhajovali titul Američan Shani Davis, jenž zde skončil na šestém místě, a Kanaďanka Cindy Klassenová, která v Heerenveenu vybojovala bronzovou medaili.\n\nČeskou výpravu tvořily Andrea Jirků (23. místo) a Martina Sáblíková, která se umístila na páté příčce.\n\nMužského mistrovství světa se zúčastnilo celkem 24 závodníků, 16 z Evropy: Nizozemsko (4), Norsko (4), Itálie (2), Německo (2), Finsko (1), Francie (1), Rusko (1), Švédsko (1); 6 ze Severní Ameriky: Kanada (4), USA (2); a 2 z Asie: Japonsko (1), Jižní Korea (1).\n\n<nowiki>*</nowiki> pád\n\nŽenského mistrovství světa se zúčastnilo celkem 24 závodnic, 14 z Evropy: Německo (4), Nizozemsko (4), Rusko (3), Česko (2), Norsko (1); 6 ze Severní Ameriky: Kanada (4), USA (2); a 4 z Asie: Čína (1), Japonsko (3).\n\n"}
{"id": "783128", "url": "https://cs.wikipedia.org/wiki?curid=783128", "title": "Triumf", "text": "Triumf\n\nTriumf (latinsky \"triumphus\") byla veřejná oslava konaná ve starověkém Římě na počest vítězného vojevůdce. Senát v období římské republiky přiznával tuto poctu veliteli, který dosáhl velkého vojenského vítězství vedoucího k završení války a jehož provolalo vojsko na bitevním poli imperátorem. Vítězství muselo být vybojováno ve spravedlivé válce (\"bellum iustum\") a v rozhodující bitvě muselo padnout alespoň 5000 nepřátel. Triumf mohl být přiznán jen nejvyšším magistrátům, jimž náleželo \"imperium\". V dobách římské říše byl vyhrazen osobě císaře a zpočátku také jeho nejbližším příbuzným. Vítězní vojevůdci bývali odměňováni nižší formou triumfu nazývanou ovace (\"ovatio\"), případně obdrželi triumfální odznaky (\"ornamenta triumphalis\").\n\n"}
{"id": "783129", "url": "https://cs.wikipedia.org/wiki?curid=783129", "title": "Kapitolská muzea", "text": "Kapitolská muzea\n\nKapitolská muzea (it. \"Musei Capitolini\") je soustava uměleckých galerií v palácích na náměstí Piazza del Campidoglio, na pahorku Kapitol v Římě. V jejich bohaté sbírce se nacházejí četná umělecká díla z doby antiky, středověku a renesance. Historie muzeí sahá do roku 1471, kdy papež Sixtus IV. daroval Římu sbírku řeckých a římských soch. Bývá tak považováno za nejstarší muzeum světa. K exponátům patří například Kapitolská vlčice, symbol Říma.\n\nBudovy muzea tvoří:\n"}
{"id": "783130", "url": "https://cs.wikipedia.org/wiki?curid=783130", "title": "Gmina Klonowa", "text": "Gmina Klonowa\n\nGmina Malanów je polská vesnická gmina v okrese Sieradz v Lodžském vojvodství. Sídlem gminy je ves Klonowa. V roce 2010 zde žilo 2 996 obyvatel.\n\nGmina má rozlohu 95,37 km² a zabírá 6,4% rozlohy okresu. Skládá se z 11 starostenství.\n\nGrzyb, Klonowa, Kuźnica Błońska, Kuźnica Zagrzebska, Leliwa (starostenství Leliwa I a Leliwa II), Lesiaki, Lipicze, Owieczki, Pawelce, Świątki\n"}
{"id": "783133", "url": "https://cs.wikipedia.org/wiki?curid=783133", "title": "Židovský hřbitov v Úštěku", "text": "Židovský hřbitov v Úštěku\n\nŽidovský hřbitov v Úštěku se nachází jihozápadně od města Úštěk, v lese napravo od Střelecké ulice vedoucí na jih směrem na Lhotu. Založen byl v 15. století a následně došlo k jeho několikerému rozšíření (v 17., 19. a 20. století). V areálu hřbitova se nacházela obřadní síň s nízkou kupolí. Hřbitov byl činný do roku 1938, v pozdějším období byl poničen a chátral. V 80. letech byla navržena jeho likvidace a došlo ke stržení obřadní síně a ohradní zdi a prodeji několika náhrobků. Samotný hřbitov se však díky protestům ze strany památkového úřadu a pražského židovského muzea podařilo zachránit. Od počátku 90. let byly prováděny dílčí rekonstrukce a od roku 2001 probíhala systematická rekonstrukce hřbitova pod vedením pražské židovské obce. Od roku 2004 se o hřbitov stará Sdružení pro úštěckou synagogu a hřbitov. Dochovalo se přibližně 221 náhrobních kamenů, z nichž nejstarší pochází z poloviny 17. století. V severozápadní části hřbitova se nachází dětské oddělení. V roce 1993 byl hřbitov prohlášen kulturní památkou.\n\nHřbitov je volně přístupný.\n\n"}
{"id": "783136", "url": "https://cs.wikipedia.org/wiki?curid=783136", "title": "Synagoga v Jirkově", "text": "Synagoga v Jirkově\n\nSynagoga v Jirkově se nachází ve východní části města Jirkov, v ulici 5. května. Postavena byla v letech 1846 až 1847 v klasicistním slohu podle plánů stavitele Dietricha a byla činná až do třicátých let 20. století. Během druhé světové války unikla demolici a v poválečném období sloužila jako sklad. V současnosti je využívána jako skladiště při sběrně odpadů. Budovu v roce 2016 koupilo město Jirkov s cílem zrekontruovat a využívat ji k pořádání výstav, koncertů a jiných společenských akcí.\n\n"}
{"id": "783137", "url": "https://cs.wikipedia.org/wiki?curid=783137", "title": "L'Abergement-Clémenciat", "text": "L'Abergement-Clémenciat\n\nL'Abergement-Clémenciat je francouzská obec v departementu Ain v regionu Auvergne-Rhône-Alpes. Obec vznikla sloučením L'Abergementu a Clémenciatu v roce 1857.\n\nObec leží při řece Chalaronne, přibližně 50 km severně od Lyonu.\n\n\n"}
{"id": "783138", "url": "https://cs.wikipedia.org/wiki?curid=783138", "title": "L'Abergement-de-Varey", "text": "L'Abergement-de-Varey\n\nL'Abergement-de-Varey je francouzská obec v departementu Ain v regionu Auvergne-Rhône-Alpes. 7. srpna 1325 se zde uskutečnila bitva u Varey.\n\n"}
{"id": "783139", "url": "https://cs.wikipedia.org/wiki?curid=783139", "title": "Synagoga v Chomutově", "text": "Synagoga v Chomutově\n\nSynagoga v Chomutově se nacházela asi 300 metrů severně od centra města Chomutov, na rohu dnešních ulic Mostecká a Karla Buriana. Postavena byla v roce 1876 v novorománském slohu a 9. listopadu 1938 došlo k jejímu vypálení během Křišťálové noci. Její trosky byly následně strženy v dubnu 1939. Na přelomu 50. a 60. let byl na místě někdejší synagogy postaven bytový dům. Stavbu nic nepřipomíná.\n\n\n"}
{"id": "783144", "url": "https://cs.wikipedia.org/wiki?curid=783144", "title": "Rutger Hauer", "text": "Rutger Hauer\n\nRutger Oelsen Hauer (/ˈrʌtɡər ˈhaʊər/; 23. ledna 1944 Breukelen – 19. července 2019 Beetsterzwaag) byl nizozemský divadelní, televizní a filmový herec. Za roli ve filmu \"Útěk ze Sobiboru\" získal Zlatý glóbus v kategorii nejlepší herec ve vedlejší roli. Mezi jeho nejznámější filmy patří \"Blade Runner\" (1982; ve snímku pronesl monolog známý jako Slzy v dešti), \"Jestřábí žena\" (1985), \"Stopař\" (1986), \"Zlomek sekundy\" (1992) či \"Batman začíná\" (2005).\n\nNarodil se za 2. světové války v nizozemském městě Breukelen. Jeho rodiče byli oba učitelé dramatu a kvůli jejich kariéře Rutgera a jeho tři sestry vychovávaly chůvy. V 15 letech Hauer odjel na moře, kde rok drhnul podlahy. Po návratu se živil jako elektrikář a tesař, až se jednoho dne zapsal na hodiny herectví, později se přidal k místní herecké společnosti, kde působil pět let, než dostal svou první televizní a později i filmové role.\n\nKlíčovou úlohu v jeho herecké kariéře měl režisér Paul Verhoeven. Ten ho roku 1969 obsadil do hlavní role rytíře v nizozemském televizním seriálu \"Floris\" na motivy tehdy populárních příběhů o Ivanhoeovi. Seriál měl úspěch a Hauera v rodné zemi proslavil. Následovaly další Verhoevenovy snímky \"Turecký med\" (1973) a \"Oranžský voják\" (1977). Roku 1975 Hauer natočil svůj první zahraniční film ve Velké Británii, roku 1981 svůj první film v USA \"Nighthawks\", v němž si zahrál po boku Sylvestra Stallonea. O rok později ztvárnil jednu z hlavních postav ve sci-fi filmu Ridleyho Scotta \"Blade Runner\" – vůdce vzbouřených vražedných androidů (replikantů) Roye Battyho. Dále hrál ve snímcích různých žánrů, např. \"Maso a krev\", \"Jestřábí žena\", \"Buffy, zabíječka upírů\", \"Legenda o svatém pijanovi\", \"Klepání na nebeskou bránu\", \"Milujte svého zabijáka\", \"Sin City – město hříchu\" či \"Batman začíná\".\n\nRoku 1994 natáčel v Praze film \"Otčina\" a v roce 1999 se stal oficiálním hostem Mezinárodního filmového festivalu Karlovy Vary.\n\nByl zapálený environmentalista. Založil asociaci \"Rutger Hauer Starfish Association\" zaměřenou na výzkum nemoci AIDS.\n\nOd roku 1985 byl ženatý s Ineke ten Cate. Byl otcem herečky Ayshi Hauerové a dědečkem modela Leandro Maedera. Zemřel 19. července 2019 ve svém bydlišti v Beetsterzwaagu na severu Nizozemska. Fanouškové si povšimli, že zemřel ve stejném roce jako jím ztvárněná postava Roye Battyho ve filmu \"Blade Runner\".\n\n"}
{"id": "783145", "url": "https://cs.wikipedia.org/wiki?curid=783145", "title": "Třicet manželek a jiné lásky", "text": "Třicet manželek a jiné lásky\n\nTřicet manželek a jiné lásky je sbírka povídek s tematikou manželství a milování od Eduarda Petišky. První, cenzurované vydání, vyšlo v roce autorova úmrtí (1987). Přebal, vazbu a typografickou úpravu navrhl Milan Jaroš, fotografie na přebalu Josef Fousek. Praha, Čs. spisovatel 1987. (Žatva.) 264 stran (náklad 20.000). [Kniha próz; se vstupními básněmi.]\n\nV roce 2005 vyšlo podruhé v nakladatelství BASET Grafická úprava a sazba: Zdeněk Wagner.\n\nTeprve ve druhém vydání mohl soubor povídek Třicet manželek vyjít poprvé ve znění, které autor připravil do tisku, tedy bez oněch nakladatelských zásahů, jaké vedly při prvním vydání k vypuštění řady povídek. Jedná se o knihu posledních povídek Eduarda Petišky.\nText byl rekonstruován do původní podoby na základě autorových rukopisů a přináší plné znění komponované sbírky, která pro rozlišení od svého dřívějšího vydání byla v této edici opatřena doplněním titulu (podle vzoru rozšířeného šestého vydání sbírky povídek Svatební noci – v nakladatelství Adonai – z roku 2004) do nynější podoby Třicet manželek a jiné lásky . . .\n"}
{"id": "783156", "url": "https://cs.wikipedia.org/wiki?curid=783156", "title": "Židovský hřbitov v Litoměřicích", "text": "Židovský hřbitov v Litoměřicích\n\nŽidovský hřbitov v Litoměřicích se nachází v jihozápadní části města Litoměřice, v severozápadní části městského hřbitova v Žernosecké ulici. Samostatné židovské oddělení bylo založeno v roce 1876 a v dnešní době čítá zhruba 50 moderních náhrobních kamenů či jejich pozůstatků. Další židovské hroby jsou rozesety volně po areálu hřbitova. Poslední pohřeb zde proběhl v roce 1987.\n\nPři zadním vstupu na hřbitov z Michalovické ulice se nachází památník obětem holocaustu z někdejších okresů Litoměřice, Lovosice a Úštěk.\n\n"}
{"id": "783158", "url": "https://cs.wikipedia.org/wiki?curid=783158", "title": "Seznam letišť v Polsku", "text": "Seznam letišť v Polsku\n\nTento seznam obsahuje všechna letiště v Polsku s pravidelnými leteckými linkami.\n"}
{"id": "783160", "url": "https://cs.wikipedia.org/wiki?curid=783160", "title": "Seznam památných stromů v okrese Tachov", "text": "Seznam památných stromů v okrese Tachov\n\nToto je seznam památných stromů v okrese Tachov, v němž jsou uvedeny památné stromy na území okresu Tachov.\n\n"}
{"id": "783171", "url": "https://cs.wikipedia.org/wiki?curid=783171", "title": "Serginho", "text": "Serginho\n\nSérgio Cláudio dos Santos, známý jako Serginho (27. června 1971, Nilópolis, Brazílie) je brazilský obránce. Nejvíc sezón hrál v italském klubu AC Milan. Momentálně pracuje v AC Milan jako skaut.\n\n\n\n"}
{"id": "783175", "url": "https://cs.wikipedia.org/wiki?curid=783175", "title": "Helmut Knocke", "text": "Helmut Knocke\n\nHelmut Knocke (* 1953) je německý historik architektury a autor několika lexikonů.\n\nHelmut Knocke studoval na univerzitě Gottfrieda Wilhelma Leibnize v Hannoveru; diplom získal v roce 1983. Podílí se na ochraně památek a je zapojen do průzkumných výkopových prací. Spolupracuje se státním hannoverským archivem, kde se především zabývá průzkumem pozůstalosti Lavese a Rudolfa Hillebrechta. Účastní se i výzkumných projektů hannoverské univerzity.\n\nKnocke sepsal spolu s Thielenem \"Kunst- und Kulturlexikon Hannover\", který byl v roce 2007 vydaný počtvrté nakladatelstvím zu Klampen Verlag. EJe autorem mnoha příspěvků ve slovníku \"Hannoversches biographisches Lexikon\" (2002) a Stadtlexikon Hannover (2009).\n\n\n"}
{"id": "783183", "url": "https://cs.wikipedia.org/wiki?curid=783183", "title": "Alberto Paloschi", "text": "Alberto Paloschi\n\nAlberto Paloschi (* 4. ledna 1990, Chiari, Itálie) je italský fotbalista v současnosti hrající za AC ChievoVerona, kde je na hostování.\n\n\n"}
{"id": "783184", "url": "https://cs.wikipedia.org/wiki?curid=783184", "title": "Španělsko na letních olympijských hrách", "text": "Španělsko na letních olympijských hrách\n\nŠpanělsko na letních olympijských hrách startuje od roku 1900. Toto je přehled účastí, medailového zisku a vlajkonošů na dané sportovní události.\n"}
{"id": "783193", "url": "https://cs.wikipedia.org/wiki?curid=783193", "title": "Jozef Karcol", "text": "Jozef Karcol\n\nJozef Karcol (* 16. prosince 1932) byl slovenský a československý politik Komunistické strany Slovenska, poslanec Slovenské národní rady a poslanec Sněmovny národů Federálního shromáždění na počátku normalizace.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada, kde rovněž zasedal. Ve FS setrval do dubna 1970, kdy v důsledku rezignace na post poslance SNR přišel i o mandát ve federálním parlamentu.\n\n"}
{"id": "783196", "url": "https://cs.wikipedia.org/wiki?curid=783196", "title": "Registrované partnerství v Česku", "text": "Registrované partnerství v Česku\n\nRegistrované partnerství je úředně nebo jinak zaznamenané partnerství. Od 90. let 20. století se sousloví v češtině užívá jako ustálený termín pro označení úředně uzavřeného svazku dvou spolužijících osob podobného manželství, s účinností od roku 2006 je takto oficiálně nazván veřejnoprávně institucionalizovaný svazek dvojic stejného pohlaví podle českého práva, které tento institut klade na roveň obdobným institutům v dalších zemích.\n\nPři schvalování byl tento zákon všeobecně považován za krok vyhovující potřebám homosexuálně orientovaných osob a označován předkladateli též jako krok k jejich zrovnoprávnění, odpůrci zákona naopak za ohrožení konzervativních hodnot, zejména tradiční rodiny.\n\nPoužité slovo \"partner\" se do češtiny dostalo přes francouzštinu a angličtinu a jeho kořen pochází z latinského slova \"pars\" (část); slovo partner znamená v obecném významu účastník, společník, podílník.\n\nV Česku byl zákon o registrovaném partnerství v parlamentu navrhován v různých podobách už od 90. let 20. století. V roce 1998 Poslanecká sněmovna zamítla v prvním čtení první ucelený poslanecký návrh zákona o registrovaném partnerství osob téhož pohlaví, který v roce 1997 společně podali Zuzka Rujbrová (KSČM), Jana Gavlasová (ČSSD) a Jaroslav Zvěřina (ODS). Návrh zákona obsahoval paušální odkaz na zákon o rodině a oproti manželství vyjímal jen společnou výchovu dětí a adopci. Jedním z hlavních oponentů zákona byl Marek Benda (ODS), kterému vadilo zejména přiznání daňových výhod, které dle něj souvisejí s výchovnou funkcí rodiny a byly by zneužitelné. Benda se rovněž obával, že do pěti let by byl ze zákona vypuštěn zákaz adopcí.\n\nV roce 1999 sněmovna zamítla další poslanecký návrh zákona o partnerském soužití osob téhož pohlaví. Návrh podali Jan Zahradil (ODS), Monika Horáková (US), Jitka Kupčová (ČSSD) a Zuzka Rujbrová (KSČM). V parlamentní diskusi vynikly z oponentních argumentů zejména názory poslanců za KDU-ČSL Jiřího Karase, který takový institut považoval za demotivující pro ty, kdo by chtěli svou homosexualitu léčit, a Pavla Tollnera, který hovořil o „nepřijatelné apotéze jednání homosexuálního, bisexuálního a jiných zvráceností“, které, jak uvedl, chtěl původně nazvat „prasečinkami“. Za tento výrok byl kritizován. Sněmovna pak schválila návrh předsedy KDU-ČSL Cyrila Svobody na zamítnutí návrhu.\n\nV roce 2001 vláda Miloše Zemana předložila parlamentu vlastní návrh zákona o partnerském soužití osob stejného pohlaví, vypracovaný z pověření vlády ministrem spravedlnosti Jaroslavem Burešem, avšak Poslanecká sněmovna jej vrátila vládě k dopracování, k čemuž pak už kvůli parlamentním volbám nedošlo. Hlavními argumenty odpůrců zákona byla obava z oslabení postavení tradiční rodiny a možnost výchovy dětí v homosexuálních svazcích. Nový návrh zákona o registrovaném partnerství upravila až v roce 2004 vláda Vladimíra Špidly, ale k projednání do parlamentu jej nepředložila. Gay a lesbické organizace kritizovaly, že k přípravě této verze nebyly přizvány. Mírně upravenou verzi vládního návrhu, připravenou ve spolupráci se zástupci Gay a lesbické ligy, předložila 20. dubna 2004 skupina 9 poslanců – Jitka Kupčová (ČSSD), Taťána Fischerová (US‑DEU), Kateřina Konečná (KSČM), Jan Zahradil (ODS), Jaroslav Zvěřina (ODS), Zdeněk Jičínský (ČSSD), Vladimír Koníček (KSČM), Pavel Svoboda (US‑DEU) a Vlastimil Ostrý (US‑DEU), ten však byl v únoru 2005 sněmovnou zamítnut.\n\nAž další poslanecký návrh z dubna 2005 byl schválen Poslaneckou sněmovnou 16. prosince 2005 a pak Senátem 26. ledna 2006. Prezident republiky Václav Klaus však zákon vetoval. Veto bylo nakonec přehlasováno Poslaneckou sněmovnou dne 15. března 2006.\n\nInstitut registrovaného partnerství tak v Česku platí od 1. července 2006, kdy nabyl účinnosti zákon č. 115/2006 Sb., o registrovaném partnerství a o změně některých souvisejících zákonů. V roce 2008 byl zákon novelizován, šlo spíše o právně-technickou změnu a v rozsahu práv a povinností z partnerství plynoucích nedošlo k zásadním změnám.\n\nPodle českého práva trvající registrované partnerství bránilo až do roku 2016 tomu, aby se některý z partnerů stal osvojitelem dítěte. Rada vlády pro lidská práva shledala takové ustanovení za diskriminační a vyzvala ministra pro lidská práva, aby předložil vládě návrh na nápravu tohoto stavu, který je dle právní analýzy Jana Wintra v rozporu s Evropskou úmluvou o ochraně lidských práv a základních svobod i s ústavním pořádkem České republiky. O odstranění právní bariéry se nakonec postaral Ústavní soud.\n\nRegistrované partnerství bylo za 11 let od uzákonění v České republice uzavřeno mezi 2647 páry stejného pohlaví. Za první pololetí roku 2017 uzavřelo partnerství 137 párů, z toho 81 mužských a 56 ženských párů. Zájem meziročně poklesl, oproti prvnímu pololetí loňského roku bylo letos uzavřeno o 11 partnerství méně. Nejvíce uzavřených partnerství za jedno pololetí bylo hned po uzákonění tohoto svazku, tedy v roce 2006. Za druhé pololetí téhož roku bylo zaznamenáno 235 registrovaných partnerství. U přibližně 300 svazků byl vždy jeden z registrované dvojice zahraničního původu. Nejčastěji se jednalo o občany slovenské národnosti, pak také o přistěhovalce z Ruska, Polska, Ukrajiny, Turecka nebo Palestiny. Výjimkou nejsou ani svazky s lidmi ze vzdálenějších zemí, jako je Brazílie, Argentina, Kolumbie nebo Japonsko či Izrael. \n\nNěkteří politici a odborníci prosazovali místo speciálního institutu pro dvojice osob stejného pohlaví, výkladem asociovaného s homosexuální orientací, šířeji pojatý institut, který by nebyl vázaný na pohlaví partnerů. V roce 2011 se pro podobné řešení vyslovili například David Elischer z pražské právnické fakulty, ředitelka České demografické společnosti Jitka Rychtaříková, dlouhodobě ho podporuje Petr Nečas, vstřícně se k němu staví i ministr Jaromír Drábek nebo místopředsedkyně VV Dagmar Navrátilová a Vladimír Špidla. Proti se vyjádřili třeba ministr Jiří Pospíšil či tvůrce návrhu nového občanského zákoníku Karel Eliáš.\n\nRegistrované partnerství v ČR mohou uzavřít dvě dospělé osoby stejného pohlaví (dvě ženy nebo dva muži), z nichž aspoň jedna má české státní občanství. Uzavírá se před pověřeným matričním úřadem (vždy jen jeden v kraji, partnerství osob bez trvalého pobytu v ČR registruje Úřad městské části Brno-střed). Matriční úřad vede knihu registrovaných partnerství a k ní sbírku listin, umožňuje do nich též nahlédnout a vydává výpisy z knihy. Kniha registrovaných partnerství je minimálně jednou ročně kontrolována krajským úřadem.\n\nPartneři před úřadem činí prohlášení, které může, ale nemusí proběhnout veřejným a slavnostním způsobem. Při prohlášení musejí oba partneři předložit příslušné doklady. Pokud má osoba trvalé bydliště na území České republiky, prokáže totožnost a připojí rodný list, osvědčení o státním občanství ČR (ne však starší než 3 měsíce) a občanský průkaz. V případě, že je tato osoba rozvedená, ovdovělá, či ukončila jiné registrované partnerství, předloží pravomocný rozsudek soudu, nebo úmrtní list zemřelého partnera. Tytéž podmínky platí pro osoby žijící s trvalým pobytem v cizině, pouze mohou být nahrazeny prohlášením příslušné země, že takové doklady vynadává. Výjimku tvoří osoby, kterým byl udělen azyl – mohou nahradit doklady čestným prohlášením.\n\nPo učinění prohlášení obou partnerů úřad provede zápis do knihy registrovaného partnerství a vydá doklad o registrovaném partnerství. Tento stav se partnerům zapisuje i do občanského průkazu. Uzavření partnerství brání trvající manželství nebo registrované partnerství některého z partnerů.\n\nPartnerství zaniká úmrtím, prohlášením za mrtvého, změnou pohlaví nebo rozhodnutím soudu o jeho zrušení, a to po vzájemné dohodě nebo i jen na žádost jednoho z partnerů, pokud ten prokáže, že partnerský vztah již fakticky netrvá.\n\nPodle Českého statistického úřadu je rozvodovost u registrovaných partnerství výrazně nižší než u manželství. Od uzákonění registrovaného partnerství se rozvedlo 14,5 procenta z celkového počtu registrovaných párů. U manželství se pohybovala rozvodovost v posledních letech podle údajů Českého statistického úřadu každoročně kolem 50 procent a manželé se nejčastěji rozváděli zhruba po třech až pěti letech od svatby. \n\nOsoby, které mají zájem vstoupit do registrovaného partnerství tak nemohou učinit před kterýmkoli matričním úřadem v České republice. Tuto možnost mají pouze u vybraných matričních úřadů, které zastupují celý konkrétní správní obvod. V České republice touto kompetencí disponuje celkem čtrnáct úřadů:\n\nOsoby žijící v registrovaném partnerství nemají stejná práva a stejné povinnosti jako osoby žijící v manželství. Jsou si rovny, mají právo zastupovat jeden druhého v běžných záležitostech. Další vlastností, kterou má i klasické manželství,  je právo na informaci o zdravotním stavu druhého partnera. \n\nCo se společného jmění partnerů týká, v případě registrovaného partnerství žádné nevzniká. A tak zatímco v manželství platí, že co po svatbě nabudete či nakoupíte, patří oběma partnerům rovným dílem (není-li předmanželskou smlouvou stanoveno jinak), v registrovaném partnerství zůstává všechno, co jeden z partnerů koupí či jinak získá, v jeho osobním vlastnictví. \n\nPodobný princip je uplatňován i v případě zadlužení – každý z partnerů si za své dluhy odpovídá sám a nemůžou být od toho druhého vymáhány. (V manželství se naopak dluhy vzniklé po svatbě dělí rovným dílem mezi oba partnery.) Je ale nutné mít na paměti, že exekutor má právo přijít do společné domácnosti sepsat a popřípadě zabavit majetek. V takovém případě je nutné doložit doklady o vlastnickém právu a následně budou dané předměty ze soupisu vyškrtnuty. \n\nV otázce dědictví český právní řád přistupuje k registrovaným partnerům totožně jako k manželům. Registrovaní partneři či partnerky po sobě dědí ze zákona, není tedy nutné sepisovat závěť. Registrovaní partneři dědí, stejně jako manželé, v první dědické skupině, společně s dětmi zemřelého partnera a to tak, že majetek se dělí rovným dílem. Rovněž platí, že v první skupině nemůže dědit pozůstalý sám. Pokud tedy zemřelý nemá děti, bude pozůstalý dědit v druhé dědické skupině společně s jeho rodiči a lidmi, kteří se zemřelým žili před smrtí minimálně jeden rok ve společné  domácnosti a pečovali o něj nebo na něj byli odkázáni výživou. V takovém případě je dále stanoveno, že pozůstalému partnerovi musí připadnout minimálně polovina dědictví. Pokud bude pozůstalý sám i ve druhé dědické skupině, náleží mu celé dědictví. Stejně jako každý jiný dědic může i pozůstalý registrovaný partner dědictví odmítnout.\n\nCo se týče vyživovací povinnosti, mají registrovaní partneři vůči sobě stejnou vyživovací povinnost jako manželé – měsíční příjmy se tedy sečtou a vydělí dvěma. Pokud je jeden z dvojice nezaměstnaný a tudíž jen v domácnosti, má nárok na stejnou životní úroveň. Pokud vymáháme výživné, vyživovací povinnost mezi registrovanými partnery stojí nad vyživovací povinností dětí k rodičům. Povinnost vyživovat partnera končí až s koncem registrovaného partnerství, avšak poslední slovo má vždy soud (toto platí v případě, pokud se partner  např. ze zdravotních důvodů uživit nedokáže).   Soud může nařídit jednomu partnerovi vyživovat partnera neodpovědného z rozpadu svazku, a to i ve stejné výši jako mezi registrovanými partnery (v případě stejné výše maximálně tři roky). Vyživovací povinnost zaniká, když je jeden z partnerů prohlášen za mrtvého, nebo bývalý partner uzavře nové manželství či registrované partnerství. Při ukončení vyživovací povinnosti je vyplácena jednorázová částka na základě smlouvy. \n\nS uzavřením registrovaného partnerství nedochází ke vzniku společného nájmu bytu, jako je tomu u manželství. Pokud chtějí partneři být ve společném nájmu, musí se dohodnout s vlastníkem bytu v nájemní smlouvě. Partneři mají právo byt užívat stejnou měrou. V případě smrti partnera přejde nájem bytu na druhého z partnerů; toto se děje za předpokladu, pokud partneři byt v době smrti byt sdíleli. \n\nZ hlediska trestního práva se na registrovaného partnera pohlíží jako na osobu blízkou. Není tedy trestné, když jeden z partnerů pomůže uniknout trestnímu stíhání či trestu. Partner nemusí oznámit trestný čin svého partnera, pokud by tím byl vystaven trestnímu stíhání. Partner má právo vybrat druhému partnerovi obhájce, pokud tak neučiní sám. Pokud se jeden z partnerů dopustí trestného činu na druhém partnerovi, bude trestně stíhán pouze se souhlasem. \n\nNejvíce spekulované téma se týká společné adopce dětí. Před červnem 2016 platilo, že adopce u registrovaných partnerů (na rozdíl od manželů) nebyla možná. Osoba, která je svobodná, si ale dle českého právního řádu dítě osvojit směla, a to bez ohledu na sexuální orientaci. Tento stav byl dle nálezu Ústavního soudu z června 2016 diskriminační, a proto se Ústavní soud rozhodl zrušit část zákona, která adopci znemožňovala.\n\nTento aspekt výslovně upravuje §13 zák. o RP. Pokud je dítě v péči jednoho z partnerů a oba partneři žijí ve společné domácnosti, podílí se na výživě i druhý partner a vztahují se na něj všechny povinnosti (odst. 3 §13). Trvající partnerství až do roku 2016 bránilo individuálnímu osvojení dítěte (odst. 2 §13). Partneři stále nemohou dítě adoptovat ani spolu, ani dítě druhého partnera.\n\nV srpnu roku 2013 předložila skupina dvaceti poslankyň a poslanců (vedená Janou Černochovou, ODS) napříč stranami novelu (předpokládaný odst. 2a §13), kterou připravila Platforma pro rovnoprávnost uznání a diverzitu (PROUD) a jež řešila tzv. přiosvojení, tedy adopci biologického dítěte partnerem/partnerkou (tzv. sociální rodič) jeho rodiče. Tedy dítěte, které již v domácnosti páru žije a jeho druhý biologický rodič je buď neznámý, nebo pokud by jeho druhý rodič o něj nepečoval a souhlasil s osvojením. V případě, že by dítě bylo starší dvanácti let, muselo by se svým osvojením souhlasit také. Kvůli pádu vlády, předčasným volbám a tudíž rozpuštění Poslanecké sněmovny nebyla novela nijak projednána. Po ustavení nové sněmovny byla z iniciativy PROUDu v září 2014 tato novela opětovně předložena. Předkladatelkou byla Radka Maxová (hnutí ANO) s dalšími 26 poslanci a poslankyněmi napříč politickým spektrem (vyjma KDU-ČSL) (poslanecký tisk 320/0). V říjnu byl návrh poslán vládě, která nezaujala stanovisko. Projednávání této novely bylo odkládáno až do května roku 2015, kdy se platforma PROUD spolu s Maxovou snažila zařadit novelu jako pevný bod programu schůze Poslanecké sněmovny. Návrh na toto zařazení na program schůze nebyl 19. května 2015 odsouhlasen plénem Poslanecké sněmovny. V září roku 2015 se vyjádřil ministr pro lidská práva, rovné příležitosti a legislativu Jiří Dienstbier, že v případě, že se nepodaří v brzké době projednat návrh ve Sněmovně, předloží ho spolu s ministrem spravedlnosti Robertem Pelikánem jako návrh vládní. Tento návrh vznikl na jaře roku 2016 a přiosvojení řešil spolu s právy na bydlení, dětictví, výživné a sirotčí dávky (úpravy §7 a §8, nově §13a, §18 a §19). V říjnu 2016 o něm poté hlasovala Vláda ČR a za podpory ministrů a ministryň za ČSSD a ANO (ministři za KDU-ČSL byli proti) byl vládou přijat (Usnesení vlády č. 931). Mezi tím v červnu 2016 se do prvního čtení dostala novela poslanecká, při jejímž projednávání byly mediálně nejvíce diskutovány výroky poslankyně Pavlíny Nytrové (tehdy ČSSD). Projednávání bylo ale přerušeno z důvodu začátku letní přestávky Poslanecké sněmovny, která se již nikdy k projednávání nevrátila, a to i přes pokusy poslankyně Maxové v únoru 2017 zařadit první čtení poslanecké (nebo v té době již existující ministerské) novely jako pevný bod programu příslušných schůzí.\n\nKe změně ve vztahu registrovaného partnerství a rodičovství ale nakonec došlo díky rozhodnutí Ústavního soudu, který na návrh Městského soudu v Praze v červnu 2016 zrušil ustanovení § 13 odst. 2 zákona o registrovaném partnerství, jenž bránilo osvojení, neboť jej shledal rozporným s právem na lidskou důstojnost, s právem na soukromý život a se zákazem diskriminace. Nově tak osoba žijící v registrovaném partnerství adoptovat dítě může, občanský zákoník ale i nadále vylučuje společnou adopci (\"joint adoption\"). Také pokud by si jeden z partnerů osvojil dítě druhého partnera, z matriky bude vypuštěn zápis o původním rodiči.\n\nAčkoliv je zákon o registrovaném partnerství součástí českého právního řádu, postoje politiků a politických stran se k této otázce i po jeho přijetí různí.\n\nPro podporu zákona i homosexuální menšiny se zpravidla vyjadřují liberální politici, naopak konzervativní a krajně pravicové strany s formulací zákona nesouhlasí.\n\nNapříklad Strana zelených uvádí, že „podpoří rozšíření institutu registrovaného partnerství dvou osob bez ohledu na jejich pohlaví či vztah“. Podporuje zároveň i rozšíření statusu manželství pro páry stejného pohlaví, podobně jako je tomu například ve Francii, Belgii nebo Anglii. Liberální Česká pirátská strana pak podporuje „rovnoprávnost různých forem životních partnerství“.\n\nNaopak konzervativní krajně pravicová Národní demokracie ve svém programu odmítá „tzv. práva homosexuálů a dalších sexuálních ‚menšin‘“. V programu uvádí, že „ve zdravé společnosti může existovat jedině rodina složená z muže, ženy a dětí“. Výslovně zde poukazují na to, že registrované partnerství nepřipouští a že homosexualita je nemoc, která by měla být léčena.\n\nVětšina parlamentních politických stran se ve svých programech k problematice registrovaného partnerství příliš nevyjadřuje. Jejich názory jsou tak zřejmé především z předkládaných novel zákona o registrovaném partnerství či z vyjádření jednotlivých straníků. (viz Čeští politici a registrované partnerství).\n\nV současnosti se diskutuje o možnosti osvojení dítěte v homosexuálním páru. Navrhovatelkou zákona byla ministryně pro místní rozvoj Karla Šlechtová (ANO), pro tento návrh se vyslovili zástupci sociální demokracie, proti jsou naopak lidovci.\n\nPřesto, že byl zákon o registrovaném partnerství přijat za vlády sociální demokracie, ani tato strana není v otázce těchto svazků jednotná. Liberální křídlo strany, které reprezentuje například Jiří Dienstbier, Bohuslav Sobotka nebo Michaela Marksová se k sexuálním menšinám staví pozitivně. Proti tomu konzervativní křídlo představované například Zdeňkem Škromachem je v otázce vstřícnosti k sexuálním menšinám zdrženlivější.\n\nVáclav Votava, poslanec ČSSD: \"„Vnímám totiž snahu o přijetí zákona z velké míry jako snahu o společenské uznání.“\"\n\nCyril Svoboda, bývalý předseda KDU-ČSL: \"„Podle mého názoru nejde o žádný krok moderní nebo liberalizační. Podle mého názoru stav společnosti volá po jistém konzervativismu, po jistém návratu k tradičním hodnotám. Podle mého názoru tento zákon relativizuje hodnotu rodiny.“\"\n\nVáclav Klaus, bývalý prezident: \"„Faktické soužití neboli partnerství osob stejného pohlaví v naší zemi existovalo v minulosti, existuje dnes a existovat bude nepochybně i v budoucnosti. Cílený, vědomý a záměrně prováděný proces legitimizace (…) vytvořil pro tuto menšinu v podstatě bezproblémové prostředí jak pro vztahy mezi jejími příslušníky navzájem, tak pro vztahy jejich příslušníků vůči jiným lidem, a zajistil víceméně neutrální přijímání této menšiny ve společnosti.“\" (tak Václav Klaus zdůvodnil veto, kterým zákon odmítl v únoru 2006).\n\nMagazín LUI před prezidentskými volbami v roce 2013 zanalyzoval názory jednotlivých prezidentských kandidátů na registrované partnerství.\n\nJana Bobošíková, známá svými konzervativními názory, se sice vyjádřila proti postavení manželství a registrovaného partnerství na stejnou úroveň, připustila však možnost adopce dětí homosexuálními páry.\n\nJiří Dienstbier uvedl, že jednou z jeho priorit je ochrana práv menšin, z pozice ministra pro lidská práva pak sám navrhoval novely zákona o registrovaném partnerství.\n\nJan Fischer, stejně jako Bobošíková, odmítl zrovnoprávnění manželství a partnerství, podpořil však tezi rozšíření práv homosexuálních párů.\n\nTáňa Fischerová se staví k LGBT komunitě pozitivně, sama byla jednou z předkladatelek zákona.\n\nVladimír Franz podpořil zrovnoprávnění manželství a partnerství. Zastává ve vztahu k LGBT komunitě liberální postoje.\n\nZuzana Roithová, členka KDU-ČSL, se zdrženlivému názoru vlastní strany vůči partnerství nevzpouzela. Odmítla adopci dětí homosexuálními páry.\n\nKarel Schwarzenberg se sice stavěl proti výhradám lidovců, zrovnoprávnění manželství a partnerství ale také odmítl.\n\nPřemysl Sobotka odmítl zrovnoprávnění manželství s partnerstvím, ohledně adopcí jasno nemá.\n\nMiloš Zeman zastává poměrně liberální politiku vůči LGBT komunitě. Považuje to ale za privátní sféru, do které by neměli politici tolik zasahovat.\n\nV Česku se začíná diskutovat o možnosti uzavření manželství mezi páry stejného pohlaví. Organizace Amnesty International a několik dalších neziskových organizací, například Prague Pride nebo PROUD, vytvořily přibližně před rokem tzv. Koalici za manželství, která zajišťuje kampaň s názvem „Jsme fér“. Kampaň byla aktivní hlavně během voleb do poslanecké sněmovny na podzim tohoto roku. Během kampaně byly zjišťovány názory českých politiků na možnost vstupu homosexuálních párů do manželství. Za hnutí ANO podpořil uzavření manželství gayů a leseb například předseda hnutí Andrej Babiš, z ČSSD ministr pro lidská práva Jan Chvojka, mezi Piráty hned šest lídrů a také dva lídři hnutí STAN, déle tři lídři Zelených a jeden od Svobodných. Tento návrh nepodpořil nikdo z lidovců, ODS ani SPD.\n\nDo manželství mohou vstupovat homosexuálové třeba v Argentině, Austrálii, Belgii, Brazílii, Dánsku, Finsku, Francii, Irsku, na Islandu, Jižní Africe, Kanadě, Kolumbii, Lucembursku, na Maltě, Německu, Nizozemsku, Norsku, Novém Zélandu, Portugalsku, Španělsku, Švédsku, Uruguayi a USA. Od 1. ledna 2019 je manželství stejného pohlaví právně uznané (celostátní nebo v některých částech) v následujících zemích: Argentina, Austrálie, Belgie, Brazílie, Dánsko, Finsko, Francie, Nizozemsko, Irsko, Island, Jihoafrická republika, Kanada, Kolumbie, Kostarika, Lucembursko, Malta, Mexiko, Německo, Nový Zéland, Norsko, Portugalsko, Rakousko, Španělsko, Spojené království, Spojené státy, Švédsko, Taiwan a Uruguayi. Kromě toho, Arménie, Estonsko a Izrael uznávají manželství párů stejného pohlaví legálně uzavřené v jiných zemích.\n\nRegistrované partnerství je svazek, jež mohou zavřít osoby stejného pohlaví. Mnozí se někdy mylně domnívají, že je to stejný druh svazku jako manželství, jen se nazývá jinak, protože je určen homosexuálům. Tomu tak ale není, protože se od manželství odlišuje nejen názvem, ale i právy. Osoby stejného pohlaví smějí uzavírat partnerství pouze na úřadech, a to jen v krajských městech, není ani možné, aby pár oddala církev. Přítomen je pouze matrikář a obřad je proveden bez nutné přítomnosti svědků. Příjmení jim zůstávají a pokud touží po změně, tak si o ni musí za poplatek zažádat. Dále partneři nemají společné jmění, jejich majetek tedy není sloučen, jen v případě, že si ho sami sloučí do spoluvlastnictví. Nemají nárok na vdovský a vdovecký důchod a ani adopci dětí. Dne 28. června 2016 však byl i navzdory tomu Ústavním soudem zrušen § 13 odst. 2 zákona č. 115/2006 SB. o registrovaném partnerství, který zakazoval jednomu z partnerů, aby si individuálně dítě osvojil. V současné době je vyvíjen tlak na to, aby se registrované partnerství zrovnoprávnilo s manželstvím.\n\n\n"}
{"id": "783197", "url": "https://cs.wikipedia.org/wiki?curid=783197", "title": "Jolana Kašičková", "text": "Jolana Kašičková\n\nJolana Kašičková (23. října 1929 – ???) byla slovenská a československá politička Komunistické strany Slovenska, poslankyně Slovenské národní rady a Sněmovny národů Federálního shromáždění na počátku normalizace.\n\nV letech 1964-1968 se uvádí jako účastnice zasedání Ústředního výboru Komunistické strany Slovenska. Po invazi vojsk Varšavské smlouvy do Československa ji Ústřední výbor Komunistické strany Československa zařadil na seznam „představitelů a exponentů pravice“. V té době je uváděna jako tajemnice \"Slovenské rady odborových svazů\" z Bratislavy.\n\nPo provedení federalizace Československa usedla v lednu 1969 do Sněmovny národů Federálního shromáždění (poslanecký slib složila až v červenci 1969). Do federálního parlamentu ji nominovala Slovenská národní rada, kde rovněž zasedala. Ve Federálním shromáždění setrvala do března 1971, kdy v důsledku rezignace na poslanecký mandát v SNR přišla i křeslo ve FS.\n\n"}
{"id": "783201", "url": "https://cs.wikipedia.org/wiki?curid=783201", "title": "Van Gend en Loos", "text": "Van Gend en Loos\n\nVan Gend en Loos, plným označením N. V. Algemene Transport‑en Expeditie Onderneming Van Gend en Loos v. Netherlands Fiscal Administration (26/62), byl významný judikát Evropského soudního dvora z roku 1963, kterým byla zakotvena zásada přímého účinku komunitárního práva, tedy schopnost zakládat práva jednotlivců vymahatelné před soudy členských států Společenství.\n\nNizozemí v rozporu s ustanovením článku 12 Smlouvy o založení Evropského hospodářského společenství zvýšilo celní tarif na dovoz některých chemikálií jejich přeřazením do jiné tarifní skupiny. Společnost Van Gend en Loos se před vnitrostátním soudem snažila domoci možnosti dovozu zboží za nižší cla na základě tohoto článku. Vnitrostátní soud položil předběžnou otázku Soudnímu dvoru, zda má aplikovat Smlouvu ve vztahu k jednotlivci nebo vnitrostátní úpravu, neboť vztah komunitárního a národního práva nebyl v primárním právu vymezen.\n\nSoudní dvůr argumentoval, že cíl vytvoření společného trhu předpokládá, že Smlouva je více, než jen dohoda mezi členskými státy, což dle soudu potvrzuje i preambule, která hovoří nejen ke státům ale i národům. Dále konstatoval, že komunitární právo vytváří nový právní řád, v jehož prospěch členské státy v určité míře omezily svou suverenitu, a jehož subjekty jsou nejen státy ale i jejich státní příslušníci. Nezávisle na vnitrostátní právní úpravě tak komunitární právo zakládá práva těmto příslušníkům a to jak výslovně, tak prostřednictvím jasně definovaných závazků států a orgánů Společenství.\n\nČlánek 12 Smlouvy, který představuje bezpodmínečný zákaz cla a poplatky s rovnocenným účinkem cel, vytváří závazek státu zdržet se zavádění cel bez možnosti výhrady z jeho strany. Tím je ustanovení tohoto článku schopné přímého účinku ve vztahu mezi státem a jednotlivcem.\n\nZvýšení celního tarifu na dovoz daného zboží tak bylo porušením Smlouvy.\n\n\n"}
{"id": "783208", "url": "https://cs.wikipedia.org/wiki?curid=783208", "title": "Textilní apretura", "text": "Textilní apretura\n\nApretura (z franc. \"apprêture\" = úprava) je souhrnný pojem pro všechny způsoby zušlechťování textilií s výjimkou barvení a potiskování. \n\nV užším smyslu znamená apretura mechanickou úpravu ke zlepšení vlastností surových textiií odastraněním šlichty, hlazením, zplstěním atd. Jako apretura se označuje také zaplňování textilií želatinou, umělými disperzemi, klihem apod. \nVšeobecně se však, i v odborném jazyce, nedělá rozdíl mezi permanentním (nevypratelným) zušlechťováním a apreturou. (Také např. v angličtině se označení \"finishing\" používá pro obojí). \n"}
{"id": "783209", "url": "https://cs.wikipedia.org/wiki?curid=783209", "title": "Vladimír Kašpar", "text": "Vladimír Kašpar\n\nVladimír Kašpar, též Vlado Kašpar (11. srpna 1923 Nitra – 24. února 2006), byl československý odbojář, voják, novinář, politik slovenské národnosti Komunistické strany Slovenska, později působící za Komunistickou stranu Československa v českých zemích, poslanec České národní rady a poslanec Sněmovny národů Federálního shromáždění na počátku normalizace. Po roce 1969 profesně a politicky pronásledován. Po roce 1989 aktivní při základání profesních sdružení novinářů v České republice.\n\nZa války se podílel na odboji. Byl mu udělen Československý válečný kříž 1939 a Řád Slovenského národního povstání. Původním povoláním byl novinář. Po válce nastoupil jako redaktor do armádního deníku \"Bojovník\" a do listu \"Obrana lidu\". Od roku 1950 řídil úsek tisku a kultury Ministerstva národní obrany v Praze, později byl šéfredaktorem listu \"Československý voják\". V letech 1949–1953 se uvádí jako účastník zasedání Ústředního výboru Komunistické strany Slovenska.\n\nV lednu 1955 byl vyloučen z KSČ a degradován do hodnosti vojína. Pracoval potom jako dělník v národním podniku \"Stavosvit\", dálkově tehdy vystudoval žurnalistiku na filologické fakultě Univerzity Karlovy. Později mu byl umožněn návrat do žurnalistické profese, v roce 1964 založil časopis Signál, který pak řídil pět let. V červnu 1968 se stal prvním předsedou Svazu českých novinářů. Tento post zastával do září 1969. K roku 1969 je uváděn jako předseda Svazu českých novinářů a předseda \"Ústředí novinářů ČSSR\", bytem Praha. Zasedal v ČNR, působil v její státoprávní a kulturní komisi.\nPo provedení federalizace Československa usedl do Sněmovny národů Federálního shromáždění. Do federálního parlamentu ho nominovala Česká národní rada. V parlamentu setrval jen do listopadu 1969, kdy rezignací na poslanecký mandát v ČNR přišel i o křeslo ve FS.\n\nPo invazi vojsk Varšavské smlouvy do Československa ho Ústřední výbor Komunistické strany Československa zařadil na seznam „představitelů a exponentů pravice“ v armádě, bezpečnosti, soudech a prokuraturách. V té době je uváděn jako šéfredaktor časopisu Signál. Za normalizace musel opustit redakci Signálu a v dubnu 1970 byl už podruhé ve svém životě vyloučen z KSČ. Pracoval potom v \"Podniku technických a propagačních služeb průmyslu\" a v \"Technicko-ekonomickém ústavu těžkého strojírenství\", kde setrval do ledna 1989, kdy odešel do penze. Po sametové revoluci patřil mezi zakladatele Syndikátu českých novinářů a Klubu novinářů Pražského jara 1968. Byl členem výborů obou těchto sdružení a členem řídícího výboru Mezinárodní federace novinářů.\n\n"}
{"id": "783211", "url": "https://cs.wikipedia.org/wiki?curid=783211", "title": "Tramvajová smyčka Nádraží Hostivař", "text": "Tramvajová smyčka Nádraží Hostivař\n\nTramvajová smyčka Nádraží Hostivař je hlavová tramvajová smyčka v ležící v pražské tramvajové síti. Do provozu byla uvedena 4. října 1982, kdy nahradila starší smyčku, která se nacházela cca 400 m západněji.\n\nSmyčka leží na konci tramvajové tratě Průběžná – Nádraží Hostivař. Ta zde podchází jeden z pruhů Průmyslové ulice, vede zářezem a nakonec vyúsťuje v prostranství nedaleko od hostivařského nádraží. Smyčka je trojkolejná; k dispozici jsou dvě výstupní a tři nástupní stanoviště (pro vnitřní kolej výstupní stanoviště chybí). Mezi vnitřní a prostřední kolejí se za výstupním stanovištěm nachází kolejový přejezd.\n\nSmyčka je i samotná umístěna pod úrovní okolního terénu. V jejím okolí se kromě nádraží, podle kterého nese svůj název, nachází také možnost přestupu na autobusové linky.\n\n\n"}
{"id": "783213", "url": "https://cs.wikipedia.org/wiki?curid=783213", "title": "Petrovice (zámek)", "text": "Petrovice (zámek)\n\nZámek v Praze 10-Petrovicích na adrese Edisonova čp. 1 je barokní stavba, chráněná jako kulturní památka.. Jedná se o poměrně jednoduchou jednopatrovou stavbu obdélníkového půdorysu s orientací podél osy od severu k jihu. Objekt je v současnosti zchátralý a jako soukromý majetek veřejnosti nepřístupný.\n\nPetrovická tvrz, postavená zřejmě ve 13. století, nedaleko toku Botiče, byla poprvé zmíněna v roce 1489, kdy Václav a Heřman Petrovští prodali plat na petrovické vsi a tvrzi staroměstskému kostelu sv. Linharta.\n\nV roce 1716 Petrovice koupil František Paceli z Adlersheimu, který nechal tvrz ve dvoře přestavět v jednopatrový barokní zámek se středním rizalitem, členěným v patře polosloupy s ukončeným štítem. Paceli zemřel bez potomků v roce 1734 a panství tak zdědil jeho synovec, apelační rada Jan Jindřich, hrabě z Bissingenu.\n\nV roce 1861 Petrovice získal francouzský chemik Nicolas Bellot, spoluzakladatel firmy Sellier & Bellot, která na Žižkově vlastnila továrnu na výrobu nábojových kapslí. Bellot statek se zámkem prodal hornoměcholupskému statkáři Františku Procházkovi a od něj jej v roce 1908 koupila hraběnka Marie Antonie Gabriela Sylva-Tarouca, manželka hraběte Arnošta Emanuela. V roce 1912 si petrovické panství pronajal Ludvík Kolben.\n\nV roce 1923 bylo z pozemků statku odebráno 60 hektarů, které byly pozemkovou reformou přiděleny především malorolníkům a drobným živnostníkům z Petrovic a Horních Měcholup. Na zbývajících pozemcích byl vyměřen tzv. zbytkový velkostatek s půdou o rozloze přibližně 100 ha a celým komplexem hospodářských budov včetně zámku, který roku 1925 koupil bývalý hospodářský správce Petrovic Roman Danner.\n\nV letech 1927–1929 nechal Zdeněk Danner, bratr majitele, ředitel občanské záložny ve Vršovicích a iniciátor výstavby stadionu Bohemians v Ďolíčku, zámek na svůj náklad zrekonstruovat a zřídit terasu před západním průčelím zámku. Roku 1942, v době německé okupace, byl statek Romanu Dannerovi zabaven pro účely gestapa. V prvních týdnech po válce se sem Danner vrátil.\n\nČást pozemků náležejících k petrovického statku byla po roce 1946 rozprodána, na další půdě vznikl státní statek, do jehož vlastnictví přešel také celý zámecký areál. V březnu 1948 vydal Okresní národní výbor v Říčanech nařízení vyhlásit nad statkem národní správu. Téměř celý pozemkový majetek převzal stát a svěřil ho včetně zámku a přilehlých hospodářských budov Státnímu statku hl. města Prahy, který měl v budově zámku kanceláře.\n\nStátní statek do oprav zámku neinvestoval, budovy byly sice funkční, ale po dobu jeho působení chátraly.\n\nPo roce 1989 požádalo o restituci zámku několik osob z různých větví rodiny bývalého vlastníka, Romana Dannera. Ten neměl vlastní děti, ale pouze šest sourozenců. Rozhodnutím městského soudu v Praze dostala v roce 2001 zámek jeho neteř Václava Kocíková, a ihned začala s přípravami oprav, pro které jí magistrát přidělil grant ve výši 2,272 milionu Kč na opravu střechy, avšak týden před plánovaným zahájením opravy ústavní soud rozsudek městského soudu zrušil. Zámek pak dalším rozhodnutím soudu získala praneteř Romana Dannera Andrea Isholová, která zámek ani pozemky neudržuje a nemá ani zájem je prodat. Zámek je zpustlý a zchátralý, místy má i propadlé střechy, je obydlený bezdomovci. Některé její pozemky udržuje městská část na své náklady s tím, že je chtěla od majitelky později vymáhat.\n\nBarokní zámek s neobarokními a neogotickými úpravami v 19. století. Budova zámku je jednopatrová s atikovým polopatrem, fasáda je bohatě vybavena figurální výzdobou. Na severní straně nádvoří je neogotická brána s věžičkami a cimbuřím. Areál je vymezen ohradní zdí. Součástí areálu je množství rozsáhlých hospodářských objektů.\n\nAreál je bez využití, neobydlený a bez údržby. Podle zprávy z roku 2008 byl stav konstrukce kritický, objekt byl staticky narušen, náletová zeleň v progresi. Roku kritický stav hlavní zámecké budovy i většiny hospodářských objektů trval, část objektu mezitím vyhořela. Roku 2012 byly v areálu provedeny některé zásahy proti vniknutí osob. Stav hlavní zámecké budovy byl havarijní, střecha propadlá, sochařská výzdoba odcizena a poškozena aj. Budova při hřbitovu byla vyhořelá a stále bez zastřešení. Hospodářské objekty bez využití a v havarijním stavu. V listopadu 2013 bylo zjištěno prolomení provizorního zazdění některých okenních otvorů v přízemí zámku a areál byl obýván bezdomovci. Přilehlý park měl zaniklou kompozici, původní dřeviny zarůstají nálety, probíhá postupná destrukce terasy schodiště, zábradlí a terasní zdi, ohradní zeď byla částečně v havarijním stavu.\n\n\n"}
{"id": "783216", "url": "https://cs.wikipedia.org/wiki?curid=783216", "title": "Franz Caramelle", "text": "Franz Caramelle\n\nFranz Caramelle (* 13. června 1944, Kitzbühel) je rakouský kunsthistorik a od roku 1988 státní konzervátor spolkové země Tyrolsko. Je autorem řady publikací o dějinách umění a ochraně památek. Vyučuje také na innsbrucké univerzitě.\n\nV roce 2010 obdržel \"Ehrenzeichen des Landes Tirol\".\n\n\n\n"}
{"id": "783224", "url": "https://cs.wikipedia.org/wiki?curid=783224", "title": "Kanál Ventos perkasas", "text": "Kanál Ventos perkasas\n\nKanál Ventos perkasas je vodní inženýrská stavba, plavební kanál v Litvě, v Žemaitsku, v okresech Šiauliai a Kelmė, který spojuje horní toky Venty a Dubysy. Byl to významný hydrotechnický projekt 19. století. Kanál byl veden širokým údolím ledovcového původu, částečně v místech, kde původně tekla Kurtuva. Voda v něm teče směrem k Dubyse a to od místa 0,3 km severně od jezera Žadvainių ežeras. Z tohoto místa se počítá hydrologické povodí kanálu a délka kanálu od tohoto místa do napojení na Dubysu je 8,5 km. Délka celé stavby je 15 km.\n\nProtože roku 1821 zavedlo Prusko neúnosně vysoká cla na tranzit polského a litevského zboží, zablokovalo tím prakticky polské obchodníky. Ministr ekonomie Polska Franciszek Ksawery Drucki-Lubecki proto navrhoval zřídit obchodní cestu nezávislou na pruských přístavech Danzig na řece Visle a Memel na spojení přes Němen a spojit centrum Polského království s baltským přístavem Ventspils. Obchodní cesta měla dva úseky k výstavbě: Augustówský kanál, propojující Vislu přes Biebrzu s Němenem prostřednictvím jeho přítoku Czarna Hańcza. Dalším úsekem měl být tento kanál, který měl propojit Němen prostřednictvím jeho přítoku Dubysy s Ventou a jejím prostřednictvím s přístavem Ventspils. V letech 1824 – 1839 byl postaven jen Augustówský kanál, ale byl jen málo využíván, protože nebyl dokončen úsek kanál Dubysa - Venta, který měl navíc i dále umožnit spojení s Černým mořem.\n\nPrůplav je složitým systémem tvořeným zdymadly z kamenných zdí, nádržemi, přístavy, kanály i pozemními cestami. Na stavbě pracovalo 18 000 vojáků a 3 000 námezdních dělníků. Bylo stavěno 20 zdymadel. Šířka kanálu byla 20 – 30 m. Kanálem měly plout lodě o nosnosti až 40 tun nákladu. Stavbu kanálu přerušila povstání a války. Počátkem 20. století byly práce na výstavbě obnoveny, ale první světová válka je opět přerušila. Po válce ztratila výstavba smysl, protože Litva získala Klaipėdský kraj a tím přímý přístup k moři po Němenu s přístavem v Klaipėdě.\n\nDo dnešních dnů se dochoval 15 km dlouhý, spojovací obchvatný kanál, který obchází jezero Kurtuva a zbytky zimního přístavu Bubiai. Dnes kanál praktický význam nemá, nepoužívá se, jeho břehy se sesunuly, zdymadla se rozpadla. Až do roku 1970 se na něm pořádaly závody kanoistů. Skoro celý kanál spadá do regionálního parku \"Kurtuvėnų regioninis parkas\".\n"}
{"id": "783228", "url": "https://cs.wikipedia.org/wiki?curid=783228", "title": "Sputnici", "text": "Sputnici\n\nSputnici byla česká rock´n´rollová hudební skupina, která působila v Československu v letech 1959–1964. Jejím základem byli spolužáci a kamarádi z pražských Vinohrad.\n\nSputnici byli první československou rock´n´rollovou skupinou, která veřejně vystupovala v klasickém obsazení (kytary, klavír, basa, bicí, saxofon, sólový zpěv a smíšený vokální sbor). Začala nejen s rockem v Československu, ale od počátku i s vlastními texty i skladbami. Od prvního jevištního koncertu se vedle hudby věnovali i přednesu vlastních povídek a prvkům známým z divadel malých forem.\n\nSound skupiny byl založen na spojení zvuku akustické a elektrické kytary s typickou barvou ioniky (elektrofonického klávesového nástroje východoněmecké výroby) a na kombinaci chlapeckých a dívčích hlasů. Důležitou roli zde hrály české texty na převzaté melodie, od nichž byl už jen krůček k vlastní písňové tvorbě.\n\nVeřejné vystupování zahájili v říjnu 1959 ve složení: \n\nOvlivnili řadu dalších českých beatových souborů a odstartovali kariéru kytaristy Petra Jandy, textaře Eduarda Krečmara a pozdějšího jazzového hudebníka Jiřího Stivína.\nPo vrcholném bodě kariéry Sputniků, jímž byl rok 1962 s pořadem \"Skála a rohlík\" a vystoupením v Lucerně, začalo stále více převládat propojení pořadů s divadelními scénkami. V září 1962 přišli do souboru noví hudebníci a zpěvačky, postupně došlo ke sporům i mezi členy základní sestavy. Na konci roku opustili skupinu Petr Janda, Jan Obermayer a sestry Němcovy. Po dalších změnách v souboru znamená v červnu 1963 derniéra úspěšného pořadu \"Jak se dělá jaro\" (režie Ivo Paukert) konec prvotního směřování.\n\nOd října 1959 do června 1963 měli Sputnici 115 vystoupení (22 premiér jevištních pořadů, koncerty, hraní k tanci atd.). V silně pozměněné a redukované sestavě hráli ještě v druhé polovině roku 1963 a během roku 1964 se aktivity skupiny rozplynuly.\n\nZe Sputniků jsou ve svém oboru i v současnosti (2012) stále činní a známí např. Petr Janda, Eduard Krečmar, Jiří Stivín, Jan Obermayer, Viktor Sodoma; do svého předčasného úmrtí také Jan Reiner, Jan Antonín Pacák a Pavel Vrba.\n\n\n"}
{"id": "783232", "url": "https://cs.wikipedia.org/wiki?curid=783232", "title": "Favorit (zámek)", "text": "Favorit (zámek)\n\nFavorit (dříve Mes idées) je lovecký zámeček uprostřed obory mezi Šindelovou a Jindřichovicemi v Krušných horách. Je chráněn jako kulturní památka České republiky. \n\nV současné době (rok 2015) je zámek v soukromých rukou majitele ruského původu. \nObjekt chátrá a je veřejnosti nepřístupný.\n\nJiž roku 1737 je v inventáři sokolovského panství Nosticů evidována obora, která zapůsobila především na Marii Alžbětu, rozenou Kolovratovou, manželku Františka Antonína Nostice. Ten zde nechal roku 1769 postavit zámeček v rokokovém stylu a věnoval jej své manželce. Jan Nostic nechal na místě zámečku později vybudovat nový pseudobarokní zámecký komplex. K prvním stavebním úpravám došlo již kolem roku 1800, roku 1820 je doložena kaple v levém křídle. Na konci 19. století zahájil Ervín Nostic výstavbu nového reprezentativního komplexu. Roku 1899 byl původní zámek téměř zbořen a na jeho místě byl v letech 1904–1906 vystavěn obdobný zámek, i když pouze v základních obrysech. Autorem projektu byl významný mnichovský profesor a architekt Emanuel Seidl, který plány zámku vypracoval na podzim 1903. Stavbu provedla stavební firma Christi & Rädler ze Sokolova. V následujících letech vznikaly další objekty. Byla zrekonstruována vedlejší budova, vznikla stavba tzv. cizineckého domu, který přiléhá vně k jednomu z křídel. Zároveň byl u brány postaven objekt myslivny. Jako celek byl zámek stavebně dokončen roku 1914. V majetku Nosticů zůstal zámek do roku 1945, kdy jim byl zkonfiskován. Poté připadl státním lesům, které zde měly internát a učňovskou školu. Od roku 1953 to bylo středisko pro rekreaci mládeže a tyto socialistické experimenty pokračovaly až do roku 1990.\n\nJedná se o komplex šesti budov – vlastního zámku, sídla správce, fořtovny, obydlí pro zámecký personál, kaple a garáže s dílnou. Zámek představuje budova s trojicí křídel, které uzavírají čestný dvůr. Vedle zámku pak byl vybudován rybník. \n\nNedaleko zámku stojí barokní kaple sv. Terezie z Avily, v současné podobě z roku 1913, pojmenované podle španělské karmelitánky ze 16. století. V regionální literatuře a rovněž v turistických příručkách je nesprávně označována jako kaple sv. Huberta. Toto pojmenování vzniklo v normalizačních letech v souvislosti s využíváním objektu myslivci a rovněž podle postavy sv. Huberta ve vitraili. Mylná je rovněž tradovaná informace, že socha u kaple je sv. Hubert.\n\nV údolí pod zámkem teče říčka Skřiváň. Cestu k Šindelové pak lemuje alej památných modřínů.\n\nV areálu zámku se nacházejí tři alegorické sochy, dvě z nich jsou umístěny před hlavním pavilonem a zřejmě se jedná o sochu \"Zemědělství\" a sochu \"Průmyslu.\" Torzo třetí sochy \"Žena s dítětem\", pravděpodobně alegorie mateřství, stojí na volném prostranství před zámkem. Autorem soch je Myslbekův žák a profesor sochařské školy v Hořicích Jaroslav Plichta. Není známá datace soch, ani rok jejich umístění. Sochy byly nejspíš původně určeny do jiného prostoru. Nedaleko kaple svaté Terezie z Avily stojí mohutný kamenný kříž z roku 1912, který nechal vztyčit Ervín Nostic na památku své matky, hraběnky Terezie Nosticové, rozené Thun-Hohensteinové.\n\nK loveckému zámečku vede silnička od Šindelové, jejíž část kopíruje modrá turistická značka od Vysoké Pece a pokračující na Jindřichovice. Od Dolní Rotavy vede žlutá turistická značka. Po silničce od Šindelové přichází také cyklotrasa 2204, pokračující na Jindřichovice a od Dolní Rotavy také cyklotrasa 2045, která u zámečku končí.\n\n\n"}
{"id": "783237", "url": "https://cs.wikipedia.org/wiki?curid=783237", "title": "Olga Nytrová", "text": "Olga Nytrová\n\nOlga Nytrová (* 6. června 1949 Praha) je česká spisovatelka, publicistka, dramaturgyně, VŠ pedagožka, působí v duchovenské službě Církve československé husitské. Vede Pražský klub spisovatelů při Obci spisovatelů a také literárně-dramatický klub Dialog na cestě.\n\nVyšlo jí již 30 knih, část z nich je memoárového zaměření: Být tak svým psem (1998), Králové, královny, princové a princezny českého filmu /spoluaut. V. Strachota/ (1998), Osudové lásky slavných /spoluaut. V. Strachota/ (2008) apod. Vydala několik básnických sbírek a přispěla do řady básnických almanachů. Zajímá ji pomezí poezie a teologie, a proto společně s profesorem Milanem Balabánem napsala Ohlasy Starého zákona v české literatuře 19. a 20. století (1997) a Biblický třpyt v české poezii XX. století – Ohlasy Nového zákona (2007). V souvislosti se svým pedagogickým působením na Univerzitě J. A. Komenského připravila ve spolupráci s Marcelou Pikálkovou dvě odborné knihy Etika a logika v komunikaci /O. Nytrová – obor etika, M. Pikálková – obor logika/ (2007) a Dialog mezi hodnotami aneb Hodnoty vyřčené a hodnoty žité (2011). Od roku 2004 se podílí na duchovenské službě v Církvi československé husitské. Zde je také spolueditorkou různých sborníků, např. kalendáře Církve československé husitské Blahoslav, sborníku Jan Žižka, sborníků k výročí T. G. Masaryka. Přispívá již několik let do křesťanského sborníku Denní čtení – Úvahy nad Hesly Jednoty bratrské. Hojně publikuje, v současnosti především v křesťansky zaměřených periodikách. Je autorkou televizních a rozhlasových scénářů. Založila a vede Pražský klub spisovatelů při Obci spisovatelů a literárně-dramatický klub Dialog na cestě. Je členkou Syndikátu novinářů ČR, Obce spisovatelů (viz obecspisovatelu.blog.cz), Klubu autorů literatury faktu. Od roku 2013 působí v Radě Obce spisovatelů.\n\n\n\n\n\n\n"}
{"id": "783243", "url": "https://cs.wikipedia.org/wiki?curid=783243", "title": "Franz Zwilgmeyer", "text": "Franz Zwilgmeyer\n\nFranz Zwilgmeyer (8. července 1901, Braunschweig – 25. května 1995 tamtéž) byl německý právník a sociolog.\n\nZwilgmeyer pocházel z významné braunschweigerské rodiny. Studoval právo, politologii, filozofii a sociologii v Tübingenu, Berlíně, Jeně, v Braunschweigu a Lipsku, kde také promoval. Poté vstoupil do státní služby.\n\nV roce 1933, kdy byl soudcovským čekatelem, byl spolu s dalšími kolegy propuštěn národními socialisty, pro své nesympatizující smýšlení. Toto období strávil jako notář v Braunschweigu.\n\nPo roce 1948 působil jako docent sociologie na univerzitě v Osnabrücku, od roku 1955 jako profesor. V roce 1968 byl jmenován emeritním profesorem.\n\n\n"}
{"id": "783249", "url": "https://cs.wikipedia.org/wiki?curid=783249", "title": "Orličan VT-116 Orlík II", "text": "Orličan VT-116 Orlík II\n\nOrličan VT-116 Orlík II je jednomístný hornoplošný kluzák smíšené konstrukce. \n\nLetoun vznikl v roce 1963 jako zdokonalení staršího VT-16. Dostal zcela nový trup s menší čelní plochou a šípovou svislou ocasní plochou. Díky menšímu úhlu nastavení křídel vůči trupu se zlepšily výkony při vyšších rychlostech. Podnik Orličan Choceň (závod Sopotnice) vyvrobil v letech 1964 až 1969 asi 205 letounů tohoto typu. \n\nVT-116 se stal všeobecně rozšířeným a oblíbeným typem větroně v československých aeroklubech. Jeho poněkud choulostivá konstrukce si vynutila během pozdějších let dodatečné zesílení křídla i ukotvení svislé ocasní plochy do trupu. V 80. letech byly VT-116 postupně nahrazovány novějšími VSO-10. Řada VT-116 je však nadále udržována v letuschopném stavu. \n\nTrup poloskořepinové konstrukce je tvořen dřevěnou kostrou potaženou překližkou a laminátem. Kostra křídla s profilem NACA 643 818 je ze dřeva potaženého překližkou. Vnitřní prostor křídla je částečně vyplněn pěnovým polystyrenem. Koncové části křídla jsou z laminátu. Kluzák není vybaven vztlakovými klapkami. Brzdící klapky jsou výsuvné, vyrobené z duralu. Překryt pilotní kabiny je z organického skla. Přistávací zařízení tvoří kolo a jasanová ostruha.\n\n\n\n"}
{"id": "783252", "url": "https://cs.wikipedia.org/wiki?curid=783252", "title": "Alberto Sordi", "text": "Alberto Sordi\n\nAlberto Sordi (15. června 1920 – 25. února 2003) byl italský herec, zpěvák, skladatel a režisér. Získal Zlatý glóbus za roli ve filmu \"Il diavolo\" z roku 1963, Stříbrného lva na festivalu v Berlíně za roli ve snímku \"Detenuto in attesa di giudizio\" z roku 1961, sedmkrát získal nejprestižnější italskou filmovou cenu Ente David di Donatello.\n\n\n"}
{"id": "783260", "url": "https://cs.wikipedia.org/wiki?curid=783260", "title": "Massimo Troisi", "text": "Massimo Troisi\n\nMassimo Troisi (19. února 1953 – 4. června 1994) byl italský herec, scenárista, režisér a básník. Za film \"Il postino\" byl nominován na dva Oscary, za výkon v hlavní roli a za adaptovaný scénář. Šlo o nominaci posmrtnou, Massimo Troisi zemřel na srdeční infarkt dvanáct hodin po skončení natáčení.\n\n\n\n\n"}
{"id": "783262", "url": "https://cs.wikipedia.org/wiki?curid=783262", "title": "Galeazzo Ciano", "text": "Galeazzo Ciano\n\nGian Galeazzo Ciano, hrabě z Cortelazzo a Buccari (18. března 1903 Livorno – 11. ledna 1944 Verona) byl italský diplomat, ministr zahraničních věcí a zeť Benita Mussoliniho.\n\nByl synem admirála Constanza Ciana, který ve 20. letech vstoupil do fašistické PNF a stal se šéfem její pobočky v Livornu. Spolu s mnoha dalšími důstojníky byl admirál Ciano v roce 1925 povýšen na hraběte, jelikož Mussolini přesvědčil krále o nezbytnosti vytvořit nový, fašistickým ideálům oddaný šlechtický stav.\n\nOd roku 1924 byl admirál Ciano ministrem pošt a dopravy. Syn Galeazzo vystudoval na rozdíl od svého otce filozofickou a právnickou fakultu a dal přednost diplomatické kariéře. Napřed pracoval jako atašé na italské ambasádě v Rio de Janeiru, poté byl konzulem v Šanghaji. 24. dubna 1930 si vzal Eddu Mussoliniovou, čímž se stal členem diktátorovy rodiny. S Eddou měl tři děti – syny Fabrizia a Marzia a dceru Raimondu. Po návratu z Číny byl roku 1935 jmenován ministrem tisku a propagandy.\n\nBěhem habešské války velel 15. bombardovací squadroně \"La Disperata\", kde sloužila řada fašistických prominentů.\n\nV roce 1936 jej Mussolini jmenoval ministrem zahraničních věcí. Od začátku patřil ke skupině fašistických hodnostářů prosazující úzkou alianci s nacistickým Německem. V době, kdy nastupoval, byla Itálie v důsledku své agresivní politiky v izolaci. Ciano neúnavně přesvědčoval svého tchána o výhodách italsko-německé spolupráce, což mělo za následek vznik Osy Berlín-Řím, což Itálii definitivně vzdálilo od Francie a Anglie. Pod jeho taktovkou Itálie vystoupila ze Společnosti národů a přistoupila k Paktu proti Kominterně. Když Hitler připojil Rakousko k Německu, italské ministerstvo zahraničí neprotestovalo. Od 22. května 1939 podpisem Ocelového paktu přišla Itálie o možnost vést samostatnou zahraniční politiku. Hrabě Ciano podepisoval tuto úmluvu s lehkým srdcem. Von Ribbentrop mu oznámil, že žádná válka do tří let nebude.\n\nVálka ve skutečnosti vypukla už za tři měsíce. Ciano s Mussolinim se sice z závazku vstoupit do války vyvlekli zasláním přemrštěného seznamu surovin a vojenského materiálu, ale hrozba, že se vítězní Němci stanou dominanty Evropy a Mussoliniho přesvědčení, že válka je již prakticky rozhodnuta, nakonec nepřipravené Italské království do války přes odpor krále a generality přivedla.\n\nBěhem války došlo mezi Mussolinim a jeho zetěm k postupnému ochlazení. On sám zprvu protestoval proti plánu invaze do Francie s tím, že reputaci armády nepomůže válka s prakticky poraženým nepřítelem a když skončily italské útoky bez valnějšího úspěchu, poznamenal si ironicky 30. června 1940 do svého deníku, že \"příměří přišlo v pravý čas, neboť tak zabránilo invazi Francouzů do Itálie\". V kontrastu s touto opatrností plně podpořil špatně připravenou a ještě hůře provedenou invazi italské armády do Řecka. Po tomto debaklu následoval postupný pokles jeho vlivu. V únoru 1943 Mussolini převzal jeho post a jmenoval jej italským velvyslancem ve Vatikánu.\n\nV noci z 24. na 25. července 1943 došlo na půdě Velké fašistické rady k hlasování. Členové tohoto vrcholného orgánu podpořili 19 hlasy proti 7 rezoluci sesazující Mussoliniho z postu premiéra a vrchního velitele. Proti svému tchánovi hlasoval i hrabě Galeazzo Ciano. Ani tato snaha mu však nepomohla. Nástupcem Mussoliniho se stal maršál Pietro Badoglio, který Ciana neměl v lásce a považoval ho za kariéristu. Když 23. srpna 1943 došlo k vraždě bývalého generálního sekretáře PNF Ettore Mutiho, dostal Ciano strach a odjel i s rodinou z Říma. Ironií osudu se uchýlil do německého exilu. 27. srpna odletěl hrabě Galeazzo Ciano se svou rodinou z letiště Ciampino tajně do Mnichova. Za přísného utajení byli ubytováni ve vile u Oberallmannshausenu u Starnberského jezera. 31. srpna odletěla jeho manželka, hraběnka Edda, na osobní setkání s Adolfem Hitlerem do jeho hlavního vojenského stanu Wolfsschanze ve Východním Prusku (nyní Polsko). Hraběnka Edda Ciano požádala Hitlera o možnost vycestovat s celou rodinou do Španělska, což Hitler zamítl s tím, že v Německu je rodina v bezpečí a k odjezdu není žádný důvod. Rodina hraběte Ciana tak musela dále žít ve vile v Oberallmannshausenu, kde si hrabě i jeho žena opakovaně stěžovali na špatné jídlo, trvalou přítomnost členů SS a nevlídný personál. Situace byla natolik nesnesitelná, že Galeazzo a Edda Cianovi často přemýšleli o sebevraždě.\n\nZdánlivě odepsaný Mussolini, zatčený na králův rozkaz už 25. července a vězněný střídavě na několika místech, byl osvobozen operací výsadkového praporu a zvláštního oddílu SS ze svého posledního věznění v horském hotelu Campo Imperatore a převezen do Mnichova, aby se znovu ujal vlády v tzv. Republice Saló. Hrabě Ciano posléze Mussoliniho navštívil a z jeho hrané srdečnosti vyvodil, že mu nehrozí žádné nebezpečí. 23. září 1943 opustil Mussolini Německo a odcestoval do Itálie. 13. října 1943 rozhodla italská ministerská rada o zřízení mimořádného soudu k odsouzení těch členů Velké fašistické rady, kteří ve své době hlasovali proti Mussolinimu. Ciano zůstal nadále v Německu, ale Edda se vydala do Itálie, aby u svého otce intervenovala za manžela. Galeazzo Ciano byl nakonec 19. října vydán z Německa a přepraven do Verony, zde zatčen a dopraven do vězení Scalzi a spolu s dalšími čtyřmi členy Velké fašistické rady, co hlasovali proti Mussolinimu, byl ve Veroně postaven před soud. \"Pro mě osobně je Galeazzo již mrtvý\", nechal se slyšet Mussolini, kterého neobměkčily ani prosby jeho dcery Eddy. Dne 11. ledna byl Galeazzo Ciano společně s ostatními odsouzen za zradu k trestu smrti a popraveni ranou do týlu. Edda Cianová uprchla do Švýcarska, kde pod falešnými jmény žily už nějakou dobu její děti. Do exilu propašovala i deníky svého manžela, které později prodala časopisu Chicago News.\n\n\n"}
{"id": "783265", "url": "https://cs.wikipedia.org/wiki?curid=783265", "title": "Ladislav Krejčí (1992)", "text": "Ladislav Krejčí (1992)\n\nLadislav Krejčí (* 5. července 1992, Praha) je český fotbalista a reprezentant hrající za klub Bologna FC na postu levého záložníka. Je odchovancem Sparty, s fotbalem začínal v AFK Slavoj Podolí Praha. Mezi jeho úspěchy patří mj. 2. místo na mistrovství Evropy 2011 hráčů do 19 let v Rumunsku, kde byl společně s obráncem Tomášem Kalasem a útočníkem Tomášem Přikrylem tahounem mládežnického výběru vedeného trenérem Jaroslavem Hřebíkem.\n\nLadislav Krejčí vystudoval střední anglo-německou obchodní akademii. V roce 2011 zvítězil v české anketě Fotbalista roku v kategorii Talent roku. Získal také ocenění „Hráč měsíce Gambrinus ligy“ za duben 2014.\n\nSpolečně s Pavlem Kadeřábkem, Romanem Polomem, Jakubem Brabcem, Jiřím Skalákem a Adamem Jánošem je součástí silného sparťanského ročníku 1992. Do A-mužstva pražského velkoklubu byl přeřazen v sezoně 2009/10.\n\nMá za sebou i stáž v nizozemském klubu PSV Eindhoven.\n\nDebutoval v základní sestavě v utkání sezóny 2009/10 27. února 2010 proti Příbrami (1:1). Do konce sezóny se objevil celkem ve 3 zápasech, gól nevstřelil. Následující sezonu 2010/11 se objevil (jako střídající hráč) pouze ve 2 domácích utkáních: 11. září 2010 proti Jablonci (výhra Sparty 1:0) a 13. května 2011 proti Bohemians Praha 1905 (výhra 2:0).\n\nSvůj první ligový gól vstřelil v sezóně 2011/12 v derby 26. září 2011 proti Slavii Praha (výhra 3:0). Celkem nastřádal v tomto ligovém ročníku 22 startů a 6 vstřelených branek.\n\nV základní skupině I Evropské ligy 2012/13, kam postoupila mj. přes nizozemský klub Feyenoord Rotterdam byla Sparta Praha přilosována k týmům Olympique Lyon (Francie), Ironi Kirjat Šmona (Izrael) a Athletic Bilbao (Španělsko). V prvním utkání Sparty 20. září 2012 proti domácímu Lyonu poslal Václav Kadlec v 77. minutě za stavu 2:0 pro Lyon křížný centr z pravé strany, který Krejčí dopravil do sítě a snížil na 2:1. Tímto výsledkem utkání skončilo. 4. října se sice v domácím utkání proti finalistovi Evropské ligy předešlého ročníku Athletic Bilbao střelecky neprosadil, Sparta přesto zvítězila 3:1 a připsala si první 3 body do tabulky. 25. října 2012 se podílel jedním gólem a přihrávkou na domácím vítězství 3:1 nad izraelským týmem Ironi Kirjat Šmona. V 7. minutě vyslal na hostujícího brankáře Amose prudkou střelu, kterou hostující brankář Amos neudržel, Krejčí ji dorazil do brány a vstřelil tak úvodní gól střetnutí. Tři minuty poté vyslal do brejku Václava Kadlece, jenž se z úhlu trefil přesně k tyči. 8. listopadu 2012 v odvetě s Ironi Kirjat Šmonou v Izraeli (hrálo se na stadionu v Haifě) nastoupil v základní sestavě a byl u remízy 1:1. V zápase dostal žlutou kartu. 22. listopadu nastoupil do domácího zápasu s Lyonem, který skončil remízou 1:1. Tento výsledek posunul Spartu Praha již před posledními zápasy základní skupiny do jarní vyřazovací části Evropské ligy z druhého místa (první místo si zároveň zajistil Lyon). Poslední zápas základní skupiny I proti Bilbau 6. prosince 2012 neabsolvoval, díky remíze 0:0 pražský celek získal ve skupině celkem 9 bodů. Do jarního šestnáctifinále byl Spartě přilosován anglický velkoklub Chelsea FC, Ladislav Krejčí nastoupil 14. února 2013 v Praze v základní sestavě, pražský klub podlehl doma soupeři 0:1 gólem mladého brazilského fotbalisty Oscara. O týden později se představil v odvetě na Stamford Bridge, Sparta dlouho vedla 1:0, ale naději na prodloužení neudržela, ve druhé minutě nastaveného času inkasovala vyrovnávací gól na 1:1 z kopačky Edena Hazarda a z Evropské ligy vypadla.\n\nVe 20. kole Gambrinus ligy 17. března 2013 zařídil dvěma góly vítězství 2:1 nad domácím Hradcem Králové. 6. dubna 2013 v utkání s domácí Sigmou Olomouc přispěl jedním gólem k výhře Sparty 3:0. 13. dubna 2013 pomohl jednou brankou k vítězství 3:1 nad rivalem SK Slavia Praha.\n\nV úvodním domácím utkání semifinále poháru České pošty 1. května 2013 proti Mladé Boleslavi vstřelil branku, utkání skončilo remízou 1:1.\n\n30. listopadu 2013 vstřelil gól v posledním ligovém kole podzimu proti Jablonci, zápas skončil výsledkem 3:2. Krejčí celkem v podzimní části odehrál 15 zápasů a nastřílel 5 branek. V sezóně 2013/14 slavil se Spartou Praha zisk ligového titulu již ve 27. kole 4. května 2014. 17. května 2014 získal se Spartou double po výhře 8:7 v penaltovém rozstřelu ve finále Poháru České pošty proti Viktorii Plzeň. Krejčí svůj pokus proměnil.\n\nNa začátku ročníku se potýkal se zraněním. V úvodním utkání 4. předkola Evropské ligy 2014/15 proti nizozemskému PEC Zwolle 21. srpna 2014 vstřelil vyrovnávající gól na konečných 1:1 (hrálo se v Nizozemsku). Trefil se i v odvetném zápase 28. srpna, kde otevíral skóre utkání (domácí výhra 3:1). Sparta postoupila do základní skupiny.\n\nV sezóně 2015/16 se se Spartou probojoval do čtvrtfinále Evropské ligy 2015/16, kde byla Sparta vyřazena španělským týmem Villarreal CF. Krejčí se v Evropské lize dvakrát gólově prosadil. V Synot lize dal 4 góly ve 24 zápasech.\n\nV červenci 2016 po evropském šampionátu ve Francii přestoupil do italského klubu Bologna FC 1909, 14. celku Serie A 2015/16. Uváděla se částka cca 4 miliony eur (108 mil. Kč).\n\nProšel mládežnické reprezentace U16, U17, U18, U19 a U21.\n\nZatím největším úspěchem Ladislava Krejčího byla účast ve finále na Mistrovství Evropy ve fotbale hráčů do 19 let 2011 (zisk stříbrné medaile), kde česká reprezentace do 19 let prohrála 2:3 v prodloužení finále se Španělskem. Krejčí ve finále jednou skóroval a jednou asistoval. Následovala nominace do české reprezentace do 21 let.\n\nZúčastnil se domácího Mistrovství Evropy hráčů do 21 let 2015 konaného v Praze, Olomouci a Uherském Hradišti. Na turnaji vstřelil jednu branku (v zápase základní skupiny proti Německu, remíza 1:1).\n\n6. listopadu 2012 byl poprvé nominován trenérem Michalem Bílkem do českého reprezentačního A-týmu pro přípravný zápas se Slovenskem 14. listopadu 2012 v Olomouci. Nastoupil v základní sestavě a v 6. minutě poslal přihrávku na gól Davidu Lafatovi, když v pokutovém území vybojoval míč na nedůsledném slovenském obránci Peteru Pekaríkovi. ČR vyhrála 3:0 V dalším reprezentačním utkání 6. února 2013 v Manise proti domácímu Turecku si připsal první gól za A-mužstvo ČR. Již ve 3. minutě zužitkoval křížnou přihrávku pokutovým územím od Vladimíra Daridy a otevřel tak skóre zápasu. Česká republika zvítězila nakonec 2:0. 22. března nastoupil na Andrově stadionu v Olomouci ke kvalifikačnímu zápasu s Dánskem, český výběr podlehl soupeři 0:3.\n\nTrenér Pavel Vrba jej zařadil do závěrečné 23členné nominace na EURO 2016 ve Francii. V základní skupině D odehrál všechny tři zápasy: proti Španělsku (porážka 0:1), proti Chorvatsku (remíza 2:2) a proti Turecku (porážka 0:2). Český tým obsadil se ziskem jediného bodu poslední čtvrté místo skupiny a do osmifinále nepostoupil.\n\nGóly Ladislava Krejčího v A-týmu české reprezentace \n\n"}
{"id": "783269", "url": "https://cs.wikipedia.org/wiki?curid=783269", "title": "Nino Manfredi", "text": "Nino Manfredi\n\nNino Manfredi, rodným jménem Saturnino Manfredi (22. března 1921 - 4. června 2004) byl italský herec a režisér, představitel žánru \"commedia all'italiana\".\n\n\n\n\n"}
{"id": "783280", "url": "https://cs.wikipedia.org/wiki?curid=783280", "title": "Alois Richard Nykl", "text": "Alois Richard Nykl\n\nAlois Richard Nykl (13. prosince 1885, Kachní Louže, samota u vsi Radlice – 5. prosince 1958, Evanston, Illinois, USA) byl český a americký lingvista a polyglot žijící a pracující převážně v USA.\n\nJiž v patnácti letech ovládal mnoho jazyků. Svůj doktorát získal v roce 1921 na Chicagské univerzitě. Během života se naučil desítky jazyků, z nichž řadu ovládal jako rodilý mluvčí. Kromě USA žil v mnoha zemích, například Mexiku, Egyptu, Indii, Číně, Japonsku, Portugalsku nebo Španělsku. V Portugalsku a Španělsku se podílel na rozluštění starých arabských nápisů. Do češtiny přeložil Korán. Vyučoval jazyky na několika amerických univerzitách - University of Chicago, Marquette University, Northwestern University, University of Wisconsin at Madison a Harvardu. Editoval mnoho rukopisů arabské středověké literatury a jako první přeložil Holubiččin náhrdelník od Ibn Hazma do některého z evropských jazyků (do angličtiny, vyšlo v Paříži roku 1931). Za první světové války aktivně vystupoval v českém národním hnutí v Americe a vedl společně s Enrique Stanko Vrázem (Nykl v Americe pracoval pro Vrázova tchána Augusta Geringera) kampaň za znovuzvolení prezidenta Wilsona americkým prezidentem. Z mnoha dopisů z dvacátých let je však patrné Nyklovo rozčarování nad politikou, kterou prezident Wilson po svém znovuzvolení vedl.\n\nNykl byl velký pacifista a elitní lingvista vyznačující se silnou kritičností. Jeho recenze často obsahovaly zdrcující a oprávněně kritické námitky. Jeho hrob se nachází na All Saints Cemetery v Des Plaines, Illinois a na jeho přání nebyl označen. Lze však dohledat. Jeho osobní věci jsou v majetku Náprstkova muzea, jemuž je odkázal. Nykl byl samotářský až podivínský typ člověka, který zasvětil celý svůj život vědě. Jeho neustálé cestování a s tím spojená nestálost pracovního místa způsobila, že po sobě nezanechal žádného žáka, který by kráčel v jeho stopách případně bránil některé výsledky jeho výzkumu.\n\n\n\n"}
{"id": "783282", "url": "https://cs.wikipedia.org/wiki?curid=783282", "title": "Mistrovství světa v rychlobruslení ve víceboji 2006", "text": "Mistrovství světa v rychlobruslení ve víceboji 2006\n\nMistrovství světa v rychlobruslení ve víceboji 2006 se konalo ve dnech 18. a 19. března 2006 v rychlobruslařské hale Olympic Oval v kanadském Calgary. Pro muže to bylo 100. mistrovství světa, pro ženy 64. Z předchozího mistrovství světa obhajoval titul pouze Američan Shani Davis, jenž zde získal druhou zlatou medaili. Němka Anni Friesingerová v Calgary nestartovala.\n\nČeskou výpravu tvořila pouze Martina Sáblíková, která se umístila na deváté příčce.\n\nMužského mistrovství světa se zúčastnilo celkem 24 závodníků, 15 z Evropy: Nizozemsko (4), Norsko (4), Itálie (3), Polsko (2), Německo (1), Rusko (1); 6 ze Severní Ameriky: Kanada (4), USA (2); a 3 z Asie: Japonsko (2), Kazachstán (1).\n\nŽenského mistrovství světa se zúčastnilo celkem 24 závodnic, 15 z Evropy: Německo (3), Nizozemsko (3), Rusko (3), Norsko (2), Česko (1), Itálie (1), Polsko (1), Rakousko (1); 5 ze Severní Ameriky: Kanada (3), USA (2); a 4 z Asie: Čína (1), Japonsko (3).\n\n"}
{"id": "783286", "url": "https://cs.wikipedia.org/wiki?curid=783286", "title": "Stramín", "text": "Stramín\n\nStramín je obchodní označení pro řídkou, natuženou (silně apretovanou) tkaninu používanou jako podklad na výšivky nebo vázané koberce. \n\nTkanina se vyrábí v panamové nebo plátnové vazbě většinou ze skaných hrubších přízí z bavlny nebo lnu. \n\nPodle velikosti stehu a možného použití se prodává např.\nNa stramínech mohou být natištěny vzory nebo také barevné obdélníky k usnadnění práce při vyšívání nebo vázání koberců. \n\nStramín se někdy překládá do angličtiny jako \"canvas\", což je tkanina s podobnou strukturou jako stramín, která se však používá ke zcela odlišným účelům.\nVyšívání\n\nVázání koberců\n\nKanava\n\nAida (tkanina)\n"}
{"id": "783293", "url": "https://cs.wikipedia.org/wiki?curid=783293", "title": "Abrahámovce", "text": "Abrahámovce\n\nNázev Abrahámovce mají dvě slovenské obce:\n\n"}
{"id": "783305", "url": "https://cs.wikipedia.org/wiki?curid=783305", "title": "Ťia-sing", "text": "Ťia-sing\n\nŤia-sing ( , pchin-jinem \"Jiāxīng\") je městská prefektura v Čínské lidové republice, kde patří k provincii Če-ťiang ve Východní Číně. Celá prefektura má rozlohu 3 915 čtverečních kilometrů a žije v ní přes tři miliony obyvatel.\n\nŤia-sing leží na severní okraji provincie Če-ťiang na Velkém kanále. Hraničí na jihozápadě s Chang-čou, na západě s Chu-čou, na severovýchodě se Šanghají a na severu s provincií Ťiang-su.\n\n"}
{"id": "783320", "url": "https://cs.wikipedia.org/wiki?curid=783320", "title": "Portheimka", "text": "Portheimka\n\nPortheimka nebo také Dienzenhoferův palác či Bukvojka je barokní letohrádek nacházející se v pražské čtvrti Smíchov. Je chráněn jako kulturní památka České republiky. V současnosti je Portheimka využívána jako galerie. K letohrádku přísluší zahrada Portheimka.\n\nLetohrádek postavil Kilián Ignác Dienzenhofer v roce 1728 pro sebe a svou rodinu. Sochařskou výzdobu s pískovce vytesal Antonín Braun: jsou to poprsí římských imperátorů (na atice) a dvojice alegorických ženských bust \"Den\" a \"Noc\". Originály byly v 70.letech přemístěny do Národní galerie v Praze a na fasádu umístěny kopie). Malířskou výzdobu vytvořil Václav Vavřinec Reiner roku 1729. Dochovala se z ní nástropní malba \"Bakchanálie\" v oválném poli klenby ústředního sálu), ostatní malby podlehly v roce 1872 požáru. Součástí letohrádku byla i barokní zahrada. Směrem k řece po obou stranách dnešních ulic V botanice a Zborovská s touto zahradou sousedila Slavatovská zahrada s letohrádkem, tehdy již v držení jezuitů, kterým Dientzenhofer v zahradě postavil pavilon.\n\nPo Dienzenhoferově smrti letohrádek roku 1856 koupil František Ferdinand Buquoy, který upravil zahradu v rokokovém stylu a vystavěl zde skleníky pro exotické rostliny, zejména módní oranžérie a fíkovny. Patrně koncem 18. století byla k letohrádku přistavěna dvě boční křídla v klasicistním slohu. Od roku 1804 stavba sloužila jako Delormeova továrna na cikorku.\n\nRoku 1815 zakoupili objekt podnikatelé, bratři Moses Porges von Portheim (1782-1870) a Leopold Porges von Portheim (1785-1869). Ti si dali roku 1830 na polovině zahrady postavit továrnu na výrobu kartounu. Velkou zkázu na letohrádku napáchal rozsáhlý požár v roce 1872. V souvislosti se stavbou kostela sv. Václava dále došlo k parcelaci další části zahrady a ke zboření jižního křídla letohrádku (v roce 1884).\n\nLetohrádek byl zestátněn v roce 1945. V roce 1963 se zde usídlil Svaz českých výtvarných umělců a jeho galerie současného výtvarného umění byla na počest stavitele Portheimky nazvána \"Galerie D“. Chátrající objekt v devadesátých letech převzala do své správy městská část Praha 5 a dala rekonstruovat pod vedením Tomáše Zetka. Pokračovala dramaturgie galerie současného umění, zejména knižních ilustrací. Vysílala odtud rozhlasová stanice Classic FM.\n\nV současné době Portheimka patří městské části Praha 5. V roce 2016 proběhla výměna střešní krytiny, oprava historického krovu a obnova fasády. Galerii a reprezentační prostory v 1. patře má v letech 2017-2020 pronajaty Museum Kampa - Nadace Jana a Medy Mládkových, které zde na základě koncesní smlouvy s Prahou 5 a ve spolupráci s Uměleckoprůmyslovým muzeem v Praze provozuje expozici skla. \n\nSamostatným bočním vchodem je přístupná část bývalé \"Galerie D\", kterou městská část využívá pro pořádání krátkodobých výstav umělců, spjatých s Prahou 5. V přízemí objektu se nachází kavárna \"Českavárna Portheimka\".\n\n\n"}
{"id": "783345", "url": "https://cs.wikipedia.org/wiki?curid=783345", "title": "Prominence", "text": "Prominence\n\nProminence či význačnost, tedy topografická prominence, je pojem označující relativní výšku hory. Počítá se jako převýšení (rozdíl výšek) mezi vrcholem a nejvyšším (tzv. klíčovým) sedlem s nějakou vyšší (tzv. mateřskou) horou. Jinými slovy jde o počet výškových metrů, o které musíme minimálně sestoupit, abychom se dostali na vyšší místo.\n\nAlternativní definice využívá stoupající hladinu moře – kdyby hladina moře stoupla až do výše, která by z vrcholu dané hory udělala nejvyšší bod samostatného ostrova, pak prominence dané hory odpovídá teoretické nadmořské výšce vrcholu při takto zvýšené hladině moře.\n\nPři stanovení prominence se počítá s přirozeným tvarem terénu, bez zásahů člověka. Např. klíčovým sedlem pro Kilimandžáro je Suezská šíje, nikoli hladina Suezského průplavu. Rovněž se nezapočítává sněhová a ledová pokrývka - ani v sedle, ani na vrcholu.\n\n\nPojem prominence a s ním související termíny nejsou dosud v českém prostředí rozšířené tolik jako v zahraničí, ale už se objevují. Vedle slova prominence se lze (častěji) setkat s výrazy jako \"význačnost\", \"relativní výška\", \"prominentní výška\" nebo \"převýšení od sedla\".\n\nAlternativní názvy se vyskytují i v jiných jazycích, například v angličtině se vedle používá také ,  nebo ; v němčině se používá nebo a ve francouzštině nebo .\n\nProminence se využívá především k hodnocení významnosti jednotlivých vrcholů, mj. i k posouzení, co se považuje za samostatný vrchol (horu) a co už ne. Neexistuje jednotné kritérium pro všechna světová pohoří, to se obvykle volí vzhledem k charakteru pohoří nebo oblasti.\n\nNapříklad v USA se za samostatný vrchol obvykle považují hory s prominencí nad 500 stop (asi 152 m) a stejnou hranici používají i skotské munros. Pro alpské nebo tatranské hory se většinou používá prominence 100 metrů.\n\nHory s prominencí nad 1500 metrů se označují jako ultraprominentní vrchol, zkráceně ultra. Dodnes bylo ve světě identifikováno asi 1515 takových vrcholů: 637 v Asii, 355 v Severní Americe, 209 v Jižní Americe, 119 v Evropě (včetně Kavkazu), 84 v Africe, 69 v Austrálii a Oceánii a 39 v Antarktidě.\n\nPro české hory byla v rámci projektu \"Tisícovky Čech, Moravy a Slezska\" zvolena prominence minimálně 15 metrů (a izolace 400 m) pro tzv. hlavní vrcholy a 5 metrů (a izolace 200 m) pro vedlejší vrcholy. Nejvýraznější tisícovky s prominencí minimálně 100 metrů (a izolací 1 km) se označují jako ultratisícovky, naopak vše s prominencí menší než 5 m je označováno jako spočinek.\n\nŽebříček 15 nejprominentnějších hor světa je úplně jiný než žebříček nejvyšších hor. Kromě prvního Everestu je v něm jen 1 osmitisícovka (Nanga Parbat), druhá nejvyšší hora světa K2 je podle prominence až 22. Naopak na 4. místě je jen pětitisícovka Kilimandžáro.\n\nV tomto žebříčku se také nachází všech 7 vrcholů Seven Summits, tj. nejvyšších hor jednotlivých kontinentů.\n\nZajímavou horou je havajská Mauna Kea, která měří jen 4205 m n. m. (necelá polovina nadmořské výšky Everestu), přesto je 15. nejprominentnější horou. Podle suché prominence je dokonce 2. nejprominentnější horou (4205 + 5125 = 9330 m), hned po Everestu.\n\nPodobně jako u světových hor je i tento seznam úplně jiný než Seznam nejvyšších hor Česka. Například třetí nejvyšší Studniční hora má prominenci jen 60 m, naopak jedna z nejnižších českých tisícovek Čerchov (1024 m) je desátá nejprominentnější, dokonce více než Plechý, nejvyšší vrchol české části Šumavy. Zajímavé je také zastoupení hned tří beskydských hor (Lysá hora, Smrk, Kněhyně), které potvrzuje odlišný charakter tohoto karpatského pohoří s hlubokými údolími mezi strmými horskými hřbety.\n\nNásledující tabulka uvádí všechny české hory s prominencí alespoň 500 metrů. Všechny české hory s prominencí nad 100 metrů obsahuje Seznam hor a kopců v Česku podle prominence.\n\n\n"}
{"id": "783346", "url": "https://cs.wikipedia.org/wiki?curid=783346", "title": "Caterham F1", "text": "Caterham F1\n\nCaterham F1 Team byl tým formule 1 patřící automobilce Caterham. Formule 1 se účastnil v letech 2010 až 2014. V sezóně 2010 byl znám jako Lotus Racing a jeho jezdci byli Jarno Trulli a Heikki Kovalainen. V roce 2011 byl přejmenován na Team Lotus, stálí jezdci nebyli vyměněni, přestože za tým také závodil Karun Chandhok, který v jednom závodě vystřídal Jarna Trulliho. Kvůli sporům s týmem Lotus Renault a dohadováním, kdo ponese značku Lotus v názvu týmu, si tým změnil jméno i na sezónu 2012. Za tým Caterham v roce 2012 závodili Heikki Kovalainen a Vitalij Petrov. Pro rok 2013 byla jezdecká sestava kompletně vyměněna a závodními jezdci se stali Charles Pic a Giedo van der Garde, kteří byli rovněž nahrazeni pro rok 2014 jezdeckou dvojicí Marcus Ericsson a Kamui Kobajaši. Po sezóně tým pro finanční potíže ukončil činnost.\n\nTučně – Pole position\n\"Kurzívou\" – Nejrychlejší kolo závodu\n"}
{"id": "783365", "url": "https://cs.wikipedia.org/wiki?curid=783365", "title": "Španělsko na zimních olympijských hrách", "text": "Španělsko na zimních olympijských hrách\n\nŠpanělsko na zimních olympijských hrách startuje od roku 1936. Toto je přehled účastí, medailového zisku a vlajkonošů na dané sportovní události.\n"}
{"id": "783367", "url": "https://cs.wikipedia.org/wiki?curid=783367", "title": "Velehornatina", "text": "Velehornatina\n\nVelehornatina je typ georeliéfu s výškovou členitostí nad 600 m a nadmořskou výškou nad 1600 m n. m. Typickými reliéfními plochami ve velehornatinách jsou značně skloněné až velmi příkře skloněné svahy, srázy a stěny, povrchovými útvary pak hory, hřebeny, arety, štíty, tepui, a velehory. Ze sníženin kotliny, soutěsky, průrvy, kaňony, trogy a kary, uvaly, žleby, rokle a strže.\n"}
{"id": "783368", "url": "https://cs.wikipedia.org/wiki?curid=783368", "title": "Hans Vollmer", "text": "Hans Vollmer\n\nHans Vollmer (16. listopadu 1878, Berlín-Charlottenburg – 15. února 1969, Lipsko) byl německý encyklopedista.\n\nByl synem architekta Johannese Vollmera (1845–1920) a vnukem hamburského malíře Adolpha Friedricha Vollmera (1806–1875). Studoval v Berlíně a Mnichově dějiny umění, historii a filozofii. Promoval v roce 1906 s prací „Schwäbische Monumentalbrunnen von der Gotik bis zum Klassizismus“.\n\nV roce 1923 převzal redakční vedení Thieme-Beckerova lexikonu u vydavatelství E. A. Seemann v Lipsku. Pracoval na něm téměř sám až do dokončení v roce 1950. Poté začal sestavovat dodatek k 20. století, který vyšel v šesti svazcích v letech 1953 až 1962. V roce 1964 odešel do důchodu.\n\n\n"}
{"id": "783369", "url": "https://cs.wikipedia.org/wiki?curid=783369", "title": "Šimša", "text": "Šimša\n\nŠimša je řeka 2. řádu na severu Litvy v okresech Šiauliai - městský okres, Šiauliai a Kelmė, značná část toku řeky tvoří západní hranici s okresem Radviliškis. Pramení v krajském městě Šiauliai, na pomezí městských čtvrtí Bačiūnai a Margiai. Horní tok na území města se někdy nazývá také Tyrulis. Na území města protéká dvěma rybníčky (plochy: 0,72 ha a 0,53 ha). Řeka Šimša je celá regulovaná, teče poměrně přímo směrem jihojihozápadním až do jezera Gauštvinis. Někdy je považována za horní tok řeky Gryžuva. Šířka řeky 5 – 10 m. Řeku překlenuje několik velmi nízkých mostů, určených zřejmě k dopravě rašeliny a k umožnění přechodu dobytka. \n\n\n"}
{"id": "783388", "url": "https://cs.wikipedia.org/wiki?curid=783388", "title": "Phil Galfond", "text": "Phil Galfond\n\nPhil Galfond (* 16. ledna 1985) je americký profesionální hráč pokeru. Poker hraje od roku 2003.\n\nGalfond se narodil v malém městečku North Potomac v Marylandu a vystudoval University of Wisconsin-Milwaukee. Poté bydlel v New Yorku, ale kvůli zákazu online pokeru v USA se přestěhoval do Kanady.\n<br>\nJeho velkým pokerovým kamarádem je další americký hráč Tom Dwan.\n\nMezi největší Galfondovy úspěchy se řadí 1. místo v \"$5,000 WSOP Pot-Limit Omaha\" turnaji, které získal v roce 2008. V něm si přišel na 817 781 dolarů.\n<br>\nDále se mu také podařilo umístit se na 70. místě v turnaji \"$25,000 World Poker Tour No Limit Hold'em Championship Event\", za které obdržel 39 570 dolarů.\nKromě živých turnajů je velmi úspěšný i v online pokeru, kde hraje převážně pod přezdívkami OMGClayAiken a MrSweets28.\n<br>\nDosud v online pokeru vyhrál zhruba 10 miliónů dolarů.\n"}
{"id": "783397", "url": "https://cs.wikipedia.org/wiki?curid=783397", "title": "Stroncium (román)", "text": "Stroncium (román)\n\nStroncium je sci-fi román českého autora Jiřího Kulhánka, vydaný v roce 2006. Děj se odehrává v postapokalyptické budoucnosti a od autorových předchozích děl se v mnohém liší. Autor v díle využívá dobově čerstvé vědecké poznatky o Saturnově měsíci Titan získané sondou Cassini-Huygens. Zároveň se autor věnuje silné kritice mediokracie.\n\nDěj knihy se odehrává v budoucnosti. Píše se rok 2129. Je to více než sto let potom, co Zemi postihla přírodní katastrofa vulkanického charakteru. \n\n\"V roce 2015 začalo v červenci hustě sněžit, do konce srpna zemřely 4 miliardy lidí. V polovině září ožily sopky, kouřová clona zabránila pronikání slunečních paprsků na Zem. V důsledku toho klesla teplota na více než -90°C. Začátkem prosince zbyl na Zemi poslední milion lidí.\" \n\nTi založili jedinné město Majesty, ve kterém vládl Lloyd Byron, druhý baron Austen-Rohrer VM (Vlastník Médií) a šógun, pan Micuhide Tokugawa. Město se postupně rozvíjelo. Byl objeven nový zdroj energie – stroncium a přípravek, který způsoboval dlouhověkost. Vládci používali Tézet – technické zaměstnance, neoficiálně „technozombie“, kteří jsou předělaní z mrtvého člověka na poslušný stroj. Ve městě časem došlo k přelidnění, což bylo potřeba nějak řešit. \nHlavní hrdina knihy, Longin Kandinsky, který je původní profesí archeolog, chce pravdivě informovat lidi a sesadit dosavadního vládce Lloyda Byrona. Bojuje proti sociálnímu vykonavateli panu Corgenovi. Elvis Corgen je zabiják, který se věnuje své profesi pilně a s láskou, pracující pro Lloyda Byrona, druhého barona Austen-Rohrer VM (Vlastník Médií). Během různých střetů dochází k napínavým situacím. Pana Kandinského se snaží zabít kdekdo. Byla na něj vypsána mimořádná odměna. Největším nepřítelem je slečna Hayesová, bitevní Tézet.\nLongin Kandinsky překoná všechny nástrahy. Uteče z vězení, podaří se mu uniknout z počítačové simulace zvané Luxor, sloužící k simulaci extrémních podmínek za účelem těžby technologií . A nakonec zjistí, že byl od začátku i on ovládán a bylo s ním manipulováno. Sám uzná, že lidem nemůže říkat pravdu. Stane se z něj vládce celého Majesty a začíná se chovat velmi podobně jako původní vládce.\n\n"}
{"id": "783403", "url": "https://cs.wikipedia.org/wiki?curid=783403", "title": "Portugalsko na letních olympijských hrách", "text": "Portugalsko na letních olympijských hrách\n\nPortugalsko na letních olympijských hrách startuje od roku 1912. Toto je přehled účastí, medailového zisku a vlajkonošů na dané sportovní události.\n"}
{"id": "783405", "url": "https://cs.wikipedia.org/wiki?curid=783405", "title": "Samsung Galaxy Ace", "text": "Samsung Galaxy Ace\n\nSamsung Galaxy Ace je smartphone vyrobený společností Samsung, předchůdce Samsungu Galaxy Ace 2 a běží na Androidu 2.3 Gingerbread. \n\nhttp://www.samsung-galaxy-ace.cz/\n"}
{"id": "783424", "url": "https://cs.wikipedia.org/wiki?curid=783424", "title": "Portugalsko na zimních olympijských hrách", "text": "Portugalsko na zimních olympijských hrách\n\nPortugalsko na zimních olympijských hrách startuje od roku 1952. Toto je přehled účastí, medailového zisku a vlajkonošů na dané sportovní události.\n"}
{"id": "783430", "url": "https://cs.wikipedia.org/wiki?curid=783430", "title": "Elektra (jméno)", "text": "Elektra (jméno)\n\nElektra je ženské křestní jméno řeckého původu. Je odvozeno ze slova ηλεκτρον (elektron) znamenající \"jantarově žlutý\" a \"jantar\".\n\n\n\n\n"}
{"id": "783453", "url": "https://cs.wikipedia.org/wiki?curid=783453", "title": "Nový židovský hřbitov na Smíchově", "text": "Nový židovský hřbitov na Smíchově\n\nNový židovský hřbitov na Smíchově přiléhá ke hřbitovu Malvazinky a přístup k němu je z Peroutkovy ulice (poblíž Urbanovy). Byl založen v roce 1903 a používal se až do roku 1990. Na ploše 6205 m² se dochovalo asi 800 náhrobních kamenů.\n\nVýchodní části vévodí novobarokní hrobka Josefa a Rosy Porgesových z Portheimu. U vchodu je umístěna pamětní deska zakladatelů hřbitova. Z významných literárních osobností je tu pohřben německy píšící básník, překladatel a právník Friedrich Adler (1857–1938). Roku 1956 zde byla uložena urna básníka a prozaika Rudolfa Fuchse (1890–1942), který zahynul v londýnském exilu za německého bombardování.\n\nPo roce 1980 byl hřbitov zmenšen o severní část s dětskými hroby a na místě obřadní síně vyrostla v letech 1982–1985 novostavba Církve adventistů sedmého dne. Zmenšen byl i na jihu, zde je plotem oddělen od zahrádky s domkem, při původní jižní zdi lze vidět ještě několik pomníků.\n\n"}
{"id": "783461", "url": "https://cs.wikipedia.org/wiki?curid=783461", "title": "MHC glykoprotein I. třídy", "text": "MHC glykoprotein I. třídy\n\nMHC glykoproteiny (gp) I. třídy jsou transmembránové molekuly, jejichž funkcí je prezentace antigenu CD8 T-buňkám.\n\nMHC gp I. třídy se nacházejí na většině buněk organismu. Jejich funkcí je prezentovat antigenní peptidy z patogenů (nejčastěji virů) CD8 cytotoxickým T – lymfocytům. Vzhledem k tomu, že viry mohou napadnout prakticky jakoukoliv jadernou buňku organismu (v bezjaderných buňkách se viry nedokáží replikovat), dochází k expresi MHC gp I. třídy na všech jaderných buňkách organismu (např. na červených krvinkách MHC gp I. třídy nejsou). Na povrchu jedné buňky lze nalézt řádově 10 MHC I molekul. Avšak úroveň konstitutivní exprese je různá u různých typů buněk.\n\nMHC gp I. třídy váží proteiny cytosolického původu. Mohou tedy vázat peptidy buňce vlastní, peptidy virového původu či peptidy původem z bakterií žijících v cytosolu. Buňce vlastní peptidy vystavené na MHC gp I. třídy nejsou antigenní (neaktivují T-buňky), neboť cytotoxické T-lymfocyty, které by mohly rozeznat komplexy \"MHC:vlastní peptid\" jsou v procesu udržování tolerance vůči vlastním tkáním eliminovány, inaktivovány nebo suprimovány regulačními T-buňkami.\n\nReceptor na povrchu T – buněk (TCR) je specifický pro unikátní kombinaci peptidu a MHC molekuly. Jinými slovy T – buňky rozeznají jak peptid navázaný na MHC, tak MHC molekulu. Tento jev se nazývá \"MHC – restrikce\".\n\nMHC gp Ia jsou rozeznávány i NK buňkami. NK buňky však pomocí svých receptorů nerozeznávají všechny izotypy MHC molekul, popřípadě jednotlivé alely konkrétních izotypů, se stejnou účinností (viz dále).\n\nMHC molekuly jsou přítomny u chrupavčitých ryb a u všech vyšších obratlovců. Nebyly nalezeny u bezčelistnatých ryb a bezobratlých.\n\nMHC gp I. třídy sestávají ze dvou polypeptidových řetězců:\n\nα – řetězec je kódován v MHC genové oblasti a je nekovalentně asociován s menším β2-m řetězcem. Pouze α – řetězec prochází membránou.\n\nKompletní molekula MHC gp I je složena ze 4 domén: α1, α2, α3 a β2-m domény. Domény α3 a β2-m strukturálně připomínají imunoglobulinové domény. α1 a α2 tvoří stěny žlábku vázajícího peptidy na povrchu molekuly MHC. Žlábek je lemován dvěma α – helixy a jeho dno je tvořeno osmi antiparalelními β řetězci.\nMHC molekuly I. třídy (konkrétně doména α3 ) interagují s T-buněčným koreceptorem CD8.\n\nMHC glykoproteiny I. třídy jsou kódovány v genové oblasti zvané MHC (\"Major Histocompatibility Complex\"; Hlavní histokompatibilní komplex). Lidé mají MHC lokalizován na 6. chromozomu, myši na chromozomu 17. Jedná se o oblast polygenní (=existuje několik různých izotypů MHC gp I. třídy) a polymorfní (=existuje mnoho variant/alel každého genu v populaci). Jedná se dokonce o nejpolymorfnější geny, které jsou známy. Pro geny HLA-A a HLA-B je již známo přes 1000 alel. Navíc je velmi pravděpodobné, že studie prováděné na populacích v Africe odhalí další varianty genů pro MHC gp I.\n\nVzhledem k vysokému polymorfismu patří většina lidí mezi heterozygoty pro MHC proteiny – to jest matky a od otce zdědili odlišné alely pro konkrétní MHC izotyp. Kombinace MHC alel na jednom chromozomu se nazývá MHC haplotyp.\n\nLidské MHC geny jsou nazývány HLA geny (\"Human leukocyte antigen\"), u myší jsou označovány jako H-2 geny. Exprese MHC genů je kodominantní – proteinový produkt obou alel v jednom lokusu (tedy pro jeden izotyp MHC gp I) je v jedné buňce exprimován ve stejném množství.\n\nRozdílné MHC varianty preferenčně váží rozdílné peptidy. Peptidy, které se váží na konkrétní MHC variantu mají stejné či velmi podobné aminokyselinové zbytky na 2-3 přesných pozicích v rámci své sekvence. Tyto aminokyselinové zbytky se nazývají „kotevní“ (\"anchor residues\"). Jak pozice, tak identita těchto zbytků je různá v závislosti na MHC variantě. Vazba peptidu do vazebné rýhy je ovlivněna přítomností i ostatních aminokyselinových zbytků, tzv. „sekundárních kotev“ (\"secondary anchors\"). Jinými slovy – přítomnost určitých aminokyselin v určitých pozicích je preferována či naopak může bránit vazbě peptidů na MHC. Tímto způsobem je zajištěno, že různé produkty alel pro MHC gp I třídy mohou vázat různé sady peptidů. Soubor kotevních zbytků, které umožňují vazbu k určité MHC I molekuly se nazývá „sekvenční motiv“ (\"sequence motif\"). Lze dokonce odhadnout strukturu peptidu, či proteinu, který by se na konkrétní variantu mohl vázat. Tohoto poznatku se využívá při přípravě vakcín.\n\nPolymorfismus je zaznamenán hlavně v oblasti kódující aminokyseliny ležící ve vazebné rýze MHC molekuly. Proč právě tam? Vysvětlení se nejčastěji spojuje s evoluční biologií a „závodech ve zbrojení“ mezi patogenem a hostitelem. V evolučním čase se patogeny snaží změnit své antigeny, aby se vyhnuly asociaci s MHC proteiny. V případě, že se to nějakému patogenu podaří, dojde k epidemii. Pokud bude v populaci pár jedinců produkovat „nové“ MHC proteiny, které dokáží asociovat s \"novým antigenem\", budou mít tito selekční výhodu. (Např. HLA-B53: v Západní Africe je až 25 % populace nositelem této alely, byť je v ostatních částech světa tato alela vzácná. Jedinci nesoucí tuto alelu jsou méně citliví k těžké formě malárie, která se v této části světa vyskytuje).\n\nNa vzniku nových alel se podílejí především bodové mutace a genové konverze (=sekvence v jednom genu je částečně nahrazena sekvencí z jiného genu).\n\nNa druhou stranu polygennost MHC molekul je omezená: T-buňky, které se svým TCR silně váží na vlastní peptidy navázané na MHC molekule, musejí být na počátku svého vývoje eliminovány, aby se udržela tolerance vůči vlastním tkáním. Počet MHC je tedy pravděpodobně balancován mezi výhodou prezentace širokého spektra cizích peptidů a nevýhodou významného omezení repertoáru T-buněk během negativní selekce.\n\nMHC gp jsou známy i pod pojmem \"transplantační antigeny\". MHC byl v počátcích studován jako genetický komplex, který ovlivňuje schopnost organismu akceptovat či rejektovat transplantovanou tkáň z jiného organismu stejného druhu. Imunitní systém obecně toleruje vlastní MHC gp I v komplexu s vlastními peptidy, zatímco proti \"cizím\" MHC gp vzniká imunitní reakce. Pro transplantace se tudíž hledají dárci podle alel v MHC komplexu (celá problematika je poněkud komplikovanější; vyžadovaná shoda v MHC komplexu mezi dárcem a příjemcem závisí i na orgánu, který má být transplantován). Vysoký polymorfismus MHC gp I je příčinou obtížného hledání dárců pro některé typy tkáňových transplantací a to i mezi příbuznými jedinci: heterozygotičtí rodiče totiž mohou své haplotypy nakombinovat čtyřmi různými způsoby; jejich děti se tedy velmi pravděpodobně mezi sebou budou lišit v kombinaci MHC alel.\n\nV současné době se studie MHC gp I zaměřují na spojitost mezi konkrétními alelami MHC gp I a rozvojem autoimunitních onemocnění, náchylností ke konkrétním infekcím apod.\n\nMHC molekuly jsou v průběhu syntézy transportovány do endoplazmatického retikula (ER). Až v lumen ER dojde ke správnému sbalení obou řetězců MHC molekuly a ke vzniku vazebného místa pro peptidy – vazebné místo tedy nikdy není nasměrováno do cytosolu. Správné „sbalení“ MHC molekuly je umožněno asociací α – řetězce, β2-m a peptidu.\n\nProteiny jsou v cytosolu degradovány proteazomem na krátké peptidy. Ty jsou pak do ER kontinuálně transportovány pomocí TAP transportérů TAP1 a TAP2 (\"transporters associated with antigen processing\"), které pocházejí z rodiny ABC transportérů (při transportu proteinů tedy dochází k hydrolýze ATP). TAP proteiny preferují přenos peptidů o velikosti 8-16 aminokyselin s hydrofobními nebo bazickými aminokyselinovými zbytky na C-konci. Na vzniku komplexu MHC:peptid se podílí řada dalších proteinů, tvořících tzv. \"Peptide-loading complex\" (PLC) – zejména tapasin, calreticulin, calnexin a ERp57.\n\nPouze v případě, že je na MHC molekulu navázán peptid, putuje celý komplex z ER na povrch buňky. MHC gp I. třídy jsou nestabilní, pokud na nich není navázán peptid. Vazba peptidu na molekulu MHC je stabilní ( K~10-10). Po disociaci peptidu a MHC gp I na povrchu buňky, změní MHC gp I svou konformaci, β2-m disociuje a α – řetězec je internalizován do buňky a rychle degradován.\n\nNěkteří lidé trpí imunodeficiencí způsobenou defektem v TAP1 nebo TAP2. V buňkách s mutovanými TAP proteiny dochází k nižšímu transportu peptidů z cytosolu do lumen ER. MHC gp I tedy nejsou stabilizovány vazbou s peptidy, jsou translokovány zpět do cytosolu a degradovány.\n\nNa molekulách MHC I. třídy může docházet i k prezentaci peptidů z extracelulárních zdrojů. Jedná se o jev zvaný zkřížená prezentace (\"cross presentation\"). Materiál, který se nahromadí na povrchových receptorech buňky je endocytován a dostává se do endosomů. Zde může být částečně (nikoliv kompletně) degradován a transportován do cytoplazmy. Jinou cestou, jak se extracelulární peptidy mohou dostat na MHC molekuly I. třídy, je fúze pozdních fagozomů s peptidovými fragmenty s ER. Ukazuje se, že schopnost zkřížené prezentace není stejná u všech antigen prezentujících buněk. Nejúčinnější je u lidských a myších dendritických buněk.\n\nNa MHC gp I. třídy se váží peptidy dlouhé 8-10 aminokyselin. Je možné, že dochází k vazbě i delších peptidů – vážou se na C-konci a jsou následně štěpeny exopeptidázami přítomnými v Endoplazmatickém retikulu. Peptidy se do vazebné rýhy vážou v natažené konformaci.\n\nVazba peptidu na MHC gp I. třídy je stabilizována na obou koncích vazebného žlábku. Za hlavní stabilizující kontakt jsou považovány interakce mezi atomy na N- a C- konci peptidu a invariantními místy ležícími na obou koncích MHC žlábku (syntetické peptidy bez N- a C- konce nevytváří stabilní vazbu s MHC molekulou). V místě vazby N-koncové části peptidu se na MHC molekule nacházejí především tyrosinové zbytky. V místě vazby C-koncové části peptidu jsou na MHC molekule tyrosinové a lysinové zbytky. Tyto postranní aminokyselinové řetězce jsou zodpovědné za vznik vodíkových můstků a iontových interakcí, které stabilizují komplex MHC:peptid. Ostatní aminokyselinové zbytky v peptidu slouží jako „přídatné“ kotvy (\"additional anchors\"). Může však docházet k vazbě pouze na koncích peptidu a k „vyboulení“ jeho střední části.\n\nKonce peptidů navázaných na molekuly MHC I. třídy jsou zanořeny v MHC molekule. Na MHC gp I. třídy se mohou vázat i chemicky modifikované peptidy (např. glykopeptidy). Nepeptidová složka je však vždy orientována ven z vazebné rýhy.\n\nInvariantní aminokyseliny ve vazebné rýze rozeznávají rysy peptidové kostry, která je společná všem peptidům, zatímco polymorfní aminokyseliny ve vazebné rýze se váží na specifické postranní řetězce peptidu.\n\nRozlišují se dvě skupiny MHC gp I. třídy: klasické a neklasické.\n\nHLA-C je ve srovnání s HLA-A a HLA-B méně polymorfní (cca 750 alel). I úroveň jeho exprese na povrchu buněk je ve srovnání s těmito izotypy menší. Výjimkou jsou buňky trofoblastu (na nich dochází k expresi HLA-C, -E a -G). Všechny varianty HLA-C se váží na inhibiční receptory NK buněk a tím inhibují cytotoxickou aktivitu těchto leukocytů. Naproti tomu ne všechny alely HLA-A a –B jsou schopny tyto inhibiční receptory vázat. HLA-C se váže i na TCR, avšak jejich hlavní funkcí je vazba na NK buňky.\n\nNeklasické MHC gp I. třídy jsou méně polymorfní než MHC Ia. Jejich přesný počet se liší v závislosti na druhu, liší se i mezi jedinci v rámci jednoho druhu. Některé z molekul MHC Ib také asociují s β2-m. Jejich exprese na buňkách je variabilní, a to jak v jejich množství, tak i ve tkáňové distribuci.\n\nKlíčovými stimulátory vyšší exprese MHC gp I. třídy jsou interferony (IFN). Ty mimo jiné vedou i k indukci exprese molekul, které se účastní procesů vedoucím k „naložení“ peptidů na MHC molekulu. Dochází tedy ke zvýšení schopnosti prezentovat antigen. IFN α,β i γ vedou ke zvýšení exprese MHC gp I. třídy na všech buněčných typech. IFN jsou produkovány na počátku virové infekce.\n\n"}
{"id": "783471", "url": "https://cs.wikipedia.org/wiki?curid=783471", "title": "Chris Phillips", "text": "Chris Phillips\n\nChristopher Phillips (* 9. března 1978 v Calgary, Alberta, Kanada) je bývalý kanadský profesionální hokejový obránce, který nastupoval po celou svojí kariéru v NHL za klub Ottawa Senators.\n\nDvakrát si zahrál na mistrovství světa do 20 let – 1996 v USA (zlato) a 1997 ve Švýcarsku (zlato, All star tým).\n\nTři starty si připsal na mistrovství světa – 2000 v Rusku (4. místo), 2005 v Rakousku (stříbro) a 2009 ve Švýcarsku (stříbro).\n\nV letech 1993–1995 hrál v rodné provincii Alberta ligu AJHL za klub Fort McMurray Oil Barons. V roce 1997 se stal součástí Prince Albert Raiders, klubu Western Hockey League (jedna ze tří hlavních kanadských juniorských lig). Ve své první sezoně si vysloužil trofej pro nejlepšího nováčka Jim Piggott Memorial Trophy. Také byl zařazen do All Rookie týmu CHL (zaštiťující všechny tři ligy) a získal trofej CHL Top Draft Prospect Award. V průběhu své druhé sezony ve WHL byl vyměněn do Lethbridge Hurricanes – s tímto celkem celou soutěž vyhrál. Opět obdržel i individuální ceny – nejlepší obránce WHL (Bill Hunter Memorial Trophy), All star tým CHL a také All star tým závěrečného turnaje Memorial Cupu.\n\nV roce 1996 byl draftován jako první hráč v celkovém pořadí klubem Ottawa Senators. Dres tohoto týmu obléká nepřetržitě od roku 1997. Podílel se na zatím největším úspěchu klubu, kterým bylo finále Stanley Cupu v sezoně 2006/07. Phillips je od roku 2006 alternativním kapitánem mužstva (nosí tedy na dresu písmeno A). Pouze kapitán Daniel Alfredsson odehrál za mužstvo více utkání, než on. Desátého února 2012 odehrál jako druhý hokejista v historii Senators (právě po Alfredsonovi) tisící utkání v základní části – v jubilejním utkání proti Nashville Predators navíc dvěma góly pomohl k vítězství svého mužstva. Současná smlouva mu vyprší v roce 2016 a zaručuje roční příjem 2 500 000 dolarů.\n\nSezona NHL 2004/05 byla zrušena kvůli sporům hráčů a vedení soutěže ohledně nové kolektivní smlouvy. Phillips tuto sezonu odehrál ve švédské Elitserien za Brynäs IF.\n\nPozn.: u ročníku 2004/05 je kurzívou místo statistiky play off bilance z baráže o Elitserien.\n\n"}
{"id": "783476", "url": "https://cs.wikipedia.org/wiki?curid=783476", "title": "Paleogeografie", "text": "Paleogeografie\n\nPaleogeografie je jedním z odvětví geografie zabývající se společně s historickou geologií zkoumáním a rekonstrukcemi geografických poměrů na Zemi v různých geologických údobích. Snaží se zjistit tehdejší polohy pevnin, horstev a oceánů, včetně jejich rozlohy, nadmořských výšek či hloubek, ozřejmuje dlouhodobé fyzikální geografické změny.\n\nProvádí rekonstrukce batymetrických poměrů moří a orografických tvarů pevnin v určité geologické minulosti. Využívá přitom sedimentárních facií a výsledkem bývají více či méně přesné dedukce často zobrazované v podobě paleogeografických map, mnohdy zatížených nepřesnostmi plynoucími z neúplných znalostí.\n\nPaleogeografie zpracovává, skládá a interpretuje data získaná jinými geologickými obory, nejčastěji to jsou:\n\n\n"}
{"id": "783477", "url": "https://cs.wikipedia.org/wiki?curid=783477", "title": "Dratvuo", "text": "Dratvuo\n\nDratvuo, jinak nazývaná také Dratvinys, Dratvinis, Dretvinis, je říčka 2. řádu ve středu Litvy v okrese Kelmė, pravý přítok řeky Dubysa, do které se vlévá u obce Lyduvėnai 1 km před nejdelším a nejvyšším lyduvėnským železničním mostem, 75,5 km od ústí Dubysy do Němenu. Pramení 1 km na východ od vsi Vaišviliškiai, 1,7 km západně od obce Lioliai. Zpočátku se klikatí západoseverozápadním směrem, protéká rybníky Liolių II tvenkinys (plocha 3 ha), Liolių I tvenkinys (plocha 0,9 ha) a ještě třemi menšími rybníčky. Za posledním z nich se stáčí k jihovýchodu, po soutoku s Juodupisem se stáčí k východu, protéká dalším rybníkem, po soutoku s Palyksnė se stáčí k jihovýchodu až k soutoku s řekou Dubysa. Teče 40 m hlubokým a 250 m širokým říčním údolím. Celkový spád je 60 m.\n\nPůvod názvu není jasný, předpokládá se, že je odvozeno od původem německého dratas – \"draht\" – drát.\n\nNázev Dratvuo je v litevštině rodu ženského, číslo jednotné, skloňování je v poměrně zřídka se vyskytující V. třídě, kde se v jiných (než v 1. p. č.j.) pádech mezi kmen a příponu vkládá vsuvka -en-. Pokud by se měla respektovat tato zvláštnost, skloňovalo by se v češtině takto:\n1. p. Dratvuo\n2. p. Dratveně\n3. p. Dratveni\n4. p. Dratvuo\n5. p. Dratveni!\n6. p. (o) Dratveni\n7. p. Dratvení\nPřivlastńovací přídavné jméno: Dratvenský, -á, -é.\nTento způsob skloňování není potvrzen ÚJČ AV ČR!\n\n"}
{"id": "783478", "url": "https://cs.wikipedia.org/wiki?curid=783478", "title": "Steamboy", "text": "Steamboy\n\nSteamboy (スチームボーイ, Suchīmubōi) je japonský animovaný velkofilm od režiséra Kacuhira Otoma. Propojení dvourozměrné a trojrozměrné grafiky, vyrobené za pomocí plně digitálních technologií dává snímku kvalitní vizuální stránku, stojí za tím však 10 let práce a rozpočet téměř 22 milionů dolarů. To dělá ze Steamboye nejdražší japonský animovaný film historie.\n\nFilm se odehrává v alternativní viktoriánské Anglii devatenáctého století. Je to období slavných vynálezů, tzv. století páry. Mladý chlapec jménem Ray dostane jednoho dne podivnou zásilku. Jedná se o malou parní kouli, která je zdrojem neomezené parní síly. Kvůli objevu této koule přijde Rayův otec Edward málem o život a rozejde se ve zlém se svým otcem Lloydem, což je Rayův dědeček.\n\nParní koule přinese Raye do mnoha problémů, protože kromě Edwarda, touží po kouli i ostatní, třeba Robert Stephenson, britský inženýr. Ray je na začátku filmu unesen i s koulí nadací zvanou \"O'Hara Foundation\", ve které pracuje Rayův otec Edward. Ray se dozví, že dědeček mu lhal o smrti otce a začne být na straně otce, který mu ukáže krásu parního zámku. A dokonce se stihne zamilovat do dívky zvané Scarllet, což je dcera sponzora O'Harovi nadace.\nDěj vyvrcholí na \"Velké Výstavě\" v Londýně, kde mimo jiné představuje své vynálezy nadace O'Hara. Stánek nadace je velký zámek který zároveň slouží jako velká parní pevnost schopná létat. K vyzdvižení paláce je potřeba tří parních koulí. Do zámku dorazí Rayův dědeček, nepřítel Rayova otce, a začne zařízení sabotovat. Lloyd je při sabotáži chycen a zadržen. Ray na dědečka náhodně narazí a ten mu poví o tom, že nadace vyrábí zbraně a ty pak prodává nepřátelům Anglie. Ray se rozhodne kouli ukrást a předat jí Robertu Stephensonovi, který následně zahájí útok na parní zámek. Celá výstava se rázem promění na válečnou zónu.\n\nRay během bitvy zjistí, že Robertu Stephensonovi jde jen o peníze a moc, ale to už je mezitím parní zámek ve vzduchu pod prudkou palbou. I přes jednu chybějící parní kouli je zámek schopný letět, ale hrozí, že vybouchne. Ray ukradne kouli zpátky a udělá si z ní jetpack, kterým se dostane do zámku. V řídící místnosti se pak nacházejí i s Rayem Lloyd, Edward a slečna Scarllet.\n\nLloyd se usmíří se synem a rozhodnou se zůstat koordinovat let paláce pro záchranu města, nechávají Raye se slečnou Scarllet uniknout. Parní zámek je pak odsunut co nejdál od města, aby způsobil co nejmenší škody při výbuchu.\n\nHlavní postavou je 13letý chlapec z Manchesteru. Má v genech talent pro vynalézání, který zdědil po předcích. Věří v pokrok a myslí si, že věda nemá sloužit k válčení. Během filmu se názory postavy postupně vyvíjí.\n\nSlečna Scarlett je 14letá sobecká, neohrožená dívka z Ameriky. Zároveň je to vnučka hlavního představitele O'Hara nadace. Ve filmu zaujímá roli nevinné nic netušící holky, která se stala svědkem nečekaných událostí.\n\nRayův dědeček je menší bělovlasý starší pán, který je na svůj věk neobyčejně vitální. Vynálezce parní koule, kterou vytvořil se svým synem Edwardem. Neshoduje se s názory svého syna a vystupuje proti němu. Věří, že věda má sloužit k pomoci, nikoliv k moci. Jeho vize vzdušného zámku jako nádherný lunapark, naproti Edwardově úmyslu postavit ze zámku válečnou vzdušnou pevnost.\n\nRayův otec je mohutnější postavy. Popálení, které utrpěl během vynalézání parní koule, vedlo k zohavení jeho vnějšku. Tento incident pokřivil jeho chování do té míry, že si myslí, že věda je nástroj k získání moci. Jeho otec mu říká Eddy. Využívá O´Hara nadace a Velké výstavy k získání prostředků k moci.\n\n\n"}
{"id": "783479", "url": "https://cs.wikipedia.org/wiki?curid=783479", "title": "Diskografie Bon Jovi", "text": "Diskografie Bon Jovi\n\nTento článek pojednává o diskografii americké rockové hudební skupiny Bon Jovi.\n"}
{"id": "783488", "url": "https://cs.wikipedia.org/wiki?curid=783488", "title": "Seznam památných stromů v okrese Strakonice", "text": "Seznam památných stromů v okrese Strakonice\n\nToto je seznam památných stromů v okrese Strakonice, v němž jsou uvedeny památné stromy na území okresu Strakonice.\n\n"}
{"id": "783491", "url": "https://cs.wikipedia.org/wiki?curid=783491", "title": "HMS Ark Royal (R09)", "text": "HMS Ark Royal (R09)\n\nHMS \"Ark Royal\" (R09) je bývalá letadlová loď britského královského námořnictva třídy \"Audacious\". Před svým vyřazením v roce 1978 to byla poslední letadlová loď Royal Navy, na jejíž palubu letadla přistávala pomocí zádržných systémů a startovala pomocí katapultu. Byla první letadlovou lodí na světě, která měla úhlovou letovou palubu. První americká letadlová loď s tímto prvkem byla USS \"Forrestal\". \"Ark Royal\" vstoupila do služby 25. února 1956, to bylo o osm měsíců dříve než USS \"Forrestal\".\n\nHMS \"Eagle\", která byla sesterskou lodí \"Ark Royal\" se původně měla jmenovat HMS \"Audacious\". Podle toho se třída jmenuje \"Audacious\". Původně měla třída obsahovat čtyři plavidla. Po válce byla ale výstavba HMS \"Africa\" a původní HMS \"Eagle\" zrušena a výstavba zbylých dvou lodí byla na několik let pozastavena. Obě plavidla by byly během služby podstatně vylepšeny.\n\nLoď se původně měla jmenovat \"Irresistible\", ale ještě před tím, než byla spuštěna na vodu, byla přejmenována na \"Ark Royal\". Předchozí \"Ark Royal\", jež byla taktéž letadlovou lodí byla v listopadu 1941 při návratu do Gibraltaru zasažena torpédem z německé ponorky U 81. 14. listopadu 1941 byla pak potopena. \n\nNa vodu byla spuštěna v roce 1950 a její dokončení trvalo ještě dalších 5 let. V té době byla pozměněna její konstrukce, a proto se v době jejího dokončení výrazně odlišovala od její sesterské lodi. Po vstupu do služby měla úhlovou letovou palubu natočenou o 5.5°. Dále měla dva plynové katapulty, z jejichž pomocí mohla letadla až o váze 14 tun vzlétnout z lodi, nesla upravenou výzbroj a obsahovala nový optický systém přistání letadel. Na levé straně byl výtah. Jednalo se o první britskou loď s tímto zařízením. \"Ark Royal\" byla první lodí, která měla úhlovou letovou palubu a parní katapulty. Tyto prvky byly postaveny, když byla spuštěna na vodu. Inovace umožnily letadlům vzlétat a přistávat ve stejný čas. Délka letové paluby byla 245 metrů.\n\nZhruba rok po tom, co loď vstoupila do služby, jí byly odebrány 113 mm kanóny kvůli manipulaci s letadly na úhlové letové palubě. O čtyři roky později byl rovněž odstraněn výtah a přední 113 mm děla. Zbylé 113 mm kanóny byly odstraněny během modernizace v roce 1964. Od března 1967 do února 1970 podstoupila loď poslední velkou přestavbu, která se podobala přestavbě její sesterské lodi HMS \"Eagle\". Rovněž bylo přidáno několik vylepšení, která umožnila pohodlně obsluhovat větší stroje Phantom a Buccaneer Mk.2. Stejně jako na \"Eagle\" i na \"Ark Royal\" zahrnovaly její změny úhlovou palubu natočenou o úhel 8.5° a nové katapulty (včetně lanových chytačů). Taktéž byla vylepšena řídící letová věž a byla částečně vylepšena elektronika. Přestože některé původní radary byly zachovány, loď nedostala nové 3-D vyhledávací radary, jenž byly instalovány na její sesterskou loď. Velikost letové paluby byla zvětšena, čímž se lodi dostalo nové místo na 'zaparkování' letadel na palubě. Tohoto bonusu se HMS \"Eagle\" nedočkala. Kromě toho byla \"Ark Royal\" vybavena čtyřmi systémy Seacat, ale systémy nebyly nikdy nainstalovány. To znamenalo, že lodi se nedostalo nových obranných prvků.\n\nZpočátku loď mohla nést až 50 strojů. Na její palubě se objevovaly stroje jako Hawker Sea Hawk, De Havilland Sea Venom, Fairey Gannet, Douglas A-1 Skyraider a různé druhy vrtulníků. Později se zvyšovala velikost a složitost strojů. V roce 1978, kdy byla vyřazena ze služby, byla schopná nést 40 strojů.\n\n\"Ark Royal\" se zúčastnila jako součást britského královského námořnictva a NATO mnoha vojenských cvičení. Bojů se ale nikdy neúčastnila. V roce 1956, rok po jejím vstupu do služby, se neúčastnila bojů při Suezské krizi kvůli odzkoušení nových zařízení po modernizaci. V roce 1963 se na lodi nacházela letadla Hawker P.1127 s charakteristikou V/STOL. Z těchto letadel byly později vyvinuty Harriery.\n\nV roce 1965 byla součástí sil prosazující námořní blokádu Rhodesie. V roce 1966 chtěla Británie vyřadit ze služby letadlové lodě, avšak na začátku 70. let loď prošla modernizací a její možné vyřazení by souviselo s politickými záležitostmi. Nová vláda přezkoumala tento případ a došla k závěru, že pobřežní letecké základny by neposkytovaly adekvátní možnosti a tudíž nebylo v zájmu Británie zbavovat se letadlových lodí.\n\n9. listopadu 1970 během cvičení NATO ve Středomoří se \"Ark Royal\" srazila se sovětským torpédoborcem třídy Kotlin, který ji sledoval (běžná praxe během studené války). \"Ark Royal\" byla jen lehce poškozena, zatímco Sovětský torpédoborec utrpěl menší škody a postrádal dva členy posádky. Velící důstojní \"Ark Royal\", kapitán Ray Lygo byl během následného vojenského soudu zbaven všech obvinění.\n\nV roce 1970 nesla \"Ark Royal\" 39 letadel. Letka se tehdy skládala ze dvanácti Phantomů, ze čtrnácti Buccaneerů, ze čtyř Gannetů, ze šesti vrtulníků Sea King, ze dvou letounů Wessex HAR a z jednoho letounu Gannet COD, který byl později nahrazen letounem AEW. V červenci 1976 reprezentovala Británii na oslavě dvoustého výročí vyhlášení nezávislosti USA na Velké Británii ve Fort Lauderdale na Floridě.\n\nV roce 1972 se letouny Buccaneer na palubě HMS \"Ark Royal\" zúčastnili mise, při které měly zabránit možné Guatemalské invazi na Britský Honduras, jenž se krátce poté stal nezávislým na Velké Británii.\n4. prosince 1978 loď naposledy vplula do svého domovského přístavu v Devonportu. 14. února 1979 byla vyřazena ze služby. Na lodi v tu dobu naposledy zavlál bílý prapor. 29. března MOD oznámila, že bude prodána do šrotu. Tím skončily veškeré plány na její záchranu. 22. září opustila Devonport, aby pokračovala do Skotska, kde měla být sešrotována. Tam dorazila 28. září 1980. Dokončení jejího sešrotování trvalo až do roku 1983. Z lodi zůstaly různé části jako suvenýry nebo památníky, které jsou vystaveny v lodním muzeu v Yeoviltonu. Během jejího působení ve službě měla \"Ark Royal\" 21 velitelů.\n\n"}
{"id": "783500", "url": "https://cs.wikipedia.org/wiki?curid=783500", "title": "Stejnítka", "text": "Stejnítka\n\nStejnítka jsou typografická značka, která se píše místo opakovaného vypisování textu umístěného o řádek výše.\nJsou podobná uvozovkám. V Unicode existuje speciální východoasijský znak U+3003 (〃 – „\"DITTO MARK\"“), v latince je jako \"ditto\" symbol preferován znak U+2033 (″ – „\"DOUBLE PRIME\"“); přesto jsou na jejich místě obvykle používány různé varianty uvozovek (\", „, …). Dřívější verze normy ČSN 01 6910 z roku 1997 dokonce přikazovala použít pro stejnítka znak uvozovek. \n\nPoužití stejnítek je například následující:\n\nKromě základní podoby existují různé varianty. Ve středoevropském prostředí je například běžné použít pro opakování delšího textu jediná stejnítka doplněná na obou stranách vodorovnou čarou, dlouhou pomlčkou, například takto:\n\nJako opakovací znak se ovšem v jiných kontextech může použít i zcela odlišná značka, například ve slovnících se v podobném významu objevuje vlnovka.\n"}
{"id": "783503", "url": "https://cs.wikipedia.org/wiki?curid=783503", "title": "Hraběcí kaple (Stračí)", "text": "Hraběcí kaple (Stračí)\n\nHraběcí kaple se nachází u lesní cesty mezi Chcebuzí a Liběchovem. Kaple byla vybudována na paměť události z roku 1720, kdy byl na tomto místě venkovany zabit hrabě Johann Wratislav Clary ze Snědovic. Kaple je na žluté turistické značce vedoucí ze Želíz do Štětí. Nedaleko se též nalézá Mariánská kaple.\n"}
{"id": "783504", "url": "https://cs.wikipedia.org/wiki?curid=783504", "title": "John Schlesinger", "text": "John Schlesinger\n\nJohn Schlesinger, celým jménem John Richard Schlesinger (16. února 1926 Londýn – 25. července 2003 Palm Springs) byl britský filmový režisér a herec, v 60. letech jeden z režisérů britské nové vlny, který však většinu své kariéry působil v Hollywoodu. Natočil 25 hraných filmů, z nichž největšího úspěchu dosáhl \"Půlnoční kovboj\", za jehož režii získal Oscara. Mezi další významné snímky patří \"Drahoušek\", \"Mizerná neděle\", \"Maratónec\" či \"Amíci\". Příležitostně však režíroval i divadlo, operu a nezanedbatelnou část jeho díla představuje televizní tvorba.\n\nNarodil se v Londýně roku 1926 do rodiny židovského pediatra. Otec také hrál na violoncello, matka na housle a John se učil hře na klavír. V 11 letech dostal svou první 9,5mm kameru. Studoval pak na škole v Uppinghamu. V roce 1944, po dosažení 18 let, narukoval do armády, ze zdravotních důvodů se však dostal k jednotce Combined Services Entertainment, zábavní a umělecké armádní složky, s níž bavil vojáky kouzelnickými kousky.\n\nBěhem následných studií anglické literatury na oxfordské Balliol College (1947–1950) účinkoval ve studentském divadle, na což navázal rolemi ve filmech jako \"Oh, Rosalinda\" (1955), \"Bitva u La Plata\" (1956) či \"Bratři mezi paragrafy\" (1957). Objevil se také v epizodních rolích seriálů \"The Adventures of Robin Hood\" (1956–1957) či \"Ivanhoe\" (1958). Právě vlastní herecké zkušenosti údajně měli napomoci k jeho skvělému vedení herců z pozice režiséra.\n\nUž za studií také natáčel amatérské filmy, z nichž prvním režijním počinem byl \"Horror\" z roku 1946. S Alanem Cookem spolupracoval na dalších snímcích jako \"Black Legend\" (1948) či \"The Starfish\" (1950).\n\nKromě epizodních hereckých rolí pak začínal u filmu jako režisér dokumentů BBC. Smlouvu s televizí podepsal v roce 1957 a v příštích třech letech točil dokumenty z uměleckého cyklu \"Monitor\".\n\nEdgar Anstey z British Transport Films ho poté oslovil s nabídkou filmu pro jeho společnost. Stalo se jím \"Nádraží\" (1961), asi půlhodinový dokument zachycující 24hodinové každodenní drama na londýnské stanici Waterloo. Snímek byl oceněn Zlatým lvem na filmovém festivalu v Benátkách i cenou Britské akademie.\n\nZaujal také italského producenta Josepha Janniho, který režisérovi zadal pár reklam a pak i první hraný film \"Takové milování\" (1962). Šlo o zdařilou adaptaci knihy Stana Barstowa s první velkou příležitostí pro Alana Batese v hlavní roli, která Schlesingerovi vynesla na berlínském festivalu Zlatého medvěda za nejlepší film.\n\nPo úspěchu hraného debutu natočil Schlesinger pro Janniho další trojici filmů \"Billy lhář\" (1963), \"Drahoušek\" (1965) a \"Daleko od hlučícího davu\" (1967). \"Billyho lháře\" napsali stejní tvůrci jako \"Takové milování\" – Keith Waterhouse a Willis Hall. Šlo o směsici poněkud přisprostlé komedie a dramatu s Tomem Courtenayem v roli pomocníka v pohřebním ústavu s dosti extravagantními fantaziemi. Snímek se nestal žádným komerčním hitem, dal však vyniknout také Julii Christie v roli volnomyšlenkářské dívky Liz, která byla spolu s představitelem titulní role nominována na cenu BAFTA.\n\nJeště většího úspěchu pak Julie Christie dosáhla v Schlesingerově následujícím \"Drahouškovi\", když obdržela Oscara za nejlepší ženský výkon v hlavní roli modelky stoupající po společenském žebříčku. Jeden z jeho nejvíc vychvalovaných i kritizovaných snímků, v němž Julii Christie sekundovali Dirk Bogarde a Laurence Harvey, mu vynesl ocenění newyorských kritiků (NYFCC) za nejlepší film i režii, nominaci na Oscara v obou těchto kategoriích, nominaci na Zlatý glóbus za režii (a jeho výhru v kategorii nejlepšího anglicky mluveného zahraničního filmu) i nominaci na cenu BAFTA za nejlepší film.\n\nNásledující film \"Daleko od hlučícího davu\" představoval – po předchozích černobílých snímcích – velkorozpočtovou barevnou adaptaci knihy Thomase Hardyho z roku 1874. Opět v něm dostala hereckou příležitost Julie Christie, jakož i Alan Bates a nově také Peter Finch a Terence Stamp v rolích trojice velmi rozdílných nápadníků usilujících o přízeň Bathsheby Everdeneové. Film tehdy 40letému režisérovi otevřel dveře mezinárodnímu přijetí a Hollywoodu a zároveň ukázal jeho odlišnost od ostatních tvůrců britské nové vlny 60. let.\n\nKoncem 60. let Schlesinger přesunul svou tvorbu i bydliště do Spojených států a k britské filmové produkci se vrátil už jen snímkem \"Mizerná neděle\" (1971). V souvislosti s oslabenou britskou kinematografií zapustil své kořeny v Hollywoodu.\n\nJeho prvním americkým filmem se stal komerčně nejúspěšnější a kritiky nejlépe přijatý \"Půlnoční kovboj\" (1969). Schlesinger ho natáčel v New Yorku, na Floridě a v Texasu s Jonem Voightem a Dustinem Hoffmanem v hlavních rolích společenských outsiderů. Voight ztvárnil naivního venkovského mladíka, který přichází do New Yorku, aby zkusil štěstí jako prostitut, zatímco Hoffman malého podvodníčka trpícího tuberkulózou. Ačkoli šlo o téma na svou dobu velmi opovážlivé, bylo řemeslně velmi dobře zpracované a skvěle zahrané, takže si získalo přízeň diváků po celém světě. Film získal Oscara a další sošky přinesl Schlesingerovi za režii a Waldo Saltovi za scénář. Voight si vysloužil cenu Newyorských kritiků pro nejlepšího herce, Zlatý glóbus pro nejlepšího nováčka a v obdobné kategorii také cenu BAFTA. Britská akademie ocenila kromě něj i Hoffmana za hlavní roli, dále režiséra, scenáristu i střihače a samotný film. Sám Schlesinger však k úspěchu přistupoval poměrně zdrženlivě. V roce 1990 o své tvorbě uvedl: „Jestli jsem měl někdy nějaký komerční úspěch, byla to vyložená náhoda. Netušil jsem, že si Půlnoční kovboj povede tak dobře.“\n\nKaždopádně mu \"Půlnoční kovboj\" zajistil dobré postavení a poskytl možnost k tomu, aby znovu ve spolupráci s producentem Jannim natočil ještě jeden britský film, své nejosobnější dílo, \"Mizernou neděli\". Peter Finch v něm ztvárnil lékaře, který se v bisexuálním milostném trojúhelníku dělí o lásku k mladému umělci (Murray Head) se ženou (Glenda Jacksonová). Příběh se zakládal na režisérových osobních zkušenostech, on sám měl coby otevřený gay asi dvouletý vztah s výrazně mladším mužem. Film byl oceněn Zlatým glóbem za nejlepší anglicky mluvený zahraniční film a obdržel celkem 5 cen Britské akademie (pro nejlepšího herce, herečku, režii, film a střih). Získal také čtyři nominace na Oscara, včetně té režijní.\n\nV roce 1972 se John Schlesinger vydal na Letní olympijské hry v Mnichově, aby natočil segment „Nejdelší“ (The Longest) věnovaný maratonskému běhu, který se stal závěrečnou součástí kolektivního celovečerního dokumentu \"Viděno osmi\". Dalším z osmi režisérů, kteří se na filmu podíleli, byl i Miloš Forman, autor segmentu o desetiboji. Film však, stejně jako Olympiáda sama, zůstal zastíněn tragickým atentátem na izraelské sportovce.\n\nO dva roky později následoval ambiciózní snímek \"Den kobylek\" (1975), hyperbolická adaptace stejnojmenného románu Nathanaela Westa z prostředí hollywoodského filmového průmyslu, s Donaldem Sutherlandem a Karen Black v hlavních rolích. Film však byl přijat poměrně kriticky a finančně propadl, ačkoli získal cenu BAFTA za nejlepší kostýmy a nominace na Oscara pro nejlepší kameru a herce ve vedlejší roli.\n\nKasovním hitem se naopak stal thriller \"Maratónec\" (1976) o nacistech v New Yorku, ačkoli sklidil i kritické ohlasy za přístup k brutalitě. Dobře známou se stala scéna, kdy sadistický dentista (Laurence Olivier) trýzní svou oběť (Dustin Hoffman) zubařským zákrokem bez anestezie. Film byl nominován ve dvou kategoriích na cenu BAFTA a celkem v pěti, včetně té režijní, na Zlatý glóbus. Z nich však proměnil jen cenu za nejlepší herecký výkon ve vedlejší roli pro Laurence Oliviera, který byl ve stejné kategorii nominován i na Oscara.\n\nKoncem 70. let se Schlesinger ještě jednou spojil s producentem Jannim při natáčení filmu \"Amíci\" (1979). Šlo o příběh amerických vojáků před invazí v Normandii, kteří si začnou pletky s anglickými ženami. V hlavních rolích válečné romance se představili Richard Gere a Vanessa Redgrave. Film získal několik nominací na cenu BAFTA, a to i za režii a scénář, ale uspěl jen v kategorii nejlepších kostýmů a herečky ve vedlejší roli.\n\nPo \"Amících\" nastal v jeho režijní tvorbě největší propad, z něhož se už nikdy zcela nevzpamatoval. Frenetická komedie \"Bláznivá dálnice\" (1981) o americkém městečku, které starosta pro nalákání turistů přemaloval na růžovo, stál značných 24 milionů dolarů, ale zcela propadl a byl stažen distributorem už týden po premiéře.\n\nSchlesinger se po nezdaru obrátil k televizní tvorbě a natočil \"Oddělené stoly\" a \"An Englishman Abroad\" (oba 1983). Druhý z uvedených televizních filmů natočil s Alanem Batesem a Coral Brownovou podle jejího vlastního životního příběhu z 50. let, kdy se v Moskvě zapletla s britským dvojitým špionem Guyem Burgessem. Scénář k němu napsal Alan Bennett. Kritiky byl chválen a nazýván televizní událostí roku.\n\nK tvorbě pro velké plátno se vrátil nevydařeným politickým thrillerem \"Dravec a feťák\" (1985) a v Kanadě natočeným pochmurným snímkem \"The Believers\" (1987), který Schlesinger i koprodukoval, avšak neuspěl komerčně ani u kritiky.\n\nDo formy se vrátil až adaptací knihy Bernice Rubensové \"Madame Sousatzka\" (1988) s Shirley MacLaine v roli stárnoucí pianistky, která v Londýně vyučuje výjimečně nadaného indického chlapce. Nejlepší snímek posledních dvou dekád jeho tvorby později sám Schlesinger označil za jeden ze čtyř svých nejzamilovanějších filmů, spolu s \"Takovým milováním\", \"Půlnočním kovbojem\" a \"Mizernou nedělí\".\n\nNa počátku 90. let natočil komerčně úspěšnější thriller \"Psychopat ze San Francisca\" (1990) s Melanie Griffithovou a Michaelem Keatonem jako jejím psychotickým sousedem. K působivosti filmu přispěla i hudba Hanse Zimmera, propojující syntetizéry s jazzovými hráči a vokály. Následoval \"Nevinný\" (1993), drama podle románu Iana McEwana o naivním mladém specialistovi (Campbell Scott), který se ve špiony prolezlém Berlíně 50. let zamiluje s tragickými následky do tajuplné Němky (Isabella Rosselliniová). V roli žoviálního Američana Glasse se ve filmu objevil i Anthony Hopkins, snímek ale mnoho úspěchů nesklidil.\n\nTočil opět i televizní filmy, pro cyklus BBC „Screen One“ vytvořil podle scénáře a divadelní hry Alana Bennetta \"A Question of Attribution\" (1992) s Jamesem Foxem v roli britského historika a sovětského agenta Anthonyho Blunta. Snímek získal cenu BAFTA za nejlepší drama. Většího úspěchu u kritiky pak dosáhl televizní adaptací knihy Stelly Gibbonsové \"Farma Cold Comfort\" (1995). Tato romantická komedie s Eileen Atkinsovou a Kate Beckinsaleovou v hlavních rolích a např. Stephenem Fryem či Ianem McKellenem v rolích vedlejších se posléze dostala i do amerických kin.\n\nV roce 1995 Schlesinger přispěl svým rozhovorem ke koprodukčnímu dokumentu o zobrazování gayů a leseb v historii kinematografie \"The Celluloid Closet\" (česky \"4% filmová tajemství\").\n\nV jeho dalším thrilleru \"Oko za oko\" (1996) zahrála Sally Fieldová Karen McCannovou, odhodlanou pomstít znásilnění a smrt své 17leté dcery poté, co vrah (Kiefer Sutherland) kvůli procedurální chybě unikl stíhání. Posledním snímkem z 90. let se stal hororový příběh z Londýna 19. století \"Oholený klenotník\" (1997). Svou premiéru měl na filmovém festivalu v Chichesteru, ale poté se stáhnul jen na obrazovky televize Sky.\n\nDo nového milénia vstoupil Schlesinger svým posledním dokončeným filmem s Madonnou a Rupertem Everettem v hlavních rolích. Romantická dramedie \"Příští správná věc\" (2000) o gayi a jeho kamarádce, kteří se po jedné společně strávené noci rozhodnou vychovávat své dítě, nezískala vysoké hodnocení kritiky, ale byla nominována na mediální cenu GLAAD.\n\nSchlesinger během své kariéry příležitostně zavítal i k divadelní nebo operní režii. V 70. letech režíroval svůj jediný muzikál \"I And Albert\", který však pro něj byl těžkou zkušeností a na prknech se udržel jen velmi krátkou dobu. To inscenace \"Domu zlomených srdcí\" od G. B. Shawa v Národním divadle roku 1975 dopadla o poznání lépe, i když se \"Julius Caesar\" o pár let později tamtéž nesetkal zdaleka s takovým úspěchem. V roce 1981 zde uvedl také hru Sama Sheparda \"True West\" (\"Pravý\" či \"Pravdivý západ\").\n\nV 80. letech přesedlal na operu. Nejprve v roce 1981 připravil pro londýnskou Royal Opera House, Covent Garden inscenaci Offenbachovy opery \"Hoffmannovy povídky\" s dirigentem Georgesem Prêtrem a s Plácidem Domingem. A v roce 1984 tamtéž režíroval Straussova \"Růžového kavalíra\" s dirigentem Georgem Soltim. Obě úspěšná představení zůstala v repertoáru operního domu po dlouhou dobu, \"Hoffmanovy povídky\" se dočkaly obnoveného uvedení ještě v prosinci 2008 a \"Rosenkavalier\" v listopadu následujícího roku. V roce 1989 pak režíroval na Salcburském festivalu Verdiho \"Maškarní ples\". Původně měl také pro newyorskou Metropolitní operu režírovat Verdiho \"Othella\" s Placidem Domingem v titulní roli, avšak po úvodních jednáních z roku 1990 a dalším vývoji seznal operní dům jeho produkci nerealizovatelnou a k uvedení díla roku 1994 ho nahradil režisér Elijah Moshinsky.\n\nUž od druhé poloviny 60. let udržoval Schlesinger vztah se svým životním partnerem, fotografem Michaelem Childersem.\n\nV roce 2000 absolvoval srdeční operaci a na konci téhož roku utrpěl záchvat mozkové mrtvice. Měl obtíže s mluvením a nemohl dále pracovat. Dne 25. července 2003 zemřel ve zdravotním středisku Desert Region v Palm Springs na dýchací obtíže související s mrtvicí.\n\nMezi Schlesingerovými pozůstalými byl jeho bratr Roger a sestra Hilary.\n\n\n\nZlatý glóbus za nejlepší režii nikdy nezískal, byl však na něj třikrát nominován: za \"Drahouška\" (1966), \"Půlnočního kovboje\" (1970) a \"Maratónce\" (1977).\n\n\n"}
{"id": "783509", "url": "https://cs.wikipedia.org/wiki?curid=783509", "title": "Apoštolská prefektura", "text": "Apoštolská prefektura\n\nApoštolská prefektura je podle kanonického práva (Kodex kanonického práva 1983, kánon 371) \"„určitá část Božího lidu, která vzhledem ke zvláštním okolnostem nebyla dosud zřízena jako diecéze a je svěřena do pastýřské péče apoštolského prefekta, který ji řídí jménem papeže“\". Bývá ustanovena dočasně, v jejím čele stojí apoštolský prefekt, nemusí být biskupem. Ke zřízení apoštolské prefektury dochází nejčastěji v zemích, kde tvoří katolíci menšinu obyvatel. Podle vývoje politické situace v dané zemi může být apoštolská prefektura povýšena na apoštolský vikariát, jak se to stalo například v roce 2004 v Bruneji. \n"}
{"id": "783512", "url": "https://cs.wikipedia.org/wiki?curid=783512", "title": "Válenky", "text": "Válenky\n\nVálenky (rusky \"валенки\", sg. \"валенок\" – \"valenok\")) jsou tradiční ruské zimní boty z plsti. Dosud jsou u Rusů oblíbenou obuví, ačkoli na oblibě poněkud ztratily v druhé polovině 20. století pro své rustikální konotace. Je třeba je odlišovat od vizuálně podobných bot ug, které mají podšívku z ovčího rouna.\n\n"}
{"id": "783514", "url": "https://cs.wikipedia.org/wiki?curid=783514", "title": "XB-1", "text": "XB-1\n\nXB-1 je literární měsíčník, který se věnuje sci-fi, fantasy a hororu.\n\nRedakce \"Ikarie\", jejíž vydávání bylo vydavatelem zastaveno v prosinci 2010, se v sestavě Vlado Ríša, Jaroslav Jiran a Martin Šust nechtěla smířit se zrušením časopisu a podařilo se jí najít nového vydavatele. Časopis vydává firma Konektor XB-1.\nVzhledem k tomu, že se redakci nepodařilo od původního vydavatele získat původní logo a název, musela si najít nové. V roce 1990 byl původní název časopisu odvozen od českého filmu \"Ikarie XB-1\". Redakce tak využila druhou část názvu filmu a založila časopis \"XB-1\".\n\nObsah je zhruba následující: jedna třetina zahraniční povídky, jedna třetina povídky domácích autorů a zbytek publicistika (recenze knih a filmů, zajímavé články o spisovatelích, malířích, filmech, knihách a dění v SF vůbec).\n\nČasopis je tištěn černobíle na novinovém papíru, protože redakce si myslí, že \"XB-1\" je v podstatě takovým přechodem mezi časopisem a knihou a jeho čtenáři chtějí především číst.\n\nVychází vždy pátý den v měsíci, má 80 černobílých stran formátu A4 a čtyři plnobarevné stránky obálky. Vychází v nákladu cca 15 000 kusů a je dostupný jak v České republice, tak i na Slovensku.\n\n"}
{"id": "783518", "url": "https://cs.wikipedia.org/wiki?curid=783518", "title": "Abdoulaye Seye", "text": "Abdoulaye Seye\n\nAbdoulaye Seye (30. července 1934, Saint-Louis – 13. října 2011, Thiès) byl senegalský sprinter, který získal pro Francii bronzovou medaili v běhu na 200 metrů na olympijských hrách v roce 1960.\n\nAbdoulaye Seye závodil nejprve za Francii. Vyhrál finále na 100 metrů na Středomořských hrách 1959 v čase 10,3 sekundy, před svými krajany Paulem Genevayem a Alainem Davidem.\n\nV roce 1959 vytvořil nový francouzský rekord v běhu na 100 metrů – 10,2 sekundy v Colombes, a překonal tak starý rekord Jocelyna Delecoura. Nový nejlepší čas zaběhl až Roger Bambuck v roce 1965. Seye zlepšil v roce 1959 také národní rekord v běhu na 200 metrů – 20,8 sekundy v Bělehradu. Dvakrát zlepšil i národní rekord v běhu na 400 metrů.\n\nZúčastnil se olympijských her v roce 1960, kde získal bronz v běhu na 200 metrů a stal se prvním senegalským atletem, který získal olympijskou medaili a prvním francouzským sprinterem s olympijskou medailí z individuálního závodu.\n\nSenegal získal v roce 1960 nezávislost na Francii a Seye od tohoto roku reprezentoval rodnou zemi.\n\nZemřel ve věku 77 let v noci z 13 na 14. října 2011. \n\n\n\n"}
{"id": "783531", "url": "https://cs.wikipedia.org/wiki?curid=783531", "title": "Cosworth", "text": "Cosworth\n\nCosworth je anglický výrobce sportovních automobilových motorů se sídlem v Northamptonu. Firma je známá svým dlouholetým působením v oblasti Formule 1. V F1 je znám dodávání vítězných motorů nejprve týmu Team Lotus a pak Williams F1. V roce 2013 dodává motory tým Marussia F1.\n"}
{"id": "783532", "url": "https://cs.wikipedia.org/wiki?curid=783532", "title": "Marth", "text": "Marth\n\nMarth může být:\n\n\n\n"}
{"id": "783533", "url": "https://cs.wikipedia.org/wiki?curid=783533", "title": "Lewis Swift", "text": "Lewis Swift\n\nLewis A. Swift (29. února 1820, Clarkson, stát New York, USA – 5. ledna 1913) byl americký astronom. Objevil nebo spolubojevil celou řadu komet.\n\nJe po něm pojmenován kráter Swift na přivrácené straně Měsíce.\n\n"}
{"id": "783539", "url": "https://cs.wikipedia.org/wiki?curid=783539", "title": "Východní Čína", "text": "Východní Čína\n\nVýchodní Čína () je označení pro příbřežní oblast na východě Čínské lidové republiky. Často je její rozsah pojímán poměrně volně, ale existuje také úřední definice. Podle té do Východní Číny patří provincie An-chuej, Fu-ťien, Ťiang-su, Ťiang-si, Šan-tung a Če-ťiang a také\npřímo spravované město Šanghaj.\n\nČínská lidová republika za součást Východní Číny považuje i celý Tchaj-wan, který je ovládán Čínskou republikou, a Čínskou republikou ovládanou část provincie Fu-ťien.\n"}
{"id": "783543", "url": "https://cs.wikipedia.org/wiki?curid=783543", "title": "Práče (zámek)", "text": "Práče (zámek)\n\nZámeček Práče se nachází v osadě Práče v pražské čtvrti Záběhlice. Je chráněný jako kulturní památka České republiky. Jedná se o malý jednoposchoďový zámek obdélníkového půdorysu se vtaženými opěráky a balustrádou. Objekt je zachovalý, ale veřejnosti nepřístupný.\n\nZámek Práče byl postaven krátce před rokem 1710 (ani tehdy ale stavba ještě nebyla úplně dokončena) v místech původní tvrze z roku 1407, která byla už roce 1597 uváděna jako pustá. Tehdy se zámek stal rezidencí malostranských dominikánů kláštera u sv. Máří Magdaleny. Ke komplexu patřil také sousední klášterní pivovar, vodní mlýn a rybník.\n\nPo zrušení kláštera v roce 1784 Práče koupil Josef Meissner. Jeho rodina je vlastnila do roku 1867. Areál byl přestavován koncem 19. století, dále v letech 1905-1910 byl objekt upravován podle projektu architekta Františka Václavíka, kdy obytná stavba získala charakter zámečku, a konečně v letech 1969-1970. V době poslední rekonstrukce v něm sídlil Státní statek hlavního města Prahy, který v něm měl zázemí přilehlého zelinářsko-zahradnického komplexu.\n\nK zámku přiléhá zámecký park, který v posledních desítkách let nebyl udržovaný. V letech 2005-2006 v něm byly provedeny rozsáhlé úpravy a zhruba v březnu roku 2006 byl veřejnosti znepřístupněn.\n\nU zámku je rovněž malý rybníček, který se poprvé objevuje na mapě z roku 1850. Je napájen vodou z potoka Botič náhonem o délce 560 m. Jedná se původně o mlýnský rybník, sloužící zejména k pohonu mlýnského vodního kola. Využíván byl však i jako zásobárna vody pro potřeby přilehlého pivovaru. Ve 20. století byla nádrž vybetonována a její původní funkce se zrušením provozu mlýna i pivovaru zanikla. V roce 2008 bylo vzhledem ke špatnému technickému stavu konstrukcí i nevyhovujícímu vzhledu přikročeno k celkové revitalizaci rybníčku. Kromě opravy rozpadajících se zdí bylo cílem i dodání přirozenějšího vzhledu se snahou o větší zapojení vodní plochy do okolního prostředí. Betonové prvky byly nahrazeny zídkami z lomového kamene, ohrazení západního, severního a zčásti i východního okraje pak bylo nahrazeno zvolna klesajícími přírodními zatravněnými břehy. Ty byly současně osázeny kvetoucí mokřadní vegetací, která kromě okrasné funkce chrání břehy proti vymílání. Mělká voda v této části nádrže tak nově poskytuje útočiště mnoha vzácným i ohroženým živočichům. Uprostřed rybníka byl navíc vytvořen malý plovoucí vegetační ostrůvek.\n\n\n"}
{"id": "783544", "url": "https://cs.wikipedia.org/wiki?curid=783544", "title": "Adolph Wegelin", "text": "Adolph Wegelin\n\nAdolph Wegelin (24. listopadu 1810, Kleve – 18. ledna 1881, Kolín nad Rýnem) byl německý malíř architektury.\n\nAdolph Wegelin studoval na düsseldorfské umělecké akademii, kde se zabýval krajinomalbou a malbou budov. Zabýval se zobrazováním středověkých staveb v Porýní; snažil se o komplexnost a technickou věrnost.\nJeho práce bylo poprvé představena v letech 1831 a 1832 na výstavách v Düsseldorfu a Berlíně, kde byla velmi dobře přijata. Roku 1835 podnikl cestu do Norimberka a Mnichova, kde ho ovlivnili Friedrich Hoffstadt a mnichovská \"Gesellschaft für deutsche Alterthumskunde zu den drei Schilden\".\n\nV roce 1837 se Wegelin přestěhoval do Kolína, kde od roku 1842 na zakázku Fridricha Viléma IV. namaloval řadu akvarelů a olejomaleb s architektonickou tematikou. Později byl jmenován dvorním malířem. Pro královskou sbírku namaloval mnoho děl s motivy z Nizozemska a Belgie.\n\nBěhem stavby kolínského dómu zhotovil Wegelin řadu akvarelů zobrazující různé prvky stavby.\n\n"}
{"id": "783553", "url": "https://cs.wikipedia.org/wiki?curid=783553", "title": "Teriakovce", "text": "Teriakovce\n\nTeriakovce () jsou obec na Slovensku v okrese Prešov. V roce 2010 zde žilo 529 obyvatel.\n\nPrvní písemná zmínka o obci pochází z roku 1385.\n\nRozloha katastrálního území činí 3,20 km².\nObec leží východně od Prešova mezi dvěma potoky, které tvoří hranici mezi obcemi Šalgovík (městská část Prešova) a Ruská Nová Ves. Na jihozápadní straně obec Teriakovce sousedí s další městskou částí Prešova Solivar. Na severovýchodě sousedí s obcí Vyšná Šebastová.\n"}
{"id": "783570", "url": "https://cs.wikipedia.org/wiki?curid=783570", "title": "Iława Główna", "text": "Iława Główna\n\nIława Główna je hlavní nádraží v Iławě, nachází se v severovýchodním Polsku, Varmijsko-mazurském vojvodství.\n\nNádražní bodudova pochází z roku 1900, postavena byla z červených cihel v novogotiském stylu. Výrazným rysem nádražní budovy jsou nadstřešní konstrukce, neboli vikýře. Uvnitř nádražní budovy se nacházejí výdejny jízdenek, čekárny, ale i několik obchodů. V příjezdové hale jsou mimo jiné i stropní fresky zobrazující znaky měst a květinové motivy. Dne 16. srpna roku 2006 byla nádražní budova zapsána do seznamu památek.\n\nPřed nádražním se nachází polská parní lokomotiva řady TKt48, vyráběná v letech 1950 až 1957 v Chrzanově.\n\nŽelezniční stanice má tři ostrovní nástupiště, všechna jsou krytá. Stanicí prochází 31 dopravních kolejí z nichž 1–6 kolej obsluhuje osobní vlaky, 7–13 kolej obsluhuje nákladní vlaky, 14 kolej je uzavřena z důvodu špatného technického stavu, 15 kolej slouží elektrickým lokomotivám, 16–31 kolej slouží k sezařovaní a posunu nákladních vlaků.\n\nOsobní vlaky směřují do železničních stanic – Malbork, Olsztyn Główny, Jabłonowo Pomorskie, Toruń Główny, Bydgoszcz Główna, Działdowo\n\nSpěšné vlaky směřují do železničních stanic – Gdańsk Główny, Gdynia Główna, Olsztyn Główny\n\nSpoje Interregio směřují do železničních stanic – Gdańsk Główny, Gdynia Główna, Olsztyn Główny, Łódź Kaliska, Sieradz, Poznań Główny, Wrocław Główny\n\nSpoje Twoje Linie Kolejowe (TLK) směřují do železničních stanic – Gdańsk Główny, Gdynia Główna, Kołobrzeg, Olsztyn Główny, Suwałki, Warszawa Centralna, Warszawa Wschodnia Osobowa, Łódź Kaliska, Wrocław Główny, Radom, Kielce, Kraków Płaszów, Częstochowa, Kraków Główny Osobowy, Zakopane, Katowice, Wisła Głębce, Lublin, Poznań Główny.\n\nSpoje Intercity směřují do železničních stanic – Gdańsk Główny, Gdynia Główna, Warszawa Centralna, Kraków Główny Osobowy, Zakopane.\n\nIława Główna w kolej.one.pl. Dostupné online\n\n"}
{"id": "783572", "url": "https://cs.wikipedia.org/wiki?curid=783572", "title": "Václav Davídek", "text": "Václav Davídek\n\nJméno a příjmení Václav Davídek se může vztahovat k následujícím osobnostem:\n\n"}
{"id": "783574", "url": "https://cs.wikipedia.org/wiki?curid=783574", "title": "František Dohnal", "text": "František Dohnal\n\nJméno a příjmení František Dohnal se může vztahovat k následujícím osobnostem:\n\n"}
{"id": "783590", "url": "https://cs.wikipedia.org/wiki?curid=783590", "title": "Farní sbor Slezské církve evangelické augsburského vyznání v Gutech", "text": "Farní sbor Slezské církve evangelické augsburského vyznání v Gutech\n\nFarní sbor Slezské církve evangelické augsburského vyznání v Gutech je sborem Slezské církve evangelické augsburského vyznání v Třinci–Gutech. Sbor spadá pod Třinecký seniorát.\n\nSbor byl založen roku 1950.\n\nBohoslužby se konají v kostelíku, který vznikl v letech 1968–1969 přestavbou starší hřbitovní kaple z roku 1923; sboru náleží též budova fary, která vznikla přestavbou dřívější evangelické školy.\n\nSboru náleží hřbitov s pomníkem obětem 1. světové války, který byl odhalen v roce 1932.\n\n\n\n"}
{"id": "783595", "url": "https://cs.wikipedia.org/wiki?curid=783595", "title": "Farní sbor Slezské církve evangelické augsburského vyznání v Oldřichovicích", "text": "Farní sbor Slezské církve evangelické augsburského vyznání v Oldřichovicích\n\nFarní sbor Slezské církve evangelické augsburského vyznání v Oldřichovicích je sborem Slezské církve evangelické augsburského vyznání v Oldřichovicích. Sbor spadá pod Třinecký seniorát.\n\nSbor byl založen roku 1950.\n\nBohoslužby se konají v kostele, který vznikl několika přestavbami dřívější evangelické školy z roku 1869.\n\n\n\n\n\n"}
{"id": "783597", "url": "https://cs.wikipedia.org/wiki?curid=783597", "title": "Martin Půta", "text": "Martin Půta\n\nMartin Půta (* 13. září 1971 Liberec) je český politik, od listopadu 2012 hejtman Libereckého kraje, od října do listopadu 2017 poslanec Poslanecké sněmovny PČR, od dubna 2014 místopředseda Asociace krajů České republiky, bývalý starosta města Hrádku nad Nisou a předseda Euroregionu Nisa, české části Euroregionu Neisse-Nisa-Nysa. Od března 2014 do prosince 2015 byl předsedou hnutí STAN, předtím v letech 2009 až 2014 předsedou hnutí Starostové pro Liberecký kraj, od roku 2017 je opět předsedou hnutí Starostové pro Liberecký kraj.\n\nV roce 1989 dokončil studium na libereckém Gymnáziu F. X. Šaldy. V letech 1992–2002 pracoval jako technolog a vedoucí výroby ve firmě Vulkan Hrádek. Žije v Hrádku nad Nisou, je ženatý a má tři dcery.\n\nV současné době studuje obor Evropská studia a Veřejná správa na Metropolitní univerzitě v Praze.\n\nV roce 2002 byl Martin Půta za uskupení \"Hrádek potřebuje změny!\" zvolen starostou města Hrádek nad Nisou, post obhájil i v roce 2006 a 2010. Od roku 2005 je členem Rady Euroregionu Nisa, v roce 2007 se stal jeho místopředsedou a v roce 2011 pak jeho předsedou.\n\nVe volebním období 2004–2008 byl členem \"Výboru hospodářského a regionálního rozvoje\" zastupitelstva Libereckého kraje.\n\nOd roku 2007 je Půta členem zastupitelstva Libereckého kraje. V letech 2007–2011 působil jako předseda Sdružení obcí Libereckého kraje, nyní je jeho místopředsedou.\n\nV letech 2004–2008 byl členem Strany pro otevřenou společnost, od roku 2008 je členem politického hnutí Starostové pro Liberecký kraj, v krajských volbách 2012 za něj kandidoval na post hejtmana Libereckého kraje. Ve volbách zvítězil.\n\nDne 27. listopadu 2012 byl zvolen novým hejtmanem kraje. Okolnosti volby provázely nejasnosti a bojkot některých zastupitelů. V návaznosti na zvolení do funkce hejtmana rezignoval 19. prosince 2012 na funkci starosty Hrádku nad Nisou.\n\nVe své funkci hejtmana často vyjížděl do různých lokalit kraje. Na podzim 2013 byl i v Mimoni.\n\nV březnu 2014 vystoupil z hnutí Starostové pro Liberecký kraj a vstoupil do hnutí Starostové a nezávislí. Důvodem byla skutečnost, že české zákony nedovolují členství ve dvou politických organizacích a Půta chtěl kandidovat na předsedu STAN. Dne 28. březnu 2014 byl všemi 160 hlasy na VI. Republikovém sněmu v Průhonicích u Prahy skutečně zvolen do čela STAN.\n\nDne 30. dubna 2014 byl zvolen místopředsedou Asociace krajů ČR. V komunálních volbách v roce 2014 obhájil jako člen STAN na kandidátce subjektu \"Hrádek potřebuje změny!\" post zastupitele města Hrádku nad Nisou (v rámci kandidátky získal nejvíc preferenčních hlasů).\n\nVe volbách do Poslanecké sněmovny PČR v roce 2017 kandidoval za hnutí STAN na posledním místě kandidátky v Libereckém kraji. Získal 4 470 preferenčních hlasů, skončil první v rámci kandidátky a stal se poslancem. Svého poslaneckého mandátu se ale 24. listopadu 2017 vzdal s tím, že se chce i nadále věnovat regionální politice. Ve Sněmovně jej nahradil Petr Pávek.\n\nDne 6. listopadu téhož roku ukončil také své členství v hnutí STAN a vrátil se zpět k hnutí Starostové pro Liberecký kraj, o den později byl zvolen novým předsedou hnutí. V komunálních volbách v roce 2018 obhájil jako člen hnutí SLK na kandidátce subjektu \"„Hrádek potřebuje změny!“\" post zastupitele města Hrádek nad Nisou.\n\nDne 18. listopadu 2014 Policie ČR Martina Půtu obvinila na základě podezření z přijetí úplatku v souvislosti s připravovanou rekonstrukcí kostela sv. Máří Magdalény v Liberci. Do doby, než se situace vyjasní, pozastavil Půta své předsednictví Starostů a nezávislých (hnutí mezitím vede jeho 1. místopředseda Petr Gazdík). Proti obvinění podal stížnost. V prosinci 2015 odstoupil z čela hnutí Starostové a nezávislí, přičemž funkci nevykonával už od listopadu 2014, kdy mu bylo sdělené obvinění.\n\nAvšak vedl z pozice člena hnutí STAN v krajských volbách v roce 2016 kandidátku hnutí Starostové pro Liberecký kraj a podařilo se mu volby v Libereckém kraji vyhrát. Vítězné hnutí Starostové pro Liberecký kraj uzavřelo krajskou koalici s druhým hnutím ANO 2011, čtvrtou ČSSD a pátou ODS. Následně byl dne 22. listopadu 2016 zvolen po druhé hejtmanem Libereckého kraje (obdržel 30 hlasů od 41 přítomných zastupitelů).\n\nV únoru 2017 policie předala státnímu zástupci návrh na podání obžaloby na Půtu, další 13 lidí a čtyři firmy. Policie ho viní z přijetí úplatku a zneužití pravomoci úřední osoby.\n\n"}
{"id": "783598", "url": "https://cs.wikipedia.org/wiki?curid=783598", "title": "Gmina Brudzeń Duży", "text": "Gmina Brudzeń Duży\n\nGmina Brudzeń Duży je polská vesnická gmina v okrese Płock v Mazovském vojvodství. Sídlem gminy je ves Brudzeń Duży. V roce 2010 zde žilo 7 978 obyvatel..\n\nGmina má rozlohu 161,82 km², zabírá 9% rozlohy okresu. Skládá se z 32 starostenství.\n\n\n"}
{"id": "783602", "url": "https://cs.wikipedia.org/wiki?curid=783602", "title": "Dialog na cestě", "text": "Dialog na cestě\n\nDialog na cestě je literárně dramatický klub. Jeho posláním je vytvářet otevřené, tolerantní a ekumenicky laděné společenství. Sdružovat lidí všech generací, kteří chtějí přispět k hledání dialogu svou tvorbou (poezií, prózou,svými kresbami, grafikami, fotografiemi, hudbou. Byl založen v roce 2003 spisovatelkou PhDr. Olgou Nytrovou,zástupkyně RNDr. Markéta Hlasivcová. \n\n(Tyto dva sborníky sestavili Olga Nytrová, Markéta Hlasivcová a Václav Strachota, členové LDK Dialog na cestě a další osobnosti se literární i výtvarnou formou (básně, povídky, úvahy, eseje, grafika) vyjadřují k tématu.\n\nČlenové a příznivci Dialogu na cestě přispěli do sborníků:\nSborníky vydávané k výročí narození T. G. Masaryka: (editoři O. Nytrová, M. Hlasivcová, V. Strachota)\nSborníky ke stažení na http://husiti.cz/dialognaceste/program.htm\n\n\n\nod roku 2009 ve spolupráci s NO CČSH Praha 8 – Karlín a odborem kultury Prahy 8 Setkání 3. věku (besedy se zajímavými osobnostmi – spisovateli, hudebníky, herci, režiséry, historiky i vědeckými pracovníky – , cestovatelské přednášky i poetická pásma).\nTéž vystoupení mimo Prahu (např. v rámci Putování za duší v Ústí nad Orlicí, vystoupení v Brně, v Litomyšli)\n\n\n(recenze na sborník Dialog na cestě 2. Vydala církev československá husitská – Blahoslav 2006. Sborník sestavili Olga Nytrová, Markéta Hlasivcová a Václav Strachota. Stran 124, cena neuvedena. ISBN 80-7000-924-1.\n\nISSN 0323-1321.\n\n"}
{"id": "783604", "url": "https://cs.wikipedia.org/wiki?curid=783604", "title": "Uhříněves (zámek)", "text": "Uhříněves (zámek)\n\nZámek Uhříněves je renesanční památka nacházející se ve stejnojmenné pražské čtvrti. Jedná se o obdélnou patrovou budovu s nevýrazným středním rizalitem, na kterou od severu navazují další hospodářská stavení. Zámek byl postavena koncem 16. století Janem Smiřickým, jehož panský dům tvoří jádro zámecké budovy. Od roku 1626 vlastnili velkostatek se zámkem Lichtenštejnové. V roce 1639 zámek vypálili Švédové. Do dnešní podoby byl upraven Janem A. z Liechtensteina v roce 1711. \n\nLichtenštejnové na zámku sídlili až do roku 1919, kdy byl za první pozemkové reformy Janu II. z Lichtenštejna dán vedle celé řady dalších velkostatků velkostatek Uhříněves se dvory Škvorec a Zděbrady (dvůr Zděbrady u Říčan) do záboru, následně byl pronajímán a odkoupen pro účely Školního statku Vysoké školy zemědělského a lesního inženýrství při ČVUT v Praze. Přístavby školního statku v Uhříněvsi a Netlukách projektoval architekt Theodor Petřík. V roce 1953 byl Školní statek zrušen a do zámeckého areálu přemístěn v roce 1951 zřízený Výzkumný ústav živočišné výroby z Prahy-Dejvic, který jej využívá stále. Zámecký areál je veřejnosti nepřístupný. \n\nNedaleko zámeckého areálu na adrese Rozdělená čp. 240/8 se nachází novobarokní vila se zahradou, kterou si nechal vystavět v roce 1900 Ferdinand Böhm, ústřední ředitel Jana II. z Lichtenštejna, též rytíř rakouského řádu Františka Josefa, komtur portugalského řádu Panny Marie z Villa Vicosy, atd. Vilu mu navrhl architekt František Hošek a v roce 1910 byla rozšířena podle projektu architekta Aloise Jenšovského. Ferdinand Böhm ji obýval až do roku 1918, v 80. letech sloužila jako domov pro matky s dětmi a nyní je v ní provozován hotel \"Na Zámečku\", často zaměňovaný na pohlednicích za zámek v Uhříněvsi.\n\nPrvní písemná zmínka o vsi Uhříněves pochází z roku 1227 a z roku 1233, kdy ves byla v majetku kláštera sv. Jiří. V roce 1292 je zmíněna komenda templářů v Uhříněvsi. V roce 1312 ji získala komenda johanitů u Panny Marie, za nichž došlo pravděpodobně k přestavbě komendy na tvrz, zmíněné v roce 1436, kdy ji spolu s dalšími majetky po husitské sekularizaci císař Zikmund přenechal svému podkomořímu Janovi z Kunvaldu a Anně Kbelské. Tvrz v Uhříněvsi s poplužním dvorem a vsi Kolovraty, Lipany, Přestavlky, Tehovičky, Voděrady a Zděbrady odkoupilo od Janových synů v roce 1449 Staré Město pražské. V roce 1547 uhříněvské panství konfiskoval Ferdinand I. Habsburský a v roce 1550 prodal jako vzpurný statek Hanušovi Reinšpergerovi z Reinšperka (saský Reinsberg, též Reinsperg a Regensberg) a Drškovic (slezských Dzierżkowic). Po něm zdědil uhříněvské panství syn Ferdinand Reinšperger z Reinšperka a Drškovic.\nJaroslav I. Smiřický ze Smiřic (1513–1597), sezením na Kostelci nad Černými lesy, zakoupil Uhříněves v roce 1579 od Ferdinanda Reinšpergera z Reinšperka a Drškovic. V areálu uhříněvského dvora nechal v roce 1591 vystavět renesanční zámek. Objekt staré tvrze využívala hospodářská správa, která zde zřídila olejnu, maštale a špýchar. Tvrz nakonec ustoupila stavbě kostela v letech 1740–1743. Přízemí jednopatrového zámku sloužilo hospodářské správě a jejich bytům, v prvním patře se nacházely kanceláře vrchnostenské správy, hejtmana panství a bohatě vybavené panské pokoje. V roce 1597 zdědil Uhříněves a Černý Kostelec Zikmund Smiřický, v roce 1608 Jaroslav Smiřický, v roce 1611 Albrecht Václav Smiřický, v roce 1614 účastník stavovského odboje Albrecht Jan Smiřický, r. 1618 po jeho smrti a po vymření rodu po meči Markéta Salomena, provdaná Slavatová, která uprchla ze země. Správcem majetku Smiřických se stal v roce 1621 Albrecht z Valdštejna, který panství Černý Kostelec s Uhříněvsí a dalšími statky v roce 1622 odprodal Karlovi z Lichtenštejna.\n\nKarl von Liechtenstein (1569–1627), moravský zemský hejtman a později český pobělohorský místodržící, obdržel po Bílé Hoře od císaře za své věrné služby Moravskou Třebovou, Zábřeh, Rudu, Štíty, Brannou, Uničov a Šumperk. Rozsáhlé majetky na severu Moravy pak v roce 1622 rozšířil koupí východočeského panství Landškroun i středočeských statků Smiřických (Kostelec nad Černými Lesy, Uhříněves, Škvorec) od Albrechta z Valdštejna. Ve stejném roce získal i Uherský Ostroh a Moravský Krumlov a černokostelecké panství s Uhříněvsí odkázal svému synovi Karlu Eusebiovi z Lichtenštejna (1611–1684). \n\nV roce 1639 Švédové zámek vydrancovali a následkem založeného požáru se propadly stropy a narušena byla i část obvodového zdiva. Do roku 1654 se podařilo vrchnostenské správě obnovit krovy a zámek pokrýt šindelem. Panství i s opravovaným zámkem obdržel syn Jan Adam Ondřej z Lichtenštejna (1662–1712), který na přelomu 17. a 18. získal Šternberk (1695), Karlov (1699), Hodonín (1692) i Červený Hrádek v Čechách (1708). Švédy vypálenou Uhříněves nechal upravit do současné barokní podoby rok před svou smrtí v roce 1711. \n\nDcera Marie Theresie, provdaná Savojská (1694–1772) vlastnila panství v letech 1711–1712. Po ní přešlo na knížete Františka Josefa I. z Lichtenštejna (1726–1781), jehož syn Alois I. z Lichtenštejna (1759–1805) zámek stavebně upravoval. Po jeho smrti přešlo panství na bratra Jana I. Josefa z Lichtenštejna (1760–1836) a v roce 1836 na prvorozeného syna Aloise II. Josefa (1796–1858), který přikoupil škovorecké panství. Právě za panování Aloise II. Josefa se stala Uhříněves významným administrativním střediskem panství, které po jeho smrti převzal syn Jan II. z Lichtenštejna (1840–1929).\n\nPozemková reforma probíhala za Jana II. z Lichtenštejna (1840–1929) a po jeho smrti František I. z Lichtenštejna (1853–1938), který pokračoval v jednáních o konfiskovaném majetku. O mnohé velkostatky měl zájem hlavně stát. Což byl právě případ velkostatku Uhříněves, který kníže Jan II. v roce 1920 pronajal zemědělskému odboru ČVÚT v Praze. V letech 1922-23 byla polnohospodářská část panství rozparcelována mezi majitele zbytkových statků a drobné nabyvatele půdy. Zámek se zbytkem půdy koupil stát. Jednání se táhla a ještě v prosinci 1936 nebyla koupě lesů od velkostatku Uhříněves-Škvorec městskou radou v Praze ukončena.\n\nV roce 1921 byla zahájena pozemková reforma na majetku Janu II. z Lichtenštejna. Jednalo se o velkostatky:\n\nZa účelem provedení přídělové akce na objektech Benice, Pitkovice, Nupaky, Kolovraty a Zděbrady (Lichtenstein Jan II.) a Radonice a Cvrčovice (Czernin Otakar) byl v listopadu 1922 Státním pozemkovým úřadem jmenován přídělovým komisařem pražské obvodové úřadovny se sídlem v Uhříněvsi К. Hanf.\n\nDo roku 1926 byly z majetku v záboru zřízeny zbytkové statky:\n\nPo zřízení zemědělského odboru při Českém vysokém učení technickém v Praze usiloval profesorský sbor o získání vhodného zemědělského závodu, který by sloužil k praktické zemědělské výchově posluchačů, což se mu podařilo během pozemkové reformy. Po prohlídce několika bývalých zestátněných císařských dvorů v okolí Prahy a několika jiných soukromých objektů projevil ministr zemědělství Vladislav Brdlík zájem o dvůr v Uhříněvsi a Netluk s mlýnem Podleskem, které patřily knížeti Janu II. z Lichtenštejna. Mlýn v Podlesku měla v pronájmu firma „Parní automatické mlýny J. Mencl, společnost s.r.o. v Uhříněvsi”, která byla dána do likvidace a po jejím ukončení dne 1. února 1921 vymazána v obchodním rejstříku krajského soudu v Praze. Po parcelaci 48 ha orné půdy sousedním domovinářům k individuálnímu obhospodařování zbylo pokusnému vysokoškolskému statku, propachtovaného Lichtensteinského panství v Uhříněvsi, ze dvorů Uhříněves a Netluky: 387,22 ha rolí, 51,27 luk a 20,07 pastvin, celkem 458,56 ha pozemků.\n\nNájemní smlouva byla uzavřena dne 20. ledna 1920 na dobu 20 let za roční nájemné 53 318,97 Kč, vedle příplatku 14 266,67 Kč pro případ, že by stoupla cena hlavních pěstovaných plodin. Nájemce se musel také zavázat, že bude plnit povinnost vlastníka pěstovat na určité ploše cukrovou řepu. Dne 1. února převzali zástupci čsl. státu objekty velkostatku s veškerým inventářem a zásobami a hospodaření bylo vedeno na účet ministerstva školství a národní osvěty v Praze. Vedením byl pověřen Správní výbor, jehož předsedou byl zvolen Dr. Vl. Brdlík a místopředsedou nájemce arcibiskupských statků ve Štědříku (Psáry, okres Praha-západ) O. Paroubek. \n\nPodnik nesl název „Školní závod”, jeho ředitelem byl ustanoven vládní rada v. v. a profesor Královské hospodářské akademie v Táboře Václav Rosam, kterému byl přechodně přidělen dosavadní vrchní správce objektu Antonín Čepela a dva asistenti Čes. vys. učení technického Ing. Zl. Bilian a Ing. V. Wildman. Královská hospodářská akademie v Táboře byla po vzniku Československa na podkladě zákona ze dne 24. července 1919 zrušena a nahrazena Vysokou školou zemědělskou v Brně. Náhradou za zrušenou hospodářskou akademii vláda zřídila v Táboře střední čtyřletou hospodářskou školu s názvem „Zemská vyšší hospodářská škola“, která měla vychovávat samostatné zemědělské hospodáře (statkáře, rolníky, nájemce dvorů).\n\nV roce 1921 ministr zemědělství prof. Dr. Vladislav Brdlík obdržel od „Družstva hospodářských lihovarů v Praze” peněžitý dar k zakoupení dvorů v pronájmu. Družstvo hospodářských lihovarů pro prodej lihu v Praze sdělilo přípisem ze dne 27. dubna 1921 Správnímu výboru škol. statku v Uhříněvsi, že věnuje státu obnos 5 000 000 Kč na zakoupení dosud pronajatých dvorů Uhříněves a Netluky pro účely Vys. školy zemědělského a les. inž. v Praze, přičemž z obnosu měla být zaplacena kupní cena a zbytek věnován na vybudování pokusného lihovaru při statku a na podporu vědeckých prací, směřujících k povznesení zemědělské výroby a zvláště zemědělského průmyslu.\n\nDar byl vázán na podmínky: 1. že od čistého zisku výnosu školního závodu bude určitý, blíže stanovený obnos věnován každoročně státem na produktivní investice statku a že o použití tohoto obnosu rozhodne Správní výbor statku se schválením ministerstva školství a národní osvěty. 2. že lihovaru, který měl být podle přání dárců při statku vybudován, bude používáno také pro lihovarskou školu v Praze k cvičným účelům a 3. že darující družstvo bude ve Správním výboru školního statku zastoupeno 2 členy.\n\nPo dlouhém jednání uzavřel československý stát 21. února 1923 kupní smlouvu na prozatím pronajímaný areál s pozemky o rozloze 575 ha s veškerými právy, povinnostmi a budovami za 2 970.000,— Kč. K tomu byl převzat živý a mrtvý inventář, osivo a zásoby za celkovou částku 1 800 000,— Kč a vedle pronajatých pozemků byly do kupní smlouvy přidány i ostatní přináležející pozemky, lesy a rybníky, jejichž čistý katastrální výnos činil dohromady 16 287,04- Kč.\n\nPo přijetí zákona č. 404 Sb. z. a n. ze dne 18. prosince 1922 o úpravě hospodaření ve státních závodech byl v roce 1925 dosavadní Správní výbor Školního závodu přeměněn na ředitelstvo, skládající se ze čtyř zástupců profesorského sboru Vysoké školy zemědělského a lesního inženýrství při ČVUT v Praze, ze dvou zástupců zemědělské praxe a ze dvou zástupců „Družstva hospodářských lihovarů” (na základě podmínky stanovené v darovací listině). Ředitelství v Uhříněvsi bylo přeměněno v „Místní správu”. Při ministerstvu školství byl zřízen Správní sbor a Stálá revizní komise.\n\nŠkolní závod byl veden jako státní podnik, na kterém posluchači „Vysoké školy zemědělského a lesního inženýrství v Praze” (nyní Česká zemědělská univerzita v Praze) vykonávali po celý rok povinnou a o prázdninách prázdninovou praxi. Vedle toho závod sloužil výzkumnickým a pokusnickým účelům. Dvůr Uhříněves se nacházel na severovýchodním okraji města Uhříněvsi a hned za ním navazovaly scelené pozemky, které se prostíraly severozápadním směrem v pruhu 1,5-2 km širokém. Dvůr Netluky ležel 1,З km od dvora Uhříněvsi a mlýn v Podlesku byl od Netluk vzdálen 1,5 km vzdáa při rybníce o 15 ha. K železniční stanici měl závod ze dvora Uhříněvsi 1 km a ze dvora Netluk 2,5 km, většinou po dobré dlážděné státní silnici. Cukrovar byl od dvora Uhříněves vzdálen po silnici 0,5 km. \n\nZávod byl obhospodařován podle tří osevních postupů: \n\nCukrovka byla částečně nahrazována krmnou řepou, podle potřeby se pěstovala vojtěška (obyčejně pětiletá). také jetel byl nahrazován vojtěškou. Na siláž se používala slunečnice. Chlévskou mrvou se hnojilo u dvora Uhříněvsi na 40% polí a u Netluk na 35% všech polí. Umělá hnojiva (tzv. strojená) se používala metodou „Mitcherlichovou“ a „Neubauerovou”. Chov koní se nevedl, hovězí dobytek se pěstoval na mléko a v závodě se nacházela mlékárna, kde se vyráběly mléčné výrobky. Mlýn v Podlesku byl vybaven vodní turbinou. V době nedostatku vody poháněl mlýn motor na nasávaný plyn. V mlýně se mlela potřebná mouka pro potřeby závodu i šrotovalo se tam obilí. U dílen v Uhříněvsi se nacházel mlýn na mletí slámy, doplněný zařízením na výrobu melasových krmiv a ukázková sušárna na ovoce. Dále se zde nacházela stanice na zhodnocování slámy podle „Beckmannovy metody”. Stálých čeledínů zaměstnával závod 20, stálých denních dělníků a dělnic 50, k tomu každoročně nabíral 50 sezónních dělníků, k tomu měl 8 míst zřízeneckých.\n\nPo převzetí objektu byla pro posluchače zřízena menza, ve které se stravovali během povinné i prázdninové praxe. V prvním patře budovy úřadovny se nacházely od roku 1930 ložnice a pracovna pro student, vybavené potřebným nábytkem a zařízením pro 20 nocležníků. Dále se zde nalézala parní prádelna se sušárnou, která měla umožnit rychlejší střídání skupin v době hlavních zemědělských prací. V přízemí budovy se nacházel nový biograf, ve kterém byly posluchačům promítány filmy vlastní výroby, poučné filmy domácí i zahraniční výroby. \n\nPraxe posluchačů se dělila na povinnou a prázdninovou. Povinnou vykonávali posluchači všech IV. ročníků zemědělského odboru Vysoké školy zemědělského a lesního inženýrství během školního roku. Každý týden ji absolvovala jedna skupina, skládající se většinou z 18 posluchačů jednoho ročníku. Skupina na závodě bydlela a také se zde stravovala. Během dne rozdělena do menších, které sledovaly zemědělský provoz. Večer se konaly společná sezení za účelem výuky k celému zařízení.\n\nÚstav pro hospodárnost práce v zemědělství byl v r. 1926 přičleněn ke školnímu závodu a v roce 1930 se přemístil do nově postavené budovy, ve které sídlily úřadovny, dílna truhlářská a zámečnicko-mechanická, muzeum, přednášková síň, která sloužila též jako knihovna, laboratoř chemická a fyziologická, váhovna a temná komora. Administrativně spadal Ústav pod stolici zemědělské spravovědy a vedl jej ředitel V. Rosam. \nÚstav se zabýval studiem jednotlivých výkonů zemědělské práce za účelem jejího zjednodušení a usnadnění; studiem možnosti nahrazení ruční práce strojovou výrobou, zlepšením života zemědělců účelným zjednodušením a ulehčením pracovních výkonů, postupů a pracovních plánů. Spolupracoval s pražským „Státním ústavem pro zkoušení hospodářských strojů a motorů” při zavádění nových hospodářských strojů, nářadí a zařízení dp provozu, pořádal pro zemědělce různé kurzy (např. traktorářský) a předváděl hospodářské stroje. \n\nSe stolicí hospodářského stavitelství spolupracoval na zlepšení hospodářských budov s ohledem na hospodárnost práce. Zabýval se postupy při ukládání chlévské mrvy, provzdušňováním půdy, povětrnostními vlivy na kultury rostlin a řadou dalších prací z chovu hospodářských zvířat. Na některé vynálezy měl patentovány. Výsledky svých prací publikoval zejména v časopise „Zhospodárnění práce v zemědělství“, který vycházel jako příloha „Zemědělské Jednoty“ a v „Zemědělském Archivu“. Jednotlivé práce vycházely i v jiných odborných zemědělských časopisech domácích i zahraničních.\n\nPro stálé zemědělské dělníky byla vybudována kolonie dělnických domků s vodovodem, elektrickým osvětlením a zahrádkami. Při objektu mlékárny se nacházela pro dělnické zaměstnance čítárna, koupelny a pekárna.\n\nVysoká škola zemědělského a lesního inženýrství byla umístěna v novostavbě techniky v Dejvicích, kde se nacházelo děkanství společné oběma odborům, 25 ústavů, ředitelství školního statku Uhříněves, ředitelství školního statku Kostelec nad Černými lesy, spolek posluchačů zemědělského inženýrství a spolek posluchačů lesního inženýrství. Ústav zvěrolékařský zůstal ve starých místnostech na Vinohradech v ulici Na Kozačce. Mnohé ústavy byly doplněny výzkumnými stanicemi s právem veřejnosti (bakteriologická stanice, mlynářská stanice, ústav pro zkoušení hospodářských strojů) a spolupracovaly úzce se zemědělskou praxí. \n\nPo druhé světové válce byly obnoveny výzkumné ústavy Českého vysokého učení technického v Praze a to: 1. Státní výzkumný ústav pro bakteriologii zemědělskou v Praze-Dejvicích, 2. Výzkumná stanice mlynářská v Praze-Dejvicích, 3. Státní autorizovaný ústav pro zkoušení hospodářských strojů a motorů v Uhříněvsi, 4. Školní závod zemědělský v Uhříněvsi, 5. Školní lesní statek v Kostelci nad Černými lesy a 6. Selekční stanice v Uhříněvsi.\n\n\n\n\nPo únoru 1948 prodělal změny i Školní zemědělský závod, při kterém ministerstvo zemědělství pořádalo výcvikové kurzy pro družstevníky JZD a řadu jiných kurzů pro výchovu budoucích kádrů. Ve dnech 26. 2. - 3. 3. 1951 byl uspořádán ve školním závodě Vysoké školy zemědělského a lesního inženýrství v Uhříněvsi první kurz strojního dojení. Úkolem absolventů kurzu pak byl výcvik dojičů a povznesení úrovně strojního dojení v JZD v jednotlivých krajích. V plánu byly kurzy pro obvodní zootechniky. \n\nPo zrušení Výzkumných ústavů zemědělských v Praze Dejvicích v roce 1951 byl Ministerstvem zemědělství zřízen Výzkumný ústav živočišné výroby (na základě vyhlášky Ministerstva zemědělství č. 53/1951 Ú. L., ze dne 12. ledna 1951 o zřízení výzkumných ústavů zemědělských). Navazoval na činnosti Zemského výzkumného ústavu zootechnického v Brně, který byl založen v roce 1922 a bývalého Ústavu pro zhospodárnění zemědělské práce v Praze - Uhříněvsi, založeném v roce 1928. V roce 1953 byla zřízena Československá akademie zemědělských věd a Výzkumný ústav živočišné výroby (VÚŽV) byl přeložen do uhříněvského areálu tehdejšího školního statku Vysoké školy zemědělské v Praze, kde sídlí dosud.\n\nÚstav se soustředil na výzkum v oblasti vědních disciplín souvisejících s živočišnou výrobou (např. výzkum genetiky, šlechtění, výživy, chovu, reprodukci, atp.) Součástí ústavu byla knihovna, která sloužila a slouží pouze interním potřebám pracovníků (pro obory molekulární genetika, reprodukční biologie, genetika, biometrika, šlechtění a plemenářství hospodářských zvířat, technologie chovu, výživa hospodářských zvířat a ekologie). \n\nVedle odborných besed, kurzů a odborných přednášek převážně pro JZD, Strojní traktorové stanice, Státní statky, působili pracovníci z VÚŽV v Uhříněvsi na různých odborných aktivech, konferencích, v Dělnických školách práce (DŠP) a Zemědělských školách práce (ZŠP). Rozhodnutím Ministerstva zemědělství a výživy ČSR č. j. 732/74-111/2 ze dne 28. 6. 1974 byl VÚŽV ke dni 1. 7. 1974 převeden do působnosti Ministerstva zemědělství. Kolem roku 1976 byl založen Jezdecký klub výzkumného ústavu živočišné výroby v Uhříněvsi.\n\nVÚŽV vlastní komplexní experimentální základu a účelové hospodářství, obhospodařuje kolem 800 ha zemědělské půdy v Uhříněvsi, Netlukách a Královicích a využívá detašované pracoviště chovu prasat v Kostelci nad Orlicí. Výzkumný ústav spolupracuje s ČZU Praha, která zde realizuje bloky studentských praxí a cvičení z odborných předmětů, dále VÚŽV pořádá exkurze základních škol a gymnázií, odborné kurzy pro přepravce zvířat. Areály a objekty se průběžně modernizují.\n\n"}
{"id": "783611", "url": "https://cs.wikipedia.org/wiki?curid=783611", "title": "Český svaz ochránců přírody Vlašim", "text": "Český svaz ochránců přírody Vlašim\n\nČeský svaz ochránců přírody Vlašim (ČSOP Vlašim) je občanské sdružení založené ve Vlašimi 25. září 1990 a navazuje na činnost Spolku pro okrašlování a ochranu domoviny, který byl ve Vlašimi ustaven 23. dubna 1899. Posláním ČSOP Vlašim je ochrana přírodního a kulturního dědictví především na Podblanicku a péče o něj.\n\nČSOP Vlašim zřizuje Záchranou stanici pro živočichy, která je začleněna do Národní sítě stanic\n\nV centru města Vlašimi je zřízeno Podblanické ekocentrum ČSOP Vlašim, které je sídlem a zároveň centrem aktivit Českého svazu ochránců přírody Vlašim.\n\nZáchranná stanice pro živočichy byla založena roku 1994 Českým svazem ochránců přírody Vlašim. Je členem národní sítě stanic pro handicapované živočichy. Posláním Stanice je péče o zraněné a jinak postižené volně žijící živočichy a jejich návrat do volné přírody. Mezi další činnosti patří záchranné transfery, environmentální vzdělávání, výchova a osvěta.\n\nPodblanickou galerii provozuje ZO ČSOP Vlašim ve Vlašimské bráně, kterou v letech 2005 a 2006 rekonstruoval, a tím ji zpřístupnil veřejnosti. Podblanická galerie byla otevřena v květnu 2006. Od té doby je zde stálá výstava profesionálních i neprofesionálních výtvarníků z Podblanicka. Mimo stálé výstavy galerie pořádá také samostatné výstavy. Součástí galerie je ateliér podblanického malíře Stanislava Příhody, do kterého mohou návštěvníci také nahlédnout.\n\nČSOP Vlašim ve spolupráci s Muzeem Podblanicka a Správou Chráněné krajinné oblasti Blaník vydává vlastivědný čtvrtletník Benešovska, Vlašimska, Voticka, Českého Meránu a Dolního Posázaví s názvem \"Pod Blaníkem\". Časopis uveřejňuje příspěvky o přírodě, krajině, životním prostředí, technických památkách, kultuře, historii i současném dění na Podblanicku vymezeném přibližně hranicemi okresu Benešov. Každý rok vychází samostatná monotematická příloha. \n\nČSOP Vlašim dále vydává regionální publikace v edicích \"Pod Blaníkem\", \"Přírodou Podblanicka\" a \"Kraj Blanických rytířů\".\n\n"}
{"id": "783612", "url": "https://cs.wikipedia.org/wiki?curid=783612", "title": "Santiago Carrillo", "text": "Santiago Carrillo\n\nSantiago Carrillo Solares (* 18. ledna 1915 – 18. září 2012 Madrid) byl španělský politik, generální tajemník Komunistické strany Španělska v letech 1960-1982, představitel tzv. eurokomunismu.\n\nDo komunistické strany vstoupil po vypuknutí španělské občanské války v roce 1936. Po porážce republikánských sil uprchl do Paříže, načež strávil v exilu 38 let, především ve Francii, ale i v Sovětském svazu a jiných zemích. Roku 1960 vystřídal v čele strany Dolores Ibárruriovou. V roce 1968 odsoudil invazi vojsk Varšavské smlouvy do Československa a odpoutal stranu od Moskvy. Nová, nemoskevská politika západních komunistických stran bývá nazývána eurokomunismus. Carrillo patřil spolu s Georgesem Marchaisem (Komunistická strana Francie) a Enrico Berlinguerem (Komunistická strana Itálie) k jeho klíčovým představitelům, historicky zásadní přitom byla jejich schůzka v Madridu 2. března 1977, kde eurokomunismus získal základní obrysy. \n\nDo Španělska se Carrillo vrátil roku 1976, po smrti diktátora Franca. Byl sice ještě zatčen, ale jen na pár dní. Záhy byla komunistická strana legalizována a Carrillo ji vedl do prvních svobodných voleb v roce 1977. V roce 1981 proběhl pokus o státní převrat, kdy do parlamentu vtrhl podplukovník Tejero a chtěl převzít moc. Carrillovo chování během pokusu o převrat bylo předmětem obdivu, když poté, co povstalci v parlamentu přikázali všem lehnout na zem, byl mezi třemi, kteří odmítli uposlechnout (spolu s předsedou vlády Adolfo Suárezem a ministrem obrany Manuelem Gutiérrezem Melladem), Carrillo si navíc zapálil demonstrativně cigaretu. Přesto brzy poté musel z čela strany odejít, důvěru straníků získal jeho oponent Gerardo Iglesias. Spory se stupňovaly, a tak Carrillo roku 1985 z komunistické strany vystoupil a založil vlastní stranu \"Partido de los Trabajadores de España-Unidad Comunista\". Ve volbách však vyhořela a Carrillo se stáhl z vrcholné politiky.\n\nJeho mimořádný kredit ve španělské společnosti ovšem ukázala televizní soutěž Největší Španělé historie z roku 2007, kde obsadil 46. místo (jeho historický oponent Franco ovšem skončil 22.).\n\n"}
{"id": "783615", "url": "https://cs.wikipedia.org/wiki?curid=783615", "title": "Polsko na Letních olympijských hrách 1972", "text": "Polsko na Letních olympijských hrách 1972\n\nPolsko na Letních olympijských hrách 1972 v Mnichově reprezentovalo 290 sportovců, z toho 252 mužů a 38 žen. Nejmladší účastnik byl Jacek Rylski (15 let, 249 dní), nejstarší pak lukostřelkyně Irena Szydłowska (44 let, 224 dnů). Reprezentanti vybojovali 26 medailí, z toho 7 zlatých, 5 stříbrných a 9 bronzových.\n\n"}
{"id": "783619", "url": "https://cs.wikipedia.org/wiki?curid=783619", "title": "Digital Photo Professional", "text": "Digital Photo Professional\n\nDigital Photo Professional je bitmapový grafický editor pro zpracování RAW souborů z digitálních zrcadlovek Canon EOS.\n"}
{"id": "783622", "url": "https://cs.wikipedia.org/wiki?curid=783622", "title": "Antonio Machado", "text": "Antonio Machado\n\nAntonio Machado, plným jménem Antonio Cipriano José María y Francisco de Santa Ana Machado y Ruiz (26. července 1875 – 22. února 1939) byl španělský básník, představitel takzvané Generace 98. V anketě Největší Španělé historie z roku 2007 obsadil 23. místo. Na jeho počest je pojmenována stanice metra v Madridu.\n\n\n\n\n"}
{"id": "783623", "url": "https://cs.wikipedia.org/wiki?curid=783623", "title": "Promotér", "text": "Promotér\n\nPromotér (z anglického slova \"promotion\" – podpora, propagace značek, výrobků, akcí a dalších) je člověk (žena nebo muž), jehož úlohou je zviditelnit určitý produkt, značku nebo službu a učinit je pro zákazníky atraktivnější a viditelnější. Často má podpořit jejich prodej a v neposlední řadě zvýšit prestiž a obecné povědomí o samotné značce či výrobku nebo službě. Většinou jde o studenty, kteří si touto formou přivydělávají na studium a životní náklady.\n\nMimo výborné komunikační dovednosti a přirozené schopnosti oslovit a zaujmout zákazníka jakékoliv cílové skupiny musí mít promotér také dostatek informací o prezentovaných produktech, které si – v ideálním případě – ze své iniciativy neustále rozšiřuje. Promotér by měl být pravdomluvný, nevymýšlet si o propagovaných produktech nereálné informace a osloveným osobám zprostředkovávat pouze údaje, o jejichž pravdivosti je přesvědčen.\n\nSeriózní promotér má působit klidným a přátelským dojmem, se zákazníky vždy hovořit kultivovaně a to i v případě, že zákazník zrovna není pozitivně naladěn. S tím souvisí promotérova schopnost odhadnout povahu a momentální náladu oslovené osoby a těmto aspektům přizpůsobit svůj projev.\n\nPromotéři si touto činností spočívající v zastupování značek či odvětví často vytvářejí také svůj profesní základ do dalšího povolání. Promotéři se při své práci zdokonalují zejména v komunikaci s různými typy lidí a v rámci nejrůznějších školení mohou snadno získat jak znalosti o konkrétních značkách či produktech, tak obecné informace z různých oblastí. Tato práce je oblíbena i díky nadprůměrným odměnám a variabilnímu pracovnímu prostředí.\n"}
{"id": "783625", "url": "https://cs.wikipedia.org/wiki?curid=783625", "title": "Albert Hauck", "text": "Albert Hauck\n\nAlbert Heinrich Friedrich Stephan Ernst Louis Hauck (9. prosince 1845, Wassertrüdingen – 7. dubna 1918, Lipsko) byl německý luteránský teolog a církevní historik.\n\nStudoval od roku 1864 v Erlangenu teologii a od roku 1866 v Berlíně, kde byl ovlivněn Leopoldem von Ranke. V roce 1868 složil v Ansbachu první státní zkoušku. V roce 1870 se stal vikářem v Mnichově, 1871 ve Feldkirchenu a v roce 1875 byl jmenován farářem ve Frankenheimu. Od roku 1878 vyučoval církevní dějiny a křesťanskou archeologii v Erlangenu. V roce 1882 byl jmenován řádným profesorem. Na univerzitě v Lipsku byl zaměstnán jako profesor církevních dějin od roku 1889; později byl zde děkanem teologické fakulty a rektorem. Jeho nejvýznamnějším dílem jsou \"Kirchengeschichte Deutschlands (1887–1920)\". Mimoto byl jediným vydavatelem třetího vydání Realenzyklopädie für protestantische Theologie und Kirche.\n\n\n"}
{"id": "783628", "url": "https://cs.wikipedia.org/wiki?curid=783628", "title": "Spolkové shromáždění", "text": "Spolkové shromáždění\n\nSpolkové shromáždění (\"Bundesversammlung\") je německý ústavní orgán, jehož jediným účelem je zvolení spolkového prezidenta.\n\nPodle zvláštního ustanovení tvoří více než polovinu členů spolkového shromáždění členové Spolkového sněmu. Druhou necelou polovinu tvoří němečtí občané s pasivním volebním právem, které volí zemské sněmy v počtech odpovídajících zastoupení politických stran ve sněmech jednotlivých spolkových zemí.\n\n"}
{"id": "783629", "url": "https://cs.wikipedia.org/wiki?curid=783629", "title": "Polsko na Letních olympijských hrách 1968", "text": "Polsko na Letních olympijských hrách 1968\n\nPolsko na Letních olympijských hrách 1968 v Ciudad de México reprezentovalo 177 sportovců, z toho 140 mužů a 37 žen. Nejmladší účastnik byla Grażyna Witkowska (16 let, 122 dní), nejstarší pak Józef Zapędzki (39 let, 226 dnů). Reprezentanti vybojovali 18 medailí, z toho 5 zlatých, 2 stříbrné a 11 bronzových.\n\n"}
{"id": "783632", "url": "https://cs.wikipedia.org/wiki?curid=783632", "title": "Michael Servetus", "text": "Michael Servetus\n\nMichael Servetus, někdy zvaný též Michael Servet, Miguel Servet, Miguel Serveto, Miguel de Villanueva nebo Michel de Villeneuve (29. září 1511 – 27. října 1553 Ženeva) byl španělský teolog, humanista, lékař a kartograf.\n\nByl prvním Evropanem, který vědecky zkoumal plicní oběh. Šíře jeho vzdělání byla ohromující. Jak bývalo v jeho době zvykem, vstupoval do mnoha oborů, krom svých základních též do matematiky, astronomie, meteorologie či právní vědy. Rovněž překládal Bibli. V teologii odmítl učení o boží trojjedinosti. Přestože podpořil reformaci, byl upálen protestanty jako kacíř, z usnesení ženevské městské rady.\n\n\n\n"}
{"id": "783637", "url": "https://cs.wikipedia.org/wiki?curid=783637", "title": "Lapišė", "text": "Lapišė\n\nLapišė je řeka 2. řádu ve středu Litvy v Žemaitsku, v severní části okresu Raseiniai, levý přítok Dubysy, do které se vlévá 2 km na jih od vsi Žalpiai, 71,5 km od jejího ústí do Němenu. Jejím pramenem je malý rybníček na východním okraji městečka Šiluva. Teče zpočátku k severu, po okraji rašeliniště \"Šiluvos tyrelis\", u vsi Jurgaičiai se stáčí k západu, protéká lesem Palapišių miškas a po soutoku s říčkou Tytuva se stáčí k jihu až do soutoku s Dubysou. Většina horního toku je v několika úsecích regulována a teče mírně klikatě, na dolním toku silně meandruje. Většina toku je v blízkosti hranic okresu s okresem Kelmė. Průměrný spád je 358 cm/km. Dolní tok spadá do chráněné krajinné oblasti \"Dubysos regioninis parkas\". Voda v řece je velmi čistá.\n\n\n\nV údolí řeky se vyskytují vzácné rostliny:\n\n"}
{"id": "783649", "url": "https://cs.wikipedia.org/wiki?curid=783649", "title": "Isabel Pantoja", "text": "Isabel Pantoja\n\nIsabel Pantoja (* 2. srpna 1956, Sevilla) je španělská zpěvačka romského původu. Rozvíjí tzv. andaluský styl hudby. Jejím manželem byl toreador Francisco Rivera Pérez, který roku 1984 zahynul v aréně při zápasu s býkem.\n\n\n"}
{"id": "783655", "url": "https://cs.wikipedia.org/wiki?curid=783655", "title": "Kanystr", "text": "Kanystr\n\nKanystr je robustní přepravní nádoba na palivo vyráběná původně z ocelového plechu. Má svůj původ v Německu, kde byla tato dvacetilitrová nádoba na palivo vyvinuta ve 30. letech pro potřeby Wehrmachtu. Z vojenského hlediska byl kanystr významným technickým vylepšením, protože předchozí přepravní nádoby vyžadovaly použití nářadí a trychtýře.\n\nNěmci nazývali tuto přepravní nádobu \"Wehrmachtskanister\" a v rámci příprav na 2. světovou válku jich měli v roce 1939 v armádních skladech připraveny tisíce.\nV průběhu 2. světové války se Spojenci seznámili s nespornými výhodami německých kanystrů oproti vlastním přepravním nádobám a okopírovali je pro potřeby vlastních vojsk.\n\nV dnešní době se kanystry používají jak pro převoz a přechovávání rozličných kapalin, tak jako nádoby určené pro vodu. Pro tyto účely se vyrábějí i z plastu, pokud jsou plastové kanystry určeny pro skladování hořlavých či snadno výbušných látek, musí být z bezpečnostních důvodů vyrobeny z takové hmoty, která neprodukuje žádnou statickou elektřinu (zamezení nebezpečí výbuchu a požáru). Plastové kanystry si často zachovávají vzhled původních plechových kanystrů. Aby nedošlo k záměně a vzájemnému smíchání různých paliv a k jejich kontaminaci vodou či naopak, bývají kanystry barevně odlišeny.\n\n"}
{"id": "783659", "url": "https://cs.wikipedia.org/wiki?curid=783659", "title": "Kautela", "text": "Kautela\n\nKautela (lat. \"cautela\", opatrnost) je pojem označující bezpečnostní opatření či prostě obezřetnost. Užívá se v lékařství či v právu. \n\nPři právním jednání se kautelou nazývá takové opatření, kterým se má z opatrnosti zamezit různým pochybnostem, nejistotám nebo spornosti při budoucím výkladu tohoto jednání. Např. při uzavírání smlouvy jsou sjednána její konkrétní výkladová ustanovení. V ústavním právu je pak kautelou např. ustanovení čl. 9 odst. 3 Ústavy České republiky, podle kterého \"„výkladem právních norem nelze oprávnit odstranění nebo ohrožení základů demokratického státu“\".\n"}
{"id": "783669", "url": "https://cs.wikipedia.org/wiki?curid=783669", "title": "Mistrovství světa v rychlobruslení ve víceboji 2005", "text": "Mistrovství světa v rychlobruslení ve víceboji 2005\n\nMistrovství světa v rychlobruslení ve víceboji 2005 se konalo ve dnech 5. a 6. února 2005 v rychlobruslařské hale Krylatskoje v ruské Moskvě. Pro muže to bylo 99. mistrovství světa, pro ženy 63. Z předchozího mistrovství světa obhajovali titul Američan Chad Hedrick, jenž zde získal stříbrnou medaili, a Nizozemska Renate Groenewoldová, která se v Moskvě umístila na sedmé příčce.\n\nČeští závodníci se šampionátu nezúčastnili.\n\nMužského mistrovství světa se zúčastnilo celkem 24 závodníků, 14 z Evropy: Nizozemsko (4), Norsko (3), Rusko (2), Belgie (1), Itálie (1), Německo (1), Polsko (1), Švédsko (1); 7 ze Severní Ameriky: USA (4), Kanada (3); a 3 z Asie: Japonsko (3).\n\n<nowiki>*</nowiki> pád\n\nŽenského mistrovství světa se zúčastnilo celkem 24 závodnic, 14 z Evropy: Německo (4), Nizozemsko (4), Norsko (2), Rusko (2), Itálie (1), Polsko (1); 5 ze Severní Ameriky: Kanada (3), USA (2); a 5 z Asie: Japonsko (3), Čína (2).\n\n"}
{"id": "783673", "url": "https://cs.wikipedia.org/wiki?curid=783673", "title": "Sluníčko (rozcestník)", "text": "Sluníčko (rozcestník)\n\nSluníčko může být:\n\n\n"}
{"id": "783675", "url": "https://cs.wikipedia.org/wiki?curid=783675", "title": "Blewettův průsmyk", "text": "Blewettův průsmyk\n\nBlewettův průsmyk se nachází v nadmořské výšce 1 250 metrů v Kaskádovém pohoří, v americkém státě Washington. Prochází jím silnice U.S. Route 97, v těchto místech spojující U.S. Route 2 s Interstate 90, a historická Yellowstoneská stezka. Své jméno nese po seattleském důlním podnikateli z osmdesátých let 19. století, Edwardu Blewettovi. Původním jménem průsmyku je ale Swaucký průsmyk, původní Blewettův průsmyk se nachází přibližně osm kilometrů od nynějšího.\n"}
{"id": "783680", "url": "https://cs.wikipedia.org/wiki?curid=783680", "title": "Jenny Nowak", "text": "Jenny Nowak\n\nJenny Nowak (* 28. června 1955, Jihlava), vlastním jménem Jana Moravcová, je česká spisovatelka a redaktorka, která se věnuje především žánru historické fikce..\n\nNarodila se v Jihlavě, kde bydlela do svých patnácti let. Poté v Třebíči na střední škole vystudovala návrhářství obuvi. V tomto oboru však nesetrvala dlouho. Během své „předspisovatelské“ kariéry za komunistického režimu vykonávala zejména manuální práce, například v zemědělství nebo v ZOO.\n\nPo roce 1989 se začala intenzivně zajímat o vampýrské mýty v kulturních dějinách, a tak nedlouho poté začal vznikat její první román - \"Nemrtvý\" (1994). Po jeho vydání se konečně rozhodla pro spisovatelskou dráhu, což si vyžádalo další studia.\n\nJe vdova, má jednu dceru - Katrin (*1977), se kterou také spolupracovala na knihách \"Smích šakalího boha\" (1998) a \"Pláč prokletého krále\" (1999). Pracuje jako jazyková a odborná redaktorka pro různá pražská nakladatelství. Ve volném čase se ráda věnuje jízdě na koni. Stále se aktivně zajímá o lidové legendy, mýty a historii, zejména Egypta a Balkánu. Již několikrát navštívila Transylvánii a je sběratelkou klasických černobílých filmových hororů zlaté éry.\n\n\n\n\n"}
{"id": "783685", "url": "https://cs.wikipedia.org/wiki?curid=783685", "title": "Černá řeka (přítok řeky Chehalis)", "text": "Černá řeka (přítok řeky Chehalis)\n\nČerná řeka je přibližně 40 kilometrů dlouhá řeka s povodím o rozloze asi 370 km² v americkém státě Washington. Jejím zdrojem je Černé jezero nacházející se zhruba 5 kilometrů západně od města Tumwater v okrese Thurston. Odsud teče převážně jižním směrem, přes státní přírodní oblast Mima Mounds, odkud pokračuje na jihozápad kolem města Rochester do okresu Grays Harbor, kde na území indiánské rezervace kmene Čehalisů ústí do řeky Chehalis.\n\nObchodník s kožešinou John Work se v roce 1824 stal prvním, kdo řeku popsal: „Své jméno získala po barvě své vody. … Velké množství lososů v řece uhynulo a většina z přeživších sotva žije dále a nedaří se jim správný pohyb vodou.“\n\nOsmikilometrový úsek řeky ihned po výtoku z Černého jezera je součástí rezervace Nisqually National Wildlife Refuge.\n"}
{"id": "783687", "url": "https://cs.wikipedia.org/wiki?curid=783687", "title": "Mūkė", "text": "Mūkė\n\nMūkė je říčka 2. řádu ve středu Litvy v okrese Raseiniai, levý přítok řeky Dubysa, do které se vlévá u vsi Maslauskiškiai, 48,0 km od jejího ústí do Němenu. Pramení na jižním okraji vsi Pryšmantai, 5 km severovýchodn od městečka Betygala. Zpočátku teče klikatě v celkovém směru západním, po soutoku s Dūdupisem se stáčí k jihu, protéká rybníkem \"Berteškių tvenkinys\" (13,6 ha), po soutoku s říčkou Srautas za rybníkem se stáčí k západu, po soutoku s říčkou Toškupys se stáčí k jihovýchodu, po 1,5 km k jihu až so soutoku s řekou Dubysa. Dolní tok spadá do chráněné krajinné oblasti \"Dubysos regioninis parkas\".\n\n"}
{"id": "783697", "url": "https://cs.wikipedia.org/wiki?curid=783697", "title": "Sean Ali Stone", "text": "Sean Ali Stone\n\nSean Ali Stone (* 29. prosince 1984, New York City, USA) je americký filmový režisér, producent, kameraman, scenárista a herec.\nJe synem režiséra Olivera Stonea. V roce 2012 přestoupil na islám a přijal jméno Ali.\n"}
{"id": "783700", "url": "https://cs.wikipedia.org/wiki?curid=783700", "title": "Lazard", "text": "Lazard\n\nLazard LLC je investiční banka s centrálou v New Yorku a pobočkami ve 24 zemích světa.\n\nLazard založili v roce 1848 v New Orleans bratři Alexandre,Lazar, Simon a Elie Lazard židovští obchodníci původem z Alsaska jako obchodní společnost \"Lazard Frères & Co.\" zabývající se obchodem se šicími potřebami a během kalifornské zlaté horečky přesídlili do San Francisca. Zde se zaměřili na obchod se zlatem a založili krátce na to banku se sídlem v New Yorku.\n\nVe druhé polovině 19. století vznikly další pobočky jak v New Yorku tak i v Paříži a Londýně.\n\nBanka upevňovala svou pozici i v meziválečném období a její rozvoj pokračoval i po roce 1945. Její podnikání se zaměřilo na oblast fúzí a přebírání podniků (Mergers and Acquisitions) a v této oblasti patří k nejvýznamnějším na světě.\n\nV roce 2005 vstoupila společnost se svými akciemi na New York Stock Exchange.\n\n"}
{"id": "783702", "url": "https://cs.wikipedia.org/wiki?curid=783702", "title": "Nina Ricci", "text": "Nina Ricci\n\nNina Ricci, vlastním jménem Maria Adélaïde Nielli (14. ledna 1883 v Turíně – 30. listopadu 1970, pohřbená v Courances) byla italská módní návrhářka a zakladatelka stejnojmenného francouzského módního domu.\n\nMaria Adélaïde Nielli se v roce 1895 přestěhovala se svými rodiči do Francie a vyučila se zde krejčovou. V roce 1904 se provdala za klenotníka Luigi Ricciho, se kterým měla syna Roberta. Od roku 1908 pracovala jako návrhářka v módním domě \"Raffin\", kde se později stala obchodním společníkem. V roce 1932 založila se svým synem v Paříži vlastní podnik, který se po druhé světové válce rychle rozvinul. V roce 1946 vytvořil Robert Ricci první parfém \"Coeur Joie\" a v roce 1948 následoval \"L'Air du Temps\". Začátkem 50. let se Nina Ricci stáhla z aktivního života a Robert Ricci vedl podnik do roku 1988, kdy zemřel.\n\n"}
{"id": "783710", "url": "https://cs.wikipedia.org/wiki?curid=783710", "title": "Pohárková buňka", "text": "Pohárková buňka\n\nPohárková buňka („\"goblet buňka\"“) je žlázová, jednovrstevná cylindrická epiteliální buňka, jejíž jedinou funkcí je vylučování mucinu, který se rozpouští ve vodě a tím vytváří hlen. Buňky využívají jak apokrinní, tak merokrinní metody sekrece. Většina cytoplazmy buňky je vyplněna mucinogenními (hlenotvornými) zrny, s výjimkou spodní části. Drsné endoplazmatické retikulum, mitochondrie, jádro a další organely jsou soustředěny u bazální membrány. Apikální povrch slouží mikroklkům ke zvýšení plochy pro sekreci. Některé studie naznačují, že se glykoprotein nachází uvnitř pohárkových buněk. To znamená, že se jedná o specificky orgánový střevní antigen.\n\nPohárkové buňky se nalézají roztroušené mezi epiteliálními výstelky orgánů, jako jsou dýchací cesty a trávicí soustava. V dýchací soustavě je nalezneme uvnitř průdušnice, průdušek a větších průdušinek. V trávicí soustavě se vyskytují v tenkém a tlustém střevě, a dále pak ve spojivce u horního víčka.\n\nPo obarvení mucikarmínem mají pohárkové buňky tmavě červené zbarvení. Jádra buněk mají totiž tendenci se přesunout k bazálnímu konci těla buňky, což vede k intenzivnímu bazofilnímu zabarvení.\n\nTermín „pohárkové“ odkazuje k pohárovému tvaru těchto buněk. Apikální část se podobá šálku, protože je nafouklá množstvím mucinogenních zrn. Bazální část je zúžená, jelikož jí tato mucinogenní zrna chybí. Existují i jiné buňky, které vylučují hlen (jako foveolární buňky v žaludku), které ale nemají pohárkový tvar, a proto se tak ani nenazývají.\n\nBazální sekrece je základní úroveň sekrece hlenu, která je nezávislá na jakýchkoliv stimulech. Bazální sekrece je dosaženo cytoskeletárním pohybem sekrečních granulí. Stimulované (zvýšené) sekrece může být stimulována prachem, kouřem apod. Další stimuly jsou viry, bakterie, atd.\n\n"}
{"id": "783717", "url": "https://cs.wikipedia.org/wiki?curid=783717", "title": "Kultura Er-li-tchou", "text": "Kultura Er-li-tchou\n\nKultura Er-li-tchou () byla v letech 1900–1500 př. n. l. jedna z čínských kultur doby bronzové. Pojmenována je podle hlavního střediska – Er-li-tchou () v Jen-š' v provincii Che-nan. Byla široce rozšířená v Che-nanu a Šen-si, později se objevila i v Šan-si a Chu-peji.\n\nVětšina čínských archeologů a historiků ztotožňuje kulturu Er-li-tchou se společenstvím, kterému vládla dynastie Sia, zatímco mezi západní vědci je rozšířen názor, že spojení Sia a kultury Er-li-tchou je dosud neprokázané.\n\nKultura Er-li-tchou se vyvinula z kultury Lung-šan. Původně soustředěná v Che-nanu a Šen-si, rozšířila se i do Šan-si a Che-peje. Er-li-tchou bylo objeveno roku 1959, bylo největším sídlem kultury a monopolním výrobcem rituálních bronzových nádob. S nástupem kultury Er-li-kang se Er-li-tchou zmenšilo, nicméně zůstalo obydleno. Leželo na řece I, přítoku řeky Luo. Město mělo značnou rozlohu – 2,4 km × 1,9 km, ale většina byla v průběhu doby zničena povodněmi, zachovaly se 3 km² areálu.\n\nEr-li-tchou bylo největší sídlo na čínském území do cca 1500 př. n. l. Je nejstarší metropole v Číně s řadou palácových staveb a doloženou výrobou bronzových předmětů. Od zahájení vykopávek koncem 50. let byla objevena řada palácových staveb, pohřby elity i řadových členů společenství, obydlí i dílny produkující výrobky z bronzu, nefritu i keramiku. Nalezeny byly i věštebné kosti, ovšem bez nápisů. Základní surovinou pro výrobu nástrojů zůstával kámen. Vlastní palácový okrsek měl cca 12 ha, s ceremoniální oblastí, dílnami produkující výrobky pro elitu, sídla a hroby elit tvořila jádro osídlení existující ve fázích II. až IV., o rozloze 70 ha. Počet obyvatel města je odhadován na 18–30 tisíc.\n\nEr-li-tchou bylo poprvé osídleno v letech 3500–3000, kdy zde existovaly tři malé vesnice pozdní fáze kultury Jang-šao. V letech 3000–2500 na místě existovalo jedno malé sídliště rané fáze kultury Lung-šan. Následovala šestisetletá mezera.\n\nKolem roku 1900 se objevil lid kultury Er-li-tchou, osídlení trvající 360 let archeologové rozdělili na čtyři fáze:\n\n\nDůvod poklesu sídliště z největšího města širokého okolí na vesnici není zřejmý, stopy po dobytí, nebo požáru nebyly nalezeny. Nicméně produkce zboží pro elitu zanikla po skončení fáze Er-li-tchou IV. a přesunula se do Čeng-čou, opevněného města o rozloze 13 km² ležícího 85 km na východ.\n\nČínští archeologové považují za klíčový úkol přiřadit nalezené kultury k dynastiím známým ze starověkých písemných záznamů, vycházejí přitom z jejich pravdivosti. Od počátku vykopávek se proto snažili přiřadit Er-li-tchou k dynastii Šang či Sia.\n\nV Chronologickém projektu Sia–Šang–Čou čínští historikové stanovili období vlády dynastií Sia a Šang na cca 2070–1600 př. n. l. a cca 1600–1046 př. n. l. Jelikož počátek a konec kultury Er-li-tchou nesouhlasí s obdobími vlády dynastií, nekončí debaty o tom, která fáze které kultury patří ke které dynastii. Převahu postupně získal názor, že přechod od dynastie Sia k dynastii Šang odpovídá přechodu mezi fázemi Er-li-tchou III a IV. Zdůvodněn byl známkami poklesu populace a opuštěním některých palácových staveb.\n\nSvými objeviteli však bylo Er-li-tchou pokládáno za \"Po\", hlavní město zakladatele dynastie Šang krále Tchanga (které se mělo nacházet v Jen-š’). Koncem 70. let se objevila nová interpretace nálezů, podle které bylo Er-li-tchou metropolí Sia, a Čeng-čou šangské město. V následující debatě byly fáze Er-li-tchou II. až IV řazeny jak k dynastii Sia, tak k Šang. Většina archeologů pracujících v Er-li-tchou považovala fázi III. za první šangskou, kvůli jejímu výraznému rozvoji, podle nich spojenému s nástupem nové dynastie.\n\nZačátkem 80. let však archeologové vykopali město v Jen-š’ (200 ha v období rozmachu cca 1600–1400 př. n. l.), 6 km severovýchodně od Er-li-tchou a přiřadili ho k Šangům. Po vlně debat vznikl nový konsenzus, že první šangská fáze Er-li-tchou je IV. Mínění se opíralo o známky úpadku ve IV. fázi, zejména o opuštění paláce č. 1. Nicméně Liou Li a Sü Chung vyjádřili názor, že z novějších zpráv z vykopávek (z roku 2004) plyne, že palác č. 1 byl ve fázi IV. stále užíván a pozorovatelný úpadek se nekonal.\n\n"}
{"id": "783720", "url": "https://cs.wikipedia.org/wiki?curid=783720", "title": "Kopytní absces", "text": "Kopytní absces\n\nKopytní absces je nemoc koní. Při abscesu dochází po nahromadění hnisu v dutině zvířete; v případě kopyta se jedná o hnisavý zánět ve škáře. Nahromaděný hnis tlačí na citlivé vnitřní části kopyta a kůň potom může kulhat.\n\nPříznakem nemoci je, že:\n\nPokud je kůň okován, nejdříve je třeba odstranit podkovu a odříznout přerostlou rohovinu, poté veterinář či zkušený podkovář lokalizuje absces kopytními kleštěmi. Tlakem na místo, kde se absces nachází vyvolá u koně více či méně bolestivou reakci. Dále pak určí, zda je absces dostatečně zralý, aby mohl být otevřen, vyřízne nad citlivým místem rohovinu a hnis nechá vytéci ven. Pokud absces není dostatečně zralý, urychlí jeho zrání pomocí zapařovacího obvazu, který se ponechává na kopytě 3 dny. Podle situace také veterinář koni aplikuje antibiotikum či sérum proti tetanu.\n\nJestliže se ložisko hnisu úplně nevyprázní, dojde k opětovanému nahromadění hnisu, pak musí zapařovací obvaz zůstat na kopytě déle. Kůň může být znova nakován až poté, co bude zapařovací obvaz sundán minimálně jeden den a kopyto bude mít dost času na vyschnutí. V případě, že se otvor po abscesu nachází v místě, které nekryje podkova, podkovář ho může zakrýt koženou, nebo kovovou podložkou, popřípadě dvěma kovovými pásy, které se umístí pod podkovu.\n"}
{"id": "783721", "url": "https://cs.wikipedia.org/wiki?curid=783721", "title": "Starý židovský hřbitov na Smíchově", "text": "Starý židovský hřbitov na Smíchově\n\nStarý židovský hřbitov na Smíchově, zvaný též radlický, byl založen roku 1788 kvůli nedostatku místa na hřbitově v pražském Josefově. Je situován na severním úbočí kopce Na Brabenci, ve svahu nad radlickým údolím, pod dnešní ulicí U starého židovského hřbitova. Je obklopen dvěma nezastavěnými zalesněnými parcelami a obehnán kamennou zdí s dochovanou původni brankou. Les je parkově upraven a se zelení hřbitova tvoři souvislý celek.\n\nNa ploše 1531 m² takřka čtvercového půdorysu se dochovalo asi 600 náhrobních kamenů, z čehož 422 je viditelných. Jedná se o náhrobní kameny barokního, novogotického, klasicistního a moderního typu. Nejmladší náhrobní kámen pochází z roku 1937. Pohřben je zde například smíchovský rabín dr. Samuel Beck (1841–1899). Na většině náhrobků jsou německé verše typické pro asimilované Židy konce 19. století, na mnohých též stopy po fotografiích zesnulých. Často se zde jako dekorativní materiál používalo zelené sklo.\n\nNa jižní straně hřbitova v ulici U starého židovského hřbitova (čp. 2556) stojí malý památkově cenný klasicistní hrobnický domek (márnice) pocházející z 19. století, který procházel od roku 2003 celkovou adaptací k obytným účelům, která byla ukončena roku 2011. Jedná se přízemní budovu s tříosým průčelím, okny zasazenými v líci zdi s drevěnými dveřmi oddělenými světlíkem.\n\nHřbitov v 80. a 90. letech 20. století několikrát poškodili vandalové, nekteré z náhrobků byly povaleny a několik ukradeno, prostor silně zarůstal břečťanem a také ohradní zeď byla na dvou místech silně narušena. Celý hřbitov od roku 1994 prochází postupnou stavební a restaurátorskou obnovou. Areál hřbitova je spravován Židovskou obcí v Praze skrze akciovou společnost Matana a.s., která vykonává správu většiny nemovitostí ve vlastnictví Židovské obce v Praze a od roku 2001 také Federace židovských obcí v ČR. Hřbitov je přístupný po předchozí domluvě po telefonu či e-mailu. Od roku 1976 je zapsán jako kulturní památka.\n\n"}
{"id": "783726", "url": "https://cs.wikipedia.org/wiki?curid=783726", "title": "Vinoř (zámek)", "text": "Vinoř (zámek)\n\nZámek Vinoř je barokní stavba v pražské čtvrti Vinoř. Je chráněn jako kulturní památka. Jeho adresa je Mladoboleslavská 1. Zámek je v současnosti veřejnosti nepřístupný.\n\nZámek byl vystavěn na místě bývalé tvrze či jako barokní novostavba stranou od bývalé tvrze. \n\nPravděpodobně byl postaven ve dvou fázích. Nejprve zde byl na úplném počátku 18. století, kdy panství Vinoř patřilo Heřmanu Jakubu Černínovi z Chudenic, postaven nižší objekt. Jeho navrhovatelem předešlé stavby mohl být Giovanni Battista Alliprandi, jehož architektonickému stylu dispozice odpovídá více než F. M. Kaňkovi. \n\nV letech 1719 až 1723 byl objekt při zachování půdorysu přestavěn podle projektu Františka Maxmiliána Kaňky, tehdejšího dvorního architekta Černínů. Kaňka objekt radikálně proměnil, zřejmě jej zvýšil, nově zaklenul a vytvořil čestný dvůr výstavbou hospodářských objektů v předdvoří. Nově řešil i podobu vnějších fasád a malou francouzskou zahradu za zámkem. \n\nV době posledního majitele panství Otakara Černína byli mezi prominentními hosty na zámku František Ferdinand d'Este, německý císař Vilém II. a arcikníže Karel. \n\nV roce 1917 se rodina Černínů odstěhovala do Aussé ve Štýrsku. Otakar Černín jako rakouský diplomat známý nepřátelským postojem k československému státu byl 12. dubna 1921 po částečném odškodnění zbaven veškerého majetku. Po vzniku Československé republiky přešel objekt zámku do vlastnictví státu. Vinořské panství bylo rozparcelováno a utvořeny zbytkové statky. Některé pozemky si stát ponechal pro státní zájmy, například letiště Kbely. \n\nPo vzniku republiky přešel zámek do majetku státu a byl předán do užívání řádu anglických panen náhradou za budovy v Praze, které převzal stát. V letech 1919–1920 provedl architekt V. Vondráček na zámku rozsáhlou rekonstrukci. Anglické panny zde sídlily až do roku 1924. Přilehlý černínský statek v letech 1919–1922 užívala společnost pro zpeněžení dobytka, v letech 1923–1924 čakovický cukrovar. V roce 1925 koupil statek i zámek bankéř Jindřich Bělohříbek. \n\nPo druhé světové válce se majetek opět vrátil do vlastnictví státu. V letech 1945–1947 spravoval objekt zámku místní národní výbor a byla zde ubytována jugoslávská učňovská mládež. Později byl zámek adaptován pro funkci nemocnice, ale ta nebyla realizována a místo toho zde byla umístěna internátní škola pro dementní děti. Od roku 1952 zámek spravuje a využívá Ministerstvo vnitra. Koncem 90. let byl zámek zařazen mezi majetek, který stát nepotřebuje, a měl být odprodán. Povodní v roce 2002 však bylo vyplaveno sídlo policejní zásahové jednotky Středočeského kraje a dalších policejních útvarů ve Veltrusích a nevyužívaný zámek Vinoř byl zvolen jako jejich dočasné sídlo. Kromě zásahové jednotky Středočeského kraje se jedná ještě o odbor cizinecké policie – oddělení dokladů a specializačních činností a dopravní policii.\n\nMichal Biskup ze Sdružení pro Vinoř již v roce 2007, kdy se do Vinoře přistěhoval, narazil na to, že zámek i zámecká zahrada jsou nepřístupné a přes vysokou zeď byla ze zámku stěží vidět věžička. V roce 2014 se stal místostarostou Vinoře a začal jednat se zástupci Policie ČR, s památkáři, projektanty a mnoha dalšími o možnostech zpřístupnění. Odchod policie se vedení městské části do té doby vyjednat nepodařilo. Když se dostal do funkce místostarosty Michal Biskup, zvolil jiný postup a navrhl krajskému řediteli policie, že by se areál mohl po malých krůčcích začleňovat do života Vinoře. Prvním úspěchem bylo posunutí zadního plotu zámku o tři metry a vytvoření procházkové trasy podél potoka. Dále městská část jednala o odstranění betonové zdi z prefabrikovaných dílců, pocházející ze 60. let. Vzhledem k dislokaci útvarů, které jsou pod zvýšeným stupněm zabezpečení, však bylo nutno zachovat možnost střežení areálu. Jednání došla ve spolupráci s památkáři a architektem ke konsenzu, že by mohla být obnovena původní ohradní zeď a boční brána do stavu ze 17. století a pak by mohla být zbourána betonová zeď, která kazí výhled na zámek. Městská část směnila část pozemku před zámkem a nechala jej vyčistit a zkultivovat, chce jej upravit na zámecký park a po zbourání betonové zdi propojit s předzámčím. Plánovaná cyklostezka ze Kbel do Vinoře má vést předzámčím podél staré zámecké zdi až na vinořské náměstí.\nI sama policie považuje památkově chráněný barokní objekt pro své sídlo za nevhodný a raději by užívala objekt kasárenského typu, ale nemá na něj peníze.\n\n\n\n"}
{"id": "783728", "url": "https://cs.wikipedia.org/wiki?curid=783728", "title": "Seznam proboštů Metropolitní kapituly u sv. Víta v Praze", "text": "Seznam proboštů Metropolitní kapituly u sv. Víta v Praze\n\nToto je seznam nejvyšších představitelů Metropolitní kapituly u sv. Víta v Praze, jimiž byli probošti. Pražská kapitula byla ustavena jako první v zemi roku 971 pro organizaci pražského biskupství, založeného roku 973 a k jeho další správě. Byl to sbor kněží biskupského kostela sv. Víta, Václava a Vojtěcha na Pražském hradě, bydlících zpravidla v proboštském domě u kostela, později v (arci)biskupském paláci. \n\nOd konce 10. století kapitula měla pevnou hierarchii úřadů, stejně jako ostatní kapituly, vznikající v českých zemích od 11. století (Vyšehradská, Staroboleslavská, ad.). V čele pražské kapituly stál jeden probošt, pod ním jeden děkan a sbor kanovníků. V dalších funkcích sloužili generální vikář, oficiál, arcijáhen, vikář, kustos, či scholastik. Se vznikem pražského arcibiskupství v roce 1344 byla tato kapitula povýšena na metropolitní, a tak i názvem odlišena od ostatních českých kapitul. \n\nProboštský úřad býval někdy předstupněm ke jmenování do nejvyšší církevní funkce v Čechách – úřadu pražského biskupa (viz například Pelhřim, Tobiáš z Bechyně) a později pražského arcibiskupa (viz například Jan Očko z Vlašimi) nebo na Moravě. Některé pražské probošty nacházíme ve funkci probošta, děkana či kanovníka vyšehradského, staroboleslavského, litomyšlského, brněnského, olomouckého, vratislavského, míšeňského či jiných kapitul.\n\n\n\n\n"}
{"id": "783729", "url": "https://cs.wikipedia.org/wiki?curid=783729", "title": "Třída Andrea Doria", "text": "Třída Andrea Doria\n\nTřída Andrea Doria byla třída bitevních lodí italského královského námořnictva z období první světové války. Celkem byly postaveny dvě jednotky této třídy. Ve službě byly v letech 1915–1956. V meziválečné době byly výrazně modernizovány a nasazeny za druhé světové války. Poválečné italské námořnictvo je vyřadilo roku 1956.\n\nDo stavby dreadnoughtů, nové kategorie bitevních lodí, vzniklé nedlouho před první světovou válkou, se zapojila rovněž Itálie. Prvním plavidlem nové kategorie se stala bitevní loď \"Dante Alighieri\", na kterou navázala stavba tří vylepšených jednotek třídy \"Conte di Cavour\". Vrcholem stavby italských předválečných dreadnoughtů se staly dvě jednotky třídy \"Andrea Doria\". Dreadnought \"Caio Duilio\" byl do služby zařazen v květnu 1915 a druhá jednotka \"Andrea Doria\" ho následovala v březnu 1916. Po nich již měly následovat značně odlišné superdreadnoughty třídy \"Caracciolo\", jejichž stavbu ale ukončilo vypuknutí války.\n\nPrvní světovou válku obě lodě přečkaly a když byl na poválečné Washingtonské konferenci omezen výtlak italských bitevních lodí, země si ponechala svá nejmodernější plavidla, včetně obou jednotek třídy \"Andrea Doria\". Protože byla stavba nových lodí omezena, byly obě v letech 1937–1940 modernizovány.\n\nJednotky třídy \"Andrea Doria\":\nHlavní výzbroj tvořilo třináct 305mm kanónů umístěných ve dvou dvoudělových a třech třídělových věžích. Šestnáct 152m kanónů sekundární ráže bylo umístěno v kasematech, lehkou výzbroj představovalo osmnáct 76mm kanónů a lodě též nesly tři pevné torpédomety.\n\nNa konci 30. let byly obě bitevní lodě výrazně modernizovány. Jejich trup byl prodloužen. Modernizovaný pohonný systém tvořilo osm kotlů a dvě turbíny, roztáčející nyní již jen dva lodní šrouby. Rychlost dosahovala 27 uzlů. Změnilo se rovněž složení výzbroje. Prostřední dělová věž byla odstraněna a zbylých dvanáct děl bylo nahrazeno novými ráže 320 mm. Vnější věže měly po třech kanónech a vnitřní po dvou. Odstraněny byly rovněž kasematové kanóny a nahradily je čtyři třídělové věže se 135mm kanóny. Deset 90mm protiletadlových kanónů se nacházelo v jednodělových věžích, situovaných na obě strany trupu ve středu lodě. Lehkou výzbroj tvořilo patnáct 37mm kanónů a šestnáct 20mm kanónů. Pancéřovou ochranu trupu pod čárou ponoru posílila instalace deformačního válcového systému Pugliese.\n\nV první světové válce nebyly obě lodě nasazeny do žádné významnější akce. \"Caio Duilio\" byl 11. listopadu 1940 poškozen leteckým torpédem při útoku na Tarent a musel být šest měsíců opravován. V březnu 1942 byla zahájena jeho další modernizace, která ale nebyla dokončena do italské kapitulace. Pod svou kontrolu Itálie obě lodě dostala v roce 1944.\n\nPoválečnému italskému námořnictvu byly ponechány a do svého vyřazení v roce 1956 sloužily jako velitelská a cvičná plavidla. Během několika dalších let byly sešrotovány.\n\n\n"}
{"id": "783731", "url": "https://cs.wikipedia.org/wiki?curid=783731", "title": "Lazduona (přítok Dubysy)", "text": "Lazduona (přítok Dubysy)\n\nLazduona je říčka 2. řádu na jihu Litvy v okrese Kaunas, levý přítok řeky Dubysa, do které se vlévá 1,5 km západně od vsi Purviškiai, 2 km východně od města Seredžius, 2,2 km od jejího ústí do Němenu. Pramení na jižním okraji obce Liučiūnai, 5 km na východ od městečka Čekiškė. Prvních 12,4 km je regulováno. Teče zpočátku v celkovím směru západním, po soutoku s Giaušė se stáčí k jihovýchodu, po soutoku s říčkou Krūvanda se stáčí k jihu. Protéká rybníkem \"Purviškių tvenkinys\" (28,1 ha), za kterým se pozvolna stáčí k jihovýchodu až do soutoku s řekou Dubysa. Řeka teče při hrancích okresu, v jeho severozápadním cípu.\n\n"}
{"id": "783740", "url": "https://cs.wikipedia.org/wiki?curid=783740", "title": "Seznam dílů seriálu Smash", "text": "Seznam dílů seriálu Smash\n\nToto je seznam dílů seriálu \"Smash\". Americký dramatický a muzikálový televizním seriál \"Smash\" měl premiéru na kanálu NBC 6. února 2012. Odvysílány byly dvě série s celkovým počtem 32 epizod.\n\n22. března 2012 televizní společnost NBC oznámila, že \"Smash\" bude mít druhou sérii. Očekává se, že bude mít premiéru v lednu 2013. Z hlavního obsazení první série se nevrátí Jaime Cepero (Ellis), Raza Jaffrey (Dev) a Brian d'Arcy James (Frank) a z vedlejších postav Will Chase (Michael). Scenárista seriálu \"Super drbna\", Josh Safran, nahradí ve funkci hlavní scenáristku Theresu Rebeck, která se rozhodla soustředit se na další projekty.\n\nDne 14. června 2012 bylo oznámeno, že Jeremy Jordan byl obsazen do role Jimmyho. Dne 22. července 2012 bylo oznámeno, že držitelka Oscara, herečka Jennifer Hudson, se v seriálu objeví po více epizod v roli Veronicy Moore, herečky, která získala cenu Tony a má vliv na životy Karen a Ivy.\n\n"}
{"id": "783741", "url": "https://cs.wikipedia.org/wiki?curid=783741", "title": "Sprašová plošina", "text": "Sprašová plošina\n\nSprašová plošina () je náhorní plošina v Čínské lidové republice, kde pokrývá území o rozloze zhruba 640 000 čtverečních kilometrů na horním a středním toku Žluté řeky. Sprašové sedimenty zde byly po dlouhou dobu ukládány větrem a jsou dnes naopak silně náchylné k erozi vodou i větrem. Z administrativního hlediska tvoří Sprašová plošina větší část provincií Šan-si a Šen-si a kromě toho zasahuje do provincie Kan-su a autonomních regionů Ning-sia a Vnitřní Mongolsko.\n\nZdejší půda byla zejména v historii hojně využívaná k stavbě jao-tungů, tedy obydlí vykopaných v zemi jako umělé jeskyně. Během zemětřesení v provincii Šen-si v roce 1556 našlo v propadlých jao-tunzích smrt skoro milion lidí. Do jisté míry jsou ovšem jao-tungy používané dodnes.\n\nNa kvalitě zdejší krajiny se podepsala staletí odlesňování, která vyústila v dezertifikaci a degeneraci ekosystémů. Dnes jsou proto jednak v běhu projekty usilující o zastavení a nápravu dezertifikace, jednak je apelováno na zemědělce, aby půdu využívali udržitelným způsobem.\n"}
{"id": "783745", "url": "https://cs.wikipedia.org/wiki?curid=783745", "title": "Drahoš Jirotka", "text": "Drahoš Jirotka\n\nDrahoš Jirotka (20. září 1915 Třebíč, Rakousko-Uhersko – 21. února 1958, USA) byl československý hokejový útočník. Držitel jedné bronzové medaile z Mistrovství světa v ledním hokeji 1938.\n\nDrahoš Jirotka emigroval poprvé před Hitlerem po německé okupaci, bojoval v řadách československé armádní jednotky v Anglii, zúčastnil se invaze a následně bojoval i u Dunkerque. Po skončení války vzhledem k politickému vývoji v Československu emigroval podruhé, tentokráte společně s bratrem Zdeňkem.\n\nČlen hokejového oddílu SK Prostějov, v druhé polovině třicátých let hrál za pražskou Spartu.\n\nV reprezentačním dresu odehrál dle oficiálních statistik 21 zápasů, ve kterých vstřelil 7 gólů. Reprezentoval Československo v období let 1935 – 1938 na třech mistrovství světa a jedenkrát na olympijských hrách.\n\n"}
{"id": "783746", "url": "https://cs.wikipedia.org/wiki?curid=783746", "title": "Mistrovství světa v rychlobruslení ve víceboji 2004", "text": "Mistrovství světa v rychlobruslení ve víceboji 2004\n\nMistrovství světa v rychlobruslení ve víceboji 2004 se konalo ve dnech 7. a 8. února 2004 v rychlobruslařské hale Vikingskipet v norském Hamaru. Pro muže to bylo 98. mistrovství světa, pro ženy 62. Obhájci titulů z předchozího mistrovství světa, Nizozemec Gianni Romme a Kanaďanka Cindy Klassenová, v Hamaru nestartovali.\n\nČeští závodníci se šampionátu nezúčastnili.\n\nMužského mistrovství světa se zúčastnilo celkem 24 závodníků, 15 z Evropy: Nizozemsko (4), Rusko (3), Itálie (2), Německo (2), Norsko (2), Polsko (1), Švédsko (1); 7 ze Severní Ameriky: USA (4), Kanada (3); a 2 z Asie: Čína (1), Japonsko (1).\n\nŽenského mistrovství světa se zúčastnilo celkem 24 závodnic, 13 z Evropy: Německo (4), Nizozemsko (4), Rusko (3), Itálie (1), Norsko (1); 7 ze Severní Ameriky: USA (4), Kanada (3); a 4 z Asie: Japonsko (3), Čína (1).\n\n"}
{"id": "783750", "url": "https://cs.wikipedia.org/wiki?curid=783750", "title": "HP LaserJet 4", "text": "HP LaserJet 4\n\nHP LaserJet 4 (někdy zkracováno \"LJ4\" nebo \"HP4\") byla skupina černobílých laserových tiskáren vyráběná v první polovině 90. let firmou Hewlett-Packard (HP) v rámci řady LaserJet. Existovalo několik různých modelů, například zvláštní varianty \"4M\" určené pro počítače Macintosh. Tiskárna uměla interpretovat jazyk PCL a volitelně i PostScript, tedy komunikovala jazyky, které se používají dodnes. Jejím nástupcem na trhu byla tiskárna HP LaserJet 5.\n\nHP LaserJet 4 patří mezi tiskárny, které uživatelům ukazují legendárně nesrozumitelnou chybovou hlášku PC LOAD LETTER.\n"}
{"id": "783752", "url": "https://cs.wikipedia.org/wiki?curid=783752", "title": "Adriaan Boer", "text": "Adriaan Boer\n\nAdriaan Boer (11. března 1875 Rotterdam – 24. dubna 1940 Bloemendaal) byl nizozemský fotograf. Je přiřazován k autorům piktorialistického směru a byl také známý jako přední portrétista. Je považován za hlavního propagátora amatérské fotografie v Nizozemsku na počátku dvacátého století.\n\nV roce 1893 se naučil fotografovat díky americkému korespondenčnímu kurzu. Dále se kvalifikoval v Berlíně a Londýně, kde se setkal s řadou významných fotografů.\n\nSvou kariéru začal především jako portrétní fotograf. V roce 1893 si otevřel fotoateliér v Nijkerk a v roce 1897 se přestěhoval do Baarn. Velmi rychle získával důležité zakázky, včetně dvorní fotografie pro nizozemskou královskou rodinu. Postupně od portrétní fotografie přecházel na uměleckou fotografii ve stylu piktorialismu. Fotografoval krajinu, rolnické scény, interiéry, zátiší a umělecké portréty. Dával přednost bromolejotiskům, uhlotisku a gumotisku. V roce 1909 získal zlatou medaili na salonu fotografie v Drážďanech.\n\nV roce 1912 byl spoluzakladatelem nizozemského fotografického klubu Nederlandse Club voor Foto Kunst (NCvFK). V roce 1914 založil nakladatelství \"Focus\" a časopis se stejným názvem, který byl zaměřený na amatérskou fotografii. V roce 1919 začal vydávat časopis \"Bedrijfsfotografie\", který byl více zaměřeny na fotografii profesionální. Spolupracoval také při zrození fotografického časopisu \"De Camera\". Je tak považován za hlavního propagátora amatérské fotografie v Nizozemsku na počátku dvacátého století.\n\nZemřel v roce 1940 v Bloemendaalu ve věku 65 let.\n\n\n\n"}
{"id": "783753", "url": "https://cs.wikipedia.org/wiki?curid=783753", "title": "Selene (Underworld)", "text": "Selene (Underworld)\n\nSelene je postava z filmové série Underworld. Selene je adoptivní dcerou Victora, druhého nejstaršího upíra na světě a milenkou Michaela Corvina, kterého pomohla proměnit v prvního hybridního jedince lykana a upíra. Ve filmu ji ztvárňuje herečka Kate Beckinsale.\n\nPostava Selene byla vytvořena Kevinem Greviouxem, Lenem Wisemanem a Dannym McBridem\n. Podle Kevina Greviouxe je postava Selene založena na hrdince z komiksů společnosti Marvel Comics, která má stejné jméno.\n\nJejí jméno je také přejato z antických mýtů, kde se Seléné jmenuje měsíční bohyně, dcera Titánů Hyperiona a Theiy.\n\nJak bylo uvedeno v prvním filmu, Selene se narodila do maďarské rodiny. Její otec byl známý kovář a architekt. Když obě jeho dcery byly malé, byl pověřen vytvořením návrhu na vybudování pevnosti pro upíra jménem Victor. Tvrz měla vlastně sloužit jako vězení, určené pro uvěznění prvního Lykana, Williama Corvina, jako trest za jeho krvavé a destruktivní chování, a také proto, aby měl Viktor prvního Upíra Marcuse Corvina pod kontrolou.\n\nAby zachoval tajemství umístění Williamova vězení, Viktor osobně zabil všechny zúčastněné na výstavbě pevnosti, a každého kdo ji viděl. Té noci, když zabíjel na farmě architekta a jeho rodiny, přišel zabít i Selene, ale zjistil, že nemůže snést pomyšlení, že \"by ji vysál do sucha\" (jak to popsal Kraven), protože mu připomínala jeho mrtvou dceru Sonju.\n\nTu noc ji přeměnil na upíra, a napovídal jí, že za masakr její rodiny mohou lykani. To ji vedlo k přesvědčení, že ji Viktor zachránil ze spárů lykanů, a dal jí sílu k vykonání pomsty její rodiny. Selene zůstala z rodiny architekta jediná, která znala umístění pevnosti, ale Viktor si myslel, že byla v době výstavby moc malá na to, aby si pamatovala, kde se pevnost nachází.\n\nV průběhu svého nesmrtelného života se stala Smrtonošem, bojovala proti lykanům aby dosáhla pomsty za zvěrstva, vykonaná na její rodině. Po staletí sloužila Viktorovi, a se slepou oddaností vykonávala jeho rozkazy, protože nevěděla, že jí Viktor zabil celou rodinu a ji nechal žít jen kvůli podobnosti s jeho dcerou.\n\nV prvním filmu je Selene vyslána na misi proti lykanům a zjistí polohu možného lykanského doupěte. Kraven ji ovšem zakáže jít na průzkum, protože se to pro budoucí manželku správce Viktorova sídla nehodí. Selene se i přes jeho zákaz vydá na obhlídku a zjistí, že Lucian, vůdce lykanů, který má být už dávno mrtvý Kravenovou rukou, je naživu a má tajnou dohodu s Kravenem. Také zjistí, že se snaží vytvořit hybrida mezi upírem a lykanem.\n\nKlíčem k vytvoření hybrida je krev Michaela Corvina, posledního lidského potomka Corvinova rodu, ze kterého pochází první Upír a Lykan. Selene Michaela najde a snaží se ho před lykany ukrýt. Lucian ho ovšem najde jako první a kousnutím ho infikuje lykaním virem. Poté se proti předpisům se do sebe Selene s Michaelem zamilují.\n\nV přesvědčení, že jedině on může zničit alianci mezi Kravenem a Lucianem, Selene probudí Viktora z hlubokého spánku. Ten pak zaútočí na doupě lykanů.\n\nPoté, co je Michael střelen Kravenem, ho Selene zachrání tím, že ho infikuje i svou krví. To z něj udělá prvního lykanského hybrida. Pak se Selene od Kravena dozví pravdu o Viktorovi a během zápasu mu rozsekne hlavu. Také od Luciana získá Sonjin přívěsek.\n\nNa začátku druhého filmu jsou Selene a Michael na útěku před Marcem, který se díky krvi lykanského vědce, která ho proudila, stal prvním upírským hybridem. Marcus chce zjistit polohu pevnosti, kde je ukrytý jeho bratr Williama osvobodit ho.\n\nNa útěku před Marcusem Michael a Selene svůj vztah prohloubí sexuálním soužitím. Selene si také vzpomene, kde viděla Sonjin přívěsek a proč ho Marcus chce. Rozhodne se navštívit Andrea Tannise, který býval Viktorovým dvorním historikem, než byl uvězněn.\n\nU Tannise zjistí, že obchodoval s Lucianem a neznámým zámožným mužem, kterým je nakonec otec Marcuse a Williama, Alexander Corvinus. Alexander je prvním nesmrtelným, který ovšem nemá (kromě nesmrtelnosti), žádné nadpřirozené schopnosti. Na Alexandrově lodi Selene při rozhovoru s ním vyruší Marcus, který při boji zabije Michaela i svého otce. Když se Marcus dostane k Selene, napije se její krve, aby zjistil kde se ukrývá pevnost, a odlétne. Umírající Alexander nabídne Selene svou krev se slovy, že \"se stane budoucností\".\n\nSelene odlétá vrtulníkem s Alexandrovými žoldnéři k pevnosti, aby zabránila vypuštění Williama z vězení. Nicméně přijde pozdě a je nucena bojovat s Marcusem a Williamem. Mezitím Michael vstane z mrtvých a připojí se do boje. Michael při zápasu roztrhne lebku Williama vedví a Selene, s novou silou, zabije Marcuse. Po boji Selene zjišťuje, že Alexandrova krev jí dovoluje zůstat ve dne na slunečním svitu a nespálit se.\n\nNa začátku čtvrtého filmu se Selene s Michaelem ocitají v době, kdy lidstvo odhalilo existenci upírů i lykanů, a snaží se je vymýtit. Ona a Michael se snaží utéct, ale jsou při pokusu o útěk napadeni.\n\nSelene se poté probírá zmražená v boxu v laboratoři a uniká. Zjistí, že spala v chladicím tanku 20 let a Michael je pravděpodobně mrtvý. Má záblesky očima jiného stvoření. Tím stvořením, jak se později ukáže, je její hybridní dcera Eve. Eve se Selene narodila během pobytu v laboratoři, a i když Selene \"zaspala\" dobu jejího narození, vytvoří si se svou dcerou silné pouto.\n\nPronásledováni lykany za pomoci upíra Davida unikají z města pryč, do tajného doupěte upírů přeživších čistku. V doupěti je ovšem vystopují lykani, kteří sice mají být na pokraji vyhynutí, ale zaútočí s nebývalou silou. Odvlečou Eve pryč a vyvraždí skoro všechny upíry v doupěti. David během boje umírá, ale Selene ho za jeho odvahu a ochotu pomoci Eve znovu oživí svou jedinečnou krví.\n\nPoté se Selene, za pomoci detektiva Sebastiana, který navzdory všeobecnému mínění nevěří, že lykani jsou na pokraji vyhynutí, vydá na odvetnou výpravu za osvobození své dcery. Tu totiž lykani unesli, protože její krev je důležitá pro lykanskou nenucenost transformace za úplňku.\n\nSelene se vrátí do laboratoří odkud prchla, protože zjistí, že se zde skrývá hlavní základna lykanů. Za pomoci detektiva Sebastiana a Davida svou dceru osvobodí a \"vyčistí\" laboratoře od lykanů.\n\nBěhem bojů najde další mrazicí tank a zjistí, že zde ukrývali hibernujícího Michaela. Selene ho osvobodí a Michael uniká.\n\n"}
{"id": "783756", "url": "https://cs.wikipedia.org/wiki?curid=783756", "title": "Okres Füzesabony", "text": "Okres Füzesabony\n\nOkres Füzesabony ( ) je jedním ze sedmi okresů maďarské župy Heves. Jeho centrem je město Füzesabony.\n\nV okrese se nachází celkem 16 měst a obcí.\n"}
{"id": "783758", "url": "https://cs.wikipedia.org/wiki?curid=783758", "title": "Železniční nehoda v Moravanech", "text": "Železniční nehoda v Moravanech\n\nŽelezniční nehoda v Moravanech byla srážka vlaku Lv 72461 společnosti ČD Cargo tvořeného pouze lokomotivou 163.004-5 s osobním vlakem Os 5011 Českých drah, sestávajícím z lokomotivy 163.039-1 a tří osobních vozů Bdmtee, s následným vykolejením v důsledku selhání zabezpečovacích systémů. K nehodě došlo 19. května 2008 ve 4:48 v železniční stanici Moravany na železniční trati Kolín – Česká Třebová.\n\nPři nehodě zemřel strojvedoucí vlaku Lv 72461 a čtyři další lidé včetně strojvedoucího osobního vlaku byli zraněni. Celková škoda byla vyčíslena na 12 643 092 Kč.\n\nBezprostředně po nehodě se předpokládalo, že lokomotiva společnosti ČD Cargo projela vjezdové návěstidlo s návěstí zakazující jízdu (červené světlo), což se ale nepotvrdilo.\n\nVyšetřováním bylo zjištěno, že při odjezdu ze stanice Kostěnice strojvedoucí osobního vlaku použil pískování kolejnic, aby při silném dešti zvýšil adhezi kol. Poté, co po ukončení rozjezdu pískování vypnul, probíhalo z důvodu závady (zaseklý elektropneumatický ventil) na levé straně lokomotivy intenzivně bez jeho vědomí dál, a to i po příjezdu do stanice Moravany. Velké množství písku na temeni kolejnice pak způsobilo přerušení kolejového obvodu staničního zabezpečovacího systému (galvanický odpor se zvýšil nad mez, kterou zabezpečovací zařízení pokládá za hraniční mezi stavem obsazené a neobsazené koleje). Ten označil staniční kolej za volnou, následně v souladu s nastavenou předvolbou vjezdové návěstidlo ukázalo návěst „volno“ a lokomotivní vlak vjel do stanice.\n\nZa bezprostřední příčiny nehody Drážní inspekce (DI) označila přerušení kolejového obvodu staničního zabezpečovacího systému na koleji, kde stál osobní vlak, a reakci tohoto zabezpečovacího systému na neočekávanou změnu informace o volnosti koleje. Zásadními příčinami pak byly nezajištění kompatibility mezi provozovanými lokomotivami a kolejovými obvody při pískování a vnitřní logika staničního zabezpečovacího zařízení, kdy systém po uvolnění jednoho oddílu nekontroluje, zda byl obsazen některý sousední. Systémovou chybou pak bylo shledáno připuštění provozu drážních vozidel nekompatibilních s kolejovými obvody bez odpovídajících bezpečnostních opatření.\n\nZávěr zprávy DI byl v médiích napaden statutárním zástupcem dodavatele zabezpečovacího zařízení, firmy AŽD Praha. Ten odmítl uvedený podíl zabezpečovacího zařízení na vzniku nehody, tj. poukaz DI na chování systému, který po uvolnění jednoho oddílu nekontroluje, zda byl obsazen některý sousední. Prohlásil, že zařízení plně odpovídá specifikacím obsaženým v kontraktu a platným technickým normám. Pracovník DI, který vedl vyšetřování, byl nevybíravým způsobem označen za nekompetentního.\n\nÚkolem DI však není určit míru zavinění, není orgánem činným v trestním řízení. Charakter závěrečné zprávy je technický, zpráva má popsat celý řetězec příčin vedoucí ke vzniku mimořádné události a obsahovat i doporučení preventivních opatření.\n\nSpráva železniční dopravní cesty vydala na podzim téhož roku „Pokyn provozovatele dráhy pro zajištění plynulé a bezpečné drážní dopravy č. 1/2008 - Použití písku pro trakční účely“, kterým stanovuje technické podmínky pro pískovací zařízení vozidel, která mají být provozována na síti SŽDC (počet současně aktivních písečníků, limity množství písku v závislosti na rychlosti jízdy, druh písku apod.), pravidla používání písku (mj. zákaz pískování při brzdění za rychlosti nižší než 20 km/h) a postupy při zjištění závady na pískovacím zařízení. \n\nVyšetřování nehody se těšilo veliké pozornosti Ministerstva dopravy ČR, které kritizovalo DI pro údajné překročení pravomocí, uskutečněné zasláním bezpečnostního sdělení Evropské železniční agentuře. DI na to reagovala vyjádřením, podle kterého bylo zaslání tohoto sdělení její zákonnou povinností, což jí potvrzuje i ERA.\n\n"}
{"id": "783760", "url": "https://cs.wikipedia.org/wiki?curid=783760", "title": "Gausantė", "text": "Gausantė\n\nGausantė je řeka 2. řádu na jihu Litvy v okresech Raseiniai a Jurbarkas, levý přítok Mituvy, do které se vlévá u obce Tamošiai, 79,1 km od jejího ústí do Němenu. Pramení na opačné (jižní) straně dálnice A1 než ves Kalniškiai I, 2 km na jihojihozápad od Ariogaly. Teče zpočátku klikatě směrem celkově jihojihozápadním, po soutoku s Bernaupisem se stáčí k jihu, po soutoku s Pelenė opět směrem celkově jihojihozápadním, od vsi Gausantiškiai rovnoběžně (jižněji) s řekou Mituva směrem skoro západním až do soutoku s ní. Gausantė je celá regulovaná, vyhýbá se okolním nevelkým lesům, jen na jih od ní je větší les Burbinės miškas. Průměrný spád řeky je 148 cm/km.\n\n\n"}
{"id": "783762", "url": "https://cs.wikipedia.org/wiki?curid=783762", "title": "Société Générale", "text": "Société Générale\n\nSociété Générale je francouzská obchodní banka s centrálou v Paříži. Společně s BNP Paribas a Crédit Lyonnais patří ke třem nejstarším bankám ve Francii. Její původní název zní \"Société Générale pour favoriser le développement du commerce et de l'industrie en France\" (tj. Všeobecná společnost pro podporu rozvoje obchodu a průmyslu ve Francii). Její právní forma je akciová společnost. Société Générale podniká v 82 zemích a má zhruba 160 704 zaměstnanců, z nichž je asi 60 % mimo území Francie. Od roku 2001 je majitelem české Komerční banky.\n\nBanka byla založena 4. května 1864 během Druhého císařství na podporu francouzského obchodu a průmyslu a rozšířila své pobočky po celé Francii. V roce 1871 otevřela zastoupení také v Londýně. Prvním prezidentem banky byl průmyslník Eugène Schneider.\n\nVe 20. letech byla banka se svými pobočkami největší bankou ve Francii, ale během hospodářské krize ve 30. letech se její pozice zmenšila. Druhá světová válka a obsazení Francie znamenaly pro banku přesun do Afriky a do USA.\n\nSociété Générale byla v roce 1945 zestátněna. Díky svému zastoupení v New Yorku se banka podílela i na Marshallově plánu. Banka expandovala do dalších zemí, např. Itálie nebo Mexika. V 60. letech získala zastoupení také v Belgii a Španělsku a v bývalých francouzských koloniích.\n\nBanka byla v roce 1987 privatizována. V roce 1997 převzala konkurenční banku \"Crédit du Nord\". V roce 1999 se pokusila o nepřátelské převzetí Paribas, kde však nad ní zvítězila Banque Nationale de Paris.\n\nV roce 1999 získala banky v Rumunsku, Bulharsku a na Madagaskaru. V roce 2001 koupila Komerční banku v České republice a SKB Banku ve Slovinsku. Následovala expanze v Africe v roce 2002 převzetím banky Eqdom v Maroku a Union International de Banque v Tunisku. V roce 2003 získala banku v Ghaně a roku 2004 v Řecku (50 % Geniki Bank) a v Německu (75 % Hanseatic Bank). V roce 2006 koupila chorvatskou Splitskou banku.\n\nV září 2010 byla Société Générale spolu s dalšími 10 bankami odsouzena francouzským protimonopolním úřadem k celkové pokutě ve výši 381,1 miliónů €. Banky uzavřely dohodu a v letech 2002-2007 zpoplatnily svým zákazníkům platbu šekem ve výši 4,3 centů, aby docílily mimořádného zisku. Opatření se dotklo 80 % šeků použitých ve Francii, kde bylo do té doby jejich používání bezplatné. Po zásahu bankovního dozoru byla tato praxe ukončena a kartel byl potrestán pokutou. Protože dále byla banka v roce 2000 už jednou kvůli porušení pravidel hospodářské soutěže pokutována, byla její pokuta navýšena ještě o dalších 20 %.\n\n"}
{"id": "783765", "url": "https://cs.wikipedia.org/wiki?curid=783765", "title": "Mezőtárkány", "text": "Mezőtárkány\n\nMezőtárkány je obec v Maďarsku v župě Heves.\n\nRozkládá se na ploše 40,64 km² a v roce 2010 zde žilo 1 604 obyvatel.\n"}
{"id": "783780", "url": "https://cs.wikipedia.org/wiki?curid=783780", "title": "Dřevěné Mlýny", "text": "Dřevěné Mlýny\n\nDřevěné Mlýny (německy \"Holzmühl\") je bývalá obec, jejíž v současnosti již zrušený katastr, o rozloze 295 hektarů, se rozkládal na obou březích řeky Jihlavy na moravské straně historické zemské hranice Čech a Moravy a od 15. prosince 1923 náleží k Jihlavě, v jejímž rámci náleží téměř celý ke katastrálnímu území Jihlava, ale zasahuje i do katastrálních území Bedřichov u Jihlavy a Helenín.\n\nPůvodně se jednalo o velice malou vesnici vzniklou v blízkosti Hölzlova mlýna, jenž zde stál na břehu řeky Jihlavy. Zkomolením názvu a následným chybným překladem do češtiny posléze vznikl český název obce. V současnosti již tento mlýn nestojí a na bývalém katastru obce se nachází různý typ zástavby. Historická zástavba se nachází například v ulicích U Hlavního nádraží, Jiřího z Poděbrad, U Skály. Severně od řeky je to převážně průmyslová zóna, rozkládající se východně od zdejšího železničního nádraží. Západně a jižně od nádraží se pak nachází obytná zástavba. Jižně od řeky se severně od Okružní ulice nachází převážně prvorepubliková rodinná zástavba na Kalvárii a jižně od ní pak největší jihlavské panelové sídliště Březinovy sady. Západně od tohoto sídliště se podél bývalé hranice katastru rozkládá velký park Březinovy sady. Na jihozápadním okraji bývalého katastru se nachází převážná část Zoo Jihlava.\n"}
{"id": "783782", "url": "https://cs.wikipedia.org/wiki?curid=783782", "title": "Drum &amp; Core", "text": "Drum &amp; Core\n\nCrossbreed (občas nazýván jako Hardcore Drum & Bass nebo Core & Bass, zřídka Brokencore anebo Drum & Core) je poměrně mladý hudební styl. Jedná se o mix žánrů drum and bass a hardcore \"(drum & bass + hardcore)\". Samo o sobě je to nejtvrdší a nejtěžší forma drum and bassu.\nPro crossbreed je typické používání amen breaků na pozadí tvrdého hardcorového kopáku. Crossbreed rovněž využívá kombinaci jak hardcorových tak i drum and bassových rytmů.\nV České republice je možné tento styl slyšet např. na každoroční akci Therapy Sessions.\n\n\n\nHardcore History\n"}
{"id": "783783", "url": "https://cs.wikipedia.org/wiki?curid=783783", "title": "Třída Caracciolo", "text": "Třída Caracciolo\n\nTřída Caracciolo byla třída čtyř bitevních lodí, které italská Regia Marina rozestavěla před zapojením země do první světové války. V roce 1916 byl jejich stavební program zastaven, dokončena nebyla ani jedna loď, ovšem například jejich kanóny byly používány ještě za druhé světové války monitorem \"Faà di Bruno\" či pobřežními bateriemi.\n\nPo šesti dreadnoughtech tříd \"Dante Alighieri\", třídy \"Conte di Cavour\" a třídy \"Andrea Doria\" měly italské námořnictvo posílit nová plavidla, lišící se zejména silnější výzbrojí 381mm kanóny. V letech 1914–1915 začaly práce na celkem čtyřech bitevních lodích této třídy. Situaci ale změnil vstup, dosud neutrální, Itálie do světové války. V březnu 1916 byl celý program zastaven. Trup \"Francesco Caracciolo\" byl po válce spuštěn na vodu a později sešrotován. Sešrotovány byly i zbylé tři kusy. \"Cristoforo Colombo\" byl hotov z 5,5%, v případě \"Marcantonio Colonna\" a \"Francesco Morosini\" to bylo ještě méně.\n\nNěkteré prvky ale byly využity jinak. Například 381mm kanóny, vyrobené pro třídu \"Caracciolo\", byly využity jako výzbroj monitoru \"Faà di Bruno\" , plovoucích či pobřežních baterií. Italský monitor \"Faà di Bruno\" a některé pobřežní baterie jimi byly vyzbrojeny ještě během druhé světové války.\n\nHlavní výzbroj mělo tvořit osm 381mm kanónů umístěných ve čtyřech dvoudělových věžích. Sekundární výzbroj tvořilo dvanáct 152mm kanónů v kasematech a osm 102mm kanónů. Lehkou výzbrojí bylo dvanáct 40mm kanónů a plavidla měla nést rovněž osm torpédometů. Pohonný systém tvořily čtyři turbíny a 20 kotlů. Lodní šrouby byly čtyři. Tato třída měla dosahovat vysoké rychlosti 28 uzlů.\n"}
{"id": "783785", "url": "https://cs.wikipedia.org/wiki?curid=783785", "title": "Prsteník", "text": "Prsteník\n\nPrsteník neboli prsteníček (latinsky \"digitus annularis\" nebo \"digitus quartus\") je jeden z prstů lidské ruky nacházející se mezi malíkem a prostředníkem.\n\nUž pro naše předky před 35 000 lety měly ruce hluboce náboženský a magický význam. Prsty lidské ruky dostávaly podle svých anatomických vlastností různá jména. Prsteník je pojmenován po prstenu nebo někdy taky nazýván \"bezejmenný\" (například, v čínštině: 無名指, \"bezejmenný prst\"). V antice se prsteníku dříve říkalo \"medicus\" kvůli středověké domněnce, že z něj vychází tepna do srdce.\n\nNa prsteníku můžeme nejčastěji vidět snubní prsteny. Při svatebním obřadu si je vyměňují ženich s nevěstou a tím tak stvrzují manželský slib mezi nimi. V některých státech na území Evropy ve středověku bylo křesťanským zvykem mít snubní prsten na levé ruce a to buď na ukazováku, prostředníku nebo prsteníku. Postupně časem se ale nechával jen na prsteníku levé ruky a tato tradice zůstala. Výjimkou jsou některé kultury evropských států, v kterých se nosí snubní prsten na levé ruce a pak se předá na pravou během svatebního obřadu.\n\nNedávné výzkumy naznačují, že délku prstů, konkrétně ukazováku a prsteníku, určuje činnost některých pohlavních hormonů přítomných v děloze při vývoji embrya. Nedostatek nebo nadbytek těchto látek zejména při utváření rukou v prvních třech měsících těhotenství rozhoduje o konečné délce prstů. Tato hormonální lázeň ovlivňuje také rozvoj mozku, pohlavních orgánů a srdce.\n\n\n"}
{"id": "783786", "url": "https://cs.wikipedia.org/wiki?curid=783786", "title": "Píštěl", "text": "Píštěl\n\nPíštěl ( ) je v lékařství termín pro jakékoliv nepřirozené kanálkovité propojení mezi orgány, cévami, nebo i ven na kůži, obecně od epitelové tkáně opět k epitelové tkáni. Nejčastěji se jedná o součást zdravotního problému, ale jsou také píštěle úmyslně chirurgicky vytvořené v rámci léčby.\n\nPříkladem úmyslně vytvořené píštěle je umělé propojení tepny a žíly pro usnadnění hemodialýzy u osoby s chronickým selháváním ledvin.\n\nPříkladem zdravotního problému často provázeného vznikem píštělí je Crohnova choroba, kdy píštěle mohou propojit kličky střev nebo střevo s nějakým orgánem, například s močovým měchýřem.\n\n"}
{"id": "783788", "url": "https://cs.wikipedia.org/wiki?curid=783788", "title": "Lehner", "text": "Lehner\n\nPříjmení Lehner [\"lénr\"] má nebo mělo více lidí:\n\n\n"}
{"id": "783789", "url": "https://cs.wikipedia.org/wiki?curid=783789", "title": "Lehnert", "text": "Lehnert\n\nLehnert může znamenat:\n\n"}
{"id": "783790", "url": "https://cs.wikipedia.org/wiki?curid=783790", "title": "Gustaf de Laval", "text": "Gustaf de Laval\n\nGustaf de Laval (9. května 1845, Orsa - 2. února 1913, Stockholm) byl švédský vynálezce a průmyslník původním vzděláním inženýr, který později získal i titul doktor filosofie (Ph.D.). \n\nV roce 1878 vynalezl odstředivku, kromě ní a dojicího stroje je mezi jeho nejznámějšími vynálezy parní turbína. Během svého života získal Gustaf de Laval 92 švédských patentů a založil 37 společností.\n\nOo roku 1886 byl Laval členem Královské švédské akademie věd.\n\n"}
{"id": "783791", "url": "https://cs.wikipedia.org/wiki?curid=783791", "title": "NHL YoungStars Game", "text": "NHL YoungStars Game\n\nNHL YoungStars Game je utkání hvězd hokejové NHL, v kategorii nováčků. Počátky NHL YoungStars Game se datují k roku 2002 jako náhrada za Heroes of Hockey Old-Timers game (utkání hvězdných veteránů). První čtyři střetnutí byla odehrána odděleně od klasického NHL All-Star Game zápasu, ale od roku 2008 došlo ke změně a NHL YoungStars Game se stalo součástí tzv. NHL Super Skills Competition, s tím, že vítězný tým získal bod pro svou konferenci. Během let byly prováděny změny ve formátu utkání a pravidlech, které trvají dodnes. Mnoho hvězd NHL jako jsou Roberto Luongo, Ilja Kovalčuk, Dany Heatley, Pavel Dacjuk, Marián Gáborík a Rick Nash se zúčastnili YoungStars Game\n\nIlja Kovalčuk je od roku 2002 zapsán v knize rekordů tohoto utkání za vstřelení nejvíce gólů v jednom utkání, nejvíce gólů v jedné třetině, nejvíce bodů v jednom utkání a nejrychleji vstřelené dva góly jedním hráčem.\n\n"}
{"id": "783792", "url": "https://cs.wikipedia.org/wiki?curid=783792", "title": "Čichový epitel", "text": "Čichový epitel\n\nČichový epitel je specializovaná tkáň a oblast sliznice na stropu nosní dutiny.\n\nU člověka zaujímá čichový epitel asi 1 cm na každé straně a je asi 7 cm vzadu za nozdrami. Je tvořen víceřadým cylindrickým epitelem složeným ze tří typů buněk.\n\nPod epitelem je vrstva řídkého vaziva, ve které jsou uloženy glandulae olfactoriae (Bowmanovy žlázy). Nachází se tu velké množství krevních cév a také svazky axonů smyslových buněk vytvářející fila olfactoria. Čichový epitel je součástí čichového systému, který je přímo odpovědný za detekci pachů.\n\nBuňky podpůrné mají široký cylindrický vrcholek a zúženou bázi. Jsou analogy nervových gliových buněk. Jejich apikální povrch je opatřen mikroklky, zanořenými do tekuté vrstvy sestávající ze sekretů pokrývajících celou sliznici. Podpůrné a čichové buňky jsou mezi sebou dobře spojeny. Buňky obsahují světložlutý pigment, který udává zbarvení celé sliznice.\n\nBuňky bazální jsou malé kmenové buňky, z nichž dochází k obnově epitelu. Jsou kulovitého nebo kónického tvaru a tvoří jedinou vrstvu při bázi epitelu.\n\nBuňky čichové, bipolární neurony, se nacházejí mezi bazálními a podpůrnými buňkami. Jádra buněk čichových leží až pod jádry podpůrných buněk. Vrcholky buněk jsou rozšířeny a vychází z nich 6-20 cilií. Tyto cílie jsou dlouhé, nepohyblivé a představují receptory, které reagují na přítomnost pachových látek vytvářením receptorových signálů a také podstatně zvětšují recepční povrch. Aferentní (dostředivé) axony těchto bipolárních neuronů se spojují se svazečky směřující do centrálního nervového systému.\n\nTyto tubuloalveolární (primární i sekundární vývody mají tvar trubicovitý a sekretující části tvar váčkovitý) sekreční žlázy leží v lamina propria sliznice. Bowmanovy žlázy dodávají bílkovinnou sekreci přes kanálky na povrch sliznice. Sekret zachytí a rozpustí aromatické látky pro bipolární neurony. Nepřetržitý tok z Bowmanových žláz odplavuje zašlé pachy.\n\nČichový epitel může být poškozen inhalací toxických výparů, zraněním vnitřku nosu a s největší pravděpodobností i používáním nosních sprejů. Jelikož má epitel schopnost regenerace, poškození bývá dočasné, avšak v extrémních případech může být zranění trvalé a vést k anosmii.\n\nČich je zprostředkován pomocí čichových smyslových neuronů vystavených v nosních dýchacích cestách, což je činí náchylnými k zranění či zániku. Proto byly zaznamenány apoptotické smrti čichových neuronů i bez zřejmého onemocnění. Mrtvé neurony jsou vyměněny mitózou a dozráváním původců, aby se zajistil dostatečný počet neuronů do dospělosti. Narušení této rovnováhy svědčí o běžném případu klinické ztráty čichu. Studie hodnotí účinky tabákového kouře na čichovou sliznici s důrazem na změny v míře apoptózy čichových smyslových neuronů.\n\nModelem pro experiment byla krysa. Krysy byly vystaveny cigaretovému kouři po dobu 12 týdnů, na posledních 5 týdnů byl ke kouři přidán etanol. Pro srovnání byly zajištěny také kontrolní krysy, které nebyly ohroženy škodlivými látkami. Imunohistochemická analýza čichového epitelu byla provedena pomocí protilátky na aktivní formu kaspázy-3 (CASP3). Pozitivní zbarvení tohoto enzymu ukázalo, že v buňce probíhá apoptotická proteolýza. Výsledkem bylo, že u kontrolních krys se projevila nízká úroveň aktivity CASP3 v čichovém epitelu na rozdíl od krys vystaveným tabáku. U nich došlo k dramatickému růstu apoptózy čichových smyslových buněk. Cigaretovým kouřem je tedy vyvolána zvýšená smrt čichových smyslových neuronů, což případně může rozdrtit regenerační schopnost čichového epitelu.\n\n"}
{"id": "783816", "url": "https://cs.wikipedia.org/wiki?curid=783816", "title": "Prostředník", "text": "Prostředník\n\nProstředník může být:\n\n\n"}
{"id": "783819", "url": "https://cs.wikipedia.org/wiki?curid=783819", "title": "Augustín Fischer-Colbrie", "text": "Augustín Fischer-Colbrie\n\nAugustín Fischer-Colbrie (16. října 1863, Želiezovce – 17. května 1925, Košice) byl v letech 1906 (či 1907) až 1925 biskup košický. Na kněze byl vysvěcen 20. března 1886. V letech 1899 až 1901 byl profesorem dogmatiky na Vídeňské univerzitě. V letech 1904 až 1906 byl titulárním biskupem dometiopolským.\n\n"}
{"id": "783840", "url": "https://cs.wikipedia.org/wiki?curid=783840", "title": "Okres Heves", "text": "Okres Heves\n\nOkres Heves ( ) je jedním ze sedmi okresů maďarské župy Heves. Jeho centrem je město Heves.\n\nV okrese se nachází celkem 17 měst a obcí.\n"}
{"id": "783856", "url": "https://cs.wikipedia.org/wiki?curid=783856", "title": "Szentdomonkos", "text": "Szentdomonkos\n\nSzentdomonkos je obec v Maďarsku v župě Heves.\n\nRozkládá se na ploše 18,40 km² a v roce 2010 zde žilo 473 obyvatel.\n"}
{"id": "783866", "url": "https://cs.wikipedia.org/wiki?curid=783866", "title": "Jaroslav Šimončič", "text": "Jaroslav Šimončič\n\nJaroslav Šimončič (1. října 1951 Chorvátsky Grob – 25. června 2010\n) byl slovenský fotbalista, obránce. S červeným diplomem vystudoval strojnickou fakultu SVŠT Bratislava.\n\nHrál za Inter Bratislava a ZŤS Petržalka. Hrál na obránce velmi slušně, za celou kariéru nebyl nikdy vyloučen. Za Inter hrál ve slavné éře s Petrášem, Jurkemikem a Barmošem, odehrál 200 zápasů a vstřelil góly. V sezóně 1976-1977 hrál na vojně za Duklu Banská Bystrica.\n\n"}
{"id": "783868", "url": "https://cs.wikipedia.org/wiki?curid=783868", "title": "Volvi", "text": "Volvi\n\nVolvi ( ) je jezero v Soluňské prefektuře v kraji Střední Makedonie v Řecku. Leží v oblasti zvané Mygdonie nedaleko pobřeží Egejského moře. Má rozlohu 70 km².\n\nPo severním břehu vede dálnice kopírující starověkou silnici Via Egnatia, jejíž ruiny se nacházejí jižněji. Na východě se nachází úžina Makedonská Tempi, která vypadá jako údolí Tempi v centrálním Řecku. Na břehu se nacházejí města Rentina, Madytos, Apollonia, Egnatia a Sochos.\n\nZ jezera odtéká řeka Richios do Strymského zálivu Egejského moře.\n"}
{"id": "783870", "url": "https://cs.wikipedia.org/wiki?curid=783870", "title": "Tchaj-chang", "text": "Tchaj-chang\n\nTchaj-chang () je pohoří v Čínské lidové republice. Lemuje východní okraj Sprašové plošiny a patří do provincií Che-nan, Šan-si a Che-pej. Od severu k jihu je dlouhé přes 400 kilometrů a má průměrnou výšku mezi 1500 a 2000 metry, přičemž východní svahy jsou strmější než západní svahy. Nejvyšším vrcholem je Siao Wu-tchaj-šan vysoký 2 882 metrů a ležící západně od Pekingu.\n\nPohoří vzniklo v druhohorách a je ze sedimentárních hornin, ruly a žuly. Dnes se zde těží černé uhlí, azbest a grafit.\n\nOd polohy vůči pohoří Tchaj-chang jsou odvozena jména provincií Šan-si a Šan-tung: Šan-si znamená „západně od hor“ a Šan-tung znamená „východně od hor“.\n\nPod pohořím vede Tchajchangský železniční tunel na vysokorychlostní trati Š'-ťia-čuang – Tchaj-jüan, která spojuje Š'-ťia-čuang, hlavní město Che-peje, s Tchaj-jüanem, hlavním městem Šan-si. Jedná se o nejdelší železniční tunel v Čínské lidové republice.\n"}
{"id": "783878", "url": "https://cs.wikipedia.org/wiki?curid=783878", "title": "Vysokorychlostní trať Š’-ťia-čuang – Tchaj-jüan", "text": "Vysokorychlostní trať Š’-ťia-čuang – Tchaj-jüan\n\nVysokorychlostní trať Š'-ťia-čuang – Tchaj-jüan () je 189 kilometrů dlouhá vysokorychlostní trať v Čínské lidové republice, která spojuje Š'-ťia-čuang, hlavní město provincie Che-pej, s Tchaj-jüanem, hlavním městem provincie Šan-si. Vlaky zde jezdí rychlostí až 250 kilometrů v hodině.\n\nTrať byla otevřena 1. dubna 2009. Překonává pohoří Tchaj-chang 28 kilometrů dlouhým Tchajchangským tunelem, který je nejdelším železničním tunelem na území Čínské lidové republiky.\n"}
{"id": "783882", "url": "https://cs.wikipedia.org/wiki?curid=783882", "title": "Parador", "text": "Parador\n\nParador (; ) je typ luxusního hotelového ubytování ve Španělsku a dalších španělsky mluvících státech, zpravidla situovaný do historického objektu jakým je klášter, zámek, hrad, tvrz, pevnost či palác.\n\n\"Paradores de Turismo de España\" je řetězec španělských luxusních hotelů založených v roce 1928 králem Alfonsem XIII. k podpoře turismu ve Španělsku. První parador se nacházel v Gredosu ávilské provincie. Následně se síť rozšířila do Galicie, Katalánska, Andalusie, na Kanárské ostrovy a španělských měst v severní Africe.\n\nObdobné ubytování v Portugalsku vzniklo podle španělského modelu v roce 1942 v lokalitě Pousadas de Portugal.\n"}
{"id": "783886", "url": "https://cs.wikipedia.org/wiki?curid=783886", "title": "Ján Solár", "text": "Ján Solár\n\nJán Solár (* 7. července 1964) je bývalý slovenský fotbalista, záložník. Po ukončení aktivní kariéry začal působit jako trenér mládeže.\n\nHrál za Spartak Trnava (1983–1992), s výjimkou dvouleté vojny, kdy hrál za Duklu Banská Bystrica, a za Inter Bratislava. Za reprezentaci Slovenska nastoupil ve třech utkáních.\n\n"}
{"id": "783897", "url": "https://cs.wikipedia.org/wiki?curid=783897", "title": "Vladimír Ekhardt", "text": "Vladimír Ekhardt\n\nVladimír Ekhardt (* 17. listopadu 1958) je bývalý slovenský fotbalista, záložník a současný fotbalový trenér.\n\nHrál za Baník Prievidza, DAC Dunajská Streda, Spartak Trnava a Slovan Bratislava. V Poháru vítězů pohárů nastoupil v sezóně 1989-1990 za Slovan ve dvou utkáních proti Grasshoppers Zürich. Po skončení aktivní kariéry působí jako trenér a funkcionář.\n\nKe konci sezóny 2012/13 převzal tým FC Spartak Trnava, který byl vážně ohrožen sestupem.\n\n"}
{"id": "783900", "url": "https://cs.wikipedia.org/wiki?curid=783900", "title": "Záběhlice (zámek)", "text": "Záběhlice (zámek)\n\nZáběhlický zámek se nachází u Botiče poblíž křižovatky zvané U lípy. Je chráněn jako kulturní památka České republiky. Jeho adresa je U záběhlického zámku 46/4, Praha 10 – Záběhlice. Zámek i přilehlá zahrada jsou v současnosti veřejnosti nepřístupné.\n\nNa místě dnešního zámku stávala nejméně od konce 14. století druhá záběhlická tvrz, která v předhusitské době patřila litomyšlskému biskupovi. V 17. století byla přestavěna na zámek, v době, kdy ji vlastnil saský-lauenburský vévoda Julius Jindřich (od roku 1663) nebo některý z následujících majitelů. Roku 1885 zámek vyhořel, ale majitelem Záběhlic Ludvíkem Korbem z Weidenheimu byl obnoven. Obnovu realizovali podle projektu Ferdinanda Hauptmanna architekti Cornelius Hauschka a Eduard Rechziegel, kteří tak zámku dali nynější novobarokní podobu.\n\nNa počátku 20. století byl zámek znovu zpustlý. V roce 1907 jej velkostatkář Václav Černý zakoupil a opravil. Za dob socialismu byla zeď zámecké zahrady pobořená a zahrada volně přístupná. Restituovaný objekt byl navrácen rodině původních majitelů a slouží dnes jako administrativní objekt. \n\nPodle pověsti se na záběhlickém zámku často zjevovala bílá paní. Vyhnaly ji odtud teprve velké zvony, pořízené do kostela Narození Panny Marie, jejichž zvuk bílá paní nedokázala snést a navždy zmizela.\n\n\n"}
{"id": "783901", "url": "https://cs.wikipedia.org/wiki?curid=783901", "title": "Rocío Jurado", "text": "Rocío Jurado\n\nMaría del Rocío Trinidad Mohedano Jurado (18. září 1946 – 1. června 2006) byla španělská zpěvačka a herečka, významná představitelka flamenca a latinoamerického stylu hudby. Měla přezdívku \"\"La más grande\"\" (\"Největší\"). K jejím největším hitům patří \"Muera el amor\" či \"Señora\". Jejím prvním manželem byl boxer Pedro Carrasco, druhým toreador José Ortega Cano.\n\n\n\n"}
{"id": "783902", "url": "https://cs.wikipedia.org/wiki?curid=783902", "title": "Stanislav Moravec", "text": "Stanislav Moravec\n\nStanislav Moravec (* 8. března 1964) je bývalý slovenský fotbalista, záložník.\n\nHrál za Inter Bratislava, Duklu Banská Bystrica, ve Francii druhou ligu za FC Martigues, ŠK Slovan Bratislava a Spartak Trnava. Za reprezentaci Slovenska nastoupil ve 4 utkáních. V Lize mistrů nastoupil v sezóně 1992-1993 za Slovan ve 3 utkáních a dal 1 gól.\n\n"}
{"id": "783908", "url": "https://cs.wikipedia.org/wiki?curid=783908", "title": "Mistrovství světa v rychlobruslení ve víceboji 2003", "text": "Mistrovství světa v rychlobruslení ve víceboji 2003\n\nMistrovství světa v rychlobruslení ve víceboji 2003 se konalo ve dnech 8. a 9. února 2003 v rychlobruslařské hale Ruddalens IP ve švédském Göteborgu. Pro muže to bylo 97. mistrovství světa, pro ženy 61. Obhájci titulů z předchozího mistrovství světa, Nizozemec Jochem Uytdehaage a Němka Anni Friesingerová, v Göteborgu nestartovali.\n\nČeští závodníci se šampionátu nezúčastnili.\n\nMužského mistrovství světa se zúčastnilo celkem 24 závodníků, 12 z Evropy: Nizozemsko (4), Norsko (2), Rusko (2), Itálie (1), Německo (1), Polsko (1), Švédsko (1); 8 ze Severní Ameriky: Kanada (4), USA (4); a 4 z Asie: Japonsko (4).\n\n<nowiki>*</nowiki> pád\n\nŽenského mistrovství světa se zúčastnilo celkem 24 závodnic, 15 z Evropy: Německo (4), Rusko (4), Nizozemsko (3), Itálie (1), Norsko (1), Rakousko (1), Rumunsko (1); 6 ze Severní Ameriky: Kanada (4), USA (2); a 3 z Asie: Japonsko (3).\n\n<nowiki>*</nowiki> pád\n\n"}
{"id": "783909", "url": "https://cs.wikipedia.org/wiki?curid=783909", "title": "Vladimír Vankovič", "text": "Vladimír Vankovič\n\nVladimír Vankovič (* 1. dubna 1957) je bývalý slovenský fotbalista, útočník. Jeho otec Ladislav Vankovič st. a starší bratr Ladislav Vankovič byli prvoligoví fotbalisté.\n\nHrál za Spartu Praha, SK Rakovník, MFK Zemplín Michalovce, Lokomotívu Košice a ŠK Slovan Bratislava. V Poháru vítězů pohárů nastoupil za Slovan ve 2 utkáních proti Grasshoppers Zürich a dal 1 gól.\n\nV sezoně 1987/88 se společně s Milošem Lejtrichem stali nejlepšími střelci I. SNFL, oba vstřelili 18 branek.\n\n"}
{"id": "783910", "url": "https://cs.wikipedia.org/wiki?curid=783910", "title": "Lola Flores", "text": "Lola Flores\n\nMaría Dolores \"Lola\" Flores Ruiz (21. ledna 1923 – 16. května 1995) byla španělská zpěvačka, tanečnice a herečka. Měla přezdívku \"La Faraona\". Přestože nebyla sama Romkou, od mládí se silně identifikovala s romskou kulturou a zejména hudbou (andalúzskou). K jejím nejslavnějším písním patří \"La zarzamora\", \"Maria de la O\", \"A tu vera\" či \"Ay pena penita\". V počátcích kariéry vystupovala po boku Manola Caracola, osamostatnila se v roce 1953. V anketě Největší Španělé historie obsadila 26. místo. \n\n\n"}
{"id": "783913", "url": "https://cs.wikipedia.org/wiki?curid=783913", "title": "Eugen Varga", "text": "Eugen Varga\n\nEugen Varga (* 24. září 1962) je bývalý československý fotbalista, obránce. Po skončení aktivní kariéry pracuje ve Slovanu jako trenér mládeže.\n\nHrál za Inter Bratislava a ŠK Slovan Bratislava. V Poháru vítězů pohárů nastoupil ve 2 utkáních a v Poháru UEFA ke 2 utkáním. Se Slovanem získal v roce 1992 ligový titul.\n\n"}
{"id": "783917", "url": "https://cs.wikipedia.org/wiki?curid=783917", "title": "Milia", "text": "Milia\n\nMilia je středně pozdní moštová odrůda révy vinné (\"Vitis vinifera\"), určená k výrobě bílých vín, která byla vyšlechtěna roku 1973 v Šenkvicích na Slovensku, kříženec odrůd \"Müller-Thurgau\" a \"Tramín červený\".\n\nRéva vinná (\"Vitis vinifera\") odrůda \"Milia\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po pevných předmětech. Růst je středně bujný až bujný.\n\nList je středně velký až velký, sytě zelený, okrouhlý, čepel je tří- až pětilaločnatá s mělkými až středně hlubokými výkroji, ale někdy i nečleněná, řapíkový výkroj je někdy úzce otevřený, lancetovitý s ostrým dnem nebo uzavřený s průsvitem, často ale je i zcela překrytý.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je malá (do 10 mm), krátce elipsovitá až okrouhlá, symetrická bobule stejnoměrně růžové barvy, s tenkou slupkou, se šťavnatou, rozplývavou, nezbarvenou dužinou velmi příjemné, muškátovo-tramínové chuti. Stopečka bobule je krátká, lehce se odděluje od bobule. Hrozen je delší a řidší, než u odrůdy \"Pálava\", 100-150 mm dlouhý, středně hustý až řídký, kónický, na středně dlouhé až dlouhé, u báze rozvětvené stopce.\n\n\"Milia\" je moštová odrůda vinné révy (\"Vitis vinifera\"), kříženec odrůd \"Müller-Thurgau\" a \"Tramín červený\", novošlechtění, provedené v roce 1973 ve Výskumné stanici vinohradnícké a vinárské v Šenkvicích šlechtiteli I. Novákem, V. Bobekovou a M. Matochovou.\n\nOdrůda byla roku 2002 zapsána do Listiny registrovaných odrůd Slovenské republiky, od roku 2004 je zde právně chráněná. Na Slovensku je zatím pěstována víceméně na pokusných plochách. Odrůda není zapsána do Státní odrůdové knihy České republiky a není ani odrůdou, povolenou k výrobě zemských vín. Velmi ojediněle ji najdeme ve vinicích, převážně mezi malopěstiteli.\n\n„Milia“ je mimo jiné název několika obcí a míst v Řecku, ale v případě názvu této slovenské odrůdy se patrně jedná o novotvar, jehož význam sice oficiálně není nikde upřesněn, ale jako řešení se nabízí kombinace starších či lidových názvů obou odrůd, a sice „milerka“ a „livora“. Pracovní název křížení byl \"MTxTČ 65/4\".\nKřížením odrůd \"Müller-Thurgau\" a \"Tramín červený\" byla například ve Velkých Žernosekách vyšlechtěna odrůda \"Ranuše česká\" (\"Ranuše muškátová\") a v Rakvicích odrůda \"Venus\". Nejúspěšnější moravské novošlechtění, \"Pálava\", vznikla ve Velkých Pavlovicích křížením stejných odrůd v opačném pořadí.\n\nRůst je středně bujný až bujný, réví velmi dobře vyzrává. Odolnost vůči mrazu je zvýšená. Odrůda nesnáší sucho. Za nepříznivého počasí v době květu může i sprchnout. Plodnost je vysoká, doporučuje se jí nepřetěžovat, potom dosahuje značně vysoké cukernatosti. Vhodným pěstitelským tvarem je vysoké i střední vedení s řezem na dva kratší tažně se záložními čípky. Doporučené zatížení je 6-8 plodonosných oček na m2. Z podnoží vyhovují do vápenatých, suchých a skeletových půd T 8B, pro všechny druhy půd potom Cr 2, na střední vedení v úrodných, ne výsušných půdách SO-4 a T 5C. V odrůdových zkouškách poskytla v šestiletém průměru úrodu 14,25 t/ha při cukernatosti moštu 23 °NM a aciditě 7,1 g/l.\n\nStředně pozdní odrůda raší středně pozdně, kvete raně, hrozny zaměkají v první polovině srpna a sklízí se dle ročníku od 15. září většinou do konce září, výjimečně do 5. října. Suma aktivních teplot (SAT) se pohybuje okolo 2200 °C.\n\nOdrůda je průměrně odolná vůči hlavním houbovým chorobám, odolává nepatrně lépe, než odrůda \"Müller-Thurgau\".\n\nOdrůda má střední požadavky na polohu, vyžaduje svahovité pozemky s dobrou expozicí k slunečnímu záření. Požadavky na půdu jsou střední až vyšší, podobně jako u mnohých aromatických odrůd. Nemá ráda půdy suché, na kterých se může objevovat slabší růst a horší kvalita hroznů. Požaduje půdy hluboké, s dobrou zásobou živin a vododržností. Odrůdě se daří ve štěrkovo-hlinitých půdách ve svahových polohách, ale i ve sprašových, výživných půdách.\n\nHrozny se sklízí na základě aromatické zralosti a obsahu kyselin. Hrozny s nižším obsahem kyselin jsou vhodné na šetrné lisování, odkalení a kvašení při nižších teplotách s cílem vyrobit výrazně aromatické, lehké víno. Je možná i krátkodobá macerace rmutu, kterou dosáhneme zajímavý, aromatický charakter a chuťovou plnost vína.\n\nHrozny jsou vhodné pro výrobu odrůdových vín, pravidelně v jakosti přívlastků i jako zajímavá složka různých cuvée. Odrůdové víno je jemně aromatické, kořenité, extraktivní, s příjemnými a jemnými kyselinkami. Velmi zajímavá jsou přírodně sladká vína se zbytkovým cukrem. Pro typické odrůdové víno je charakteristická zlatavá barva a výrazná vůně muškátovo-kořenitá, dále pak harmonická chuť, která občas postrádá kyselinky.\n\n\n"}
{"id": "783920", "url": "https://cs.wikipedia.org/wiki?curid=783920", "title": "Noria", "text": "Noria\n\nNoria je pozdní až velmi pozdní moštová odrůda révy vinné (\"Vitis vinifera\"), určená k výrobě bílých vín, která byla vyšlechtěna roku 1974 na Slovensku, v Opatovské Nové Vsi, původně se předpokládalo, že se jedná o křížence odrůd \"Ryzlink rýnský\" a \"Sémillon\", ale analýzou DNA byl zjištěn původ Ezerjo x Tramín červený. Odrůda je typově podobná odrůdě \"Ryzlink rýnský\" a má i podobné nároky na stanoviště.\n\nRéva vinná (\"Vitis vinifera\") odrůda \"Noria\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po pevných předmětech. Růst je středně bujný. Vrcholky letorostů jsou polootevřené, středně hustě ochmýřené, mladé lístky jsou žlutozelené, bez nebo s velmi slabým antokyaninovým zabarvením, letorost je zelený s červenými pruhy. Jednoročné réví je hnědé, rýhované. Zimní pupeny jsou malé až střední, zahrocené.\n\nList je středně velký, sytě zelený, příčně oválný, pětiúhelníkový, pětilaločnatý s mělkými až středně hlubokými výkroji, jemně puchýřnatý, na spodní straně hustě chloupkatý, žilnatina je hladká, bez štětin, řapíkový výkroj je otevřený, lyrovitý s ostrým dnem, řapík je střední až dlouhý. Listy zůstávají dlouho na keři a jsou výrazně zelené, zbarvují se do hnědožluta a opadávají až poměrně pozdě.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je středně velká, nepravidelná, krátce elipsovitá bobule, která je zelenožlutá, průměrně ojíněná, její slupka je středně pevná, dužina je měkká, rozplývavá, aromatická. Hrozen je malý až středně velký, válcovitě-kuželovitý, středně hustý, na kratší stopce.\n\n\"Noria\" je moštová odrůda vinné révy (\"Vitis vinifera\"), kříženec odrůd Ezerjo x Tramín červený, byť bylo původně udáváno, že se jedná o křížení \"Ryzlink rýnský\" a \"Sémillon.\" Křížení bylo provedeno v roce 1974 v bývalé Výskumné stanici vinohradnícké a vinárské ve Veľkém Krtíši, na pracovišti Opatovská Nová Ves, šlechtitelkou A. Foltánovou.\n\nOdrůda byla roku 2002 zapsána do Listiny registrovaných odrůd Slovenské republiky, od roku 2004 je zde právně chráněná. Na Slovensku je zatím pěstována víceméně na pokusných plochách, například ve Strekově. Je vhodná i k pěstování v okrajových vinařských oblastech.\n\nOdrůda sice není zapsána do Státní odrůdové knihy České republiky, ale byla zapsána do Listiny registrovaných odrôd Slovenské republiky v roce 2002, proto se jí týká vyhláška č. 28/2010 Sb. která umožňuje od roku 2010 pro pěstování a výrobu jakostního vína využívat také odrůdy z ostatních zemí Evropské unie. \"Norii\" ojediněle ji najdeme ve vinicích, převážně mezi malopěstiteli, například v Hovoranech.\n\n„Noria“ je mimo jiné název dřevěných vodních čerpacích kol, která sloužila k zavlažování polí v zemích Blízkého a Středního východu a též k čerpání vody do akvaduktů. V případě názvu této slovenské odrůdy se patrně jedná o novotvar, jehož význam sice oficiálně není nikde upřesněn, ale patrně jde o kombinaci písmen z názvů rodičovských odrůd. Pracovní název křížení byl \"RRxSE 23/33\".\n\nRůst je středně bujný, réví vyzrává velmi dobře. V méně kvalitních půdách je třeba podpořit růst podnožemi K 5BB či Cr 2. Podobně jako \"Ryzlink rýnský\" je odolná proti zimním mrazům a netrpí ani pozdními jarními mrazy, mnohem méně sprchává a netrpí ani fyziologickým vadnutím třapiny. Je vhodná na střední i vysoké vedení s řezem na střídavé tažně na rýnsko-hessenském vedení, při středním sponu, z vysokých způsobů vedení vyhovují kordóny typu Moserova vedení a jeho modifikace, doporučované zatížení je 8-10 plodonosných oček na m². Je výnosná a cukernatost je více než uspokojivá. Při odrůdových zkouškách dosáhla průměrné úrody 12-15 t/ha při cukernatosti 19-23°NM a obsahu kyselin 8-12 g/l.\n\nOdrůda raší, kvete i zaměká středně pozdně, zaměká ve druhé polovině srpna, sklizeň nastává v závislosti na ročníku od začátku do poloviny října, v horších ročnících i později, sklízí se ve stejném termínu jako \"Ryzlink rýnský\", to je podle podmínek od začátku do konce října, u nás spíše v druhé polovině října.\n\nOdrůda poměrně dobře odolává padlí révovému (\"Uncinula necator\") a červené spále (\"Pseudopeziza tracheiphila\"), je středně citlivá na plíseň révovou (\"Plasmopara viticola\"), častěji ji napadá plíseň šedá (\"Botrytis cinerea\"), ale i tak jí odolává lépe, než \"Ryzlink rýnský\", průměrně trpí obaleči.\n\nOdrůda je velmi náročná na polohy, důležitá je mírně svahovitá poloha s jižní expozicí. Vyžaduje stejně kvalitní půdy jako \"Ryzlink rýnský\". Pro pěstování jsou méně vhodné půdy suché a méně kvalitní, kde stejně jako v horších polohách poskytuje méně harmonická vína s vysokou aciditou. Velmi vhodné jsou půdy výživné, vododržné, hlinitopísčité.\n\nOdrůda je vhodná na výrobu odrůdových, především přívlastkových vín. Pro výrobu jakostních vín je důležitá vynikající aromatická zralost, dostatečná cukernatost a vyrovnaný, spíše nižší obsah kyselin. Technologie výroby vína může být podobná jako u odrůdy \"Ryzlink rýnský\", aby došlo k zvýraznění aromatických a chuťových vlastností vína.\n\nVína jsou v závislosti na terroir aromatická, svěží, s výrazně ovocitým odrůdovým charakterem, jsou harmonická, s komplexním aroma připomínajícím \"Sémillon\", někdy se ve víně objevuje i aroma černobezové, angreštové či tóny citrusových plodů. Vína z dobrých ročníků jsou schopna delšího zrání.\n\n\n"}
{"id": "783921", "url": "https://cs.wikipedia.org/wiki?curid=783921", "title": "Tarnalelesz", "text": "Tarnalelesz\n\nTarnalelesz je obec v Maďarsku v župě Heves.\n\nRozkládá se na ploše 37,13 km² a v roce 2010 zde žilo 1 674 obyvatel.\n"}
{"id": "783922", "url": "https://cs.wikipedia.org/wiki?curid=783922", "title": "Orion (odrůda révy vinné)", "text": "Orion (odrůda révy vinné)\n\nOrion je středně pozdní, interspecifická moštová odrůda révy (též hybridní odrůda, mezidruhové křížení, PiWi odrůda), určená k výrobě bílých vín, která byla vyšlechtěna v Německu křížením odrůd \"Optima\" a \"Villard blanc\".\n\nGenetický profil odrůdy \"Orion\" : 78,1 % \"Vitis vinifera\", 1,6 % \"V .labrusca\", 15,8 % \"V. rupestris\", 3,1 % \"V. berlandieri\", 1,4 % \"V. lincencumii\".\n\n\"Optima\" je raná moštová odrůda původu \"Vitis vinifera\", kříženec \"Rieslaner\" (\"Sylvánské zelené\" x \"Ryzlink rýnský\") x \"Müller Thurgau\". Odrůdu vyšlechtili v Německu roku 1930 Peter Morio a Prof. Dr. B. Husfeld. Je pěstována zejména v Německu a ve Velké Británii. Patří mezi kvalitativní odrůdy, nevýhodou jsou malé výnosy, náchylnost k plísni šedé (\"Botrytis cinerea\"), nízká odolnost vůči mrazu a nižší acidita moštu.\n\n\"Villard blanc\", též \"S.V. 12 375\", je interspecifická moštová odrůda, jeden z nejpěstovanějších kříženců francouzského šlechtitele jménem Bertille Seyve a jeho zetě Victora Villarda. Vyšlechtěn byl v Saint-Vallier u Drôme počátkem 20. století. Ještě roku 1968 zaujímala plocha vinic s touto odrůdou ve Francii 21.396 ha. Předpisy EU poté zakázaly pěstování hybridních odrůd za účelem výroby jakostních vín a vinice byly z velké části vymýceny. Současných cca 350 ha vinic (roku 2007) produkuje především vína k výrobě vinných destilátů. Odrůda je též často pěstována na pergolách a v zahradách, její hrozny jsou při plném vyzrání velmi chutné. Zajímavostí je, že dekretem z 18. dubna 2008 bylo znovu připuštěno pěstovat mj. i tuto odrůdu k výrobě jakostních vín, protože obsahuje poměrně vysoký podíl genů ušlechtilé révy \"Vitis vinifera\". Menší plochy vinic této odrůdy najdeme mj. v USA (New Jersey, Pensylvánie, Severní Karolína), v Brazílii, Japonsku, Mexiku, Maďarsku a ve státech bývalého SSSR. Odrůda je pro své vlastnosti významná jako partner pro křížení nových odrůd, je jedním z rodičů například odrůd \"Sevar\", \"Sirius\", \"Phoenix\", \"Bianca\" či \"Staufer\".\n\nRéva odrůdy \"Orion\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po pevných předmětech. Růst je středně bujný až bujný, olistění je husté. Vrcholky letorostů jsou otevřené, slabě bíle vlnatě ochmýřené, slabě pigmentované antokyaniny. Mladé lístky jsou zelené s jemným bronzovým nádechem. Jednoleté réví je žlutavě hnědé.\n\nList je středně velký, hladký až slabě puchýřnatý, okrouhlý, tří- až pětilaločnatý s mělkými výkroji, čepel je sytě zelená, se zdviženými okraji, zoubky na okrajích listu jsou široké, s vypouklou stranou. Řapíkový výkroj je lyrovitý, otevřený, často s oblým dnem, řapík je středně dlouhý, narůžovělý, žilnatina v oblasti připojení řapíku je pouze nepatrně pigmentovaná.\n\nOboupohlavní květy v hroznovitých květenstvích jsou pětičetné, žlutozelené, samosprašné. Plodem je malá až středně velká (16 mm, 1,4 g), kulatá bobule, její slupka tenká, průměrně ojíněná, zelenožlutá až bělavá, dužina je řídká, chuti neutrální. Hrozen je středně velký až velký (v průměru 137 g, ale i přes 200 g), válcovitě-kuželovitý, s křidélkem, řidší až průměrně kompaktní.\n\"Orion\" je interspecifická moštová odrůda révy, kříženec odrůd \"Optima\" a \"Villard blanc\". Byla vyšlechtěna roku 1964 v Německu, šlechtitelem byl Gerhardt Alleweldt (JKI - Julius Kühn-Institut Bundesforschungsinstitut für Kulturpflanzen\nInstitut für Rebenzüchtung Geilweilerhof, Siebeldingen), do odrůdové knihy zde byla zapsána roku 1994.\n\nV Německu se odrůda pěstovala roku 2007 pouze na 4 hektarech vinic, na malých plochách je vysazena též v Anglii, ve Švýcarsku a v Nizozemsku. Odrůda není zapsána do Státní odrůdové knihy České republiky a není ani odrůdou, povolenou k výrobě zemských vín, na našich vinicích je pouze raritou.\n\nNázev nese odrůda po souhvězdí Orion, respektive po stejnojmenné postavě z řecké mytologie, lovci, který je tímto souhvězdím zvěčněn.\n\nRuské synonymum odrůdy je \"Орион\", šlechtitelský název odrůdy byl \"Gf Ga-58-30\" či \"Geilweilerhof GA-58-30\".\n\nV Turkmenistánu je pěstována nepříbuzná, modrá stolní odrůda stejného názvu, \"Orion\".\n\nRůst je středně bujný až bujný, réví vyzrává dobře. Průměrný počet hroznů na plodonosný výhon je 1,8. Mrazuodolnost je vysoká, podobná, jakou má RR, odolává do -27 °C, dobře snáší i sucho, nemá sklon ke sprchávání. Hodí se pro většinu vedení, zatížení maximálně 8-10 oček na m², jako podnož se doporučuje pro hlubší půdy K 5BB, jinak T 5C, SO-4 nebo 125 AA. Ve srovnání s odrůdou \"Müller Thurgau\" je výnos v průměru o 13 % nižší (8-11 t/ha), zatímco cukernatost bývá vyšší (17-21 °NM), při stejné aciditě (7-9,5 g/l). Němci ovšem udávají výnosy až 14-15 t/ha, 75 °Oe a aciditu 8-9 g/l. Při přetížení dochází ke snížení cukernatosti a ke špatnému vyzrávání réví.\n\nOdrůda raší a kvete raně až středně pozdně, dozrává středně pozdně, koncem září. Její vegetační cyklus trvá 135-140 dnů.\n\nOdrůda patří mezi rezistentní, dobře odolává plísni révové (\"Plasmopara viticola\") a padlí révovému (\"Uncinula necator\"), plísni šedé (\"Botrytis cinerea\") většinou též, pouze v době silnějšího infekčního tlaku bývá napadána. Musí se ovšem roubovat na podnože, protože s révokazem si neporadí.\n\nOdrůda dobře prospívá v polohách a na půdách, vhodných pro \"Müller Thurgau\", lze ji tedy s úspěchem pěstovat i v okrajových vinařských oblastech, dobře snáší i sušší půdy.\n\nVyžaduje při zpracování reduktivní technologie. Víno má plné tělo, svěží kyseliny, které se lehce odbourávají a příjemné květové a ovocité aroma. Z pozdních sběrů se dá vyrobit víno vysoké kvality, charakterem blízké vínům odrůd \"Sylvánské zelené\" či \"Müller Thurgau\", nevýhodou je jeho rychlé stárnutí, musí se pít mladé. Podobně, jako vína \"Müller Thurgau\", se s oblibou užívá do kupáží s víny vyšší acidity.\n\n\n\n"}
{"id": "783923", "url": "https://cs.wikipedia.org/wiki?curid=783923", "title": "Portugal bílý", "text": "Portugal bílý\n\nPortugal bílý (název dle VIVC \"Portugieser grün\") je starobylá, středně raná moštová odrůda révy vinné (\"Vitis vinifera\"), používaná dnes již velmi vzácně k výrobě bílých vín. \"Portugal bílý\" je pupenová mutace odrůdy \"Portugal šedý\", ta je opět pupenovou mutací odrůdy \"Modrý Portugal\".\n\nRéva vinná (\"Vitis vinifera\") odrůda \"Portugal bílý\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po pevných předmětech. Růst je bujný, ale o něco méně, než u odrůdy \"Modrý Portugal\". Vrcholek letorostu je otevřený, pouze pavučinovitě ochmýřený. Mladé lístky jsou zelené s bronzovými skvrnami, lesklé.\n\nList je stejný, jako u odrůdy \"Modrý Portugal\", středně velký až velký, světle zelený, okrouhlý, tří- až pětilaločnatý s mělkými výkroji. Čepel listu je takřka hladká či pouze mírně puchýřnatá. Řapíkový výkroj je lyrovitý, většinou otevřený až lehce překrytý, s oblým dnem. Řapík je středně dlouhý, narůžovělý.\n\nOboupohlavní květy v hroznovitých květenstvích jsou pětičetné, žlutozelené, samosprašné. Plodem je malá až středně velká, kulatá, světle zelená až žlutozelená bobule s tenkou slupkou, s řídkou dužinou sladké, neutrální chuti. Hrozen středně velký (140 g), středně hustý, válcovitě-kuželovitý, někdy křídlatý, celkově menší a volnější, než u odrůdy \"Modrý Portugal\".\n\n\"Portugal bílý\" je starobylá moštová odrůda vinné révy (\"Vitis vinifera\"), pupenová mutace odrůdy \"Portugal šedý\", snad pocházející z Rakouska. Kdysi byla pěstována ve společných výsadbách s odrůdou \"Modrý Portugal\" v Rakousku (region Weinviertel) a v oblasti Střední Evropy, ale od konce 18. století se již komerčně nepěstuje.\n\nSpolečně s odrůdou \"Portugal šedý\" je lze vzácně nalézt ve starých vinohradech, kde bývaly vysazovány jako indikátor výskytu houbových chorob. Obě odrůdy jsou velmi citlivé na houbové choroby a proto se na okraj vinohradu vysazovalo několik keřů, na kterých se při zvýšeném infekčním tlaku jako první objevily příznaky napadení a vinař věděl, že má jít ihned stříkat vinohrad. V dnešní době obě odrůdy již téměř vymizely z vinic.\n\nVe Státní odrůdové knize České republiky není odrůda zapsána. Vinařský zákon sice povoluje z této odrůdy vyrábět víno v kategorii zemských vín podle vyhlášky č. 437/2005 Sb. i po novele vyhláškou č. 28/2010 Sb, ale na vinicích je již odrůda raritou.\n\nNázev odrůdy je odvozen od názvu odrůdy \"Modrý Portugal\". O té se traduje, že roku 1772 povolal hrabě Johann von Fries na svůj zámek v Bad Vöslau u Vídně několik vinařů z okolí a předal jim svazky réví odrůdy, které dostal od své obchodní agentury v Oportu v Portugalsku. Odrůda měla takové přednosti, že za několik let byly v okolí obce vysazeny dvě třetiny vinic odrůdou \"Blauer Portugieser\".\n\nDalší, lokálně používaná synonyma odrůdy jsou : \"Португизер белый\" (Rusko), \"Beli Vranik, Bílý Portugal\" (ČR), \"Fehér Oporto, Grüner Portugieser, Grüngelber Portugieser, Hrustez, Oporto Fehér\" (Maďarsko, Itálie), \"Portugais Blanc\" (Francie), \"Portugalské bílé, Portugieser Weiß, Portugizac Zeleni\" (Chorvatsko), \"Portugizer Belyi\" (Rusko), \"Weißer Portugieser\".\n\nOdrůda \"Portugal šedý\" (\"Portugieser Grau\") je pupenovou mutací odrůdy \"Modrý Portugal\", \"Portugal bílý\" je pupenová mutace \"Portugalu šedého\". V katalogu VIVC je dále uvedena odrůda \"Portugieser Früh Blau\", odrůda nejasného původu, o které je velmi málo zmínek v ampelografické literatuře, dle její synonymiky lze soudit, že se patrně jedná o jedno ze synonym odrůdy \"Modrý Portugal\", popřípadě by se dalo uvažovat i o identicitě s odrůdou \"Laska\". \"Portugal červený\" (\"Portugieser Rot\") není pravděpodobně příbuzný s rodinou odrůd \"Modrý Portugal\", pochází nejspíš z Rakouska nebo ze severozápadního Chorvatska.\n\nRůst je bujný, réví dobře vyzrává. Odolnost proti houbovým chorobám a mrazu je nízká, ještě o málo nižší, než u odrůdy \"Modrý Portugal\". Plodnost je vyšší, 9-13 t/ha při cukernatosti 15-18 °NM a aciditě 5-8 g/l. Odrůda není příliš náročná na stanoviště a půdy, hodí se pro většinu vedení, dobře snáší i krátký řez, vhodné jsou podnože SO-4, T 5C, 125 AA, K 5BB.\n\nRašení je rané, doba květu středně pozdní, odrůda dozrává v první polovině září, o pár dní dříve, než \"Modrý Portugal\", 6 dnů po Chaselas.\nOdrůdy \"Portugal bílý\" a \"Portugal šedý\" se užívaly spíše k výrobě různých cuvée s odrůdami vyšší acidity, pro zjemnění celkového dojmu. Jako s velkou raritou se lze s jednoduchými odrůdovými stolními víny setkat v některých místních koštech. Víno je lehčího, neutrálního typu, s nižší kyselinkou, bez osobitého aroma.\n\n\n\n"}
{"id": "783925", "url": "https://cs.wikipedia.org/wiki?curid=783925", "title": "Meruňkový ostrov", "text": "Meruňkový ostrov\n\nSlovenský film Meruňkový ostrov je natočen v roce 2012. Hlavní role hrají Szidi Tobias, Attila Mokos, Peter Nadasdi a György Cserhalmi. Film režíroval Peter Bebjak.\n\n"}
{"id": "783927", "url": "https://cs.wikipedia.org/wiki?curid=783927", "title": "Alexandre Daigle", "text": "Alexandre Daigle\n\nAlexandre Daigle (* 2. února 1975 v Montrealu, Québec, Kanada) je bývalý kanadský hokejový útočník, který odehrál 616 utkání v National Hockey League.\n\nS kanadskou reprezentací do 20 let se stal dvakrát mistrem světa v této věkové kategorii - startoval v letech 1993 ve Švédsku a 1995 na domácí půdě.\n\nJako šestnáctiletý začal oblékat v kanadské juniorské Quebec Major Junior Hockey League dres klubu Victoriaville Tigres a hned v první sezoně 1991/92 se zařadil mezi hvězdy soutěže. Zisk 110 bodů doplnil o individuální ocenění - v QMJHL získal Michel Bergeron Trophy (nejlepší ofensivní nováček) a byl zařazen do druhého All star týmu. V rámci Canadian Hockey League, zaštiťující tři hlavní juniorské ligy, byl umístěn do All rookie teamu a byl zvolen nejlepším nováčkem (CHL Rookie of the Year). V další sezoně nastřádal 137 bodů a z galavečeru soutěže si odnesl Mike Bossy Trophy (nejperspektivnější hráč) a také byl součástí prvního All star týmu. CHL jej ocenila trofejí CHL Top Draft Prospect Award.\n\nV roce 1993 začal profesionální kariéru, ale v době výluky NHL na podzim 1994 odehrál úvod ročníku za Tigres.\n\nV červnu 1993 byl draftován na celkové první pozici klubem Ottawa Senators a očekávala se jeho hvězdná kariéra v NHL. S Ottawou podepsal pětiletý kontrakt s příjmem 12 250 000 dolarů, v té době rekordní výše pro první smlouvu. Quebec Nordiques se jej pokusil vyměnit za Petera Forsberga, protože se počítalo s tím, že se bude jednat o jednoho z nejlepších frankofonních kanadských hokejistů v historii. Výše Daigleho platu se později Ottawě vymstila při jednáních o smlouvách s jinými hvězdami klubu, například Alexejem Jašinem. Je považován za jednu z nejhorších prvních voleb draftu v historii severoamerického sportu.\n\nOttawa vyměnila Daigleho v lednu 1998 do celku Philadelphia Flyers, jeho odchod si žádalo v klubu více osob napříč managementem, spoluhráči a fanoušky. Většina mu vyčítala kromě výše platu i neadekvátní nasazení v zápasech. Výměnou získala Ottawa dvojici Pat Faloon - Václav Prospal a volbu v druhém kole draftu. Už v následujícím ročníku 1998/99 byl vyměněn. Během 29. ledna práva na hráče nejprve Flyers přepustili do Edmonton Oilers za Andreje Kovalenka, Edmonton pak útočníka ihned poslal do celku Tampa Bay Lightning za Alexandra Selivanova. V Tampě dohrál sezonu. Před tou další - 1999/2000 - byl prodán do New York Rangers. Pro nevyrovnané výkony část ročníku strávil na farmě v American Hockey League - Hartford Wolf Pack. Na konci ročníku přerušil ve věku 25 let kariéru.\n\nVedení klubu Pittsburgh Penguins v říjnu 2002 ohlásilo, že podepsalo s hráčem po jeho výkonech v přípravném kempu roční smlouvu (příjem 700 000 dolarů). Během roku v organizaci Penguins hrál i za rezervní Wilkes-Barre/Scranton Penguins v AHL. Ročník 2003/04 odehrál opět s ročním kontraktem za Minnesota Wild, svými výkony si vysloužil jeho prodloužení i na další sezonu 2005/06 (sezona NHL 2004/05 se kvůli sporům vedení soutěže a hráčských odborů nekonala). V té už se mu tolik nedařilo a dokončil jí v AHL, kde hájil barvy Manchester Monarchs.\n\nV roce 2006 se rozhodl pokračovat ve své kariéře ve švýcarské lize, konkrétně se na dvě sezony upsal HC Davos. V dresu tohoto mužstva se stal dvakrát mistrem Švýcarska (2006/07 a 2008/09). Poslední sezonou Daigleho kariéry byla 2009/10, kdy po čtyřech odehraných zápasech odešel z Davosu a po dvou utkáních za Fribourg-Gottéron dohrál ročník na hostování v dresu SCL Tigers.\n\nPozn: u ročníku 2009/10 je kurzívou místo bilance z play off statistika z play out švýcarské ligy\n\n"}
{"id": "783928", "url": "https://cs.wikipedia.org/wiki?curid=783928", "title": "Portugal šedý", "text": "Portugal šedý\n\nPortugal šedý (název dle VIVC \"Portugieser grau\") je starobylá, středně raná moštová odrůda révy vinné (\"Vitis vinifera\"), používaná vzácněji k výrobě bílých vín. \"Portugal šedý\" je pupenovou mutací odrůdy \"Modrý Portugal\". Pochází pravděpodobně z Dolního Rakouska, kde se pěstoval ve směsných výsadbách s odrůdou \"Modrý Portugal\" a odkud se dostal i k nám.\n\nRéva vinná (\"Vitis vinifera\") odrůda \"Portugal šedý\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po pevných předmětech. Růst je bujný, vrcholek letorostu je otevřený, pouze pavučinovitě ochmýřený. Mladé lístky jsou zelené s bronzovými skvrnami, lesklé.\n\nList je podobný, jako u odrůdy \"Modrý Portugal\", jemnější, středně velký až velký, světle zelený, okrouhlý, lesklý, tří- až pětilaločnatý s mělkými výkroji. Čepel listu je takřka hladká či pouze mírně puchýřnatá. Řapíkový výkroj je lyrovitý, většinou otevřený až lehce překrytý, s oblým dnem, výjimečně zcela překrytý. Řapík je středně dlouhý až dlouhý, silný, narůžovělý.\n\nOboupohlavní květy v hroznovitých květenstvích jsou pětičetné, žlutozelené, samosprašné. Plodem je malá až středně velká, kulatá, šedavá až špinavě šedorůžová bobule s tenkou slupkou, s řídkou a rozplývavou dužinou sladké, neutrální chuti. Hrozen středně velký (145 g), středně hustý, válcovitě-kuželovitý, někdy křídlatý, celkově menší a volnější, než u odrůdy \"Modrý Portugal\", stopka není lignifikovaná. Na keřích se občas objevují hrozny či bobule zcela modré či modře pruhované, což je patrně relikt genetické výbavy po odrůdě \"Modrý Portugal\".\n\n\"Portugal šedý\" je starobylá moštová odrůda vinné révy (\"Vitis vinifera\"), pupenová mutace odrůdy \"Modrý Portugal\". Pochází pravděpodobně z Dolního Rakouska, kde se pěstovala ve směsných výsadbách s odrůdou \"Modrý Portugal\" a odkud se dostala i k nám. Roku 1922 se možnostmi pěstování této odrůdy důkladně zabýval známý rakouský šlechtitel Fritz Zweigelt.\n\nSpolečně s odrůdou \"Portugal bílý\", která je ještě vzácnější, ji lze nalézt ve starých vinohradech, kde bývaly vysazovány jako indikátor výskytu houbových chorob. Obě odrůdy jsou velmi citlivé na houbové choroby a proto se na okraj vinohradu vysazovalo několik keřů, na kterých se při zvýšeném infekčním tlaku jako první objevily příznaky napadení a vinař věděl, že má jít ihned stříkat vinohrad.\n\nVe Státní odrůdové knize České republiky není odrůda zapsána. Vinařský zákon sice povoluje z této odrůdy vyrábět víno v kategorii zemských vín podle vyhlášky č. 323/2004 Sb. po novele vyhláškou č. 28/2010 Sb., ale na vinicích je již odrůda spíše vzácností, i když se zatím lze s odrůdovými víny setkat na některých místních koštech.\n\nNázev odrůdy je odvozen od názvu odrůdy \"Modrý Portugal\". O té se traduje, že roku 1772 povolal hrabě Johann von Fries na svůj zámek v Bad Vöslau u Vídně několik vinařů z okolí a předal jim svazky réví odrůdy, které dostal od své obchodní agentury v Oportu v Portugalsku. Odrůda měla takové přednosti, že za několik let byly v okolí obce vysazeny dvě třetiny vinic odrůdou \"Blauer Portugieser\".\n\nDalší, lokálně používaná synonyma odrůdy jsou : \"Grauer Portugieser, Oporto Szürke\" (Maďarsko), \"O. Szuerke\" (Francie, Itálie), \"Rané Šedé, Šedák, Šedý Portugal\".\n\nOdrůda \"Portugal šedý\" (\"Portugieser Grau\") je pupenovou mutací odrůdy \"Modrý Portugal\", \"Portugal bílý\" je pupenová mutace \"Portugalu šedého\". V katalogu VIVC je dále uvedena odrůda \"Portugieser Früh Blau\", odrůda nejasného původu, o které je velmi málo zmínek v ampelografické literatuře, dle její synonymiky lze soudit, že se patrně jedná o jedno ze synonym odrůdy \"Modrý Portugal\", popřípadě by se dalo uvažovat i o identicitě s odrůdou \"Laska\". \"Portugal červený\" (\"Portugieser Rot\") není pravděpodobně příbuzný s rodinou odrůd \"Modrý Portugal\", pochází nejspíš z Rakouska nebo ze severozápadního Chorvatska.\n\nOdrůda si své místečko slávy ve vědeckých publikacích nakrátko vydobyla roku 1997, když v Rakousku Ferdinand Regner a kol. prokázali analýzou DNA, že rakouská moštová odrůda \"Jubiläumsrebe\" vznikla křížením odrůd \"Veltlínské červené rané\" a \"Portugal šedý\". \n\nRůst je bujný, réví dobře vyzrává. Odolnost proti houbovým chorobám je nízká, ještě o málo nižší, než u odrůdy \"Modrý Portugal\", hrozny také bývají poškozovány ptáky a hmyzem. Zimnímu mrazu odolává odrůda lépe, než \"Modrý Portugal\", ale bývá poškozována jarními mrazy. Plodnost je vyšší, 9-14 t/ha při cukernatosti 15-18 °NM a aciditě 5-8 g/l. Odrůda není příliš náročná na stanoviště a půdy, hodí se pro většinu vedení, dobře snáší i krátký řez, vhodné jsou podnože SO-4, T 5C, 125 AA, K 5BB.\n\nRašení je rané, doba květu středně pozdní, odrůda dozrává v první polovině září, o pár dní dříve, než \"Modrý Portugal\", 6 dnů po Chaselas.\nOdrůdy \"Portugal bílý\" a \"Portugal šedý\" se užívaly spíše k výrobě různých cuvée s odrůdami vyšší acidity, pro zjemnění celkového dojmu. Jako spíše s vzácností se lze s jednoduchými odrůdovými stolními víny setkat v některých místních koštech. Víno je lehčího, neutrálního typu, s nižší kyselinkou, bez osobitého aroma.\n\n\n\n"}
{"id": "783938", "url": "https://cs.wikipedia.org/wiki?curid=783938", "title": "Jean-Pierre Haigneré", "text": "Jean-Pierre Haigneré\n\nJean-Pierre Haigneré ( * 19. května 1948 Paříž, Francie) je bývalý francouzský kosmonaut. Začínal jako vojenský pilot, roku 1985 se dostal mezi astronauty francouzské kosmické agentury CNES, do vesmíru vzlétl poprvé roku 1993, na třítýdenní návštěvu ruské orbitální stanice Mir, jako člen 11. návštěvní expedice na Mir. Už jako kosmonaut Evropské kosmické agentury roku 1999 vzlétl do vesmíru podruhé, na Miru s kolegy z 27. základní expedice žil šest měsíců. Poté stanul v čele oddílu astronautů ESA, roku 2003 přešel na místo poradce ředitele ESA pro nosné rakety.\n\nJean-Pierre Haigneré se narodil 19. května 1948 v Paříži. Diplom inženýra získal roku 1971 na akademii vojenského letectva v Salon-de-Provence. O dva roky později získal kvalifikaci stíhacího pilota na letecké škole v Tours. Poté sloužil ve vojenském letectvu jako pilot, později velitel perutě. Létal na Mirage 5 и Mirage III E. Roku 1981 prošel výcvikem na škole zkušebních letců ve Velké Británii (Empire Test Pilots School)), poté sloužil ve zkušebním středisku v Bretigny-sur-Orge, kde se účastnil zkoušek letadel Mirage 2000 a Dewoitine 520. Má kvalifikaci na pilotování Airbus A300 a A320. Na různých typech letadel nalétal na 5500 hodin.\n\nRoku 1984 se přihlásil do druhého náboru astronautů francouzské kosmické agentury CNES, uspěl a v září 1985 se stal jedním ze sedmi nových astronautů. Zapojil se do přípravy pilotovaných letů na evropském raketoplánu Hermes.\n\nV prosinci 1990 byl jmenován záložníkem Michela Tognini při jeho letu na vesmírnou stanici Mir v rusko–francouzském programu Antares (10. návštěvní expedice). Od ledna 1991 cvičil ve Středisku přípravy kosmonautů v Hvězdném městečku. Let Togniniho proběhl v červenci–srpnu 1992.\n\nV následujícím rusko–francouzském programu Altair (11. návštěvní expedice na Mir) byl vybrán ke kosmickému letu. Do vesmíru odstartoval 1. července 1993 v kosmické lodi Sojuz TM-17 z kosmodromu Bajkonur s Vasilijem Ciblijevem a Alexandrem Serebrovem, zastával pozici kosmonauta-výzkumníka.Věnoval se především lékařsko-biologickým experimentům, v kosmu prožil 20 dní, 16 hodin a 9 minut, přistál 22. června 1993 v Sojuzu TM-16 společně se starou posádkou Miru (13. základní expedice – Gennadij Manakov, Alexandr Poleščuk).\n\nV letech 1995 a 1996 ve středisku řízení letů Roskosmosu spolupracoval na zajištění misí Euromir 95 (20. základní expedice na Mir) a Cassiopée (13. návštěvní expedice na Mir).\n\nV prosinci 1996 se stal náhradníkem Léopolda Eyhartse v programu Pégase (15. návštěvní expedice na Mir, která proběhla v lednu – únoru 1998. Rok 1997 proto prožil ve Hvězdném městečku. V srpnu 1998 v rámci sjednocování (západo)evropských skupin astronautů přešel ze zrušeného oddílu CNES do sboru astronautů Evropské kosmické agentury (ESA).\n\nPodruhé se do vesmíru dostal jako palubní inženýr 27. základní expedice na Mir (program Persée). Dne 20. února 1999 odstartovali na palubě Sojuzu TM-29 Viktor Afanasjev, Jean-Pierre Haigneré a Slovák Ivan Bella, který po týdnu přistál v Sojuzu TM-28 pod vedením Gennadije Padalky. Haigneré uskutečnil 16. dubna 1999 s Viktorem Afanasjevem svůj první a jediný výstup do vesmíru.\n\nPo návratu z Ruska byl Haigneré jmenován vedoucím oddělení astronautů v Evropském středisku astronautů (Astronaut Division at the European Astronaut Centre) v Kolíně nad Rýnem. V květnu 2003 ho nahradil jiný kosmonaut – Michel Tognini a Haigneré se stal poradcem ředitele ESA pro nosné rakety.\n\nJean-Pierre Haigneré má z prvního manželství syna a dceru. Roku 2001 se oženil podruhé, s kosmonautkou Claudií Haigneréovou (do sňatku André-Deshaysovou). Z druhého manželství má dceru.\n\n"}
{"id": "783939", "url": "https://cs.wikipedia.org/wiki?curid=783939", "title": "Osobní vzdělávací síť", "text": "Osobní vzdělávací síť\n\nOsobní vzdělávací síť (PLN – z angličtiny Personal Learning Network) je neformální vzdělávací síť, která spočívá v interakci mezi účastníky komunikace, v níž se oba vzájemně obohacují. Tato komunikace se odehrává v tzv. Personal Learning Environment. (PLE, česky Osobní vzdělávací prostředí). V PLN mezi sebou komunikují lidé se stejným studijním záměrem.\n\nDůležitou součástí tohoto konceptu je teorie konektivismu založená G. Siemensem a S.Downesem. Učící se subjekty se propojují online a vytváří tak síť, která přispívá k jejich profesnímu rozvoji a dovednostem. Učící se subjekty se nemusí osobně znát, ani se nikdy nemusely potkat v reálném čase.\n\nNásledující text je přeložená citace z knihy Drydena a Vose o vzdělávacích sítích:\n\"Poprvé v historii víme, jak uchovávat nejvýznamnější informace společnosti a jak je téměř okamžitě učinit široce přístupné. Také již víme, jak tohoto cíle dosáhnout tak, aby spolu lidé mohli zároveň spolupracovat a vzájemně se obohacovat.\"\n\nVýznamným faktorem je, že učící se subjekt si buduje znalosti a přispívá k nim v rámci PLE několika způsoby. Každý si individuálně zvolí, na které PLE (Osobní vzdělávací prostředí), VLE (Virtuální vzdělávací prostředí) či sociálním médiu hodlá vytvořit svoji PLN (Osobní vzdělávací síť). Student má možnost zvolit si s kým a jakou formou hodlá spolupracovat. Student vstupuje do PLE s určitými cíli, potřebami, zájmy, předpoklady a problémy, se kterými se často dělí s lidmi, kteří tvoří jeho PLN. Navíc student může spolupracovat s každým ze svých kontaktů do jisté míry. S některými se členů PLN naváže pevnější kontakt a s některými pouze bazální spojení. Ne veškerá spolupráce má však stejnou váhu. Někteří z jeho kontaktů mohou zastupovat roli vyhledávače, zpracovatele dat, inovátora či výzkumníka. \n\nPLN se postupně stávají důležitou součástí profesního rozvoje na různých polích vytvářením svého vlastního online obsahu a některé společnosti tvoří vlastní VLE pro své zaměstnance. PLN se postupně stávají důležitou součástí profesního rozvoje na různých polích vytvářením svého vlastního online obsahu. Některé společnosti tvoří své vlastní VLE pro zaměstnance.\nEvropský vzdělávací program \"Lifelong Learning Programme 2007–2013\" uznal potenciál PLN schválením projektu aPLaNet (Autonomous Personal Learning Networks for Language Teachers). Projekt vysvětluje učitelům cizích jazyků význam PLN v rámci profesního rozvoje.\n\n\n"}
{"id": "783942", "url": "https://cs.wikipedia.org/wiki?curid=783942", "title": "Mistrovství světa v rychlobruslení na jednotlivých tratích 2012", "text": "Mistrovství světa v rychlobruslení na jednotlivých tratích 2012\n\nMistrovství světa v rychlobruslení na jednotlivých tratích 2012 se konalo od 22. do 25. března 2012 v rychlobruslařské hale Thialf v nizozemském Heerenveenu. Jednalo se o 14. mistrovství světa v rychlobruslení na jednotlivých tratích.\n\nČeskou výpravu tvořily Karolína Erbanová (500 m, 1000 m, 1500 m) a Martina Sáblíková (3000 m, 5000 m; kvalifikovala se i na trať 1500 m, rozhodla se ale do závodu nenastoupit).\n\nZávodu se zúčastnilo 24 závodníků.\nZávodu se zúčastnilo 24 závodníků.\nZávodu se zúčastnilo 24 závodníků.\nZávodu se zúčastnilo 24 závodníků.\nZávodu se zúčastnilo 15 závodníků.\nZávodu se zúčastnilo osm týmů.\nZávodu se zúčastnilo 24 závodnic.\nZávodu se zúčastnilo 24 závodnic.\nZávodu se zúčastnilo 21 závodnic.\nZávodu se zúčastnilo 24 závodnic.\nZávodu se zúčastnilo 16 závodnic.\nZávodu se zúčastnilo osm týmů.\n"}
{"id": "783953", "url": "https://cs.wikipedia.org/wiki?curid=783953", "title": "Privilegovaný oltář", "text": "Privilegovaný oltář\n\nPrivilegovaný oltář (lat.: \"altare privilegiatum\") byl takový oltář, kterému byly uděleny zvláštní výsady, především pro zádušní mši. \nTakovéto oltáře se objevily především v období po tridentském koncilu, kdy se rozšířila myšlenka možnosti vysvobozovat u něj prostřednictvím zádušních mší duše z očistce. Příkladem takového oltáře byl například hlavní oltář v kostele Panny Marie Bolestné v Mariánských Radčicích na Teplicku. Postavení privilegovaného oltáře upravoval předchozí Kodex kanonického práva (1917) v kánonu 917. V současné době se možnost sloužit zádušní mše vztahuje na všechny oltáře v kostele, termín privilegovaný oltář se proto už příliš nepoužívá.\n"}
{"id": "783954", "url": "https://cs.wikipedia.org/wiki?curid=783954", "title": "Auspicia", "text": "Auspicia\n\nAuspicia (\"auguria\") byla znamení Římanům, jimiž bozi dávali najevo svůj souhlas nebo nesouhlas s činem, jejž kdo podnikal. Původně směl konat auspicia v soukromé věci každý patricius. Konat auspicia v zájmu státu náleželo vlastně senátu, jakožto původnímu reprezentantu patriciů; z něj přešli na krále, v republice na konzuly. Plebejové auspicií neměli, až když se dostali k úřadům kurulským. Za stát tedy mohl auspicia konat jen úředník právem své spekce, přibíral si však na pomoc znalce této discipliny, augury. \n\nZ původního pojmu zůstala auspicia jako označení předzvěsti či vyhlídky, případně také dohledu. Např. doktorské promoce se mohou konat tzv. sub auspiciis, tedy pod dohledem hlavy státu.\n\nAuspicia se dělila na dvě hlavní kategorie: vyžádaná a nahodilá. Celkem bylo možné rozeznávat pět znamení: \n\nPři auspiciích však snadno zavládla libovůle a podvody, protože magistrát musel znamení zřetelně vidět nebo slyšet, aby byla platná; upřel-li, že ničeho nezpozoroval, neměla auspicia platnost, naopak úředník mohl říci, že zaznamenal příznivé auspicium, kdykoli chtěl. Konzulové žádali při svém nastoupení Jovův blesk, jenž byl v tom případě vykládán za zvláště šťastné znamení, a pravidelně se jim ho dostávalo. \n\nAuspicia příznivá i nepříznivá měla platnost jen pro určitý zamýšlený čin a pro ten den, kdy se ten čin měl vykonat. Proto se musela konat ten den, kdy se něco podnikalo, a protože bylo potřeba ticho, konala se zpravidla po půlnoci, a to na místě k činu určeném. Auspicia se musela konat před všemi důležitějšími státními úkony, zvl. před volbou úředníků nebo jejich jmenováním, před svoláním komicií kuriálních a centuriálních a před výpravou do pole (ta se konala v Římě na Kapitolu). \n\nPříznivé auspicium, které některý úředník obdržel, mohlo být zrušeno novým oblativním, jež mohl spatřit sám tentýž úředník nebo jiná osoba. Byla-li tato osoba úředník nebo člen kolegia augurů, nebylo asi možné jeho zprávě nevěřit, a proto se zamýšlený čin rušil, ohlásil-li augur nebo jiný úředník znamení nepříznivé; podobně rušil zamýšlený čin úředníka i úředník nižší, prohlásil-li, že pozoroval nebe a viděl nepříznivé znamení, a proto to obyčejně vyšší úředník, pokud chtěl podniknout nějaký úřední čin, zakazoval mocí svého impéria \"ne quis magistratus minor de caelo servare velit\". Nakonec se mohla auspicia rušit kolizí dvou úředníků, kteří auspicia pozorovali. Pokud byla auspicia rozličných úředníků různé platnosti, vyšší byla stavěna nad nižší: \"auspicia maxima\" měl král, místokrál, konzul, praetor, diktátor a každý magistrát nebo promagistrát s konzulskou nebo praetorskou mocí: magister equitum měl auspicia maxima, rovná praetorským, k nimž se počítaly se také auspicia cenzorská, ačkoli byla kvalitativně rozdílná od konzulských. Aedilové a kvestorové měli \"auspicia minora\". Jestli měli auspicia tribunové lidu, je nerozhodnuto; je jen jisté, že zprvu je neměli. Někdy vyšší úředník přenášel část moci a sobě vyhrazené právo konat auspicia na úředníka nižšího. Konzul na kvestora v hrdelních přích, projednávaných v komiciích centuriálních; úředník zastupující úředníka vyššího jednal \"auspiciis alienis\". \n\nBylo-li shledáno, že den je k nějakému úkonu nezpůsobilý, mohla se auspicia opakovat hned druhý den. Jednal-li úředník úmyslně nebo neúmyslně přesto, že znamení byla nepříznivá, dopustil se formální chyby; úřední čin, vykonaný za nepříznivých auspicií, se neplatným nestal, ale hledělo se, aby se zákonným způsobem zrušil. Takže úředníci \"vitio creati\" sice nebyli nuceni vzdát se úřadu ze zákona, ale mrav žádal, aby odstoupili. Po jejich odstoupení nastalo interregnum, protože úředníci zvolení za nepříznivých auspicií auspicia neměli a nemohli tedy vykonáním nové volby auspicia na své nástupce přenést. Při nastoupení interregna \"auspicia ad patres redeunt\", připadly tedy na senát.\n"}
{"id": "783964", "url": "https://cs.wikipedia.org/wiki?curid=783964", "title": "Židovský hřbitov v Radouni", "text": "Židovský hřbitov v Radouni\n\nŽidovský hřbitov v Radouni se nachází na návrší severozápadně od vsi Radouň, okres Litoměřice, a je přístupný po polní cestě, která navazuje na ulici, vedoucí severozápadně od místního kostela. Založen byl v roce 1789, dvakrát došlo k jeho rozšíření (v 1. polovině 19. století a počátkem 20. století) a rozkládá se na celkové ploše 2505 m. Svého času sloužil pro pohřby židů ze širokého okolí (např. Dubá, Štětí, Hoštka). Čítá na 200 náhrobků různého stylu, z nichž nejstarší pochází z počátku 19. století. V areálu hřbitova se nachází osmiboká obřadní síň s betonovou kupolí, postavená v novorománském slohu v letech 1910 až 1922. Obřadní síň byla rekonstruována a je v ní umístěna výstava dokumentující život místních náboženských obcí.\n\nHřbitov je ve vlastnictví Federace židovských obcí. Hřbitov je zamčený.\n\n"}
{"id": "783977", "url": "https://cs.wikipedia.org/wiki?curid=783977", "title": "Charles Pic", "text": "Charles Pic\n\nCharles Pic (* 15. února 1990 Montélimar, Francie) je francouzský automobilový závodník, bývalý pilot Formule 1.\n\nCharles Pic měl úspěšnou kariéru v motokárách. Vyhrál individuální závody, mistrovství a byl blízko k vítězství Mistrovství Evropy ICA Junior. Narodil se 15. února 1990 přesto není nejmladším jezdcem v poli. Tuto pozici si stále drží Jaime Alguersuari, který se narodil 23. března 1990. Má mladšího bratra Arthura Pica, který závodí ve WSR.\n\nZávodit začal v roce 2007 ve formuli Renault 2.0. V roce 2008 to byla formule Renault 3.5. Ve formuli Renault 3.5 závodil i v roce 2009 a přidal k tomu i asijskou GP. V roce 2010 v GP2 získal 28 bodů a umístil se na 10. místě. V GP2 pokračoval i v roce 2011, kde tentokrát získal bodů 52 a umístil se na 4. místě. V tomto roce jel opět i asijskou GP.\n\nRuská stáj Marussia podepsala s Picem smlouvu ještě předtím, než si ho vyzkoušela v testu mladých talentů na konci sezóny 2011. Ve své debutové sezóně v roce 2012 se stal týmovým kolegou Tima Glocka.\n\nPo 22. místě v kvalifikaci na Grand Prix Austrálie vypadl v 53. kole kvůli tlaku paliva. Po 22. místě v kvalifikaci obsadil v malajsijské velké ceně 20. příčku. Dvaadvacátý skončil i v kvalifikaci na Velkou cenu Číny a v závodě obsadil 22. místo. Jednadvacátý skončil v kvalifikaci na Velkou cenu Bahrajnu a závod po poruše motoru v 25. kole nedokončil. Z 20. místa v kvalifikaci Grand Prix Španělska závod nedokončil kvůli poruše na hřídeli v 35. kole. GP Monaka po startu z 22. příčky kvůli poruše elektroniky v 64. kole nedokončil.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "783979", "url": "https://cs.wikipedia.org/wiki?curid=783979", "title": "Uppsala (rozcestník)", "text": "Uppsala (rozcestník)\n\nNázev Uppsala může znamenat:\n\n\n\"Poznámka: zde uvedené kluby se píší s dvojitým -pp-: Uppsala, na rozdíl od mnoha jiných sportovních klubů, které se z historických důvodů píší jen s jedním p: Upsala, viz rozcestník Upsala\"\n\n\n\n\n\n"}
{"id": "783988", "url": "https://cs.wikipedia.org/wiki?curid=783988", "title": "Sony Ericsson Open 2012 – muži", "text": "Sony Ericsson Open 2012 – muži\n\nTenisový turnaj ATP Sony Ericsson Open 2012, známý také jako Miami Masters 2012, se konal ve dnech 19. března až 1. dubna v miamském areálu Tennis Center at Crandon Park ve Spojených státech amerických, venku na kurtech s tvrdým povrchem. Turnaj patřil do kategorie ATP World Tour Masters 1000. Odměny činily 3 973 050 USD.\n\nSinglový titul z loňského ročníku obhájil Srb Novak Djoković.\n\nVšichni nasazení hráči měli v 1. kole volný los.\n\nNásledující hráči obdrželi do hlavní soutěže divokou kartu:\n\nNásledující hráči se do hlavní soutěže probojovali z kvalifikace:\n\n\n\n"}
{"id": "783989", "url": "https://cs.wikipedia.org/wiki?curid=783989", "title": "Lindsey Stirling", "text": "Lindsey Stirling\n\nLindsey Stirling (* 21. září 1986, Santa Ana, USA) je americká houslistka, zpěvačka, tanečnice a skladatelka. Prezentuje se choreografickými houslovými vystoupeními, která představuje jak živě, tak i na svém kanále na YouTube s názvem Lindsey Stirling, který založila v roce 2007.\n\nHraje různé hudební žánry, od klasiky, přes pop a hip-hop až po elektronickou taneční hudbu. Kromě vlastní hudby její diskografie zahrnuje také vlastní úpravy písní jiných hudebníků a různých soundtracků. Její video Crystallize bylo osmým nejsledovanějším v roce 2012 a její cover verze na skladbu Radioactive, na které spolupracovala s Pentatonix, získala ocenění na prvních YouTube Music Awards v roce 2013 v kategorii odezva roku. V roce 2014 prodala milión singlů a v roce 2015 její kanál na YouTube sledovalo přes 6,5 miliónů lidí a celkový počet zhlédnutí jejích videí přesahoval 1 miliardu.\n\nV roce 2015 byla zařazena do žebříčku \"30 pod 30 v hudbě\" magazínu Forbes. Magazín zmínil její účast ve čtvrtfinále soutěže Amerika má talent v roce 2010, 2. místo v hitparádě Billboard 200 alba Shatter Me a 6 miliónů lidí, kteří sledují její YouTube kanál.\n\nJejí debutové album zaznamenalo velký úspěch v Evropě. Prodalo se jej přes 200 tisíc kopií v Německu, kde získalo platinové ocenění a prodejních úspěchů se dočkalo i ve Švýcarsku, Rakousku a Polsku. Nominováno také bylo v roce 2014 na Billboard Music Award v kategorii top taneční/elektronické album.\n\nLindsey Stirling se narodila ve městě Santa Ana v Kalifornii. O svém dětství říká, že byla vychovávána ve skromné domácnosti a neměnila by svá dětská léta za nic. Vzhledem k omezeným finančním možnostem její rodiny si její rodiče mohli dovolit platit jí pouze půlku lekce houslí týdně a dle slov jejího učitele se \"dítě nenaučí hrát na housle za pouhých 15 minut týdně\". Její rodiče na tom však trvali a tak jako šestiletá začala hrát na housle.\n\nKdyž jí bylo 16 let, žila v Gilbertu v Arizoně a chodila na Mesquite High School. Tam se svými čtyřmi přáteli založila rockovou kapelu Stomp on Melvin. Pro kapelu napsala vlastní houslové solo k Violin Rock a to jí pomohlo vyhrát státní titul v Arizona Junior Miss a získat cenu Spirit Award ve finále America Junior Miss. Byla také asi rok členkou kapely Charleyho Jenkinse.\n\nOd dětství byla Lindsey fascinována tancem a chtěla chodit na lekce houslí i tančení. Při rozhovoru pro NewMediaRockstars sdělila: „…od té doby, co jsem byla malá, jsem vždy doufala, že budu moci tancovat, ale rodiče mi řekli, že si můžu vybrat buď housle, nebo tanec, nemůžeme si dovolit obojí, a já si vybrala housle. Takže tohle je tak trochu naplnění – je vtipné to říkat, ale tohle je něco, co jsem vždycky chtěla dělat.“\n\nOhromila porotu v soutěži Amerika má talent, ne jenom mícháním hip-hopové a klasické hudby, ale zapojením tance do hry na housle, což dělá také na svých turné a ve svých hudebních videoklipech. Na živém chatu o tom mluvila takto: „Je velice nepřirozené tancovat během hraní na housle. Musela jsem hodně cvičit, abych se naučila jak na to, ale teď je to součástí mého vyjádření a je to pro mě přirozené. Skladbu musím perfektně znát, než jsem vůbec schopná se pohybovat. Jakmile ji znám dokonale, můžu si užívat zábavu při hraní.“ Nejen při jejích představeních, ale i v její hudbě má tanec velký vliv. „Miluji taneční hudbu a tak jsem začala s ní a napsala jsem Transcendence, Electric Daisy Violin a Spontaneous Me.”\n\nV říjnu 2013 oznámila, že se bude účastnit třetí řady taneční soutěže Dance Showdown, jejíž výherce je odměněn 50 000 dolary. Lindsey byla druhá ze tří finalistů, ale padesát tisíc dolarů nevyhrála navzdory tomu, že porotci vychvalovali všechna tři vystoupení, která zatančila se svým tanečním partnerem Anžem Škrubem. Jedna z porotkyň, Laurieann Gibson, řekla o jejím druhém vystoupení, že je “jedno z nejlepších”, jaké kdy v soutěži viděla a o jejím posledním prohlásila, že je nejlepší, jaké kdy viděla.\n\nV roce 2010, když jí bylo 23, se Lindsey stala čtvrtfinalistkou páté řady Amerika má talent, kde sama sebe popsala jako „hip hop houslistku“. Její výkony byly porotci nazvány jako „elektrizující“ a rychle získala ohlas publika, ale poté, co se pokusila zrychlit své taneční kroky ve svém čtvrtfinálovém postavení, jí porotce Piers Morgan řekl: „Nejsi netalentovaná, ale nejsi dost dobrá na to, abys poletovala vzduchem a při tom se snažila hrát na housle. Sharon Osbourne se vyjádřila takto: „Potřebuješ být ve skupině… To, co děláš, nestačí k naplnění divadla ve Vegas.“ Na svém blogu se Lindsey svěřila: „Byla jsem výsledky zničená… Bylo to bolestivé a tak trochu ponižující. Nicméně jsem se musela znovu naučit, jak a odkud čerpat svou sílu.“ Rozhodla se pokračovat ve snaze, aby byl její jedinečný styl přijat, a začala se prosazovat na internetu. V roce 2012 při rozhovoru poznamenala: „Hodně lidí mi při té cestě řeklo, že můj styl a moje hudba je nepřijatelná. Ale jediný důvod, proč jsem úspěšná, je ten, že jsem zůstala věrná sama sobě.“\n\nKrátce po jejím vystoupení v Amerika má talent ji oslovil kameraman Devin Graham s přáním natočit společné video na YouTube. Dohodli se na natočení videa pro její skladbu Spontaneous me. Bylo natočeno v květnu 2011. Toto video nastartovalo její popularitu a Lindsey začala tvořit videa na YouTube pravidelně. Devin Graham v tomto období točil téměř všechna její videa. Její YouTube kanál, v té době pojmenovaný Lindseystomp, se velice rychle stal známý a k březnu 2015 měl přes 6 milionů odběratelů a téměř 950 milionů zhlédnutí. Lindsey také v září 2012 vytvořila svůj druhý kanál, LindseyTime, ve kterém můžeme vidět videa z jejího života, vlogy nebo videa ze zákulisí natáčení, koncertů a podobně.\n\nLindsey experimentovala s kombinováním hry na housle a hip hop hudby nebo dubstepu. V oblasti hudby spolupracovala s takovými, jako jsou Shaun Barrowes (Don't Carry It All – od The Decemberists), Jake Bruene a Frank Sacramone (Party Rock Anthem – LMFAO), Tay Zonday (Mama Economy), Peter Hollens (Skyrim, A Thousand Years, \"Hra o trůny\" a \"Star Wars\"), Alisha Popat (We Found Love), John Allred (Tomb), Aimee Proal (A Thousand Years), Megan Nicole (Starships), The Piano Guys (\"\"), Debi Johanson (River Flows in You, Phantom of the Opera), Sam Tsui (Heads Up), Tyler Ward (I Knew You Were Trouble, Thrift Shop), Kurt Hugo Schneider (Pokemón Dubstep Remix a A Thousand Years), John Legend (All of Me), Chester See (I Knew You Were Trouble), a Pentatonix (Radioactive, Papaoutai). Spolupracovala také s orchestrem Salt Lake Pops a zpěvákem Alexem Boye.\n\nJejí první album, které pojmenovala po sobě, bylo vydáno 18. září 2012 ve spojení se severoamerickým turné, které dokončila 26. listopadu. Své druhé turné oznámila jako „testovací turné“ pro Evropu. Začalo v lednu 2013 a Lindsey navštívila 55 měst v Evropě, Kanadě a Spojených státech.\n\nV prosinci 2012 YouTube oznámilo, že její video Crystallize bylo se 42 miliony zhlédnutí osmé nejsledovanější video roku 2012.\n\n22. dubna roku 2013 manažer Lady Gaga (Troy Carter) oznámil, že s Lindsey podepsal smlouvu poté, co byl ohromen jejím nárůstem popularity v médiích. „Když se podíváte na čísla, automaticky můžete vidět, že tato dívka ví, jak tahat za nitky a pochopila, že YouTube je nejlepší cesta, jak zapojit fanoušky online i offline.“ řekl Carter. Lindsey, která dříve odmítala pracovat s ostatními manažerskými společnostmi, vysvětlila svou novou dohodu s Carterem takto: „Ale v Atom Factory řešili vždy aktuální záležitosti a po celou dobu zkoušeli nové věci, takže jsem se cítila kreativně, když jsem se s nimi scházela.“\n21. června Lindsey v Německu dostala své první zlaté ocenění a další měsíc jej dostala i ve Švýcarsku a Rakousku. Časopis Billboard 2. srpna oznámil, že se ve Spojených státech prodalo více než 150 000 kopií jejího studiového alba a že se stala druhým nejlépe prodávaným umělcem v kategorii „Classical Crossover“ v roce 2013, hned za albem Passione od Andrey Bocelliho.\n\nV červnu 2013 také vystupovala v Miss Švýcarsko a v červenci se přidala k Nathanu Pachecovi, The Orchestra at Temple Square a Mormon Tabernacle Choir a v Konferenčním centru v Salt Lake City se zúčastnila výročního Pioneer Day. V této době také oznámila své první turné po Austrálii, Jižní Koreji a Japonsku. Její YouTube kanál přesáhl tři miliony odběratelů 31. srpna a 4. září, téměř po roce na turné, ho uzavřela posledním koncertem v Londýně. 12. září vystupovala na charitativním plesu Dreamball 2013 v hotelu Ritz Carlton v Berlíně. O dva týdny později na svých oficiálních stránkách oznámila, že chystá druhé album.\n\nSkoro rok po oficiálním vydání prvního studiového alba byla 29. října 2013 vydána exkluzivní deluxe verze, obsahující nově nahrané verze a remixy jejích nejznámějších skladeb jako Crystallize, Elements nebo Transcendence. V prodejnách Target bylo možno zakoupit album s čtyřmi bonusovými nahrávkami, ostatní prodejci měli jenom dvě. Lindsey v prvním týdnu prodala 10 000 kopií svého rozšířeného alba, což pro ní bylo rekordní a album se v žebříčku Billboard 200 vyšplhalo ze 79. příčky na 23. Těsně před tím vystupovala v talk show Conan.\n\n3. listopadu 2013 vyhrál cover na píseň Radioactive, který nahrála společně s Pentatonix, cenu YouTube Music Award v kategorii „Odezva roku“. Na této akci také živě vystupovala. 16. prosince vyhlásila první data koncertů turné 2014 v Kanadě a Spojených státech, z nichž některé byly vyprodány v prvních prodejních dnech.\n\nObjevila se také na několika žebříčcích časopisu Billboard – 3. místo v kategorii Umělec s klasickým albem, 2. místo za Klasické album a 3. místo v kategorii Taneční/Elektronické album.\n\nNa začátku roku 2014 se její album Lindsey Stirling stalo zlatým v Polsku a získalo své první platinové ocenění v Německu a později i Rakousku. Lindsey 4. února získala své první zlaté ocenění RIAA za skladbu Crystallize. 26. února poprvé vydala své album ve Francii, kde se za první týden prodalo téměř 5000 kopií. Poprvé se objevila v Latinské Americe 5. března, kde vystupovala na třech koncertech v Mexico City.\n\nV tomto roce byla nominována na hudební ceny ECHO ve dvou kategoriích: Crossover a Mezinárodní nováček a 28. března vyhrála v kategorii Crossover.\n\nV březnu Lindsey vydala video, na kterém oznámila, že její druhé studiové album Shatter Me vyjde v květnu. Také vytvořila účet na PledgeMusic, kde si posluchači mohli koupit nové album a exkluzivní předměty jako podepsané plakáty, video adresované přímo jim nebo dokonce Skype hovor s Lindsey. Hned první den bylo podepsané Shatter Me CD vyprodáno. 25. března Lindsey oficiálně vydala první skladbu z nového alba, nazvanou Beyond the Veil, doprovázenou videem. 8. dubna byla vydána píseň Beautiful Times, na níž spolupracovala s Owl City.\n\nDruhé video se skladbou z nadcházejícího alba, nazvanou Shatter Me, vydala 23. dubna a za první den nasbíralo 1,3 milionu zhlédnutí. Album Shatter Me bylo vydáno 29. dubna v Evropě a 2. května ve Spojených státech, kde se prodalo 56 000 kopií za první týden a dostalo se na druhé místo v Billboard 200. V Evropě mělo album také velký úspěch a dosáhlo do Top 5 ve Švédsku a Německu a na první místo v Rakousku. 18. května se zúčastnila předávání cen Billboard, kde bylo její debutové album nominováno v kategorii Nejlepší taneční/elektronické album. Zde také zahrála skladbu Beyond the Veil.\n\nJejí druhé světové turné, obsahující 77 koncertů, začalo 13. května v San Diegu. Turné bylo uskutečněno na podporu nového alba Shatter Me a jako členové týmu se zúčastnili Jason Gaviati a Drew Steen (kteří s Lindsey vystupovali už během prvního turné) a noví tanečníci Stephen Jones a Peter Styles s choreografem Anžem Škrubem.\n\n2. června Billboard oznámil, že Lindseyino druhé album Shatter Me bylo na třetím místě s nejvíce prodanými kusy za první půlrok v kategorii taneční/elektronické album hned za Random Access Memories od Daft Punk a Artpop od Lady Gaga. Ve stejném žebříčku bylo její debutové album na šestém místě s 108 000 kopiemi prodanými v prvním pololetí roku 2014. Její hit Crystallize dosáhl 100 milionů zhlédnutí 27. července. O šest dní později na svůj Twitter účet napsala, že byla nominována na ceny Teen Choice. 6. srpna se po čtyřech letech znovu objevila v Amerika má talent, kde vystupovala jako host a se zpěvačkou Lzzy Hale zahrály skladbu Shatter Me.\n\nV srpnu bylo odhaleno, že se Lindsey zúčastní dvou spoluprací. První z nich byla se skupinou Pentatonix na písni Papaoutai a druhá se zpěvačkou Jessie J na písni „Loud“, která se objevila na desce Sweet Talker. 29. září Lindsey oznámila, že se v listopadu přidá k turné tenora Andrey Bocelliho ve Spojeném království a Irsku. Evropskou část turné Shatter Me začala 4. října ve Finsku a 20. října vystupila poprvé v Praze. 24. listopadu turné rozšířila o koncerty v Severní Americe a Oceánii. Ten samý den také vystupovala v Today Show se skladbou Roundtable Rival. 5. prosince vystupovala na Video Game Awards.\n\nV žebříčcích časopisu Billboard se na konci roku vyšplhala na nejvyšší příčku v kategoriích Klasické album a Umělec s klasickým albem. Její druhé album bylo také desáté v kategorii nezávislých alb a čtvrté v kategorii Taneční/Elektronické album. Ona sama obsadila druhé místo v kategorii Umělec s tanečním/elektronickým albem a páté místo jako nezávislý umělec a Umělec s nejlepším tanečním/elektronickým albem.\n\n9. ledna 2015 byla uvedena v časopise Forbes v seznamu „30 pod 30“ jako jeden z mála hudebníků uvedených v top třicítce uznávaných celebrit pod třicet let. Ten samý den Billboard oznámil, že Shatter Me a Lindsey Stirling se dostaly na první a druhou pozici v nejlépe prodávajících se tanečních/elektronických alb v roce 2014. 7. února vystupovala na 17. výročním Legacy koncertu nadace Grammy. O pár dní později Lindsey oznámila, že její koncert z Londýna budou od března vysílat veřejné televize pod názvem . Bylo potvrzeno, že vysílání proběhne i ve Spojených státech.\n\n2. března bylo zveřejněno, že Lindsey podruhé vyhrála cenu YouTube Music Awards spolu s dalšími 49 umělci. Padesát vybraných umělců byli právě ti s největším přírůstkem zhlédnutí, odběratelů a účastí v posledních šesti měsících. YouTube Music Awards se konaly 23. března a třináct umělců při nich zveřejnilo nová originální videa. Při té příležitosti Lindsey vydala video pro Take Flight. 26. března se zúčastnila předávání cen ECHO, kde vystupovala s Andreasem Bouranim. Vyhrála zde v kategorii Best Crossover Act.\n\nV létě 2015 se Lindsey vydala na další evropské turné a 11. července 2015 vystoupila ve Žlutých lázních v Praze.\n\n12. ledna 2016 vyšla Lindsey očekávaná kniha The Only Pirate At The Party, na které se podílela se svou mladší sestrou Brooke S. Passey. Kniha je vlastně autobiografií určité části jejího života z pohledu nejen Lindsey ale i její sestry.\n\n19. srpna 2016 vyšlo nové, již třetí studiové album s názvem Brave Enough. Ještě před vydáním vyšlo první hudební video z tohoto alba \"The Arena\". Stirling k nahrání tohoto alba přizvala větší množství dalších hudebníků, než jaké bylo obvyklé u dříve vydaných desek. Slyšet tak na Brave Enough můžeme hlasy hudebníků, ke kterým patří například Christina Perri nebo ZZ Ward. \n\nStejně jako u předchozích alb, i toto Lindsey podpořila světovým koncertním turné, které se na přelomu února a března 2017 díky dvěma koncertům zastavilo i v Praze, konkrétně ve Foru Karlín.\n\nZ americké části tohoto turné byl pak pořízen záznam, který byl následně sestříhán do 75 minut dlouhého dokumentárního filmu s logickým názvem Brave Enough. Jeho oficiální promítání proběhlo již i v České republice, a to v rámci Festivalu Fantazie, kde jej divákům představil oficiální česko-slovenský fanklub.\n\nV září 2017 pak Lindsey Stirling oznámila, že chystá nové vánoční album s názvem Warmer in the Winter, ke kterému se bude pojit i podzimní turné po USA.\n\nNa jaře 2018 Lindsey Stirling oznámila, že v létě toho roku vyrazí na společné turné s kapelou Evanescence. Turné bude obsahovat 32 koncertů, začne v červenci a skončí v září. Zavítá pouze do států USA a Kanady.\n\n21. června 2019 vyšlo nové hudební video, nazvané Underground, jenž bylo první skladbou z chystaného alba Artemis. Nové album vyšlo ve světě 6. září 2019 a opět je podpořeno novým turné jak po Evropě tak Americe. V Praze bude Lindsey Stirling vystupovat 8. října 2019 v O2 Universum v Praze.\n\n1. října 2013 se tým Lindsey Stirling spojil s neziskovým Atlanta Music Project s cílem pomoci dětem, které by jinak neměly šanci, oceňovat hudbu. Posláním Atlanta Music Project bylo „podporovat společenské změny tím, že dají možnost mladým lidem učit se a účinkovat v orchestrech a sborech“. Pro tuto příležitost Lindsey vytvořila dvě limitované edice Lindsey Stirling/The Power of Music triček. Peníze z prodeje těchto triček šly přímo do Atlanta Music Project ke splnění cíle vybrat dost peněz k tomu, aby bylo hudební vzdělání dopřáno 50 dětem.\n\n22. března 2014 Lindsey vystupovala s Cirque de Soleil při příležitosti druhého One Nigt for One Dorp v Las Vegas, který byl uspořádán k oslavě světového dne vody a měl povzbudit lidi k tomu, aby šetřili vodní zdroje ve snaze zajistit pitnou vodu všem.\n\nLindsey chodila na Brigham Young Univesity ve městě Provo v Utahu. Studovala zde filmovou tvorbu. Stala se misionářkou pro Církev Ježíše Krista Svatých posledních dnů v New Yorku. Příběh, který napsala o své misii, byl později vydán ve sbírce . Domů se vrátila v roce 2009 a pokračovala ve studiu na BYU. V prosinci 2012 se přestěhovala zpátky ke své rodině do Arizony. Nyní přebývá v Los Angeles.\n\nKrátce randila s filmařem Devinem Grahamem, který s ní sdílel vysokou školu i církev. Začali spolu randit po natočení videoklipu ke Crystallize a Graham se přestěhoval do Utahu.\n\nLindsey také veřejně promluvila o svém boji s anorexií. Objevila tuto poruchu během práce v léčebném centru pro dívky s problémy. V interview s Good Morning America řekla, že píseň Shatter Me je „vlastně můj příběh o překonávání poruchy příjmu potravy“. Přebal alba, který ukazuje „zdánlivě perfektně vypadající balerínu stojící uprostřed prasklé skleněné koule“, je odkaz na její potíže. V roce 2013 figurovala v kampani její církve I´m a Mormon, kde otevřeně promluvila o tom, jak jí její víra pomohla v souboji během střední a vysoké školy. 25. prosince 2014 odpovídala na dotazy mormonské mládeže v živém vysílání.\n\nPrvní turné Lindsey Stirling trvalo téměř rok a obsahovalo 122 koncertů v Severní Americe, Evropě, Asii a Austrálii. The Lindsey Stirling Tour začalo tři dny před vydáním debutového alba. Odstartovalo v Severní Americe a Kanadě v roce 2012. Za začátku roku 2013 Lindsey pokračovala v Evropě, kde se první koncert odehrál 22. května 2013 v Rusku. V srpnu se přidaly koncerty v Asii a Austrálii. Na konec turné přidala poslední koncert 4. září v Londýně. Turné bylo se 46 vyprodanými koncerty úspěšné a publikum na webu Ticketmaster.com ho ohodnotilo 4.8 hvězdičkami z 5.\n\n\n\n\n"}
{"id": "783991", "url": "https://cs.wikipedia.org/wiki?curid=783991", "title": "Kaleil Isaza Tuzman", "text": "Kaleil Isaza Tuzman\n\nKaleil Isaza Tuzman (* říjen 1971 Boston) byl podnikatel, předseda a ředitel ve společnosti KIT digital, Inc. Tuzman svoji kariéru začínal ve společnosti Goldman Sachs. V roce 2015 byl zatčen v Kolumbii a v roce 2016 vydán do USA, když byl se svým obchodním partnerem obviněn z účetních podvodů a manipulace s trhem v souvislosti se svým působením v zbankrotované KIT digital. V roce 2017 byli uznáni vinnými, konečný rozsudek má být vynesen během roku 2018. \nPo ukončení Harvardovy univerzity, Kaleil Isaza Tuzman pracoval 5 let na Wall Street ve společnosti Goldman Sachs. Poté založil spolu se svým přítelem z dob dětství Tomem Hermanem společnost govWorks, Inc. Kaleil Isaza Tuzman byl jako výkonný ředitel společnosti schopný rychle získat kapitál ve výši 60 milionů dolarů, avšak jako mnoho jiných společností se firma stala obětí tzv. internetové bubliny. GovWorks.com tak byla prodána společnosti First Data Corp. za téměř 20 milionů dolarů. Cesta od založení k prodeji společnosti govWorks.com byla zachycena v dokumentu “Startup.com”, který měl premiéru v roce 2001 na Sundance Film Festival.\n\nKrátce po prodeji govWorks.com, Kaleil Isaza Tuzman založil Recognition Group (později známou jako KIT Capital). Jednou z mnoha akcí realizovaných společností KIT Capital byl prodej společnosti Tigris Corp. společnosti Verticalnet, Inc. v roce 2004. V roce 2001 převzala společnost KIT Capital/Recognition Group společnost KPE, ve které Kaleil Isaza Tuzman získal funkci výkonného ředitele a předsedy a provedl prodej této společnosti do rukou Mobilocity, Inc. (která byla poté prodána Agency.com) ani ne rok poté.\n\nV květnu roku 2005, se Kaleil Isaza Tuzman stal ředitelem JumpTV. Pod jeho vedením se společnost stala vedoucím subjektem na poli svého působení (technologie IPTV). V srpnu roku 2006 Kaleil Isaza Tuzman dovedl společnost JumpTV k primárnímu úpisu akcií, který jí vynesl 60 milionů dolarů. Následně společnost pod vedením Isazy Tuzmana získala dalších 100 milionů dolarů v sekundární nabídce akcií, která proběhla necelý rok poté. V roce 2007, Isaza Tuzman prodal část jím držených akcií společnosti JumpTV, která po jeho odchodu zaznamenala značný pokles dosavadní prosperity.\n\nV roce 2007 se Isaza Tuzman stal výkonným ředitelem a předsedou ROO Group. Po provedení finanční restrukturalizace a klíčových akvizic se společnost, která se zaměřovala na technologie spojené s provozováním videa v prostředí internetu, stala jednou z nejvýznamnějších na poli poskytovatelů těchto technologií. Společnost ROO byla následně přejmenována na KIT digital. Společnost KIT digital byla od srpna roku 2009 obchodována na americké burze NASDAQ Global Market pod zkratkou \"KITD\". V roce 2013 společnost zbankrotovala.\n\nV roce 2005 Kaleil Isaza Tuzman vydal knihu s názvem \"The Entrepreneur's Success Kit: A 5-Step Lesson Plan to Create and Grow Your Own Business\"\n"}
