{"id": "911175", "url": "https://cs.wikipedia.org/wiki?curid=911175", "title": "Katalánská kuchyně", "text": "Katalánská kuchyně\n\nKatalánská kuchyně pochází z Katalánska (jedna ze 17 autonomních oblastí Španělska, která se nachází na severovýchodě španělského království) a těší se velké tradici, neboť kořeny některých kulinářských postupů sahají až do 15. století. Katalánská kuchyně je také velmi rozmanitá a typická neobvyklými kombinacemi. Sestává hlavně z mořských plodů, zeleniny a ovoce. Maso se obvykle servíruje se směsí česneku a olivového oleje, která se nazývá alioli. Celkově v sobě katalánská kuchyně nese prvky středomořské stravy, je tudíž velmi zdravá. Obsahuje prvky kuchyně provensálské, valencijské a aragonské.\nV minulosti byla ovlivněna kulturou a gastronomií římskou, arabskou, španělskou a francouzskou.\nRozlišují se tři základní typy této kuchyně: \"horská, mořská a kuchyně z nížin\".\n\nKatalánci si podobně jako další jižní národy pokládají kulturu stolování za velmi důležitou. Velmi zásadní je pro ně také kvalita a čerstvost surovin.\n\nSuroviny záleží na dané oblasti. V horských oblastech je základní surovinou zvěřina. V oblasti nížin se používá zelenina a kuřecí nebo králičí maso. Pro oblast u moře jsou typické mořské plody.\nK různě upravovaným masům se často podává směs zeleniny. V Katalánsku se rozlišují tři hlavní druhy zeleninových směsí:\n\"chanfaina\", která se skládá z cibule, lilku, papriky a rajčat\n\"picada\", která obsahuje česnek, drcené piniové oříšky, petržel a pražené mandle\n\"sofrito\", což je směs česneku, cibule, rajčat a petržele\n\nK tomuto typickému katalánskému jídlu stačí pouze 4 suroviny – chléb (v Katalánsku se jako chléb označuje bílé pečivo podobné bagetám), rajče, sůl a olivový olej. Pa amb tomaquet se připravuje tak, že se plátek chleba vydatně potře rajčetem, posolí se a pokape se olivovým olejem. Může se také přidat česnek. Pa amb tomaquet se obvykle konzumuje spolu se španělskou šunkou (jamón) nebo s typickými, chuťově výraznými katalánskými uzeninami či ke katalánské tlačence (butifarra).\nTento recept je starý a také velmi praktický. Chléb totiž velmi rychle tvrdne, ale díky rajčeti se opět stává chutným.\n\nEscalivada je dalším typickým katalánským jídlem. V minulosti se escalivada připravovala tak, že se zelenina opékala nad ohněm a odtud se také odvozuje název pokrmu (katalánské \"escalivar\" = péci nad ohněm). Připravuje se z lilku, červené papriky, rajčat, cibule a olivového oleje. Lilek se spolu s ostatní zeleninou upeče a tato zeleninová směs se konzumuje společně s masem nebo jako předkrm s chlebem a rajčetem.\n\nPaella pochází z Valencie a je to typický pokrm v celé východní oblasti Španělska. Připravuje se z rýže, zeleniny a koření, dále obsahuje maso, které je obvykle králičí nebo kachní a v některých oblastech se nahrazuje mořskými plody. Svoji typickou žlutou barvu má paella díky šafránu.\n\nJedná se o typický dezert, kterým je vanilkový puding s karamelem a svojí konzistencí připomíná francouzské Crème brûlée.\nTradičně se připravuje 19. března na svátek Sv. Josefa. Může se také ozdobit ananasem a zapéct v troubě.\n\nKatalánská tortilla je velmi podobná tortille španělské. Základem tortilly jsou vejce a brambory. Dále se může přidat cibule, špenát nebo paprika. Možností je zde mnoho. Velké oblibě se také těší sendviče plněné tortillou.\n\nPatatas Braves jsou osmažené brambory s omáčkou, jejíž složení je v každé rodině lehce odlišné. Základem omáčky je rajčatový protlak, do kterého se přidává ocet, chilli, olivový olej nebo majonéza a další ingredience dle rodinné tradice.\n\nKatalánská omáčka vyráběná z bylinek a olivového oleje.\n\nLa Cocina TV 1.1 - Pan con tomate – Příprava tradičního chleba s rajčetem\nTwo Minute Take - Eating Calçots\nVideo o správném způsobu konzumace calçots – dalšího z tradičních katalánských pokrmů. Calçot je zelenina podobná jarní cibulce či pórku, ale je chuťově jemnější a upravuje se na grilu.\n"}
{"id": "911177", "url": "https://cs.wikipedia.org/wiki?curid=911177", "title": "French Open 2013 – kvalifikace ženské dvouhry", "text": "French Open 2013 – kvalifikace ženské dvouhry\n\nKvalifikace ženské dvouhry French Open 2013 probíhala před zahájením hlavní soutěže. Postoupilo z ní dvanáct tenistek po výhrách ve třech kvalifikačních kolech.\n\n\n\n"}
{"id": "911180", "url": "https://cs.wikipedia.org/wiki?curid=911180", "title": "Andrew Steiner", "text": "Andrew Steiner\n\nAndrew Steiner (22. srpna 1908 Dunajská Streda – 2. dubna 2009 Atlanta), též Endré Steiner nebo André Steiner, byl československý a později americký architekt. Byl známý především svými stavbami v meziválečném Brně. \n\nNarodil se v židovské rodině v Dunajské Stredě. V roce 1925 se přestěhoval do Brna, kde vystudoval architekturu na Německé vysoké škole technické. Poté pracoval v ateliéru Arnošta Wiesnera. Od roku 1934 pracoval samostatně. Na počátku druhé světové války se Steiner stal členem bratislavské Pracovní skupiny, ilegální organizace, která měla zabránit deportacím slovenských Židů do vyhlazovacích táborů. Zúčastnil se Slovenského národního povstání a po jeho potlačení se ukrýval v horách. V roce 1948 odešel z Československa. Nejprve žil na Kubě a od roku 1950 žil ve Spojených státech. Usadil se v Atlantě ve státě Georgii, kde se věnoval urbanismu a přednášel na univerzitě. Byl místopředsedou American Institute of Planners Urban Design Departement. \n\n\n"}
{"id": "911184", "url": "https://cs.wikipedia.org/wiki?curid=911184", "title": "Rys (holub)", "text": "Rys (holub)\n\nRys, též holub rys či polský rys, je plemeno holuba domácího chované především v Německu, v Česku a na Slovensku. Navzdory přídavku \"polský\" nepochází z území Polska a ani se tam ve větší míře nechová. Je to užitkové plemeno holuba vhodné do extenzivních chovů. Některé chovy jsou čistě okrasné.\n\nPlemeno bylo vyšlechtěno v Západní Haliči v první polovině 19. století z místních polních holubů a bělohrotého slezského voláče. V roce 1870 bylo plemeno dovezeno do Německa.\n\nJe to silný holub, velikostí i hmotností blízký moravskému pštrosovi. Hlava je středně velká, klenutá se stoupajícím čelem, zobák je středně dlouhý s jemným ozobím, oční duhovka má oranžově červenou barvu. Krk je krátký a široce nasazený na široké a svalnaté hrudi. Hruď je vůbec dobře vyvinutá a vyklenutá a zvýrazněná částečným nafouknutím volete ptáka. Záda jsou krátká, široká, lehce se svažují směrem dozadu a ve svém průběhu se klínovitě zužují. Rys má široká, krátká křídla, která dobře přiléhají k tělu, kryjí celá záda a jejichž letky se nad ocasem nekříží. Ocas je krátký, poklesle až skoro vodorovně nesený, stejně tak nohy jsou krátké, široce nasazené, s neopeřenými běháky či prsty. Minimální hmotnost ptáků je 500 g.\n\nOpeření je hladké, dobře vyvinuté. Neprošlechtěnějšími barevnými rázy jsou rysové modří šupkatí a modří bělopruzí. Uznaných rázů je uznaných 16: rys černý, modrý, červený a žlutý bělopruhý, všechny varianty mohou být bělohroté (s bílými ručními letkami) i barevnohroté, černý a modrý šupkatý a červeně a žlutě šupinatý, i tyto rázy mohou být bělohroté nebo barevnohroté a stříbřitý šupkatý, který je nejvzácnějším rázem.\n\n\n"}
{"id": "911188", "url": "https://cs.wikipedia.org/wiki?curid=911188", "title": "Krofta", "text": "Krofta\n\nPříjmení Krofta (Kroftová) nese více osobností:\n\n"}
{"id": "911191", "url": "https://cs.wikipedia.org/wiki?curid=911191", "title": "Telefonní bankovnictví", "text": "Telefonní bankovnictví\n\nTelefonní bankovnictví (\"phonebanking\", \"telebanking\") je jedna z metod spojení klienta s bankou. Dříve používané ve spojení s pevnou linkou, dnes v drtivé většině případů využívané prostřednictvím komunikace skrze mobilní telefon. Tato metoda stojí na pomezí mobilního bankovnictví, do této kategorie však spadá nepřímo, jelikož pro komunikaci je možno použít i jiné zařízení, než mobilní telefon.\n\nTelefonní bankovnictví je jedním z produktů přímého bankovnictví. Doplňuje portfolio banky a má stále pevné místo mezi mobilním a internetovým bankovnictvím. Mezi jeho nesporné výhody patří komunikace s proškoleným bankéřem, který má přehled a zkušenosti s řešenou problematikou. Přístup 24 hodin k této službě ve většině bank. Mezi nevýhody lze zařadit možnou frontu v případě většího množství hovorů, kdy v případě nutnosti provedení transakce a nedostupností počítače nebo internetu je klient odkázán na čekání, než jeho hovor přijde na řadu.\n\nPomocí telefonního bankovnictví lze využít prakticky stejnou nabídku jako při užití internetového bankovnictví. Rozdělit je lze na aktivní a pasivní operace. U \"pasivních\" informací se jedná o sdělování veřejně dostupných dat a informací o bance a jejich produktech. Také chráněné informace, které pochází z bankovního systému, jako sdělení zůstatku na účtu klienta, výčet jeho realizovatelných operací a další informace. \"Aktivní\" operace, tj. zejména provádění transakcí, je další stupeň, který vyžaduje ze strany banky vyšší úroveň profesionality a zabezpečení. Mezi aktivní operace se řadí například příkazy k úhradě, trvalé příkazy, příkaz k inkasu, zahraniční platební styk, nebo založení, změna či zrušení termínovaného vkladu.\n\nTelefonní bankovnictví se člení na dvě základní skupiny:\n\nPro komunikaci s telefonním bankéřem není zapotřebí žádného technického vybavení. Stačí jakýkoliv telefon a znalost telefonního čísla banky. Služba je ve většině bank zřízena jako celodenní, aby klient v jakémkoliv případě byl okamžitě spojen a byl vyslyšen jeho požadavek. Žádost o blokaci karty je třeba řešit neprodleně po zjištění této události. Komunikace s bankéřem probíhá tak, že v případě spojení je klient osloven a dotázán na přihlašovací údaje, které jsou zapotřebí k jeho identifikaci. V případě pozitivní identifikace je bankéř připraven provést operace a odpovídat na dotazy. Tato metoda je velice interaktivní, bankéři jsou vyškoleni a měli by odpovědět a provést všechny požadavky, které jsou v možnostech banky, respektive telefonního bankovnictví.\n\nIVR technologie je další možností komunikace a provedení operací. Jedná se o telefonní automat, který je nastaven na jisté úkony, které se zadávají ťukáním na telefonní číselník. Proto je zapotřebí telefon s tónovou volbou (dotykové mobilní telefony mají při hovoru možnost vysunout dotekovou klávesnici taktéž). Není možné použít telefon s vytáčecím číselníkem, který pracuje na principu cívky, a nerozlišuje tóny, které jsou pro IVR nutné. V menu IVR jsou poté nabízeny možnosti, které lze a není nutno využít. Ve většině bank je k dispozici také zkratka nebo tlačítko, které klienta přepojí na telefonního bankéře. Pro banku je tato technologie nákladově nenáročná, pasivní operace jako oznámení zůstatku jsou pak provedeny bez nutnosti telefonního bankéře.\n\nIdentifikace klienta je oproti identifikaci na pobočce problematičtější. V případě návštěvy banky se předkládají osobní doklady, kde je minimální riziko krádeže identity. Jednou z možností je elektronický klíč, který je však pro banku velmi nákladný a není užíván ve veliké míře. Další možností, která je užívána, je identifikace pomocí osobního čísla a hesla (pinu). Tato metoda se využívá zejména u pasivních operací banky. V případě aktivních operací, kde je zjištění a zneužití osobních údajů klienta o mnoho větším problémem, je využito například unikátního bezpečnostního hesla, která klient dostal při zřízení telefonního bankovnictví (např. sada 50 unikátních kódů). Nelze však paušálně definovat zabezpečení na všechny banky, většina má vlastní systém zabezpečení, složený z několika úrovní. Dalším zabezpečením jsou limity plateb, které jsou nastaveny na jistou maximální hranici.\n\n"}
{"id": "911196", "url": "https://cs.wikipedia.org/wiki?curid=911196", "title": "Telefonní bankovnictví tuzemských bank", "text": "Telefonní bankovnictví tuzemských bank\n\nTelefonní bankovnictví je služba nabízená bankami, patřící do přímého bankovnictví (kam patří např. také internetové bankovnictví), která umožňuje různé druhy operací, a to aktivní i pasivní. Mezi aktivní operace patří zadávání příkazů k úhradě, dobití SIM karty nebo zakládání spořících a termínovaných účtů. Pasivními operacemi se rozumí příjem informací – informace o zůstatku na účtu, o posledních provedených operacích nebo také informace o aktuálních kurzech měn a úrokových sazeb. Telefonní bankovnictví se také nazývá telebanking nebo phonebanking. Tyto linky fungují i pro obsluhu ze zahraničí. \n\nServis 24 Telebanking je dostupný 24 hodin denně po celý rok. Je určený pro osobní i podnikatelské účty. V případě volání z mobilního telefonu lze využít speciální číslo v rámci služeb operátora. Klient má možnost volby mezi automatem nebo bankéřem. Přihlašování probíhá pomocí klientského čísla a hesla. Nevýhodou je, že linka není bezplatná, službu nelze sjednat k devizovým účtům, ale poplatky za služby jsou poměrně nízké. Přes operátora lze zadat pouze tuzemské platby. \n\n\"Možné operace\":\n• informace o zůstatku na účtu, historie transakcí, obsluha majetkových účtů\n• jednorázový příkaz k úhradě, založení a změna trvalého příkazu\n• obsluha platebních karet\n• nastavení hesel a služeb pro Internetbanking i Telebanking\n• ověření zadaných operací\n• kurzovní lístek, úrokové sazby\n• informace o produktech a službách České spořitelny\n\nLinka 24 je telefonní bankovnictví Československé obchodní banky. Lze využít poradců klientského centra (Call centra) a automatických hlasových služeb. Zabezpečení je zajištěno pomocí identifikačního čísla, PIN kódu a případně bezpečnostního hesla. Služba je dostupná 24 hodin denně. Výhodou je propojení s ostatními komunikačními kanály, nevýhodou je méně funkcí u automatického hlasového systému. \n\n\"Možné operace\":\n• zůstatek na účtu, historie účtu\n• změna PINu nebo změna korespondenční adresy\n• informace o kurzech měn, zaslání kurzovního lístku\n• jednorázový i trvalý příkaz k úhradě, změna a zrušení\n• platba inkasa\n• obsluha platebních karet (změna PINu, ztráta nebo krádež platební karty)\n\nExpresní linka je určena pro občany a drobné podnikatele a je k dispozici neomezeně, prostřednictvím automatu a telefonních bankéřů. Lze aktivovat doplňkovou službu Expresní linka Plus, která nabízí i přístup k internetovému bankovnictví. Autentizace probíhá pomocí PINu a hesla, případně pomocí karty optického klíče (obdoba PIN kalkulátoru), která má nastavené vyšší bezpečnostní limity. Nevýhodou je vyšší cena za vedení této linky a nemožnost zahraničního platebního styku. \n\n\"Možné operace\":\n• pohyby na účtu a oznámení formou SMS, e-mailu nebo faxu\n• jednorázové i trvalé příkazy k úhradě\n• vydání a služby spojené s kreditními a debetními kartami\n• služby spojené s inkasem a platbami SIPO\n• výpisy z běžného a spořícího účtu\n• obchod s cennými papíry a podílovými fondy\n• pojistné smlouvy a smlouvy na penzijní připojištění\n• informace o kurzech a úrokových sazbách\n• blokace Expresní linky a aktivace doplňkových služeb\n\nCitibank nabízí telefonní bankovnictví prostřednictvím linky zvané Citiphone. Nemusí se zřizovat, je součástí každého produktu. Služba je dostupná 24 hodin a k dispozici je jak hlasový informační systém, tak telefonní bankéři, a také informační linka. Přístup do bankovnictví je ověřen pomocí čísla debetní nebo kreditní karty a PIN kódem, který si každý zákazník volí sám (lze měnit podle potřeby). Výhodou je široké spektrum funkcí, nevýhodou je vyšší cena, jelikož linka není bezplatná. \n\n\"Možné operace\":\n• zůstatek na účtu, výpis z účtu, platební transakce\n• aktivace, blokace kreditních či debetních karet\n• změna PIN kódu, nastavení internetového bankovnictví\n• výše úrokových sazeb nebo směnných kurzů\n• informace o produktech a službách Citibank\n\nGE Money Bank nabízí službu Telefon banka. Aktivace služby je zdarma a je k dispozici 24 hodin denně. Lze využít automat i telefonního bankéře. Ceny za transakce jsou výrazně nižší než na pobočce. V případě, že nechcete provádět aktivní operace s platebním stykem, je vám k dispozici Telefon Banka Mini prostřednictvím telefonního bankéře. Přihlašovací údaje jsou identifikační číslo a PIN kód, dále klient může využít TAN kódu, bezplatné SMS nebo e-mailu, který informuje o operacích prováděných na účtu. \n\n\"Možné operace\":\n• pohyby na účtu a stav platebních příkazů\n• informace o transakcích realizovaných platebními kartami\n• zadávání trvalých příkazů, inkaso\n• platba faktur u Vodafone, dobití SIM karty\n• nastavení SMS zpráv upozorňujících o zůstatcích a pohybech na účtu\n\nAutomatická mLinka je k dispozici 24 hodin denně, ale operátory lze využít jen v pracovních dnech od 7:00 do 22:00. Transakce přes automat jsou bez poplatku, ale linka je placená. \n\n\"Operace přes automat\":\n• aktivace, změna a blokace přístupu na mLinku\n• informace o účtu, aktuální zůstatek\n• aktivace nebo blokace platební karty\n\n\"Operace přes operátora\":\n• otevření účtu, platební transakce a historie transakcí\n• změna individuálního účtu na společný\n• změna osobních a firemních kontaktních údajů (pouze těch, které nevyžadují ověření)\n• zrušení účtu, vypovězení smlouvy\n• výpisy z účtu, změna PIN kódu\n• žádost o kartu, zablokování karty nebo reklamace\n\nZřízení a vedení služby Max Phone u Poštovní spořitelny je zdarma, ale linka je placená. Přístup k telefonnímu bankovnictví je neomezený, dostupný 24 hodin denně. Přihlašuje se identifikačním číslem, PIN kódem a heslem, přičemž jsou vyžadovány náhodné znaky. \n\n\"Možné operace\":\n• zůstatek na účtu, historie platebních příkazů, výpis z účtu\n• jednorázový i trvalý příkaz k úhradě\n• dobíjení kreditů na SIM karty, příkaz k inkasu\n• změna PIN kódu, vydání nové platební karty při ztrátě/krádeži\n\nTelefonní bankovnictví Raiffeisenbank je k dispozici nonstop (jeho operátoři), volaná linka je zdarma, a také dostupná i ze zahraničí. Pro ověření totožnosti se používají elektronické klíče (i pro zadávání transakcí). Přístup k telefonnímu bankovnictví klient získává při založení běžného účtu. Co se týče bankovnictví přes telefon u firemních účtů, transakce jsou levnější než na pobočce. Totožnost je ověřována přihlašovacím jménem a náhodnými znaky z hesla, pro potvrzování transakcí se používá bezpečnostní heslo. \n\n\"Možné operace\":\n• zůstatek na účtu, pohyby na účtu, obrat\n• výpisy z účtu, historie transakcí platebními kartami\n• informace o kurzech a úrokových sazbách\n• jednorázové a trvalé příkazy k úhradě\n• příkazy k inkasu\n• žádost o termínovaný vklad\n• nastavení debetních platebních karet\n• žádost o úvěrové produkty\n• spravování investic\n\nSlužba Telebanking od UniCredit Bank je dostupná na bezplatné lince, ale je omezena časově, klient může volat pouze od 7:00 do 22:00. Přes automat lze provádět pasivní operace, aktivní operace s asistencí telefonního bankéře. \n\n\"Možné operace\":\n• zůstatek na účtu a historie všech příkazů\n• přehled a historie cenných papírů\n• jednorázový a trvalý příkaz k úhradě\n• povolení k inkasu\n• dobíjení SIM karet\n• zahraniční platby\n• termínované vklady\n\n"}
{"id": "911197", "url": "https://cs.wikipedia.org/wiki?curid=911197", "title": "Veliče Šumulikoski", "text": "Veliče Šumulikoski\n\nVeliče Šumulikoski (makedonskou cyrilicí Величе Шумуликоски; * 24. dubna 1981, Struga, SFR Jugoslávie) je severomakedonský fotbalový obránce či záložník a bývalý reprezentant, od léta2018 působící v moravském klubu TJ Osvětimany. V zahraničí působil na klubové úrovni v Česku, Rusku, Turecku, Anglii a Číně.\n\nSvoji fotbalovou kariéru začal v NK Celje, kde prošel všemi mládežnickými kategoriemi. V roce 1999 se propracoval do prvního týmu. O 3 roky později zamířil do Slovácka, který se stal jeho prvním zahraničním angažmá. V zimním přestupovém období ročníku 2003/04 odešel do Zenitu Sankt-Petěrburg. Následně se stal hráčem Bursasporu. V lednu 2008 podepsal Ipswich Town FC. V létě 2009 zamířil do Prestonu North End FC. Po roce odešel do Sibiru Novosibirsk. V roce 2012 hrál za Tianjin Teda FC. V dubnu 2013 se vrátil na Slovácko, kde působil až do podzimu 2013, kdy se trenér Habanec zřekl jeho služeb. V zimní ligové přestávce ale došlo k dohodě mezi hráčem a klubem, výsledkem čehož byla půlroční smlouva. V létě 2014 podepsal nový dvouletý kontrakt.\n\nŠumulikoski reprezentoval Severní Makedonii v mládežnické kategorii U21.\n\nV reprezentačním A-mužstvu Severní Makedonie debutoval 27. 7. 2000 na turnaji San Pelegrino v bulharské Varně proti reprezentaci Ázerbájdžánu (výhra 2:1). V letech 2009–2013 navlékal během zápasů kapitánskou pásku. Celkem odehrál v letech 2000–2013 v severomakedonském národním týmu 84 zápasů a vstřelil 1 branku, což jej k říjnu 2016 řadilo celkově na druhé místo v počtu odehraných střetnutí mezi všemi severomakedonskými reprezentanty.\n\n"}
{"id": "911198", "url": "https://cs.wikipedia.org/wiki?curid=911198", "title": "Peter Brezovan", "text": "Peter Brezovan\n\nPeter Brezovan (* 9. prosince 1979, Bratislava, Československo) je slovenský fotbalový brankář, který od září 2014 působí v anglickém klubu Tranmere Rovers FC.\n\nDříve působil i v České republice, konkrétně v týmech TJ Slovan Břeclav (podzim 2000), 1. HFK Olomouc (jaro – podzim 2001) a FC Zbrojovka Brno (jaro 2002 – 2006). Na podzim 2004 byl na hostování v Interu Bratislava. Ke 12. červenci 2006 odešel na hostování do Swindon Townu, k 1. červenci 2007 tamtéž přestoupil. V roce 2009 přestoupil do Brighton & Hove Albion. V srpnu 2014 posílil anglický čtvrtoligový klub Portsmouth FC, kde strávil necelé dva týdny. V poslední den letního přestupového okna 2014 odešel do Tranmere Rovers FC, který hrál také 4. anglickou ligu League Two.\n\n"}
{"id": "911202", "url": "https://cs.wikipedia.org/wiki?curid=911202", "title": "Roberto Rivelino", "text": "Roberto Rivelino\n\nRoberto Rivelino (také Rivellino; * 1. leden 1946, São Paulo) je bývalý brazilský fotbalista. Hrával na pozici ofenzivního záložníka. S brazilskou fotbalovou reprezentací vyhrál mistrovství světa roku 1970 a získal bronzovou medaili na mistrovství světa 1978. Hrál i na šampionátu 1974, kde Brazílie obsadila čtvrté místo. Za národní tým celkem odehrál 92 utkání a vstřelil 26 branek. Pelé ho roku 2004 zařadil mezi 125 nejlepších žijících fotbalistů.\n\n"}
{"id": "911203", "url": "https://cs.wikipedia.org/wiki?curid=911203", "title": "František Hošek", "text": "František Hošek\n\nFrantišek Hošek (2. dubna 1871 Bechyně – 9. května 1895 Praha) byl český sochař.\n\nByl synem bechyňského pekařského mistra Matěje Hoška a jedním z prvních žáků Střední odborné školy keramické v Bechyni, kterou absolvoval v roce 1886. Poté studoval na pražské Umělecko-průmyslové škole v ateliéru profesora J.V. Myslbeka. Podle svědectví spolužáků i samotného profesora byl jeho nejnadanějším žákem. Zemřel předčasně v pražské Všeobecné nemocnici ve věku 24 let na infekci střevního tyfu.\nJeho dílo je ovlivněno Myslbekovým zájmem o osobnosti české národní historie a řadí se do širšího proudu naturalistické a sociální plastiky devadesátých let 19. století.\n\nJeho nejznámější sochařské dílo je \"Alegorie průmyslu\" pro budovu Městské spořitelny v Praze od arch. Antonína Wiehla a Osvalda Polívky. 536/I v Praze 1, Rytířská 2, 22, 29 (1892 - 1894), kde také realizoval výplně oken. Kromě toho vytvořil reliéfy \"Mánesa\", \"Tyrše\", \"Fügnera\", \"Žižky\", \"Smetany\" aj. a skicu k pomníku Jana Sladkého Koziny na vrch Hrádek u Domažlic, který ovšem už musel realizovat sochař Čeněk Vosmík.\n\nZachovaly se také některé jeho komorní práce, jako \"Dráteníček\" (Národní galerie v Praze)\nnebo lyrická kompozice \"Loučení\" /klauzurní práce/, která je ve sbírkách Městského muzea v Bechyni, medailon \"Madona s Ježíškem\" v terakotě a \"Uzdravení slepého\" a keramické návrhy, které reprodukovala akciová továrna Keras.\n\n\n"}
{"id": "911205", "url": "https://cs.wikipedia.org/wiki?curid=911205", "title": "French Open 2013 – kvalifikace mužské dvouhry", "text": "French Open 2013 – kvalifikace mužské dvouhry\n\nKvalifikace mužské dvouhry French Open 2013 probíhala před zahájením hlavní soutěže. Postoupilo z ní devatenáct tenistů, z toho šestnáct po výhrách ve třech kvalifikačních kolech a tři jako šťastní poražení.\n\n\n\n"}
{"id": "911207", "url": "https://cs.wikipedia.org/wiki?curid=911207", "title": "Markéta Jáchimová", "text": "Markéta Jáchimová\n\nMarkéta Jáchimová (* 4. listopadu 1988 Domažlice) je česká sochařka žijící v Praze. \nV roce 2010 vystavila v zahradách Lichtenštejnského paláce, spadajícího pod Úřad vlády, hlavu prezidenta Václava Klause vytvořenou z ledu. Hlava se během otevření výstavy teplem roztekla. Plastika způsobila kontroverzi a cenzorský zásah ze strany zaměstnanců úřadu. V roce 2013 studuje na VŠUP v ateliéru Kurta Gebauera.\n\n\n"}
{"id": "911211", "url": "https://cs.wikipedia.org/wiki?curid=911211", "title": "Seznam ministrů války Rakouska-Uherska", "text": "Seznam ministrů války Rakouska-Uherska\n\nToto je seznam ministrů války Rakouska-Uherska, který obsahuje chronologický přehled všech členů společných ministrů Rakouska-Uherska působících v čele tohoto úřadu (včetně \"správců\", tedy osob provizorně pověřených řízením ministerstva) po celé období existence tohoto státního útvaru, tedy od rakousko-uherského vyrovnání roku 1867 až do zániku Rakouska-Uherska v roce 1918. \n\nŠlo o jiné portfolio, než zastávali ministři zeměbrany Předlitavska, kteří zodpovídali za ozbrojené síly pouze v jedné ze dvou polovin habsburského soustátí. \n\n\"* Poznámka: V pramenech a databázích mírně kolísá přesná datace počátku a konce funkčního období jednotlivých ministrů. Zde všechny údaje dle publikace kol. aut.: Československé dějiny v datech, Praha 1987.\"\n\n"}
{"id": "911212", "url": "https://cs.wikipedia.org/wiki?curid=911212", "title": "Jestřábník okoličnatý", "text": "Jestřábník okoličnatý\n\nJestřábník okoličnatý (\"Hieracium umbellatum\") je jedním z mnoha druhů jestřábníků rostoucích v České republice. Jestřábník okoličnatý patří k nejmohutnějším i nejvíce rozšířeným. Během letního období vykvétá drobnými květními úbory žluté barvy.\n\nDruh vyrůstá téměř v celé Evropě, neroste sice okolo Středozemního moře, ale zato zasahuje až za polární kruh. Směrem na východ se vyskytuje v mírném pásu celé Asie až do Japonsko, rozšířen je také v Severní Americe.\n\nV ČR roste roztroušeně až hojně hlavně v nižších a středních polohách, ve výšce nad 1000 m jen vzácně. Nachází se obvykle na dobře odvodněných, neutrálních až kyselejších podkladech, vápencovým se vyhýbá. Nejčastěji je ke spatření na slunečných travnatých stráních, ve světlých listnatých lesích, na jejich okrajích a pasekách, v prosvětlených křovinách, na vřesovištích, písčinách i podél cest, obvykle v místech chudých na živiny. Snese i mírný polostín.\n\nVytrvalá bylina vyrůstající z oddenku, má přímou, nahnědlou jednoduchou lodyhu, která dosahuje do výšky 20 až 100 cm. Ve spodní části je holá nebo má jednoduché štětinovité chlupy a v horní bývá řídce porostlá hvězdovými chlupy. Bazální listy chybí a na lodyze vyrůstá střídavě 10 až 40 tuhých, eliptických až kopinatých listů s klínovitou či zaoblenou bázi. Po obvodě jsou listové čepele s tupou špičkou celistvé nebo nepravidelně zubaté, někdy slabě podvinuté a drsně chlupaté, spodní strana má vyniklou žilnatinu a je světlejší než horní. Dolní listy mají kratičké řapíky a jejich čepele jsou dlouhé 5 až 10 cm a široké 1,5 až 2,5 cm. Listy se směrem vzhůru o něco zmenšují a řapíky se jim zkracují, horní listy jsou přisedlé.\n\nKvětní úbor se skládá z 30 až 80 žlutých kvítků, které v počtu 5 až 30 úborů vytvářejí květenství okolík. Tenké chlupaté stopky úborů jsou porostlé drobnými listeny, nejdelší střední stopka je dlouhá 10 až 30 mm. Sytě žluté až zlatožluté jazykovité kvítky s korunami dlouhými asi 10 mm a plochou ligulou s pěti zoubky o délce až 20 mm jsou oboupohlavné, žluté jsou i čnělky, rozvětvená blizna i pět tyčinek. Zvonkovitý zákrov vysoký okolo 10 mm má 12 až 20 tmavě zelených, střechovitě uspořádaných, lysých listenů; ty ve vnější řadě jsou v horní části nazpět prohnuté. Kvetou v červnu až září a semena dozrávají od srpna do října. Ploidie je 2n = 18.\n\nPlodem jsou cylindrické nažky průměrně 3 mm dlouhé s 10 podélnými žebry, jsou zaoblené a mají fialovou nebo hnědou barvu. Dvouřadý chmýr o délce 6 mm je světle žlutý.\n\nRostliny se rozšiřují semeny šířenými větrem; k tvorbě semen dochází apomikticky. Jestřábník okoličnatý je značně proměnlivý a pravděpodobně na úrovni variety vytváří několik vnitrodruhových taxonů.\n\n \n"}
{"id": "911214", "url": "https://cs.wikipedia.org/wiki?curid=911214", "title": "Chlupáček oranžový", "text": "Chlupáček oranžový\n\nChlupáček oranžový (\"Pilosella aurantiaca\"), též uváděný jako jestřábník oranžový (\"Hieracium aurantiacum\"), je dekorativní a často v zahradách pěstovaná oranžově kvetoucí květina, vytrvalý druh patřící do rodu chlupáček (\"Pilosella\"), který byl dříve na úrovni podrodu součástí široce pojatého rodu jestřábník (\"Hieracium\").\n\nDruh se primárně vyskytuje především v horách střední Evropy, ve Skandinávii a na pomezí Finska a Ruska, sekundárně se rozšířil téměř do celé Evropy, Severní Ameriky i do Austrálie. V České republice se původně vyskytoval jen na Šumavě, v Krkonoších, na Králickém Sněžníku a v Beskydech, druhotně pak roste na mnoha dalších místech republiky, kde byl pravděpodobně záměrně vysazen nebo se v nedávné době sám rozšířil.\n\nVyrůstá na vlhčích, hlinitých, kyselých a na živiny chudých půdách na horských loukách a pastvinách, na světlých mýtinách a okrajích lesů, podél komunikací, v parcích a okolí zahrad, kam se rozšiřuje únikem semen z uměle pěstovaných rostlin.\n\nVytrvalá, značně chlupatá bylina s lodyhou dorůstající do výše 25 až 50 cm. Z větvícího se šikmého oddenku vyrůstá přízemní listová růžice podlouhle vejčitých, mělce zoubkovaných, dlouze chlupatých, světle zelených a na rubu nasivělých listů, z jejichž paždí vyrůstají plazivé kořenující výběžky. Z růžice vystupuje přímá, nevětvená lodyha porostlá bílými chlupy a jen řídce černavými žlázkami. Lodyha je olistěná jen ve spodní části 3 až 4 elipticky protáhlými až kopinatými, na vrcholu zaokrouhlenými, po obvodě mělce zubatými nebo celokrajnými, měkce chlupatými listy.\n\nDrobné, nápadně zbarvené květní úbory, výhradně s jazykovitými kvítky oranžové až nachově červené barvy, vyrůstají na vrcholu lodyhy a vytvářejí zpočátku nahloučenou a později volnou latu. Úbory se otvírají časně zrána a brzy po poledni se opět zavírají, stejně jako před deštěm. Zákrov je vejčitý, jeho čárkovitě kopinaté zákrovní listeny jsou na koncích tupé a tmavě zelené.\n\nKvěty se mohou opylit cizím pylem, pylem z téhož květu nebo mohou semena vzniknout apomikticky bez opylení. Plodem jsou černohnědé nažky kratší než 2,5 mm s jednořadým chmýrem.\n\nHorské populace chlupáčku oranžového jsou ohroženy změnou hospodaření na horských loukách stejně jako zavlékáním nepůvodních genotypů do české přírody ať již přirozenou cestou nebo vysazováním nepůvodních populací. V \"Červeném seznamu cévnatých rostlin České republiky\" z roku 2012 je tento druh pod názvem \"Pilosella aurantiaca\" zařazen do skupiny (C3) mezi ohrožené druhy.\n\n \n"}
{"id": "911218", "url": "https://cs.wikipedia.org/wiki?curid=911218", "title": "Marmaggiho aféra", "text": "Marmaggiho aféra\n\nMarmaggiho aféra je označení pro diplomatický konflikt, který se rozhořel mezi Československou republikou a představiteli Vatikánu ve druhé polovině dvacátých let 20. století, v souvislosti s oslavou památky Jana Husa.\n\nDuchovní představitelé zastupující Papežský stolec v nedávno vzniklé Československé republice se snažili zasahovat do oslav památky Jana Husa v červenci roku 1925. Snahy zasáhnout do příprav a průběhu těchto oslav byly razantně odmítnuty československou vládou. Československý lid v čele s politickou reprezentací si s velkou slávou připomínal jednu z největších postav své historie. Nejenže se v rámci oslav kladly věnce k sochám Jana Husa, ale aktivně se jich účastnily všechny významné osobnosti politického života v čele s T. G. Masarykem. Prezident byl natolik dojat proslovem, který přednesl Ferdinand Hrejsa, profesor Husovy teologické fakulty, i ohlasem přihlížejících občanů, že namísto státní vlajky nechal na Hradě vyvěsit husitský prapor. Tento čin byl katolickou veřejností pochopen jako provokace a největšího odsouzení se mu dostalo právě v oficiálních vatikánských kruzích. Vatikán se cítil hluboce uražen a rozhodl se proto odvolat svého zástupce z Prahy. Tímto odvolaným náměstkem byl papežský nuncius Francesco Marmaggi (1876–1949).\n\nV prvních měsících roku 1925 se chystalo přijetí nového zákona o svátcích a památných dnech. Tento zákon byl velmi bedlivě sledován katolickou církví, neboť mělo dojít ke zrušení stávajícího svátku – svátek Jana Nepomuckého a místo něho měly být ustanoveny svátky nové - svátek Cyrila a Metoděje a památný den Jana Husa. Přes četné názorové rozpory mezi členy vlády byl tento zákon nakonec dne 21. března 1925 přijat. Největší protesty pak souvisely s ustanovením právě památného dne Jana Husa. „Nuncius Francesco Marmaggi prohlásil, že zrušení svátku sv. Jana Nepomuckého a zavedení Husova dne znamená pro Vatikán casus belli.“ Vatikánu ale nezbylo nic jiného, než se s rozhodnutím československé vlády smířit. \n\nS blížícím se datem oslav se rozpory mezi Vatikánem a Československem stále stupňovaly. Neúnosné míry dosáhly v červnu roku 1925. Nad samotnými oslavami totiž přijal patronát sám prezident T. G. Masaryk a k účasti byli nabádáni i nejvýznamnější členové vlády. Tyto aktivity se již pro Vatikán staly neakceptovatelné. Vatikánský státní tajemník Pierre Gasparri informoval československého vyslance ve Vatikánu dr. Václava Palliera o tom, že za této situace bude z Prahy odvolán papežský nuncius. Po této zprávě se v Praze odehrálo několik osobních schůzek mezi Edvardem Benešem a Francescem Marmaggim, při nichž se československý ministr zahraničí snažil rozpory urovnat. Ze strany papežského nuncia se však Edvard Beneš dočkal pouze zamítavého stanoviska.\nŘímská kurie, ústy papežského nuncia, zdůvodnila svůj postoj tak, že ve zmíněných oslavách spatřovala protikatolické manifestace a na znamení protestu za urážku nejen jí, ale také všech katolíků, opustí apoštolský nuncius Marmaggi Prahu. Tímto tedy byla vyvolána oficiální roztržka mezi Československem a Vatikánem, která sledovala dva cíle. Za prvé, Vatikán se snažil upevnit své pozice uvnitř republiky. Za druhé, Československo bylo jediným evropským státem, který neuzavřel smlouvu s Vatikánem. \n\nMinistr zahraničí obdržel dne 7. července 1925 vyjádření papežského nuncia o tom, že již opustil Prahu a některé záležitosti spojené s výkonem apoštolské nunciatury bude vykonávat Mons. Arata ze své hodnosti chargé d'affaires. Naopak z příkazu ministra Beneše se do Prahy měl co nejdříve vrátit dr. Václav Pallier. Další zájmy republiky měl ve Vatikánu na starosti československý chargé d´affaires JUDr. Eduard Jelen. Na nastalou situaci musela reagovat i vláda, která dne 18. července vydala stanovisko, ve kterém byl schválen dosavadní postup ministra zahraničí s doporučením, aby se předešlo dalšímu vyhrocení roztržky, ale aby nadále bylo zachováno výlučné právo českého lidu rozhodovat o státních svátcích, což musí Vatikán akceptovat. Situace mezi Československem a Vatikánem se ani při oslavách o rok později nezlepšila. Obrat ve vzájemných vztazích nastal až v říjnu 1926, kdy byla jmenována nová vláda v čele s Antonínem Švehlou. Nové personální obsazení ve vládě do jisté míry vyhovovalo i Svaté stolici. K rozhodnému kroku na cestě k usmíření se odhodlal Edvard Beneš, který na počátku roku 1927 vyhotovil dokument, který shrnoval všechny dosud nevyřešené otázky mezi státem a církví.\n\nNa základě několikaměsíčních jednání mezi československým zástupcem a delegátem papeže, došlo dne 17. prosince 1927 k podpisu dohody, která řešila některé církevně politické otázky v Československu. Vláda pak tuto úmluvu tzv. modus vivendi přijala dne 20. ledna 1928 a do Prahy se vrátil papežský nuncius.\n\n"}
{"id": "911219", "url": "https://cs.wikipedia.org/wiki?curid=911219", "title": "Společná ministerstva Rakouska-Uherska", "text": "Společná ministerstva Rakouska-Uherska\n\nSpolečná ministerstva Rakouska-Uherska byla tři ministerská portfolia, která zůstala společná oběma součástem Rakouska-Uherska, po provedení rakousko-uherského vyrovnání roku 1867 až do zániku Rakouska-Uherska v roce 1918. Dohromady tvořila ministerskou radu pro společné záležitosti.\n\nRakousko-uherské vyrovnání vstoupilo v platnost 15. prosince 1867. Šlo o soubor ústavních zákonů (někdy nazývané též prosincová ústava), které přetvářely Rakouské císařství na dualistické soustátí složené ze dvou částí: Předlitavska (zjednodušeně Rakousko) a Zalitavska (zjednodušeně Uhersko). Obě tyto části získaly výrazné pravomoci a vlastní vlády. V společné kompetenci zůstaly jen pravomoci v oblasti zahraniční politiky, obrany a finančních otázek společných pro celé soustátí.\n\nVlastní vymezení společných ministerstev Rakouska-Uherska řešil zákon č. 146/1867 říšského zákoníku \"o společných záležitostech všech zemí habsburské monarchie\".\n\n"}
{"id": "911220", "url": "https://cs.wikipedia.org/wiki?curid=911220", "title": "Zrození pana účetního", "text": "Zrození pana účetního\n\nZrození pana účetního (v původním italském názvu \"Fantozzi\" – Fantozzi) je italský komediální film. Byl uveden na trh v roce 1975. Je to první díl v sérii filmů o účetním Fantozzim. Hlavní roli hraje Paolo Villaggio.\n"}
{"id": "911222", "url": "https://cs.wikipedia.org/wiki?curid=911222", "title": "Lesní právo", "text": "Lesní právo\n\nLesní právo je soubor právních norem, které regulují ochranu a hospodářské využití lesů; pokládá se za součást práva životního prostředí, byť má i přesahy do jiných právních odvětví.\n\nUstanovení na ochranu lesa obsahovaly partikulární normy jednotlivých měst a panství (např. Chebský lesní řád [\"Forstordnung\"] z roku 1379). K vydání obecně závazných předpisů o lesích pro jednotlivé korunní země došlo vydáním tereziánských lesních řádů (pro Čechy 5. května 1754, pro Moravu 23. listopadu 1754 a pro Slezsko 24. ledna 1756). Na ně navázal patent 250/1852 ř. z., lesní zákon, který byl se svými dodatky a doplňky platný až do vydání nového lesního zákona č. 166/1960 Sb. Tento pak byl nahrazen zákonem o lesích č. 61/1977 Sb., který poté nahradil zákon č. 289/1995 Sb., o lesích a o změně a doplnění některých zákonů, zkráceným názvem lesní zákon. Nynější lesní zákon ve své preambuli uvádí, že vznikl za účelem, aby stanovil předpoklady pro zachování lesa, péči o les a obnovu lesa jako národního hospodářství, které tvoří nenahraditelnou složku životního prostředí, pro plnění všech jeho funkcí a pro podporu trvale udržitelného hospodářství v něm.\n\nK lesnímu zákonu byla vydána řada prováděcích vyhlášek, z toho 11 vyhlášek bylo vydáno v roce 1996 v návaznosti na nový lesní zákon. Stanovují například podrobnosti o ochraně pozemků určených k plnění funkcí lesa, stanovení pásem ohrožení lesů pod vlivem imisí, pravidla dotací pro meliorační výsadbu, způsob výpočtu újmy na produkčních funkcích lesa, genetickou klasifikaci a podrobnosti k obnově lesa, zalesňování a evidenci při nakládání se semeny a sazenicemi lesních dřevin, zpracování oblastních plánů rozvoje lesů a o vymezení hospodářských souborů, lesní hospodářské plánování, podrobnosti k udělování licence v lesním hospodářství, podrobnosti o opatřeních k ochraně lesa a vzory služebního odznaku a průkazu lesní stráže, služební stejnokroje zaměstnanců orgánů státní správy lesů, způsob výpočtu nákladů na činnost odborného lesního hospodáře hrazeného státem. Později byly některé z těchto vyhlášek nahrazeny novými vyhlášky, nově pak byly vyhláška o označování, měření a klasifikaci dříví či nařízení vlády o stanovení závazných pravidel poskytování finančních příspěvků na hospodaření v lesích a na vybrané myslivecké činnosti. Jednorázovou platnost měla nařízení vlády, kterými se vyhlašuje provedení inventarizace lesů v letech 2001 až 2004 a v letech 2011 až 2015. \n\nLesy mají různé funkce. Základní rozdělení funkcí lesa (neboli přínosů podmíněných funkcí lesa) je na produkční a mimoprodukční. Vzhledem k tomu je nutností, aby zákon rozdělil lesy do několika kategorií. Patří mezi ně:\n\nAvšak v rámci kategorizace se spekuluje, že by vzhledem k vývoji v lesnictví a ve společnosti, měly být tyto kategorie dále rozčleněny na další subkategorie.\n\nZákon dále vymezuje základní povinnosti „každého“ a vlastníků lesa. Zákon stanovuje pro každého povinnost počínat si tak, aby nepoškozoval les a nedocházelo ani k jeho ohrožení. Pro vlastníka pak stanovuje několik povinností. Nesmí svým jednáním poškozovat lesy sousedící a zároveň musí jednat tak, aby byl chráněn genofond lesních dřevin. V případě, že jsou omezena práva vlastníka a vznikají mu další povinnosti, má nárok na náhradu škody vzniklé v důsledku omezení hospodaření v lese. Zároveň je zakázáno bez povolení komukoliv využít lesní pozemky k jiným účelům, než jsou funkce lesa.\n\nZákon dále upravuje evidenci a dělení pozemků sloužících k funkci lesa. Zákonem je orgánům státní správy umožněno využívat pro zajištění přehledu o pozemcích, které jsou určeny k plnění funkcí lesa, využívat bezplatně údaje z katastru nemovitostí. Dále stanovuje podmínku vlastníkům lesa a dalších pozemků informovat orgán státní správy o vzniku nájmu, podnájmu či výpůjčky, a to do 30 dní od uzavření smlouvy. Dále je omezeno právo na rozdělování pozemků. V případě, že by některá z výměr měla klesnout pod 1 ha, je potřeba získat povolení od orgánu státní správy lesů. Přičemž tento souhlas tento orgán nevydá v případě, že by daným dělením vznikly pozemky, které by měli nevhodný tvar či velikost, která neumožňuje řádné hospodaření v lese.\n\nLesní zákon dále upravuje postup v případě odnětí pozemků z funkcí lesa.\n\n"}
{"id": "911223", "url": "https://cs.wikipedia.org/wiki?curid=911223", "title": "Jiří Müller", "text": "Jiří Müller\n\nJiří Müller (* 28. prosince 1943 Brno) je český strojní inženýr, disident a politik.\n\nStudoval strojní inženýrství na Českém vysokém učení technickém v Praze, kde mimo jiné s Lubomírem Holečkem redigoval školní studentský časopis fakulty strojní „Buchar“, avšak roku 1966 byl ze studia vyloučen, protože chtěl založit nekomunistickou studentskou organizaci. Roku 1968 rehabilitován a působil ve studentském hnutí, ale před promocí v roce 1970 byl znovu vyloučen (státní závěrečné zkoušky však předtím úspěšně vykonal a diplomovou práci vedenou odb. as. Ing. Janem Rollem, pozdějším náměstkem ministra Jana Rumla, na katedře ekonomiky a řízení úspěšně obhájil). Na uznání titulu si musel však počkat celou dobu \"normalizace\" - dvacet let. Promoval roku 1990. V letech 1971–1976 byl vězněn za podvracení republiky a v roce 1977 byl mezi prvními signatáři Charty 77. Roku 1979 se oženil s Broňou Koutnou a má s ní dvě děti. V letech 1981–1989 znovu stíhán za politickou činnost.\n\nPo roce 1989 byl jedním z představitelů Občanského fóra, od června do listopadu 1990 ředitelem Úřadu pro ochranu ústavnosti a demokracie (ÚOÚD), v letech 1990–1992 poslancem ČNR, později samostatným podnikatelem. Působí v neziskovém sektoru:\n\n\n"}
{"id": "911224", "url": "https://cs.wikipedia.org/wiki?curid=911224", "title": "Nesnáze pana účetního", "text": "Nesnáze pana účetního\n\nNesnáze pana účetního (v původním italském názvu \"Il secondo tragico Fantozzi - \"Tragéd Fantozzi) je italský komediální film. Byl uveden na trh v roce 1976. Je v pořadí druhý v sérii filmů o účetním Fantozzim. Hlavní roli hraje Paolo Villaggio.\n"}
{"id": "911228", "url": "https://cs.wikipedia.org/wiki?curid=911228", "title": "Laurentiova legenda", "text": "Laurentiova legenda\n\nVavřincova legenda – Utrpení svatého Václava je latinsky psaná legenda z 10. nebo 11. století, popisující život a mučednickou smrt knížete (svatého) Václava. Jejím autorem je Laurentius (Vavřinec), mnich benediktinského kláštera na Monte Cassino, pozdější arcibiskup v Amalfi.\n\n"}
{"id": "911233", "url": "https://cs.wikipedia.org/wiki?curid=911233", "title": "Ludwig Renn", "text": "Ludwig Renn\n\nLudwig Renn, vlastním jménem Arnold Friedrich Vieth von Golßenau (22. dubna 1889, Drážďany - 21. července 1979, Berlín) byl německý (NDR) spisovatel.\n\nLudwig Renn pocházel ze saské šlechtické rodiny. V Drážďanech vystudoval gymnázium a roku 1910 vstoupil do armády. V první světové válce bojoval na západní frontě jako důstojník. Po válce byl v Drážďanech kapitánem policie a roku 1920 odmítl střílet do stávkujících dělníků během Kappova puče. Krátce na to opustil službu.\n\nV letech 1920 až 1923 studoval v Göttingenu a Mnichově právo, ekonomii a dějiny umění. Pak pracoval jako obchodník s uměním v Drážďanech a v letech 1925-1926 cestoval pěšky po jižní Evropě a Orientu. Roku 1927 ukončil na Vídeňské univerzitě studium archeologie a dějin východní Asie. Postupně začal na základě četby děl Marxe, Engelse a Lenina inklinovat k marxismu.\nV roce 1928 se vrátil do Německa. Vstoupil do Komunistické strany Německa (KPD, \"Kommunistische Partei Deutschlands\") a stal se také členem Rudého svazu frontových bojovníků (RFB, \"Roter Frontkämpferbund\"), polovojenské skupiny v jejímž čele stál Ernst Thälmann.\n\nBrzy se stal známým díky svým protiválečným románům \"Krieg\" (1928, Válka) a \"Nachkrieg\" (1930, Po válce) a v letech 1928-1932 působil jako tajemník Federace proletářských revolučních spisovatelů (BPRS, \"Bund proletarisch-revolutionärer Schriftsteller\"). Vzdal se šlechtického jména a přijal pseudonym Ludwig Renn, což bylo jméno hlavního hrdiny z románu \"Válka\". V letech 1929-1930 podnikl dva výlety do Sovětského svazu.\n\nRoku 1933 byl po požáru Říšského sněmu na základě \"Rozkazu říšského prezidenta na ochranu lidu a státu\", vydaného německým prezidentem Hindenburgem, zatčen a odsouzen na třicet měsíců vězení. Po propuštění roku 1935 emigroval přes Švýcarsko do Španělska a v letech 1936-1937 zde byl během španělské občanské války důstojníkem interbrigád.\n\nPo porážce španělských republikánů odjel do Anglie a pak přes USA do Mexika. Zde se pracoval jako profesor na univerzitě v Morelii a postupně se stal vůdčí osobností německé antifašistické emigrace.\n\nPo skončení druhé světové války se vrátil do Německa a usadil se v sovětské okupační zóně (od roku 1949 Německá demokratická republika) a stal se členem Sjednocené socialistické strany Německa (SED, \"Sozialistische Einheitspartei Deutschlands\"). Byl členem Německé lidové rady, která měla za úkol sepsat ústavu NDR, přednášel na Technické univerzitě v Drážďanech a na Humboldtově univerzitě v Berlíně. Od roku 1952 byl spisovatelem na volné noze. Otevřeně se přiznal ke své homosexualitě a až do své smrti žil v Berlíně, kde byl čestným předsedou Akademie umění.\n\nJe autorem románů, historických prací, politických pojednání a knih pro děti a mládež.\n\n\n\n\n"}
{"id": "911238", "url": "https://cs.wikipedia.org/wiki?curid=911238", "title": "Brazilská katolická apoštolská církev", "text": "Brazilská katolická apoštolská církev\n\nBrazilská katolická apoštolská církev (port. \"Igreja Católica Apostólica Brasileira\", ICAB) je na Římu nezávislá katolická církev. V červenci 1945 ji založil původně římskokatolický brazilský biskup, kritik Svatého stolce i papežské neomylnosti, Carlos Duarte Costa. Učinil tak několik dní poté, co byl pro své názory z římskokatolické církve exkomunikován.\n\nTato církev se dělí na 58 diecézí, v roce 2000 dosahoval počet jejích členů 0,5 milionu věřících. \n\nBrazilská katolická apoštolská církev uznává nicejské, Atanášovo a apoštolské vyznání i sedm svátostí. Svaté přijímání umožňuje všem křesťanům, kteří uznávají, že je při něm svým tělem a krví reálně přítomen Ježíš Kristus. \n\nDuarte Costa zavedl v ICAB řadu reforem v oblastech, které v římskokatolické církvi vnímal jako problematické:\n\nICAB se však staví proti potratům, eutanazii, trestu smrti i jiným způsobům zmaření lidského života. \n\nV roce 1949 brazilská vláda dočasně pozastavila všechny veřejné bohoslužby ICAB, protože podle ní byly matoucí svou podobností s bohoslužbami římskokatolické církve. O několik měsíců později však byly kostely ICAB znovu otevřeny pod podmínkou, že liturgie nebude shodná a že její kněží budou nosit šedý kněžský oděv na rozdíl od černého užívaného v římskokatolické církvi. \n\nV roce 1961 Carlos Duarte Costa zemřel a ICAB několik následujících let procházela neshodami a rozvratem. O vedení církve usilovalo několik uchazečů. Stabilitu a rozvoj jí poté přineslo vedení Castilla Mendeze.\n\n\"V tomto článku byly použity informace z článku na anglické Wikipedii\".\n"}
{"id": "911240", "url": "https://cs.wikipedia.org/wiki?curid=911240", "title": "Seznam ministerských předsedů Předlitavska", "text": "Seznam ministerských předsedů Předlitavska\n\nToto je seznam ministerských předsedů Předlitavska, který obsahuje chronologický přehled všech osob působících v čele vlády Předlitavska (včetně \"správců\", tedy osob provizorně pověřených řízením vlády) po celé období existence tohoto státního útvaru, tedy od rakousko-uherského vyrovnání roku 1867 až do zániku Rakouska-Uherska a tedy i Předlitavska v roce 1918. \n\n\"* Poznámka: V pramenech a databázích mírně kolísá přesná datace počátku a konce funkčního období jednotlivých vlád. Zde všechny údaje dle publikace kol. aut.: Československé dějiny v datech, Praha 1987.\"\n\n"}
{"id": "911243", "url": "https://cs.wikipedia.org/wiki?curid=911243", "title": "Exom", "text": "Exom\n\nExom je část genomu tvořená exony, neboli sekvencemi které vytvářejí mRNA po vystřižení intronů. Od transkriptomů se líší tím, že obsahují všechnu DNA, která je přepsána do mRNA v buňkách jakéhokoliv typu. \nExom lidského genomu je tvořen asi 180 000 exony, což je asi 1% celkového genomu . I když exom tvoří velice malou část celkového genomu, mutace v něm jsou dle současných odhadů zodpovědné až za 85 % nemocí podmíněných mutacemi .\n"}
{"id": "911244", "url": "https://cs.wikipedia.org/wiki?curid=911244", "title": "Římskokatolická farnost – děkanství Jablonné v Podještědí", "text": "Římskokatolická farnost – děkanství Jablonné v Podještědí\n\nŘímskokatolická farnost-děkanství Jablonné v Podještědí (lat. \"Gabel, Jablona\") je územním společenstvím římských katolíků v Jablonném v Podještědí a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nVznik Jablonného je spojen s osobou svaté Zdislavy z Lemberka. Ta zde, spolu se svým manželem, založila dominikánský klášter. Ten fungoval paralelně s místní farní duchovní správou při původním farním kostele Panny Marie. O tomto kostele je první zmínka z roku 1352 a patronátní právo k němu měli cisterciáci z kláštera Hradiště. Farnost v Jablonném měla již od roku 1350 statut děkanství. Matriky jsou v místě vedeny od roku 1623.\n\nV roce 1786 byl status farního kostela přenesen na klášterní kostel sv. Vavřince. Původní farní kostel v roce 1788 vyhořel, a v jeho troskách byl v 19. století zřízen pivovar.\nOd roku 1900 bylo děkanství kanonicky znovuzřízeno.\nDuchovní správu ve farnosti vykonávají členové dominikánské komunity z místního kláštera. Představení komunity požívají tradičně titulu \"Strážce hrobu svaté Paní Zdislavy\".\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n\n"}
{"id": "911247", "url": "https://cs.wikipedia.org/wiki?curid=911247", "title": "Orgelbau Wünning", "text": "Orgelbau Wünning\n\nOrgelbau Wünning je varhanářská firma z německého Großolbersdorfu založená roku 1983 Georgem Wünningem. Společnost se zabývá rekonstrukcí starých i výstavbou nových varhan. Svůj první nástroj postavila roku 1986 pro kostel v obci Zöblitz. Další nástroje realizovala nejenom v německých městech (například v Lipsku, Flöze nebo Pesterwitz), ale také v zahraničí (kupříkladu varhany v evangelickém kostele U Jákobova žebříku v Praze–Kobylisích).\n\n"}
{"id": "911248", "url": "https://cs.wikipedia.org/wiki?curid=911248", "title": "Pavel Majerík", "text": "Pavel Majerík\n\nPavel Majerík (* 20. prosince 1945) je český sportovní funkcionář basketbalu.\n\nPavel Majerík v roce 1969 vystudoval elektrotechnickou fakultu na ČVUT v Praze. \n\nBasketbal hrál za družstvo žáků Sparty Praha od roku 1957, trenérem byl Ing. Vladimír Heger, sportovní novinář Mladé fronty, trenér ligové Sparty Praha (1965–1969) a reprezentace Československa (1965–1969, 1972–1978) a Holandska (1983-85). \n\nS družstvem dorostenců Sparty Praha v roce 1963 získal titul vicemistra a v roce 1964 titul mistra Československa, družstvo pokračovalo v kategorii mužů jako junioři Sparty a v sezóně 1964-65 vyhrálo 2. ligu a postoupilo do nejvyšší domácí soutěže basketbalu – 1. ligy, ale Sparta Praha již jeden tým v 1. lize měla, tedy junioři Sparty by nemohli hrát 1. ligu, tak ve svých 19 letech založil nový ligový oddíl basketbalu v Tatran Stavební závody Praha (ČAFC Praha), kam junioři Sparty kolektivně přestoupili a tak mohli hrát 1. ligu basketbalu. \n\nPavel Majerík nejen hrál, ale také vykonával funkci manažera. Dojednal generálního sponzora (Stavební závody Praha) a jako hrajícího trenéra angažoval 35letého Jiřího Baumruka (* 1930), jednoho z nejlepších hráčů historie basketbalu Československa (na Mistrovství Evropy v roce 1959 byl vyhlášen nejlepším hráčem šampionátu). Tatran Praha v 1. lize 1965/66 skončil na 12. místě ze 14 účastníků. \nPavel Majerík se do Sparty Praha vrátil v roce 1982, stal se opět členem výboru basketbalu a od Ing. arch. Cyrila Mandela převzal ligový basketbalový tým, s nímž získal čtyři tituly vicemistra Československa (1989, 1990, 1991, 1993), jedno 3. místo (1994), jedno 4. místo (2002) a 4× páté místo (1995, 1996, 2000, 2001).\n\nV roce 1991 do basketbalové ligy v Československu jako první přivedl hráče z USA, prvními z nich byli Lee Rowlinson (Ohio) a Tracey Walston (Brooklyn), který za Spartu odehrál 6 sezon (1991–1997). \n\nV ligovém týmu Sparty působili dva hráči, kteří později hráli v NBA a to Jiří Zídek (roč. 1973) za Spartu hrál 1989-91, NBA (1995-98, po studiu na univerzitě UCLA), Jiří Welsch (roč. 1980) za Spartu hrál 1998–2000, NBA (2002-06), dále řada reprezentantů a předních ligových hráčů jako např. Zdeněk Douša, Michal Ježdík, Vladimír Vyoral, Libor Vyoral, Adolf Bláha, Pavel Miloš, Václav Hrubý, Jaromír Geršl, Daniel Dvořák, Pavel Frána, Ivan Beneš, David Douša, Karel Forejt, Petr Janouch, Jakub Velenský, Lubomír Lipold, Josef Hájek, František Babka, Dušan Bohunický, Ondřej Starosta, Lukáš Rob, Lukáš Kraus, Michal Bakajsa, Milan Soukup, Štěpán Reinberger, Pavel Englický, Štefan Ličartovský, David Marek a další.\n\nV letech 1982-2005 každoročně zorganizoval přípravu ligového týmu Sparta Praha (květen, srpen-září) s celkem 440 zápasy v západní a jižní Evropě proti prvoligovým klubům zejména ve Francii (zde rekordních celkem 301 zápasů), Itálii, Německu, Rakousku, Belgii, Holandsku, Lucembursku, Portugalsku, Švýcarsku, Finsku atd. \n\na dále účast ve 13 ročnících Evropských basketbalových pohárech klubů v letech 1989–2002, v nichž Sparta odehrála celkem 52 zápasů (12 ročníků Koračův pohár).\n\nVrcholem byly zápasy proti špičkovým klubovým týmům Evropy jako mistři Francie CSP Limoges, AS Villeurbanne (Lyon), mistr Německa ALBA Berlin a účast na hvězdném turnaji v Angers TOURNOI DE L'ÉTOILE D'OR D'ANGERS za účasti vicemistra Španělska Taugres Vitoria, vicemistra Francie Pau-Orthez a 3. týmu ligy Francie Cholet Basket.\n\nV letech 1990-1999 zorganizoval 4 turné ligového týmu Sparta Praha do USA, celkem 52 zápasů proti týmům I. divize amerických univerzit NCAA v 15 státech USA (v trojúhelníku New York – Miami – Chicago).\n\n\n\n\n\n\n\n\n\n\n\n\n"}
{"id": "911249", "url": "https://cs.wikipedia.org/wiki?curid=911249", "title": "Frederick Parkes Weber", "text": "Frederick Parkes Weber\n\nFrederick Parkes Weber (8. května 1863 – 2. července 1962, Londýn) byl britský lékař a dermatolog působící v Londýně. Zabýval se vzácnými chorobami a několik z nich, které popsal, je po něm eponymně pojmenováno.\n\nStudoval na Trinity College na Cambridge University, v nemocnici sv. Bartoloměje v Londýně a na univerzitách v Paříži a Vídni. Jeho otec, sir Hermann David Weber (1823–1918), byl osobním lékařem britské královny Viktorie.\n\nZa svou více než 50letou kariéru napsal přes 1200 odborných článků a přispěl k více než 20 knihám či kapitolám. Mezi jím popsané choroby patří například: Klippelův-Trénaunayův-Weberův syndrom, Oslerův-Renduův-Weberův syndrom, Pfeiferova-Weberova-Christianova nemoc nebo Sturgeův-Weberův-Krabbeův syndrom.\n"}
{"id": "911251", "url": "https://cs.wikipedia.org/wiki?curid=911251", "title": "Hyperplazie", "text": "Hyperplazie\n\nHyperplazie či hyperplázie (ze starořeckého ὑπέρ + πλάσις) je stav, kdy dochází ke zmnožení buněk a tkání. Objevuje se ve tkáních s větší mitotickou aktivitou (žlázách, kůži, sliznicích). Společně s hypertrofií (zvětšení objemu buněk) a hyperregenerací patří mezi atypicky probíhající progresivní změny tkáně. Příkladem hyperplazie je difuzní hyperplazie kůry nadledvin, hyperplazie Langerhansových ostrůvků či hyperplazie žaludeční sliznice.\n\nHyperplazii může být:\n\n"}
{"id": "911254", "url": "https://cs.wikipedia.org/wiki?curid=911254", "title": "Random Access Memories", "text": "Random Access Memories\n\nRandom Access Memories je čtvrté studiové album francouzského electronického dua Daft Punk. Album vzdává hold éře hudby v USA z období pozdních 70. let až začátku 80 let, zejména zvuky, které vyplynuly z Los Angeles. Tento sentiment se také odráží v postupném zavádění propagace tohoto alba. Propagace zahrnovala billboardy, televizní reklamy a webové seriály. V lednu 2014 album obdrželo cenu Grammy.\n\nVe všech regionech vyšlo album jako CD, LP a digitálně stažitelné, pod labelem Columbia Records.\n"}
{"id": "911257", "url": "https://cs.wikipedia.org/wiki?curid=911257", "title": "Lipom", "text": "Lipom\n\nLipom je benigní tumor vycházející z bílé tukové tkáně, který obvykle vzniká v podkožní tukové tkáni. Patří mezi běžné mezenchymální tumory. Vrchol incidence se nachází mezi čtyřicátým a šedesátým rokem, častěji se vyskytují u mužů. Četnější výskyt lipomů je pozorován u obézních pacientů. \n\nKlinicky se lipom manifestuje jako nebolestivé léze velikosti mezi 1 a 25 cm (většinou mají v průměru 1–3 centimetry, ve vzácných případech mohou dorůst až 10–20 centimetrů). Zejména hlouběji uložené léze mohou snáze unikat delší dobu pozornosti a vyrůstat do větších rozměrů. \n\nZhruba v 5 až 15 % případů se lipomy vyskytují mnohočetně. Mohou být asociovány s některým syndromy, a to zejména s následujícími:\n\nJako zcela benigní tumor má lipom příznivé chování a prosté operativní vyříznutí (excize) je ve většině případů dostačující. Pokud lipom nepůsobí obtíže, není však nutné.\n"}
{"id": "911258", "url": "https://cs.wikipedia.org/wiki?curid=911258", "title": "Kyčel", "text": "Kyčel\n\nKyčel je část těla živočichů (včetně člověka), ve kterém se kráčivá končetina připojuje k trupu.\n\nU obratlovců se tím rozumí připojení stehna (\"femur\") zadní (dolní) končetiny k pánvi (\"pelvis\"), jehož nosnou částí je spojení stehenní kosti s kostí kyčelní kyčelním kloubem.\n\nU členovců je to připojení stehna (\"femur\") článkované nohy k článku hrudi (\"thorax\"), jehož nosnou částí je spojení příslušných částí exoskeletu.\n"}
{"id": "911261", "url": "https://cs.wikipedia.org/wiki?curid=911261", "title": "Heian šodan", "text": "Heian šodan\n\nHeian šodan (平安初段) je první kata (型) Šótókan karate. Je to nejlehčí kata. Heian šodan je nutné umět pro úspěšné složení zkoušek na žlutý pás (8. kjú).\n\n\n\nPočet technik: 21\n\nDoba cvičení: cca 25 sekund\n\n\n"}
{"id": "911265", "url": "https://cs.wikipedia.org/wiki?curid=911265", "title": "Josh Lucas", "text": "Josh Lucas\n\nJosh Lucas (* 20. června 1971 Little Rock, Arkansas, USA) je americký herec. Narodil se do lékařské rodiny, jeho otec byl lékař a matka zdravotní sestra. Svou kariéru zahájil počátkem devadesátých let, kdy nejprve hrál v několika televizních seriálech (například \"\") a později přešel k filmům (\"Zhubni!\"). Roku 2000 hrál Craiga McDermotta ve filmu \"Americké psycho\". Mezi jeho další filmy patří \"Čistá duše\" (2001), \"Vysloužilí lvi\" (2003), \"Cesta za vítězstvím\" a \"Poseidon\" (oba 2006).\n\n"}
{"id": "911267", "url": "https://cs.wikipedia.org/wiki?curid=911267", "title": "Chloë Sevigny", "text": "Chloë Sevigny\n\nChloë Sevigny (* 18. listopadu 1974 Springfield, Massachusetts, USA) je americká herečka a bývalá modelka. Filmovým debutem pro ní byla role ve filmu \"Kids\" v roce 1995. I v následujících letech hrála v převážně nezávislých filmech, jako \"Americké psycho\" (2000), \"Party Monster\" a \"Dogville\" (oba 2003). V roce 2013 ztvárnila jednu z vedlejších postav v životopisném filmu \"Lovelace\" pojednávajícím o pornoherečce Lindě Lovelace. V roce 2009 získala Zlatý glóbus za roli v seriálu \"Velká láska\".\n\n\n"}
{"id": "911275", "url": "https://cs.wikipedia.org/wiki?curid=911275", "title": "Koburský skřivan", "text": "Koburský skřivan\n\nKoburský skřivan je plemeno holuba domácího většího vzrůstu, vhodné do extenzivních užitkových chovů. Před druhou světovou válkou byl ve Střední Evropě často chovaným plemenem, od té doby byl však vytlačen jinými plemeny.\n\nByl vyšlechtěn na přelomu 19. a 20. století v Durynském lese, mezi městy Meiningen a Coburg, které mu dalo jméno. Na vzniku plemene se podílel kromě jiných plemen i holub říman, po kterém koburský skřivan zdědil mohutnou a protaženou postavu, a bagdety, které skřivanovi předaly útlou hlavu a dlouhý zobák.\n\nKoburský skřivan je holub polního typu, proporcemi podobný holubovi skalnímu. Je však výrazně větší: minimální hmotnost je 500 g s odpovídajícím rozpětím křídel 75 cm. Ideální jedinec dosahuje hmotnosti 700 g a jeho rozpětí jeho křídel činí až 82 cm. Je to statný, mohutný pták delšího formátu, který i přes svou velikost působí štíhlým dojmem. Hlava je lehká, protáhlá a jemně klenutá s úzkým čelem a středně dlouhým, tenčím zobákem. U skřívánčího rázu může mít zobák rohový nádech, u bezpruhých a pruhových skřivanů musí být masově zbarvený. Oči jsou červenooranžové a obočnice jednořadé, hladké, jemně masové barvy.\n\nKrk je široce nasazený a směrem k hlavě se výrazně zužuje. Hruď je široká a zmasilá, křídla jsou též široká, vodorovně nesená, ocas je dlouhý, dobře složený. Nohy jsou středně dlouhé, běháky v patních kloubech zřetelně podklesávají a jsou neopeřené.\n\nOpeření musí pevně přiléhat k tělu a být bohaté na pudr. Chová se pouze ve stříbřitém zbarvení: pruhy nebo kaprování jsou šedohnědé, ostatní peří je šedohnědě plavé, na hrudi je barva redukována v barvu okrovou. Na krku se objevuje matně zelený lesk. Samci bývají světlejší než samice. Koburský skřivan se vyskytuje pouze ve třech rázech: kapratém, pruhovém a bezpruhém. Kapratí holubi se označují jako skřívánčí. Kaprování je u něj tvořeno úzkými trojúhelníčky, tato tzv. šípovitá kresba by měla být co nejpravidelnější. Pruhový ráz se vyznačuje dvěma pruhy přes křídla, u bezpruhého rázu jsou křídelní štíty čisté, stříbřité.\n\nKoburský skřivan je létavý, vhodný do volných chovů jako polařící holub, je životaschopný a plodný.\n\n"}
{"id": "911280", "url": "https://cs.wikipedia.org/wiki?curid=911280", "title": "Tigernachovy anály", "text": "Tigernachovy anály\n\nTigernachovy anály (zkratka AT) je kronika původem pravděpodobně z irského Clonmacnoise. Jazykově se jedná o směs latiny, staro- a středoirštiny. Záběr těchto letopočtů se táhne od počátků 8. století př. n. l. do roku 1178. Anály jsou pojmenovány po Tigernachovi Ua Braín, opatovi Clonmacnoise.\n\nMnoho z prehistorických záznamů pochází z rukopisu z 12. století (Rawlinson B 502). Nicméně skutečná hodnota kroniky leží v záznamech o letech 489–766, 973–1003 a 1018–1178, které se dochovaly na rukopisu ze 14. století (Rawlinson B 488). Období mezi léty 766 až 973 je ztraceno, ale je možné, že ve zkrácené formě bylo zachováno v \"Chronicon Scottorum\". Tato skotská kronika je neúplná pro období let 718 až 804, ale stejně jako \"Tigernachovy anály\" přebírá značnou část svého obsahu z hypotetické \"Irské kroniky\", ze které vychází také \"Ulsterské\" a \"Inisfallenské anály\", takže existuje obecná představa, co záznamy z tohoto období obsahovaly. \n\nAutorství análů není jisté. Záznam z rukopisu Rawlinson B 488 k roku 1088 (rok smrti Tigernacha Ua Braín) praví, že až do tohoto data byla kronika sepsána právě Tigernachem. Pokud nebyl pouhým přepisovatelem originálního textu, který opsal písař ze 14. století, pak by to znamenalo, že byl jedním z analistů podílejících se na tomto díle. \n"}
{"id": "911283", "url": "https://cs.wikipedia.org/wiki?curid=911283", "title": "Jawa Minor", "text": "Jawa Minor\n\nJawa Minor byl druhý automobil značky Jawa. Vývoj tohoto vozu začal roku 1935, o dva roky později začala sériová výroba. Byl to nejčastěji dvoudveřový čtyřmístný uzavřený vůz nebo i kabriolet, popř. dvoumístný roadster (s dvěma nouzovými sedadly vzadu). Motor byl dvoudobý řadový dvouválec uložený vpředu (podélně za přední nápravou). Měl výkon 14 kW (19 koní) a objem válců 616 cm³.\n\nZa druhé světové války byl vývoj osobních automobilů zakázán. Přesto v Jawě v utajení pokračovali pod vedením Ing. Vykoukala na přípravě druhé verze Minoru. Motor včetně převodovky byl otočen před přední nápravu a byl u něj změněn směr otáčení, převodovka byla čtyřstupňová (3. st. přímý záběr, 4. st. rychloběh v trvalém záběru ozubených kol, přepínání 3. a 4. posuvníkem se zubovými spojkami), brzdy byly změněny na kapalinové. Zcela jiná byla i karoserie – mj. i prostornější – a zavěšení zadních kol.\n\nPo válce se tento vůz od roku 1946 dočkal sériové výroby, ovšem ne jako Jawa Minor II, ale z obchodně strategických důvodů jako Aero Minor a ve zestátněném automobilovém průmyslu také mimo firmu Jawa, která od té doby směla vyrábět pouze motocykly. Tímto vozem řada vyráběných vozů značky Jawa počátkem roku 1951 tedy končí. Sice byly vyvíjeny i další vozy, např. Minor III, ale k jejich sériové výrobě nedošlo.\n"}
{"id": "911285", "url": "https://cs.wikipedia.org/wiki?curid=911285", "title": "Hřib nádherný", "text": "Hřib nádherný\n\nHřib nádherný (\"Boletus spretus\" ) je nejedlá hřibovitá houba ze sekce \"Fragrantes\". Vyskytuje se v teplých oblastech, především v jihoevropském Středomoří a také v Poltáru na Slovensku. Tvoří mykorhizu s duby a kaštanovníkem setým, roste na alkalických až neutrálních půdách.\n\n"}
{"id": "911288", "url": "https://cs.wikipedia.org/wiki?curid=911288", "title": "Alvin (DSV-2)", "text": "Alvin (DSV-2)\n\nAlvin (DSV-2) je hlubinná ponorka námořnictva Spojených států amerických provozovaná od roku 5. června 1964 Oceánografickým institutem Woods Hole. \"Alvin\" má za sebou velmi pestrou službu. Mimo jiné v roce 1966 pomohl z mořského dna ve Středozemním moři vyzvednout vodíkovou bombu a v roce 1986 provedl první fotografický průzkum vraku \"Titaniku\". Během více než padesátileté služby provedl více než 4600 ponorů.\n\nMiniponorka \"Alvin\" byla do služby přijata roku 1964.\n\nPosádku tvoří pilot a dva další členové (vědci). Ponorka se pod vodou pohybuje rychlostí 2 uzly. Může se ponořit až do hloubky 4500 metrů.\n\nBěhem služby \"Alvin\" prošel celou řadou modernizací. V letech 2012–2014 \"Alvin\" prošel modernizací po které byl certifikován na ponory do hloubky až 4500 metrů. Tehdy mimo jiné dostal prostornější titanový trup s pěti průzory (místo dosavadních tří) a nová LED světla.\n\n"}
{"id": "911289", "url": "https://cs.wikipedia.org/wiki?curid=911289", "title": "Ofenziva Michael", "text": "Ofenziva Michael\n\nOfenziva Michael byla první z německých jarních ofenziv na západní frontě v průběhu první světové války. Začala německým útokem na britské pozice 21. března 1918 a skončila zastavením postupu vyčerpaných německým armád 5. dubna 1918.\n\nNa začátku roku 1918 podepsalo Německo Brestlitevský mír s revolucí rozvráceným Ruskem. To znamenalo přesun tisíců německých vojáků a vojenského materiálu na západní frontu. Na druhé straně však stále více amerických vojáků přicházelo do Francie. Německý generál Erich Ludendorff chtěl zasáhnout dříve, než by Američané mohli hrát významnější roli. Vypracoval tedy soubor ofenziv, které měly za úkol vrazit klín mezi britské a francouzské jednotky, rozdělit je tak, nejdříve zničit Brity a poté se vypořádat s Francouzi na jihu, to všechno pokud možno dříve než dorazí větší počet amerických vojáků.\n\nKvůli momentu překvapení probíhaly přípravy v tajnosti, takže Britové neměli ponětí, co se děje. Během března byly na frontě mezi Arrasem a Laonem shromážděny tři německé armády posílené čerstvými jednotkami z východní fronty. Ty měly podporu až 6473 děl a 3500 minometů, což představovalo téměř polovinu německých děl na západní frontě. Nic netušící Britové neměli k dispozici ani třetinu dělostřeleckých baterií, co Němci. Přípravy na ofenzivu proběhly v tajnosti, takže Němci získali rozhodující moment překvapení.\n\nBrzy ráno 21. března začala pečlivě připravená dělostřelecká příprava. Trvala pět hodin a Němci během ní vystřelili 1,6 milionu granátů. Útok byl tak drtivý, že vojáci 5. britské armády začali ustupovat již pár hodin po útoku. Německý postup byl velmi rychlý, navíc Němci naprosto eliminovali 5. britskou armádu a na chvíli se jim podařilo rozdělit síly Trojdohody na dvě části. Za týden bojů Němci postoupili v jednom úseku fronty až o 70 km a dostali se až k Montdidieru, tam se však německý postup zpomalil.\n\nI když bylo dobytí Montdidieru úspěchem, nastal problém, protože německé velení počítalo s tím, že tyto jednotky na jižním úseku budou mít pouze podpůrnou roli, a že hlavní silou bude 17. armáda u Arrasu. Ta ovšem kvůli silnému britskému odporu nedokázala město dobýt, tudíž nemohl být proveden ani obchvat britských armád na severu. Na začátku dubna se německý postup zastavil úplně a to bez zisku většího strategického úspěchu. Německá pozornost se však začínala přesouvat do Flander k Yprům, kde plánovali udeřit znovu.(viz Ofenziva Georgette)\n\nAčkoli Němci dobyli rozsáhlá území a způsobili nepříteli velké ztráty, neuspěli, a to hlavně kvůli urputné obraně Arrasu, který byl v podstatě hlavním německým cílem a také proto, že Francouzi byli schopni přesunout několik svých divizí na německé jižní křídlo ve chvíli, kdy byla 5. britská armáda otřesena a neschopna podniknout jakoukoli akci. Britové a Francouzi přečkali ofenzivu Michael za cenu čtvrt milionu mužů, z nichž mnozí byli zajati. Ovšem Němci nebyli schopni způsobit takové škody, aniž by sami neztratili téměř stejný počet vojáků. Pro Německé císařství to byl strategický neúspěch, za který mělo zaplatit, ale až poté, co podniklo několik dalších, podobně neúspěšných ofenziv na západní frontě roku 1918.\n\n"}
{"id": "911292", "url": "https://cs.wikipedia.org/wiki?curid=911292", "title": "Mário Bicák", "text": "Mário Bicák\n\nMário Bicák (* 21. října 1979, Prešov, Československo) je slovenský fotbalový záložník, od roku 2013 bez angažmá.\n\nSvoji fotbalovou kariéru začal v FC Steel Trans Ličartovce, pokračoval v MFK Košice, Győri ETO FC a FC Spartak Trnava.\n\nV dresu A-mužstva Slovenska nastoupil ve třech zápasech. Debutoval 1. března 2006 v přátelském utkání na Stade de France proti domácí Francii, Slovensko vyhrálo 2:1.\n\n"}
{"id": "911294", "url": "https://cs.wikipedia.org/wiki?curid=911294", "title": "Henry Radcliffe Crocker", "text": "Henry Radcliffe Crocker\n\nHenry Radcliffe Crocker (6. března 1846, Hove – 22. srpna 1909, Engelberg) byl britský lékař a dermatolog.\n\nNarodil se ve městě Hove v anglickém hrabství Sussex a medicínu vystudoval na University College Hospital, kde posléze působil. Pracoval pod dermatologem Williamem Tilbury Foxem a po jeho smrti jej vystřídal v pozici lékaře dermatologického oddělení University College Hospital. Ve svém výzkumu se zaměřoval na epidemiologii kožních chorob a histologii. Během své kariéry jako první popsal či pojmenoval nemoci, jako granuloma annulare a erythema elevatum diutinum.\n\nRoku 1885 na zasedání Londýnské patologické společnosti jako první navrhl teorii o původu onemocnění Josepha Merricka, známého jako Sloní muž. Podle něj mohl být jeho zdravotní stav způsoben kombinací vzácné kožní choroby cutis laxa a neznámé deformity kostí, způsobené změnami v nervové soustavě.\n\nV roce 1888 vydal učebnici \"Diseases of the Skin: Their Description, Pathology, Diagnosis and Treatment\", díky níž se stal vůdčí osobností na poli dermatologie. Mimo jiné v ní popsal i případ již zmíněného Merricka.\n\nZemřel v šedesáti třech letech na srdeční selhání, které utrpěl během výletu po Švýcarsku.\n"}
{"id": "911295", "url": "https://cs.wikipedia.org/wiki?curid=911295", "title": "Brak", "text": "Brak\n\nBrak může znamenat:\n\n"}
{"id": "911296", "url": "https://cs.wikipedia.org/wiki?curid=911296", "title": "Pevník chlupatý", "text": "Pevník chlupatý\n\nPevník chlupatý (\"Stereum hirsutum\") je houba rozkládající mrtvou dřevní hmoru a napadající živé dřeviny. Podílí se na vážném poškození révy vinné jinými houbovými patogeny. Je zařazena do řádu holubinkotvaré \"Russulales\" čeledě pevníkovité \"Stereaceae\". Starší plodnice jsou hostitelem houby \"Tremella aurantia\" a \"Tremella steidleri\" (biolib cz uvádí parazitismus houbou rážovka lesknavá \"Sphaerostilbella aureonitens\"). V chemické reakci s KOH červený (nejdříve červený, později černá) na povrchu. Pevník chlupatý je uváděn jako parazit některých druhů hub. \n\nSTERHI\n\nPodle biolib.cz je pro patogena s označením \"Stereum hirsutum\" používáno více rozdílných názvů, například \"Auricularia aurantiaca\" nebo \"Thelephora reflexa\".\n\nDle Index Fungorum jsou uváděna následující synonyma:\nVyskytuje se běžně v mírném pásmu severní polokoule, ale jsou dostupné informace o výskytu na jižní polokouli, v Jižní Americe, Austrálii a na Novém Zélandě. \nPozitivní.\n\nHouba vytváří jednoleté rozlité, polokloukaté až kloboukaté, tenké, kožovité plodnice. Jejich povrch je štětinatý, pásovaný, žlutookrový až žlutý, hymenium hladké, žlutooranžové, ve stáří hnědooranžové nebo šedohnědé, omačkáním neměnící barvu. Pevník chlupatý působí bílou, resp. bíložlutou hnilobu na dřevě.\nListnaté dřeviny, méně často jehličnany.\n\nPlodnice narůstající během celé vegetace.\n\nZa nejedlý pevník krvavějící (\"Stereum sanguinolentum\"). Pevník krvavějící má plodnice s šedavým rouškem, po poranění se barví krvavě červeně. Lze jej rovněž někdy zaměnit za mladé plodnice outkovky pestré (\"Trametes versicolor\") a outkovky pásované (\"Trametes ochracea\"). Plodnice těchto hub jsou ovšem ve srovnání s velmi tenkým pevníkem robustnější a mají rouško jemně pórovité.\nJe také uváděna možnost zámeny za ostnateček dvoubarvý (\"Steccherinum dichroum\") nebo za kloboukaté plodnice houby pevník plstnatý (\"Stereum subtomentosum\"). Plodnice houby pevník plstnatý po poranění žloutnou, mají náznak třeně, staré plodnice jsou zelené od řas. \nPevník chlupatý působí bílou, resp. bíložlutou hnilobu na dřevě nejrůznějších listnáčů. Až na nepříliš četné výjimky nevyrůstá na dosud žijících hostitelských dřevinách (a když, tak se omezuje na jednotlivé větve, vzácněji kmeny – např. po poranění mrazem, slunečním úpalem apod.) Častý je přechod od saprofytického způsobu života k parazitismu v pařezinách.\n\nPevník chlupatý je také původce tzv. žlutého plesnivění skladovaných žaludů. Příznaky: kolem uskladněných žaludů se začne nejprve po jejich povrchu rozrůstat jasně žlutě zbarvené vatovité podhoubí. To postupně pronikne dovnitř žaludů, rozrůstá se mezi oplodím a osemením, pak napadne dělohy, které rozrušuje směrem od povrchu do středu. K základním ochranným opatřením je zabránění přimísení částeček dřeva, kůry, úlomků větévek apod.\n\nVe vinařství, pevník chlupatý hraje významnou roli. V Comunidad Valenciana ve Španělsku byl prováděn průzkum výskytu častých houbových parazitů, mezi jinými pevníku chlupatého. Houba oslabuje rostliny, které jsou náchylné k napadení dalšími patogeny.\n\nNejedlý.\n\nBěhem vegetace se vyskytuje v listnatých lesích na nevápenité půdě, v cerových dubinách, šipákových a teplomilných doubravách, v kyselých doubravách ale i ve vápnomilných a orchidejových bučinách na mrtvých kmenech listnáčů, vzácněji jehličnanů. \n\nRanový parazit, může také prorůstat z napadených odumřelých částí do živých.\n\nOdstranění odumřelých částí dřevin odřezáním, použití stromového blazímu, nebo latexu kj zamazání větších ran.\n\n"}
{"id": "911297", "url": "https://cs.wikipedia.org/wiki?curid=911297", "title": "Xbox One", "text": "Xbox One\n\nXbox One je videoherní konzole, kterou vyvinula a uvedla na trh společnost Microsoft. Xbox One, nástupce Xbox 360, byl oznámen 21. května 2013 a jde o třetí konzoli z rodiny Xbox. Jako součást osmé generace videoherních konzolí soutěží na trhu s Playstation 4 od Sony a Wii U se Switch od Nintenda. Xbox One byl uveden na trh v Severní Americe, několika evropských zemích, Austrálii a na Novém Zélandu. V Japonsku a zbývajících evropských zemích je jeho uvedení naplánováno na rok 2014. Podle Microsoftu a různých publikací je zařízení označováno jako „zábavní systém v jednom“, což jej staví do role konkurenta ostatních domácích zařízení, jako jsou platformy Apple TV a Google TV.\n\nNová konzole, která se vrací k dříve používané architektuře x86, použité v prvním Xboxu, namísto architektury založené na PowerPC z Xboxu 360, obsahuje procesor AMD postavený okolo sady instrukcí x86-64. Xbox One klade zvýšený důraz na integraci zábavy, nabízí možnost pracovat s několika aplikacemi na rozdělené obrazovce a zlepšenou podporu druhé obrazovky. Konzole zahrnuje nově vylepšený pohybový senzor Kinect, který byl u předchozí generace pouze nepovinným doplňkem. Microsoft vyzdvihuje integraci Kinectu do Xbox One prostřednictvím prvků a funkcí, jako je vestavěný klient Skype pro videokonference, rozpoznávání uživatele a jeho sledování a možnost používat hlasové příkazy a gesta k navigaci v uživatelském rozhraní konzole. Mezi nové herní funkce patří rozšířená služba Xbox Live, vylepšená funkčnost Kinectu, využívání cloudu, schopnost automaticky nahrávat a sdílet ukázky z her a podpora pro online živé streamy.\n\nPočáteční politika konzole ohledně požadavků na online připojení, povinné integrace s Kinectem, nejednoznačná omezení týkající se předprodejů a sdílení použitých her, a vyšší cena v porovnání s přímou konkurencí vedly po oznámení nového Xboxu k převážně smíšeným recenzím a reakcím. Na základě této kritiky Microsoft oznámil, že od těchto omezení upustí.\n\nXbox One je nástupce Xboxu 360, předchozí videoherní konzole od Microsoftu, která byla představena v roce 2005 jako součást sedmé generace videoherních konzolí. Starší typ, který Microsoft nadále vyrábí, podstoupil několik malých hardwarových revizí, jež měly za cíl snížit jeho velikost a zlepšit spolehlivost. V roce 2010 Chris Lewis z Microsoftu uvedl, že 360 je v půli cesty svého životního cyklu, což bylo podpořeno představením senzoru Kinect, jenž měl podle Lewise prodloužit životnost konzole o dalších pět let.\n\nPůvodní hardware nástupce 360, obecně označovaný v branži jako „Xbox 720“, se údajně dostal do rukou vývojářů již v květnu 2011. Má se za to, že oficiální vývojářský kit, jenž nesl kódové označení Durango, byl pro vývojáře dostupný v polovině roku 2012. Uniklé dokumenty naznačují, že nová konzole obsahovala vylepšený Kinect, cloudový přístup k hrám a médiím a integraci s telefony a tablety. Microsoft tyto uniklé prvky a vlastnosti nijak nekomentoval. Uniklé designové dokumenty rovněž poukazovaly na fakt, že se Microsoft snaží eliminovat možnost hraní použitých her, ačkoli později vysvětlil, že stále „přemýšleli o tom, co bude dál, a jak můžeme s Kinectem posouvat hranice technologie, jakou jsme vytvořili“. Každopádně k platnosti této informace se opět nevyjádřil.\n\nKonzole byla veřejně odhalena pod názvem Xbox One 21. května 2013 na tiskové konferenci, jejímž cílem bylo pokrýt široké multimediální a sociální možnosti nového Xboxu. Druhá tisková konference ohledně konzole se konala během E3 10. června 2013 se zaměřením na funkce vztahující se k videohrám. V té době Microsoft oznámil, že konzole bude uvedena na trh v 21 zemích, ale toto stanovisko bylo později změněno na 13. Tato změna, která znamenala posunutí data uvedení na trh v 8 zemích na rok 2014, byla vysvětlována nepředvídatelnou složitostí lokalizace nového Kinectu. Mezi generace Xbox One S 2016, Xbox One X 2017.\n\nVnější plášť Xboxu One je opatřen dvoubarevným lakem v odstínu „tekuté černé“, přičemž jedna polovina je vyvedena v matně šedé a druhá v lesklejší černé. Design má vyvolávat dojem na zábavu více orientovaného a zjednodušeného vzhledu než u předchozí generace. Vedle jiných změn byly nahrazeny LED kroužky používané v Xboxu 360 za zářící bílé logo Xbox, podle něhož uživatel pozná aktuální status systému.\n\nV konzoli se nachází APU (z anglického Accelerated Processing Unit) AMD „Jaguar“ s dvěma čtyřjádrovými moduly s celkem osmi jádry x86-64 taktovanými na 1,75 GHz a 8 GB DDR3 RAM s propustností 68,3 GB/s. Paměťový podsystém také obsahuje dalších 32 MB „vložené statické” RAM (neboli ESRAM) s propustností 109 GB/s. Eurogameru bylo sděleno, že pro simultánní operace čtení a zápisu je ESRAM schopná teoretické propustnosti 192 GB/s a že v případě operací, jež zahrnovaly zpracování průhlednosti textur, je propustnost 133 GB/s. V konzoli se dále nachází nevyměnitelný pevný disk o kapacitě 500 GB a optická Blu-ray mechanika. Pro hry je na pevném disku k dispozici okolo 362 GB, podpora pro externí disky bude přidána v některé z budoucích aktualizací.\n\nBylo oznámeno, že 3 GB RAM jsou vyhrazeny pro operační systém a aplikace, tudíž 5 GB připadne na hry. Grafický procesor (GPU) je založen na architektuře AMD GCN s 12 výpočetními jednotkami s celkem 768 jádry, běžících na 853 MHz a poskytujících odhadovaný maximální teoretický výkon 1,31 TFLOPů. V případě sítí Xbox One podporuje gigabitový ethernet, bezdrátový standard 802.11n a Wi-Fi Direct.\n\nXbox One podporuje grafický výstup v rozlišení 4K (3840x2160) (2160p) a prostorový zvuk 7.1. Yusuf Mehdi, viceprezident marketingu a strategie společnosti Microsoft, uvedl, že neexistuje žádné hardwarové omezení, které by bránilo hrám ve spuštění v rozlišení 4K. Xbox One – na rozdíl od Xboxu 360 – nepodporuje 1080i a další prokládané rozlišení. Rovněž nepodporuje kompozitní nebo komponentní video a naopak podporuje HDMI 1.4 pro vstup i výstup.\n\nKonzole dokáže sledovat svou vnitřní teplotu a patřičně tak zareagovat v případě hrozby přehřátí. Vedle zvýšení rychlosti větráku mohou být přijata další opatření, a to včetně přinucení hardwaru ke spuštění v nižším energetickém stavu, což je vlastnost, která nebyla přítomna na Xboxu 360. Omezení spotřeby energie snižuje maximální výkon, nicméně tato možnost je pouze jakousi poslední záchrannou brzdou před trvalým poškozením přístroje.\n\nOvladač pro Xbox One si zachovává celkové uspořádání svého předchůdce. Směrový ovladač byl změněn na čtyřsměrový, prostor pro baterie je štíhlejší, tlačítka Start a Back byla nahrazena tlačítky Menu a View. Každá spoušť disponuje nezávislými motorky (nazývané jako „Impulse Triggers“), které umožňují vývojářům naprogramovat směrové vibrace. Jedna spoušť může být naprogramována k vibraci při střelbě zbraně, případně obě mohou pracovat společně na vytvoření zpětné vazby, jež určí směr příchozího zásahu. Microsoft investoval do vylepšení designu ovladače pro Xbox One přes 100 milionů dolarů.\n\nK Xboxu One je přibalen vylepšený senzor Kinect pro sledování pohybu a rozpoznávání hlasu. Nový Kinect používá širokoúhlou kameru s rozlišením 1080p (v porovnání s VGA rozlišením předchozí verze) a zpracovává 2 gigabity dat za sekundu při analyzování svého okolí. Nový Kinect je přesnější než jeho předchůdce, dokáže sledovat až 6 lidí najednou, sledovat tepovou frekvenci a gesta vytvářená ovladačem Xbox One a skenovat QR kódy kvůli uplatňování dárkových karet Xbox Live. Mikrofon Kinectu zůstává ve výchozím nastavení aktivní po celou dobu, takže může v případě potřeby přijímat od uživatele hlasové povely, i když je konzole v režimu spánku (takže může být probuzena pomocí povelu).\n\nStejně jako tomu bylo na Xboxu 360, tak i na Xbox One je použití Kinectu volitelné, přičemž způsob, jakým bude senzor fungovat, lze upravit v nastavení soukromí.\n\nVerze nového Kinectu kompatibilní se systémem Windows byla k dostání v roce 2014 ,ale dnes už se nevyrábí.\n\nPodobně jako ve Windows 8, i na Xboxu One lze přesouvat aplikace (jako hudbu, videa, Skype a Internet Explorer) ke straně obrazovky a pracovat na více věcech naráz.\n\nKonzole nabízí podobnou, třebaže bohatší sadu možností ovládaných hlasem než tu, kterou nabízel Kinect první generace, což umožňuje uživateli ovládat funkce Xboxu prostřednictvím hlasových povelů. Uživatelé mohou rovněž iniciovat konverzaci přes Skype.\n\nV zařízení údajně běží tři operační systémy: Xbox OS, OS založený na jádře systému Windows, a další OS, jenž umožňuje dvěma operačním systémům komunikovat virtualizací (jako hypervisor). Tato integrace dovoluje například volání přes Skype, zatímco se uživatel nachází v některé z her.\n\nJádro Windows na Xboxu není kompatibilní se standardními aplikacemi Windows, ačkoli vývojáři je budou schopní portovat za cenu pouze malého úsilí\n\nMicrosoft prohlásil, že služba Xbox Live byla rozšířena tak, aby bylo pro uživatele Xbox One k dispozici na 300 000 serverů. Už se však nezmínil, kolik z těchto serverů je fyzických a kolik virtuálních. Úložiště cloud je dostupné k ukládání her a dalšího obsahu, přičemž vývojáři mají možnost využít servery služby Live (spolu s cloudovou výpočetní platformou Windows Azure), aby nabídli hráčům dynamické změny v rámci jejich hry. Služba si i nadále zachovává systém předplatného. Seznam přátel byl rozšířen na 1000 kontaktů.\n\nXbox SmartGlass rozšiřuje funkčnost Xbox One, když zařízení, která pohánějí systémy Windows Phone, Windows 8, iOS a Android, lze použít jako „druhou obrazovku“. Ukázka během tiskové konference na E3 demonstrovala využití na tabletu, kdy bylo možné na pozadí upravit nastavení pro multiplayerovou hru, zatímco na televizi byla hrána jiná hra.\n\nPředplatitelé Zlatého členství Xbox Live mohou používat aplikaci Upload Studio k editování a sdílení klipů z posledních pěti minut hraní, které konzole automaticky nahrává. Integrace se steamovací platformou Twitch bude zavedena v roce 2014. Poté budou uživatelé schopni pomocí hlasových povelů okamžitě začít streamovat svou aktuální hru a použít mikrofon Kinectu ke komentování svého počínání.\n\nMicrosoft představil několik svých her i her od dalších vývojářů pro Xbox One na své tiskové konferenci na E3, přičemž některé z nich jsou pro tuto platformu exluzivní. Mezi vlastní odhalené hry na Xbox One patřily Forza Motorsport 5, Ryse: Son of Rome, Quantum Break, vzkříšení Killer Instinct, Project Spark a krátká upoutávka na nadcházející hru z univerza Halo.\n\nHry na Xbox One jsou distribuovány na Blu-ray discích a digitálně prostřednictvím Xbox Games Store. Všechny hry na Xbox One (ať už digitálně nebo fyzicky zakoupené) musí být uloženy na pevný disk konzole. V případě fyzických kopií je k hraní zapotřebí disk. Pokud je však hra nainstalována na jiné konzoli a majitel dané konzole z nějakého důvodu nemá přístup k disku hry, má možnost odemknout si instalaci na pevný disk, a to po zakoupení hry na Xbox Live. Nainstalovaná hra se poté chová jako digitální kopie. Hry pro jednoho hráče, které těží z výhod cloudu, vyžadují připojení k internetu.\n\nXbox One původně nedisponoval zpětnou kompatibilitou s hrami na původní Xbox nebo Xbox 360. Larry „Major Nelson“ Nelson, ředitel programování Xbox Live, uvedl, že uživatelé mohou teoreticky použít port HDMI-in na konzoli, aby spustili Xbox 360 skrze Xbox One. Senior ředitel Albert Penello odhalil v rozhovoru možnost, že Microsoft by mohl v budoucnu nabídnout zpětnou kompatibilitu se staršími hrami prostřednictvím cloudového herního systému. Zpětná kompatibilita byla uvedena v roce 2015.\n\nPo oficiálním odhalení v květnu 2013 přišla redakce Game Informeru jak s chválou, tak i kritikou na konzoli. Matt Helgeson popsal konzoli jako záměr Microsoftu na „ovládnutí obývacího pokoje“. Okamžité přepínací funkce Xboxu One označil za „působivé“ a samotnou konzoli za „krok správným směrem“, co se týče TV zábavy, zejména pak možnost vyhnutí se používání neintuitivního uživatelského rozhraní na četných kabelových set-top boxech. Jeff Cork řekl, že Microsoft má ohledně konzole „několik výborných nápadů“, ale že selhal při jejich správné interpretaci.\n\nPo tiskové konferenci Microsoftu na E3 10. června 2013 se vnímání kritiků ohledně Xboxu One změnilo. Několik redaktorů serveru GameSpot bylo dosti kritických. Mark Walton označil startovací tituly pro Xbox One uvedené na konferenci za „nemastné, neslané“ a sužované „starými kravaťáky a proudem populárních rádoby slovíček“. Hry byly prý „povrchní, přičemž oceňují vizuální stránku před inovací“, což je přesný opak toho, co slíbil Microsoft prezentovat v průběhu akce, kterou označil za „novou generaci hraní“. A to nemluvě o přísných restrikcích ohledně správy digitálních práv (DRM). Redaktor Tom McShea poznamenal, že i přes zvýšený potenciál Xboxu One a jeho orientaci na cloud se prezentace skládala pouze z „krásných her, které nenabízely žádnou viditelnou změnu v samotném zážitku z hraní oproti Xboxu 360, takže stávající majitelé nemají moc důvodu utratit 499 dolarů za novou konzoli.“ Novináři a spotřebitelé vtipně pojmenovali konzoli jako „Xbone“, aby tak dali Microsoftu najevo, že mnohá jeho rozhodnutí se zakládala na špatném úsudku. Po tiskové konferenci Sony později téhož večera McShea pokračoval, když označil Microsoft za protizákaznický a snažící se „potrestat své věrné zákazníky“ přísnými omezeními a že kvůli „trvání na omezeních ohledně použitých her a nutnosti být neustále online, které Microsoft tak radostně implementoval do Xboxu One, byla Sony se svou konzolí PlayStation 4 pasována za favorita letošních Vánoc.“\n\nRafi Mohammed, autor knihy „The Art of Pricing“ řekl televizi Bloomberg, že Microsoft nasadil cenu pro Xbox One „příliš vysoko“ a že těch 100 dolarů navíc oproti svému konkurentovi by mohlo konzoli o letošních Vánocích „vykolejit“.\n\n22. listopadu 2013 Microsoft potvrdil, že prodal jeden milion konzolí Xbox One během prvních 24 hodin po uvedení na trh. Na základě sledování zhruba 102 000 nákupních stvrzenek společností InfoScout, na nichž se v 1500 případech objevil nákup buď videohry, nebo videoherní konzole, se Xbox One stal ve Spojených státech v období slev na Černý pátek nejprodávanější konzolí.\n\n11. prosince 2013 Microsoft oznámil, že prodal okolo 2 milionů kusů za prvních 18 dnů. 12. prosince 2013 pak uvedl, že na základě údajů NPD Group šlo o nejrychleji prodávanou konzoli ve Spojených státech, ačkoli zpráva NPD objasnila, že „prodeje PlayStation 4 zahrnovaly další týden v rámci porovnávání listopadových dat oproti Xbox One. Podíváme-li se na prodeje na bázi průměrných týdenních čísel, pak Xbox One porazil PS4. Nicméně je třeba mít na paměti, že ve druhém týdnu po uvedení na trh bývají dodávky zařízení obvykle značně omezeny.”\n\n6. ledna 2014 Microsoft oznámil, že před koncem roku 2013 se celosvětově prodalo přes 3 miliony konzolí.\n\nMicrosoft ve své finanční zprávě za 2. kvartál fiskálního roku 2014, která byla uveřejněna 23. ledna 2014, oznámil, že celosvětově bylo vyexpedováno 3,9 milionů kusů konzole Xbox One.\n\nPři prvním odhalení konzole Microsoft představil řadu funkcí a politik pro hry na Xbox One, které měly klást důraz na „neustále připojenou“ konzoli a digitální obsah, což mělo přinést řadu výhod jak pro vývojáře, tak pro hráče. Systém DRM by provázal všechny hry (ať už by byly zakoupeny ve fyzické, nebo digitální podobě) s uživatelovým účtem Xbox Live a jeho konzolí Xbox One. Systém by umožnil lokální přístup k uživatelovým hrám prostřednictvím herní knihovny založené na cloudu na kterémkoli dalším Xboxu One. Herní knihovna by byla sdílena až s deseti vybranými „rodinnými“ členy (každou hru by v daný okamžik mohl hrát pouze jeden uživatel). Tento systém by však rovněž vyžadoval připojování konzole k internetu v pravidelných intervalech (nejméně jednou za 24 hodin), aby došlo k synchronizaci knihovny a stažení aktualizací do her. Pokud by k tomu nedošlo, hru by nebylo možné hrát do té doby, dokud by nebyla konzole znovu připojena k internetu. Uživatelé by mohli obchodovat či vyměňovat hry „vybraných prodejců“ bez jakýchkoli dalších poplatků a také je přímo půjčovat kterémukoli svému příteli ze seznamu na Xbox Live po dobu alespoň 30 dnů, ale pouze jedenkrát.\n\nV reakci na rostoucí kritiku Microsoft vydal 19. června 2013 prohlášení, ve kterém nastínil, jak budou původně navržené politiky zmírněny na podobnou úroveň, která platí pro Xbox 360. Nově se už nepočítalo s požadavkem na připojení k internetu, žádným ověřováním disku a regionálními omezeními. V důsledku změn se upustilo i od rodinného sdílení, stejně jako od sdílené digitálních titulů. Marc Whitten, vrchní produktový ředitel Xbox One, uvedl, že k odstranění možnosti rodinného sdílení došlo z důvodu revize politik Xbox One, aby bylo možné dodat konzole včas, a že tento prvek může být v budoucnu zakomponován zpět. Při prvním připojení Xboxu One k internetu je nutné stáhnout aktualizace, na základě níž se zpřístupní offline režim a aktualizuje systémový software, jenž umožní další změny politiky. Ve svém prohlášení týkající se nových politik Mattrick uvedl, že společnost si vzala k srdci negativní názor veřejnosti, a zároveň poděkoval za zpětnou vazbu, jež „restrukturalizovala budoucnost Xbox One”. Mattrick, který stál v čele vývoje Xbox One, ohlásil 1. července 2013 svůj odchod z Microsoftu. Stal se CEO ve společnosti Zynga. Analytici spekulovali, že jeho odchod je spjat se špatnou odezvou a následným zrušením četných plánů pro Xbox One.\n\nČasté používání Kinectu ze strany konzole se stalo předmětem obav ohledně potenciálního využití ke sledování, které vyplývalo z původně ohlášeného požadavku na neustálé připojení periferie ke konzoli. Zastánci soukromí tvrdili, že zvýšené množství údajů, které mohly být novým Kinectem shromažďovány (například pohyby očí, srdeční frekvence a nálada), by mohly být využity k cílené reklamě. Rovněž se vyrojily zprávy o patentech Microsoftu zahrnující Kinect (jako třeba DRM na základě detekování počtu diváků v místnosti) a sledování návyků uživatelů udělováním úspěchů (achievementů) za sledování televizních programů a reklam. Zatímco Microsoft uvedl, že jeho zásady ochrany osobních údajů „zakazují shromažďování, uchovávání nebo používání údajů z Kinectu pro reklamní účely“, kritici nevyloučili možnost, že tyto politiky by mohly být před vydáním konzole změněny. Rovněž byly vzneseny obavy, že zařízení by mohlo nahrávat konverzaci, neboť jeho mikrofon zůstává aktivní po celou dobu. V reakci na kritiku mluvčí společnosti Microsoft uvedl, že obsah vytvářený uživateli jako fotky a videa „neopustí váš Xbox One bez explicitního souhlasu“ a že během počátečního nastavení konzole budou k dispozici klíčové informace ohledně soukromí a nastavení Kinectu (uživatelé mohou určit, zda má být Kinect zapnutý, vypnutý nebo v pozastaveném stavu). Microsoft se nakonec rozhodl vzít zpět své rozhodnutí o nutném používání Kinectu na Xbox One, přesto je periferie dodávána spolu s konzolí.\n\nZmenšený Xbox One (typ 1681) vyšel v srpnu 2016 jako nástupnická verze původní konzole, k dispozici byl s 500 GB, 1 TB a 2TB diskové kapacity. Jde o 40 % menší verzi než původní model. Přibyl infračervený port, bluetooth 4.0 a HDMI port byl aktualizován z verze 1,4 na 2,0. Naopak byl odstraněn port na Kinect senzor, ten se dá připojit jen přes dokoupený konektor. Nepatrná je také změna jeho výkonu, grafický výkon narostl z 1.31 teraFLOPS na 1.4 teraFLOPS.\n\n16. dubna 2019 Microsoft uvedl \"online\" verzi Xbox One S nazvanou Xbox One S All-Digital Edition, která neobsahuje optickou jednotku Blu-ray. Jde o 1 TB verzi, oficiální prodejní cena startuje na 5999 Kč, a v ceně obsahuje hry \"Minecraft\", \"Sea of Thieves\" a \"Fortnite Battle Royal\".\n\nModernizovaná verze Xbox One X (typ 1787) vyšla 7. listopadu 2017, jde o nejvýkonnější konzoli současnosti. Jedná se o verzi se zdokonaleným hardwarem umožňující rozlišení 4K, úpravy dostál také design. Disponuje výkonnějším GPU zvládající až 6 teraFLOPS, rychlejším CPU v taktu 2,3 GHz a RAM 12 GB DDR5, oproti původní konzoli s grafikou 1,31 teraFLOPS, CPU 1,75 GHz a RAM 8 GB DDR3.\n\n\n"}
{"id": "911298", "url": "https://cs.wikipedia.org/wiki?curid=911298", "title": "TJ Jäkl Karviná", "text": "TJ Jäkl Karviná\n\nTJ Jäkl Karviná byl slezský fotbalový klub z Karviné. V sezóně 2000/01 sestoupil místní úspěšný klub FC Karviná do MSFL, v následující sezóně do divize a po sezóně 2002/03 zanikl. Jediným životaschopným klubem v Karviné tak zůstal TJ Jäkl Karviná, který navazoval na tradici SK Fryštát z počátku 20. století. TJ Jäkl Karviná vzal pod svá křídla veškeré mládežnické složky zkrachovalého FC Karviná a odkoupil práva k soutěžím mládeže od majitele Zemka, který tato a další práva FC Karviná vlastnil. Klub vystoupil z Tělovýchovné jednoty Jäkl, osamostatnil se a začal vystupovat pod hlavičkou MFK Karviná.\n\n\n"}
{"id": "911300", "url": "https://cs.wikipedia.org/wiki?curid=911300", "title": "FK 1. máj Karviná", "text": "FK 1. máj Karviná\n\nFK 1. máj Karviná byl slezský fotbalový klub z Karviné. Karviná jakožto multietnické město Těšínského Slezska byla domovem četných fotbalových klubů, které jednotlivé skupiny obyvatel zakládaly po první světové válce. Vznikl tehdy velký počet klubů polských, německých, českých a židovských. Nejznámějším a nejsilnějším polským klubem byla PKS Polonia Karwina založena v roce 1919. Po druhé světové válce nedošlo k obnovení německých a židovských klubů. České a polské kluby nicméně stále existovaly až do padesátých let, kdy v rámci komunistické \"optimalizace\" sportovního života v Československu byly české kluby sjednoceny do \"ZSJ OKD Mír Karviná\" a polská \"Polonia Karwina\" sloučena do tohoto klubu. Před sezónou 1995/96 se Baník sloučil s FK ČSA Karviná do KD Karviná. O sezónu později KD Karviná zanikla sloučením do klubu FC Karviná.\n\n\n\n"}
{"id": "911302", "url": "https://cs.wikipedia.org/wiki?curid=911302", "title": "FK ČSA Karviná", "text": "FK ČSA Karviná\n\nFK ČSA Karviná byl slezský fotbalový klub z Karviné. Před sezónou 1995/96 se FK ČSA sloučila s FK 1. máj Karviná do KD Karviná. O sezónu později KD Karviná zanikla sloučením do klubu FC Karviná.\n\n\n\n"}
{"id": "911304", "url": "https://cs.wikipedia.org/wiki?curid=911304", "title": "Up in the Sky", "text": "Up in the Sky\n\nUp in the Sky je podle oficiálních stránek debutové album švýcarské folk rockové hudební skupiny 77 Bombay Street, ve skutečnosti však pravděpodobně druhé v pořadí po albu \"Dead Bird\" z roku 2009. Album vyšlo 11. února 2011 ve vydavatelství Gadget Records a produkoval ho Thomas Fessler. Na psaní písní se podílejí všichni čtyři bratři a sami připouštějí, že se při odlišných názorech někdy pohádají.\n\nVšech 12 skladeb bylo postupně vydáno kapelou jako singl, ale pouze k několika byl nahrán videoklip. Prvním vydaným singlem byla skladba „47 Millionaires“ z 29. března 2010. Nejúspěšnějšími singly alba jsou „Up in the Sky“, který obsadil 7. příčku, a „I Love Lady Gaga“, který se umístil na 19. pozici švýcarské hitparády. Celkem se alba prodalo přes 70 000 kusů, díky čemuž získalo double-platinové ocenění ve Švýcarsku a kapela 77 Bombay Street za něj dostala dvě ceny Swiss Music Awards.\n\nCelkově album obsadilo třetí místo ve švýcarském žebříčku hudebních alb. Takto veliký úspěch byl i pro samotné členy kapely velmi překvapující. Již po získání první zlaté desky a první platinové desky říkali Simri-Ramon, resp. Esra, že tři až pět tisíc prodaných alb by považovali za úspěch. Místo toho vyrazili na turné, kdy se jim podařilo vytvořit nový návštěvnický rekord na Gurtenfestivalu v Bernu, kam přišlo přes 7 000 lidí. U většiny písní zpívá první hlas nejstarší z bratrů Matt, ovšem číslo pět „Miss You Girl“ zpívá Joe a druhý úspěšný singl „I Love Lady Gaga“ vede v prvním hlasu nejmladší Simri-Ramon.\n"}
{"id": "911305", "url": "https://cs.wikipedia.org/wiki?curid=911305", "title": "Štraser", "text": "Štraser\n\nŠtraser, též těžký pštros, je plemeno holuba domácího. Je to nelétající holub vhodný pro voliérový chov.\n\nPlemeno vzniklo z moravského pštrosa. Ten byl počátkem 19. století vyšlechtěn na jižní a střední Moravě pravděpodobně zkřížením domácích holubů s některým plemenem v pštrosí kresbě. Zřejmě se jednalo o některého slepičáka, ti byli dále přikřižováni prokazatelně na konci 19. a začátku 20. století. Na začátku 20. století bylo plemeno zušlechťováno plemenem florentýn a přilita byla i krev vídeňského slepičáka. V roce 1907 vznikl v Německu chovatelský klub a štraser byl uznán jako samostatné plemeno, rozdílné od moravského pštrosa. Jeho další šlechtění vedlo ke zvětšení velikosti a hmotnosti ptáků.\n\nŠtraser je velký, robustní holub se značnou hloubkou těla. Hlava je velká a široká, čelo je výrazně klenuté. Oční duhovka má oranžově červenou až červenou barvu. Zobák je silný a krátký. Krk není dlouhý, je silný a široce nasedá na širokou a hlubokou hruď. Hřbet je krátký, široký a skloněný dozadu, křídla a ocas jsou rovněž krátké, stejně tak nohy, běháky a prsty jsou neopeřené.\n\nToto plemeno má typickou kresbu, která se nazývá gazzi, v Česku se ale nejčastěji označuje jako kresba pštrosí, podle zbarvení moravského pštrosa. Hlava s obojkem, křídla, záda a ocas jsou barevné, ostatní opeření je bílé. Chová se v mnoha barevných rázech, nejrozšířenější je zbarvení černé, modré, červené a žluté. V porovnání s moravským pštrosem není zbarvení tak intenzivní a v červeném barevném rázu není tak lesklé, peří štrasera také není tak přilehlé.\n\n"}
{"id": "911307", "url": "https://cs.wikipedia.org/wiki?curid=911307", "title": "Menyhért Lónyay", "text": "Menyhért Lónyay\n\nMenyhért Lónyay, plným jménem \"Menyhért Lónyay von Nagylónya und Vásárosnamény\", někdy též \"Melchior Lónyay\" (6. ledna 1822 Nagylónya – 3. listopadu 1884 Budapešť), byl rakouský, rakousko-uherský, respektive uherský šlechtic a politik, v letech 1870–1871 ministr financí Rakouska-Uherska, pak v letech 1871–1872 předseda vlády Uherska (vláda Menyhérta Lónyaye).\n\nVystudoval právo a filozofii na Pešťské univerzitě, kde roku 1839 získal titul doktora filozofie. Cestoval po Evropě. V roce 1843 a 1847 se stal poslancem Uherského sněmu za Berežskou župu. Byl členem Liberální strany a patřil mezi stoupence Józsefa Eötvöse. Publikoval články na národohospodářská témata. Během revoluce 1848-1849 v Rakouském císařství byl členem parlamentu. V roce 1848 se stal ministerským radou a roku 1849 státním tajemníkem na ministerstvu financí. Pak po porážce revoluce uprchl do zahraničí, do vlasti se vrátil již koncem roku 1850. Od roku 1858 byl činný v bankovnictví. Založil a vedl první pojišťovnu.\n\nJeho politická kariéra vrcholila po rakousko-uherském vyrovnání. 12. února 1867 nastoupil do vlády Gyuly Andrássyho na pozici ministra financi Uherska. Portfolio si udržel do 23. května 1870. Následně působil od 21. května 1870 do 14. listopadu 1871 jako společný ministr financí Rakouska-Uherska (po rakousko-uherském vyrovnání šlo ovšem spíše o účetní post, bez výraznějších exekutivních a rozpočtových pravomocí).\n\nÚplný vrchol jeho politické dráhy nastal od 14. listopadu 1871 do 4. prosince 1872, kdy se stal předsedou vlády Uherska (vláda Menyhérta Lónyaye). V této vládě zároveň zastával i funkci ministra zeměbrany (zodpovědný za uherské zeměbranecké ozbrojené síly, \"honvéd\").\nOdstoupil kvůli trvalé kritice z řad opozice. Až do roku 1882 nicméně zůstal poslancem Uherského parlamentu. Od roku 1875 zasedal rovněž v Sněmovně mangátů (jmenovaná horní komora Uherského parlamentu). Od roku 1871 působil jako prezident Uherské akademie věd.\n\nJeho synovcem byl generál Albert Lónyay.\n"}
{"id": "911320", "url": "https://cs.wikipedia.org/wiki?curid=911320", "title": "Stroheim", "text": "Stroheim\n\nStroheim je obec v rakouské spolkové zemi Horní Rakousy, v okrese Eferding.\n\nV roce 2012 zde žilo 1 540 obyvatel.\n\nMístní části: \"Bergern\", \"Birihub\", \"Dunzing\", \"Götzenberg\", \"Gmeinholz\", \"Großstroheim\", \"Gschnarret\", \"Gstocket\", \"Gugerling\", \"Kleinstroheim\", \"Knieparz ob der Leiten\", \"Kobling\", \"Mayrhof\", \"Mitterstroheim\", \"Reith\", \"Schnellersdorf\", \"Stallberg\", \"Stroheim\", \"Troß\", \"Wögern\", \"Wölflhof\", \"Windischdorf\".\n\n"}
{"id": "911326", "url": "https://cs.wikipedia.org/wiki?curid=911326", "title": "Vlajka Palau", "text": "Vlajka Palau\n\nVlajka Palau byla přijata s vyhlášením nezávislosti 1. ledna 1981, kdy se souostroví odtrhlo od Poručenského území Tichomořské ostrovy a vyhlásilo Palauskou republiku pod ochranou USA. Autorem vlajky je Blau J. Skebong a parlament ji schválil 18. září 1980 s účinností od 22. října. Tvoří ji bleděmodrý obdélník o poměru stran 5:8. Uprostřed je žlutý kruh o průměru tří pětin šířky vlajkového listu, který je posunut mírně doleva (od jeho okraje zbývají 2/8 k žerdi a 3/8 k vlajícímu okraji.\n\nModré pozadí je vykládáno jako ztělesnění okolního oceánu a cesty ostrovanů k nezávislosti, zlatý kruh představuje Měsíc v úplňku. Symbolizuje mír, štěstí a prosperitu; tradiční palauské zemědělství odvozuje od úplňku agrotechnické lhůty.\n\nPalau, ostrovy v západní části souostroví Karolíny byly osídleny již okolo roku 1000 př. n. l. migranty z jihovýchodní Asie. Roku 1543 je objevil španělský mořeplavec Ruy Lopez de Villalobos. Španělé si oficiálně nárokovali ostrovy již od roku 1686, neproběhl však žádný průzkum ani kolonizace. 11. prosince 1710 bylo souostroví znovuobjeveno Franciscem de Padillou, pojmenováno \"Islas Palaos\" a od roku 1875 prohlášeno součástí Španělské východní Indie. Prvními vlajkami vyvěšované na území dnešní federativní republiky Palau byly tedy vlajky Španělského království.\n\n12. října 1899 bylo souostroví odkoupeno po Španělsko-americké válce Německem a administrativně připojeno k Německé Nové Guineji. V této souvislosti se začala užívat černo-bílo-červená trikolóra Německého císařství.\n\n8. října 1914 byly ostrovy obsazeny Japonskem (oficiálně nahradila Japonská vlajka vlajku německou až 28. prosince) které je pak roku 1919 (po porážce Německa v 1. světové válce) získalo na základě Versailleské mírové smlouvy. 17. prosince 1920 bylo souostroví prohlášeno mandátním územím Společnosti národů Tichomořské ostrovy pod japonskou správou. Souostroví bylo přejmenováno na \"Ostrovy jižních moří\". Roku 1935 bylo souostroví prohlášeno za nedílnou součástí Japonského císařství.\n\nOd 15. září do 27. listopadu 1944 (v průběhu 2. sv. války) bylo postupně Palauské souostroví obsazováno americkými vojáky. Americké vlajky s různým počtem hvězd byly na Palau užívány až do roku 1994.\n\n18. července 1947 byl japonský mandát nad ostrovy formálně ukončen a území bylo začleněno do Poručenského území Tichomořské ostrovy OSN pod správou USA. Od 20. října 1947 byly spolu vyvěšované vlajky USA a vlajky OSN. Poručenskou správu nad Palau zrušila OSN dne 25. května 1994.\n\n3. října 1962 byla zavedena (poprvé byla vztyčena 24. října) vlajka Poručenského území Tichomořské ostrovy. Vítězem soutěže a autorem vlajky byl Gonzalo Santos z ostrova Saipan. Vlajka byla neoficiální až do roku 1965, kdy byla s účinností od 19. srpna přijata oficiálně Kongresem Mikronésie. Vlajka byla tvořena světlemodrým listem se šesti, do kruhu uspořádanými, bílými pěticípými hvězdami, jejíchž cíp směřoval z pomyslné kružnice. Počet hvězd symbolizoval správní obvody: Mariany, Marshallovy ostrovy, Palauské ostrovy, Yap, Truk a Ponape. Modrá barva vlajky symbolizovala Tichý oceán, bílá pak mír a mezi národy na ostrovech. Modrá a bílá barva jsou také barvy OSN. Poměr stran vlajky byl stanoven na 10:19 (stejný jako vlajky USA). Vlajka se mohla vyvěšovat pouze společně s vlajkami USA a OSN.\n\nV roce 1979 byla vyhlášena soutěž na palauskou vlajku, do níž se sešlo přes 430 návrhů. Nejprve byla vybrána vlajka, kterou tvořil modrý list se žlutou širočinou v červeném kruhu, obklopeném šestnácti bílými hvězdami. Širočina je na ostrovech nezbytná ke stavbě lodí a domů, hvězdy symbolizovaly počet miniaturních států Palauské (federativní) republiky. Jiné zdroje uvádějí jako vítěznou vlajku se dvěma vodorovnými pruhy (červeným a modrým) a se širočinou obklopenou šestnácti bílými hvězdami. Nakonec se ale státní vlajkou stal jednodušší návrh, který se v soutěži umístil až na druhém místě. Vlajku schválily palauské zákonodárné orgány 13. června 1980 a zavedena Veřejným zákonem ze dne 18. září s účinností od 22. října 1980, kdy byl schválen Juanem A. Sablanem, zastupujícím vysokým komisařem.\n\nPo různých změnách (změny statusů, změny správních oblastí či vyčleňování některých oblastí) byl 1. ledna 1981 vyhlášen na ostrovech autonomní stát v rámci Poručenského území Tichomořské ostrovy. Státní vlajkou se stala vlajka (výše uvedená) se světlemodrým listem, o poměru 5:8, se žlutým kruhovým polem o průměru 6/10 šířky vlajky a se středem ve vzdálenosti 7/10 šířky vlajky od žerdi. Autorem návrhu byl Blau Skebong.\n\nOd 10. ledna 1986 se na základě smlouvy stala Palauská republika přidruženým státem USA, smlouva však nebyla v referendech z let 1982-1990 schválena. V roce 1990 bylo\n\"Poručenského území Tichomořské ostrovy\" zrušeno, Palau zůstalo poručenským územím OSN. V květnu 1994 byla dohodnuta (mezi Palau a USA) plná nezávislost Palauské republiky, která vstoupila v platnost 1. října 1994. Ke stejnému datu vstoupila platnost dohoda o volném přidružení k USA. Plná nezávislost neměla vliv na palauskou vlajku.\n\nPalau se skládá ze 16 miniaturních spolkových států, každý z nich má svou vlajku.\n\n\n"}
{"id": "911328", "url": "https://cs.wikipedia.org/wiki?curid=911328", "title": "Lábod", "text": "Lábod\n\nLábod je obec v maďarské župě Somogy. V roce 2011 zde žilo 1 995 obyvatel.\n"}
{"id": "911329", "url": "https://cs.wikipedia.org/wiki?curid=911329", "title": "Český holub", "text": "Český holub\n\nČeský holub, kdysi označovaný též jako bavorský pštros, je plemeno holuba domácího. Je pravděpodobně příbuzný prácheňskému káníkovi, kterému se velmi podobá. Chová se především v Bavorsku.\n\nPůvod českého holuba je zahalen tajemstvím, ale do Německa se dostal pravděpodobně z území Čech. Do současné podoby byl vyšlechtěn v Bavorsku a oblast Chiemgau je dnes hlavní oblasti chovu. Je to plemeno mladé, uznáno bylo v roce 1962 a klub chovatelů byl založen v roce 1966.\n\nČeský holub je holub polního typu s vodorovně neseným trupem. Hlava je středně velká, dobře klenutá, zobák je středně dlouhý. Oční duhovka je oranžová až červená, obočnice jsou jednořadé, u černého, červeného a žlutého rázu červená, u ostatních barev šedá či tmavě hnědá. Krk je silný a široce nasedá na širokou a dobře klenutou hruď. Křídla jsou silná, dobře přiléhají k tělu, kryjí celá záda a jejich letky se nad ocasem nekříží. Ocas je nesený vodorovně. Nohy jsou středně dlouhé, běháky jsou neopeřené. Opeření je přilehlé, český holub se chová se v modifikované pštrosí kresbě: hlava s obojkem je barevná, barevná jsou též křídla, záda a ocas. Dolní části zad a 7-10 ručních letek jsou však bílé, stejně tak opeření na ostatních částech těla. U všech barevných rázů jsou vyžadovány syté a jasné barvy.\n\n\n"}
{"id": "911330", "url": "https://cs.wikipedia.org/wiki?curid=911330", "title": "Vojnoměstecký vodopád", "text": "Vojnoměstecký vodopád\n\nVojnoměstecký vodopád se nachází východně od Vojnova Městce v okrese Žďár nad Sázavou na bezejmenném pravostranném přítoku Městeckého potoka, který náleží do povodí řeky Doubravy. Výška vodopádu činí 2,5 m. Průměrný průtok činí zhruba 25 litrů za sekundu. V minulosti se zhruba sto metrů pod tímto vodopádem nacházel ještě jeden vodopád, který však postupem času zanikl.\n"}
{"id": "911336", "url": "https://cs.wikipedia.org/wiki?curid=911336", "title": "2. československá fotbalová liga 1969/70", "text": "2. československá fotbalová liga 1969/70\n\nV soubojích 38. ročníku druhé nejvyšší fotbalové soutěže – 2. československé fotbalové ligy 1969/70 – se utkalo 16 mužstev každý s každým dvoukolovým systémem podzim–jaro. Tento ročník začal v neděli 10. srpna 1969 a skončil v neděli 21. června 1970.\n\nPoznámky:\n\n"}
{"id": "911343", "url": "https://cs.wikipedia.org/wiki?curid=911343", "title": "Paulo Roberto Falcão", "text": "Paulo Roberto Falcão\n\nPaulo Roberto Falcão (* 16. října 1953, Abelardo Luz) je bývalý brazilský fotbalista a trenér. Hrával na pozici středního záložníka. Pelé ho roku 2004 zařadil mezi 125 nejlepších žijících fotbalistů.\n\nS brazilskou fotbalovou reprezentací získal bronzovou medaili na mistrovství Jižní Ameriky roku 1979 a zúčastnil se mistrovství světa roku 1982 a mistrovství světa 1986. Za národní tým celkem odehrál 34 utkání a vstřelil 7 branek.\n\nV letech 1980-1985 hrál za AS Řím, s nímž získal titul italského mistra (1982/83) a dvakrát vyhrál italský pohár (1981, 1984).\n\nPo skončení hráčské kariéry se stal trenérem. V letech vedl 1990-1991 vedl jako trenér brazilskou reprezentaci a vybojoval s ní stříbrnou medaili na Copa Américe (mistrovství Jižní Ameriky). Roku 1994 též krátce vedl reprezentaci Japonska. Jinak trénoval různé jihoamerické kluby (Club América, SC Internacional, EC Bahia).\n\n"}
{"id": "911344", "url": "https://cs.wikipedia.org/wiki?curid=911344", "title": "Hyperventilace", "text": "Hyperventilace\n\nHyperventilace je druh dýchání, který je výrazně hlubší nebo rychlejší oproti normálnímu dýchání. Jejím důsledkem je rozsáhlé vypuzení oxidu uhličitého z krve a snížení jeho arteriální koncentrace (PaCO) pod normální hranici (35–45 mmHg), zvýšení krevního pH a vznik respirační alkalózy.\n"}
{"id": "911346", "url": "https://cs.wikipedia.org/wiki?curid=911346", "title": "Volby v Gruzii", "text": "Volby v Gruzii\n\nVolby v Gruzii jsou svobodné. Volí se do parlamentu a místních zastupitelstev. Každých pět let se konají prezidentské volby. Do jednokomorového Národního shromáždění je voleno 150 poslanců na čtyřleté volební období, kde 75 poslanců se volí poměrným volebním systémem a 75 většinovým volebním systémem.\n\n"}
{"id": "911348", "url": "https://cs.wikipedia.org/wiki?curid=911348", "title": "Lāčplēsis", "text": "Lāčplēsis\n\nLāčplēsis je výpravný lotyšský národní epos z 19. století. Napsal jej básník Andrejs Pumpurs.\n\nAndrejs Pumpurs se narodil v roce 1841 v Lieljumpravě. Své dětství prožil v kraji, kde byly hodně rozšířené lidové pověsti, písně a pohádky. Po studiích prošel několika různými zaměstnáními, např. rolník, vorař, zeměměřič, panský správce, hajný. Počátek jeho spisovatelské kariéry je spojen s Piebalgou, centrem lotyšské kultury. Neměl ale dostatečné vzdělání, proto jeho básně působí na čtenáře občas těžkopádně a stroze. Pumpursovy básně vycházejí z lotyšského folkloru, mytologie a bájné lotyšské minulosti. \n\nMimo básní se věnoval také psaní satir v mladolotyšském duchu (tzv. mladolotyšské hnutí), které byly vedeny proti vládnoucím německým vrstvám, tmářství a církevnímu pokrytectví.\nEpos o Láčplésisovi je umělý, zastupuje neexistující lotyšský folklorní epos (podobně jako např. estonský epos Kalevipoeg, finský epos Kalevala). Hned po svém vydání se stal epos velice oblíbený a stal se jedním z vrcholů lotyšské národní literatury. Epos nevychází pouze z domácích lotyšských pramenů, ale čerpá například z eposů Homéra nebo z Jindřichovy kroniky ze 13. století od Jindřicha Lotyše. Důležité je, že Pumpurs znal také dílo německého osvícence Garlieba Merkela, který se pokoušel rekonstruovat starobaltskou mytologii. Jeho závěry byly hodnoceny jako chybné, ale protože z nich Pumpurs čerpal, mnohé z nich zůstaly obsaženy i v eposu o Láčplésisovi. \n\nEpos byl vydán roku 1888 a Pumpurs na něm pracoval 14 let. Hrdinských zpěvů se dochovalo tak málo, že nebylo možné z nich sestavit epos, proto Pumpurs využil také jak pohádek, tak mýtů, pověstí a lidových písní – dain. Důležité je, že se dochovalo několik příběhů o bájném silákovi s medvědíma ušima, ve kterých se skrýval zdroj jeho síly, kterého odkojila a vychovala medvědice v lese.\n\nDílo je složeno ze šesti zpěvů neboli vyprávění, každý je uveden krátkým obsahem děje, který je situován do 13. století. \n\nPříběh začíná schůzí baltských bohů, kde se mluví o neposkvrněném početí, které evokuje křesťanství. Bohové mluví také o příchodu křesťanství, které vidí jako zotročování Pobaltí nově příchozími. Bůh Lígo ale tvrdí, že i když Lotyši přijmou křest, staří bohové budou stále žít v lidových písních. \n\nPradávná píseň vypráví o Láčplésisově původu a jeho prvním hrdinském činu, kdy silou zachránil knížete od útoku medvěda. Ke knížeti ho dovedl stařec, který tvrdí, že je to osudem předurčený hrdina, odkojený medvědí matkou, s medvědíma ušima. Když přicházejí ze Západu křižáci, znamená to pro Lotyše, že na dlouho dobu ztratí volnost. Láčplésis putuje k zámku Burtniekse, kde má nastoupit do učení, a setkává se se Spídalou, krásnou dcerou vladyky Aizkrauklise. Prosí ji o nocleh na jejich panství. V noci, když nemůže usnout, dívku sleduje, jak odlétá na kládě, na druhý den se proto do klády ukryje a odletí s dívkou do čerovy jámy, kde se scházejí vědmy a vítají příchod Satana neboli Líckepurse. Ďábel rozmlouvá s čestným Kangarsem, který má pomoci cizincům šířit víru po Baltu a zotročit zemi. Láčplésis se lekne, uteče, a na důkaz všeho s sebou vezme pergamen s úpisem vědmy. Cestou zpět ho ale Spídala odhalí a shodí ho do řeky. Silák ale přežil, proto se mu chce Spídala pomstít. \n\nLidé ctí Kangarse jako světce, ale přitom je to pokrytec. Zrádce navštíví Spídala, která mu vypoví noční příhodu, a oba chtějí siláka společně zničit. Ditrich, který přežil bohem hromu Perkonsem přivolanou bouřku na křižáckou loď, navštíví Kangarse, který mu slibuje přijetí víry. Díky Kangarsově zradě Němci vědí, že Láčplésisova síla je ukryta v jeho uších. Pod falešnou záminkou jednání o příměří přijíždějí na hrad v Lielvārde němečtí rytíři, křižáci, a ve skupině je i Černý rytíř, syn vědmy, jenž vyprovokuje na hradě boj. Podle zrádcovy rady se zaměří na silákovy uši. V boji se nešťastně zlomí Láčplésisovi meč a Černý rytíř mu tak obě uši usekne. Celý souboj se odehrává na vysoké skále nad řekou Daugavou, od toho je odvozen název českého převyprávění \"Souboj nad propastí\". \n\nSilnému Láčplésisovi, teď už ale zbavenému síly, se podaří svrhnout soupeře do řeky, bohužel ale do propasti padá spolu s ním. Pád siláka způsobí, že celá lotyšská země je na budoucích 600 let podrobena německé nadvládě. Pověst říká, že souboj se opakuje neustále dokola a končí stále stejně, jakmile však jednou dojde na nejhorší, silák vyhraje, porazí Černého rytíře, který tentokrát spadne do propasti sám, a tím pomůže svému národu a nastolí se svoboda Lotyšů. \n\nV eposu vystupují také ženy, přičemž nejdůležitější z nich je krásná Laimdota, dívka, do které se Láčplésis zamiloval a která je velmi moudrá. Jakmile ale Láčplésis padá do propasti, končí i život Laimdoty, která se rozhodla pro odchod ze světa. Druhou ženou je Spídala, která je velice energická, neklidná a nerozhodná. Nakonec se ale démonická žena vzdává své zlé moci a tím se vzdává i postu vědmy. \n\nV eposu vystupují postavy smyšlené, často i nadpřirozené, ale ty jsou konfrontovány s postavami skutečnými – jak je již uvedeno, autor čerpal také z kroniky Jindřicha Lotyše. Skutečné historické postavy jsou například biskup Albert, německý křižák Ditrich či livonský kníže Kaupo. Skutečný svět je tedy spojen s bájným, vymyšleným a nadpřirozeným.\n\nEpos je inspirován lidovým folklorem, sám zlidověl a stal se symbolem národní kultury a národního ducha. \n\nOvlivnil mnoho lotyšských spisovatelů, ať Rainise a básníka Jānise Sudrabkalnse. Māra Zālīte napsala libreto muzikálu, k němuž složil hudbu Zigmars Liepiņš. Nebyli však ovlivněni pouze spisovatelé, vliv se, podobně jako u Kalevaly, rozšířil do všech odvětví umění. Inspiraci z eposu čerpali například výtvarník Kārlis Zāle či sochařka Gaida Grundbergová. Na přebalu českého vydání knihy je kresba Gunárse Krollise. \n\nPo fiktivní postavě Láčplésisově jsou běžně pojmenovávány ulice lotyšských měst (lotyšsky \"Lāčplēša iela\"), jako Láčplésisův den (\"Lāčplēša diena\") se 11. listopadu oslavuje výročí bojů o Rigu 1919. \"Lāčplēsis\" je také značka piva.\n\nAutorovi je věnováno malé muzeum v Lielvárde, nedaleko od zřícenin hradu a útesu, na němž se odehrává ústřední událost děje (výška útesu nad hladinou je ovšem snížena napuštěním Ķegumské přehradní nádrže).\n\nČeská verze vyšla pod názvem \"Souboj nad propastí\". Jako autor je uveden Radegast Parolek, který epos přeložil (jako prózu, originál je veršovaný), upravil, sestavil české vydání a opatřil vysvětlivkami. Skutečným autorem eposu je Andrejs Pumpurs.\n\n\n"}
{"id": "911351", "url": "https://cs.wikipedia.org/wiki?curid=911351", "title": "Národní fotbalová liga 1969/70", "text": "Národní fotbalová liga 1969/70\n\nV soubojích 1. ročníku Národní fotbalové ligy 1969/70 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n\n"}
{"id": "911353", "url": "https://cs.wikipedia.org/wiki?curid=911353", "title": "Trini (kniha)", "text": "Trini (kniha)\n\nTrini (1954) je dobrodružný román pro mládež německého spisovatele Ludwiga Renna z období Mexické revoluce v letech 1911-1920. Námět k románu Renn získal v době, kdy žil exilu v Mexiku po útěku z nacistického Německa.\n\nTrini je šestiletý indiánský chlapec (plným jménem Trinidad, což znamená Trojice). Žije ve vesnici, kde většina mužů pracovala za mizernou mzdu na velkém panství San Bartoldo u hraběte Arioly nebo na statku boháče Torrese. Trini miluje svou prababičku, která mu vypráví o minulosti své země, a na vlastní kůži poznává nelítostnou skutečnost, ve které žije. Nejde jen o vykořisťování domorodých dělníků, ale také o kruté zacházení s těmi, kteří se bouří proti nelidským podmínkám. Na panství nakonec dojde ke vzpouře. Vesnici přepadne vládní vojsko generála Huerty a vypálí ji, vesničané se však naštěstí stačí ukrýt. Na pomoc vesničanům přijde rolnické povstalecké vojsko.\n\nV krajích, jimiž táhl generál Huerta se svou armádou, dochází k drancování a krutým násilnostem. Na mnoha místech se proto tvoří partyzánské oddíly, které bojují proti drancujícím Huertovým bandám, z nichž jednu vede statkář Torres. Ze dvou povstaleckých oddílů se postupně vytvořily povstalecké armády. Jižní vedl Emiliano Zapata a severní Pancho Villa. Rychle vzrůstaly, poněvadž se k nim připojovali Indiáni z každé osady, kterou předtím táhl generál Huerta. Trini, který má vyvinutý smysl pro spravedlnost, se stane se členem Zapatova vojska, pracuje tam jako spojka a rozvědčík a často jen o vlásek unikne smrti. Dostane se dokonce do hlavního města Mexico City, které Zapatovo vojsko obsadí. \n\nGenerál Pablo González porazí v několika srážkách Zapatovy oddíly, samotného Zapatu však nedokáže porazit. Proto ho v dubnu roku 1919 požádá o schůzku a tam jej nechá zavraždit. Trini, kterému je již patnáct let, je vyslán, aby Zapatu varoval, nestačí to však udělat. Revoluce však nekončí. Vesničanům se podaří rozprášit tlupu statkáře Torrese, který je přitom zabit. Pozemky velkostatkářů, které rolníci vyvlastnili a rozdělili si je, zůstávají většinou v jejich rukou.\n\n\n"}
{"id": "911354", "url": "https://cs.wikipedia.org/wiki?curid=911354", "title": "Zákon obecné přitažlivosti", "text": "Zákon obecné přitažlivosti\n\nZákon obecné přitažlivosti či Zákony obecné přitažlivosti je pojem užívaný, když se bere do úvahy povaha těles, která se vzájemně přitahují a touto interakcí popírají sebe sama jako stabilní fyzikální zákon. Tento by měl sloužit k prokázání a definování stabilních specifických vlastností a měl by být experientálně potvrditelný, jako konstantní.\n\nHistoricky byla chemie první vědní obor, kde byl aplikován koncept souboru zákonů přitažlivosti, vyvinutých ze zákonů afinity (afinita-působení subjektů vzájemně na sebe, jejich vzájemný vztah) a které tehdy byly číslovány až do desíti podle osobních zkušeností chemika, který si je odvodil.\n\nSkoro čtyři sta let před naším letopočtem stanovil Platón na základě Empedoklovy koncepce \"philie\" (přitažlivá síla) a \"neikosu\" (odpudivá síla) první zákon afinity, který hlásá, že \"každý element s oblibou tíhne k podobnému elementu\", například země k zemi, vodě k vodě, nebo vzduch ke vzduchu a podobně. V polovině třináctého století potom slavný Albertus Magnus aplikoval koncepci afinity v chemických systémech a postuloval svoje čtyři zákony afinity.\n\nV sedmnáctém století Sir Isaac Newton vyslovil názor, že chemická afinita látek je řízena podobnými zákony, jako jsou tři fyzikální zákony planetárního pohybu, protože tu působí podle všeho podobné síly.(Propojil Keplerovy zákony pohybu planet s vlastní teorií gravitace a dokázal, že pohyb předmětů na Zemi se řídí stejnými pravidly jako pohyb vesmírných těles. Učinil tak na základě analýzy pohybu Měsíce kolem Země, planet kolem Slunce a formuloval tzv. (Newtonovu) gravitační teorii, kterou vyjádřil Newtonovým gravitačním zákonem.) Rozvíjel dál tyto myšlenky ve svém, roku 1704 vydaném spisu \"\"Optics, or a treatise of the reflexions, inflexions and colour of light\"\" o optice.\n\nRoku 1718, po přeložení Newtonovy Optiky, francouzský lékař a lékárník Étienne Geoffroy navrhl uzákonit nový zákon afinity, který hlásá, že kdykoli se ke dvěma chemickým substancím, které se smíchají, jejichž složky (v tomto případě molekuly) se vzájemně tak řečeno \"přitahují\", a které mají náchylnost ke slučování, přidá třetí substance, která má k jedné z těch dvou substancí větší afinitu, než ta druhá, tak se sloučí s tou, ke které má afinitu větší a ta zbývající (jedna ze dvou původních), je vytlačena. S použitím tohoto zákona Geoffroy vytvořil a publikoval první přehlednou tabulku chemických afinit různých látek.\n\nRoku 1749, vycházejíc z Geoffroyovy tabulky afinit chemických látek, francouzský lékárník J. P. Macquer publikoval šest pouček chemické afinity, které zahrnují i Platonův a Geoffroyův zákon a další čtyři nové. Roku 1766 publikoval práci už o sedmi základních typech afinity jmenovanou \"\"Dictionnaire de chymie\"\".\n\nZ výše uvedených důvodů považuje mnoho vědců Sira Isaaca Newtona za vědeckou autoritu, která je svým gravitačním zákonem o přitažlivosti nebeských těles, ovlivnila a inspirovala k jejich objevům \"zákonů přitažlivosti\" i v jiných oblastech, týkajících se například jevů elektrických a elektrostatických, Coulombova zákona, nebo magnetismu. Ovšem, už dávno předtím znali například starověcí Řekové magnety a magnetické interakce, kde se opačné póly přitahují a souhlasné odpuzují.Teorie elektromagnetismu, stanovená Jamesem Clerkem Maxwellem v roce 1873, je o fyzikálních vlastnostech elektromagnetického pole; toto pole prostupuje veškerý prostor a působí silou na částice s elektrickým nábojem a je naopak zpětně ovlivněno přítomností a pohybem těchto částic. Jsou to efekty, vysvětlované Maxwellovými rovnicemi v jeho teorii elektromagnetického pole, kde tyto rovnice odhalují zákonitosti elektromagnetické přitažlivosti a odpudivosti.\nVe fyzice byl s objevem vnitro atomárních částic, jako jsou kvarky, a základních sil (interakcí)- elektromagnetismu, gravitace a slabé a silné interakce, nahrazen termín \"zákony přitažlivosti\" koncepcí jedné či dvou intermediálních částic, které vytvářejí vnitro atomární vazební efekt mezi ostatními částicemi . Postupně byli ve dvacátém století i zákony chemické afinity nahrazeny zákony kvantové chemie a chemické termodynamiky.\n\n"}
{"id": "911355", "url": "https://cs.wikipedia.org/wiki?curid=911355", "title": "Scharten", "text": "Scharten\n\nScharten je obec v rakouské spolkové zemi Horní Rakousy, v okrese Eferding.\n\nObec Scharten leží v nadmořské výšce 397 metrů. Nejvyšší bod je Roithner Kogl, který se nachází ve výšce 448 metrů nad mořem. Rozloha je 7 km od severu k jihu a 5,1 km od západu na východ.\n\nMístní části: \"Aigen\", \"Breitenaich\", \"Finklham\", \"Herrnholz\", \"Kronberg\", \"Leppersdorf\", \"Oberndorf\", \"Rexham\", \"Roitham\", \"Roithen\", \"Scharten\", \"Vitta\".\n\nPůvodně ležela ve východní části bavorského vévodství a od 12. století patřila k rakouskému vévodství. Od roku 1490 byla přidělena rakouskému knížectví Rakousy nad Enží. Během napoleonských válek bylo místo několikrát obsazeno. Od roku 1918 patřila do Horního Rakouska. Po připojení Rakouska k německé říši 13. března 1938 obec patřila k Hornodunajské župě (Gau Oberdonau). Roku 1945 bylo obnovena spolková země Horní Rakousko.\n\n"}
{"id": "911357", "url": "https://cs.wikipedia.org/wiki?curid=911357", "title": "Seznam cizinců v Neftěchimik Nižněkamsk", "text": "Seznam cizinců v Neftěchimik Nižněkamsk\n\nToto je seznam cizinců, kteří alespoň jednou nastoupili za hokejový tým Neftěchimik Nižněkamsk hrající v KHL. Cizinci jsou myšleni hráči nepocházející ze země, kde klub sídlí. \n\n"}
{"id": "911360", "url": "https://cs.wikipedia.org/wiki?curid=911360", "title": "Michel Preud'homme", "text": "Michel Preud'homme\n\nMichel Georges Jean Ghislain Preud’Homme známý zkráceně jako Michel Preud'homme (* 24. ledna 1959 La Louvière, Belgie) je bývalý belgický fotbalový brankář a reprezentant. V letech 1988, 1989, 1990 a 1991 získal v Belgii ocenění \" Nejlepší brankář roku\". V roce 2008 byl (také v Belgii) vyhlášen jako \" Nejlepší trenér roku\".\n\nByl považován ve své době za jednoho z nejlepších fotbalových brankářů světa díky svým rychlým reflexům, mrštnosti a skvělým zákrokům. Získal jako první vítěz ocenění Lva Jašina pro nejlepšího brankáře mistrovství světa (na MS 1994 v USA).\n\nV současnosti je trenérem belgického klubu Club Brugge.\n\nPreud'homme se ve věku 10 let v roce 1969 přihlásil do mládežnické akademie belgického klubu Standard Lutych. V prvním týmu debutoval v roce 1977. V roce 1986 přestoupil do jiného belgického celku KV Mechelen. S oběma kluby získal řadu domácích trofejí. V letech 1986–1994 působil v portugalské Benfice Lisabon. V roce 1994 skončil na prvním místě v anketě IFFHS \"Brankář roku\".\n\nV belgické seniorské reprezentaci debutoval 2. května 1979 v kvalifikačním utkání proti Rakousku, v němž vychytal čisté konto. Zápas skončil bezbrankovou remízou.\n\nS reprezentací se zúčastnil dvou Mistrovství světa - 1990 (porážka 1:2 v osmifinále s Anglií) a 1994 (prohra 2:3 v osmifinále s Německem). Největšího reprezentačního úspěchu dosáhl na Mistrovství Evropy v roce 1980 v Itálii, kde Belgie obsadila po prohře 1:2 se Západním Německem druhé místo. V týmu plnil roli druhého brankáře za Jean-Marie Pfaffem.\n\n"}
{"id": "911361", "url": "https://cs.wikipedia.org/wiki?curid=911361", "title": "Vladimír Heger", "text": "Vladimír Heger\n\nVladimír Heger (30. ledna 1932) je bývalý československý hráč a trenér basketbalu. Vystudoval Vysokou školu ekonomickou. Byl sportovním redaktorem Mladé fronty.\n\nVladimír Heger byl hráč a zejména trenér basketbalu, působil jako trenér ligového mužstva mužů Sparta ČKD Praha (1965–1969, 1996–97) a byl trenér reprezentační družstvo Československa mužů (1965–69, 1972–76), s nímž získal v roce 1967 druhé místo na mistrovství Evropy v Helsinkách, o dva roky později třetí místo na evropském šampionátu v Itálii. V roce 1978 Heger vedl reprezentaci žen, která na Mistrovství Evropy získala bronzovou medaili. \n\nPozději působil Heger jako reprezentační kouč Nizozemska a na basketbalových federacích Nizozemska, Portugalska a Turecka. V roce 1983 s reprezentací Holandska na Mistrovství Evropy 1983 skončil na 4. místě, což je nejlepší výsledek této země na ME.\n\nPo návratu byl asistentem trenéra Michala Ježdíka u reprezentačního družstva basketbalu mužů České republiky.\n\nV roce 2013 byl uveden do Síně slávy české Unie profesionálních trenérů.\n\n\n\n\n"}
{"id": "911363", "url": "https://cs.wikipedia.org/wiki?curid=911363", "title": "Amiri Baraka", "text": "Amiri Baraka\n\nAmiri Baraka (7. října 1934, Newark, New Jersey jako \"Everett LeRoy Jones\" − 9. ledna 2014) byl americký autor poezie, dramat, beletrie, esejí a hudebních kritik. Jeho otec \"Coyette „Coyt“ LeRoy Jones\" pracoval jako poštovní úředník a jeho matka \"Anna Lois Jones\" jako sociální pracovnice.\n\nI přes rasové napětí a chudobu v jeho okolí se mu dostalo kvalitního středoškolského vzdělání na Barringer High School v jeho rodném městě. Dobrý prospěch mu přinesl možnost využít některého z nabízených stipendií a nakonec využil to od Rutgers University. Po roce přestoupil na Howard University ve Washingtonu, D.C., odkud ale stejně jako z předchozí univerzity předčasně bez titulu odešel z důvodů rasového napětí. Během svých studií změnil pravopis svého jména na „LeRoi“. Po nedokončené škole se přidal k americkému letectvu a dosáhl hodnosti seržanta, ale po třech letech byl nařčen z toho, že je komunista, a následně propuštěn.\n\nBěhem takzvaného beatnického období získal, díky spolupráci na několika literárních denících, první literární kontakty a napsal také svoji první poezii. Po návštěvě Kuby a Fidela Castra v roce 1960 začala být jeho tvorba více politicky motivovaná a o rok později vydal svoji první sbírku poezie \"Preface to a Twenty Volume Suicide Note\". V roce 1958 si vzal svoji první ženu, americkou židovku Hettie Cohen.\n\nBěhem takzvaného přechodné období začal silně kritizovat americký přístup k rasismu. Vydal řadu divadelních her, z nichž nejznámější je \"Dutchman\". Téměř absurdní drama vyvolalo vlnu nejrůznějších reakcí, ale přesto obdrželo cenu Obie. V téže době napsal také svazek \"Blues People\", dodnes jednu z nejvlivnějších kritik jazzu. Stejně jako Malcolm X odmítl nenásilnou formu boje proti rasismu v podobě Civil Rights movement a rozhodl se pro bojovnější a revoluční odpor.\n\nV roce 1965 opustil svou ženu a dvě děti a odstěhoval se do Harlemu, kde založil divadlo Black Arts Repertory Theatre/School. O rok později si vzal svoji druhou ženu Silviu Robinsonovou, která později přijala jméno Amina Braka. Čím dál tím silněji také odmítal nenásilný odboj ve prospěch bojovného a separatistického hnutí Black Power. V básni \"„Black Art“\" vyjádřil svůj souhlas k sebeozbrojení a násilí, když psal „\"chceme básně, které zabijí\"“ nebo propagoval slogan jako „\"ozbroj se nebo poškoď se\"“. Jeho potřeba pojmout i duchovní rozměr ho přiměla k přijetí duchovní ideologie Kawaida a v roce 1967 se pak vzdal svého starého jména a přijal arabský titul imamu (duchovní vůdce) spolu s arabským jménem Amiri (princ) a Baraka (blahoslavený). V témže roce byl za nelegální držení zbraně odsouzen do vězení, ale po podpoře ze strany umělců bylo obvinění zrušeno a po této události se stal ještě více politicky aktivním. Lidi, kteří se nějakým způsobem identifikovali s bílou kulturou, označoval jako „polobělochy“.\n\nNa počátku sedmdesátých let se obrátil k panafrikanismu, který se snažil o navázání kulturní a politické mezinárodní jednoty lidí nesoucí si africké dědictví. V roce 1974 oficiálně ohlásil svůj převrat k socialismu a založil Revoluční komunistickou ligu (Revolutionary Communist League). Kritici jeho dílům z této doby vyčítají zbytečné přehlcení politickou ideologií.\n\nV posledních letech vyvolával svojí tvorbou velmi kontroverzní reakce. Poté, co byl na přelomu tisíciletí jmenován laureátem ceny New Jersey, pokusil se guvernér New Jersey Jim McGreenvey toto ocenění zrušit. On sám totiž publikoval báseň \"Somebody Blew Up America\", ve které se projevil velmi antisemiticky, když obvinil Izrael z účasti na teroristických útocích 11. září. Na svoji obranu prohlásil, že není antisemitista, ale antisionista. Jeho dílo bylo po celou dobu jeho života velmi kontroverzní, ať už šlo třeba o podporu znásilnění nebo násilí vůči ženám, homosexuálům či bělochům. Na konci jeho života šlo o uznávanou osobnost literatury, kterou vědec Molefi Kete Asante zahrnul na seznam 100 nejvýznamnějších Afroameričanů.\n\n\n"}
{"id": "911364", "url": "https://cs.wikipedia.org/wiki?curid=911364", "title": "Jestřebská kotlina", "text": "Jestřebská kotlina\n\nJestřebská kotlina je geomorfologický okrsek v severovýchodní části Dokeské pahorkatiny ležící v okrese Česká Lípa Libereckého kraje. Území okrsku má tvar deformovaného písmene \"Y\", kde delší západní rameno vymezují Kravaře, východní rameno Hradčany, jižní cíp Okna a ve středu leží největší sídlo v okrsku, město Doksy. Kotlina je pojmenovaná podle obce Jestřebí, ležící zhruba v centru západního ramene.\n\nV oblasti kolem Břehyňského rybníka rostou (teprve nedávno potvrzené) původní jehličnaté lesy nížinné tajgy.\n\nOkrsek Jestřebská kotlina náleží do celku Ralská pahorkatina a podcelku Dokeská pahorkatina. Dále se člení na podokrsky Strážovská rovina na východě, Tachovská vrchovina na jihu, Okenská pahorkatina na jihu a ve středu území, Jestřebská rovina dále na severozápadě a Holanská pahorkatina dále na západě. Kotlina sousedí s dalšími okrsky Ralské pahorkatiny (Polomené hory, Provodínská pahorkatina, Bezdězská vrchovina, Českolipská kotlina) a s Českým středohořím.\nNejvyšší vrchol Jestřebské kotliny je Borný (446 m n. m.). Někdejší nejvyšší vrchol, Tachovský vrch (dříve 498 m), byl výrazně snížen kamenolomem.\n\n\nNa území okrsku se nachází několik chráněných území, jež jsou zároveň součástí chráněné lokality Ptačí oblast Českolipsko - Dokeské pískovce a mokřady a evropsky významné lokality Jestřebsko – Dokesko soustavy Natura 2000:\n\n"}
{"id": "911367", "url": "https://cs.wikipedia.org/wiki?curid=911367", "title": "2. československá fotbalová liga 1968/69", "text": "2. československá fotbalová liga 1968/69\n\nV soubojích 37. ročníku druhé nejvyšší fotbalové soutěže – 2. československé fotbalové ligy 1968/69 – se utkalo 28 mužstev ve dvou skupinách po 14 účastnících každý s každým dvoukolovým systémem podzim–jaro. Tento ročník začal v pátek 9. srpna 1968 a skončil v neděli 22. června 1969.\n\nInvaze vojsk Varšavské smlouvy do Československa přerušila soutěž po druhém kole (hráno třetí srpnový víkend), navazující 3. kolo se odehrálo až v půli září 1968.\n\nPo sezoně došlo k celkové reorganizaci soutěží, druhá liga se v sezonách 1969/70 – 1976/77 hrála v jediné šestnáctičlenné skupině.\n\nPoznámky:\n\nPoznámky:\n\n"}
{"id": "911369", "url": "https://cs.wikipedia.org/wiki?curid=911369", "title": "Náklady jídelníčku", "text": "Náklady jídelníčku\n\nNáklady jídelníčku (\"menu cost(s)\", přeceňovací náklady) jsou náklady vznikající firmám v důsledku změn cen jejich produktů.\n\nV praxi to znamená, že většina velkých firem nemění ceny svých produktů každý den. Místo toho tyto firmy často zveřejní ceny svých produktů a ponechají je beze změny celé týdny, měsíce, občas i celé roky. Jeden z průzkumů dokázal, že průměrná americká firma mění své ceny jednou za rok.\n\nNáklady jídelníčku tak zahrnují náklady na průzkum trhu a tvoření nových cen, náklady na výrobu a distribuci nových ceníků, náklady na reklamu těchto nových cen, náklady spojené se snahou zmírnit nespokojenost zákazníků vyvolanou změnou ceny.\n\nJedním z faktorů, který zvyšuje náklady jídelníčku, je inflace. V době nízké inflace nejsou firmy nuceny měnit ceny tak často, jak by tomu bylo, kdyby byla inflace vysoká. Například v době hyperinflace musí firmy měnit své ceny dokonce denně, nebo ještě více, aby držely krok s ostatním růstem cen v ekonomice.\n\nNáklady jídelníčku také úzce souvisí se strnulými mzdami – pokud firma vyhlásí své ceny dopředu, dopředu také počítá s přibližnou cenou za své zboží a cenou za mzdy, které vyplatí svým zaměstnancům. Může ale dojít např. k nečekanému omezení nabídky peněz, které vede ke snížení cenové hladiny (nebo jen k nižší inflaci, než bylo očekáváno). Některé firmy, které ještě například nevydaly své ceníky, mohou zareagovat okamžitě, ale jiné, které je již vydaly, budou mít vyšší ceny, což se může negativně odrazit na jejich tržbách.\n\nTento pojem vytvořil americký profesor ekonomie Gregory Mankiw, který ho popisuje ve své knize \"Základy ekonomie\", kde se zaobírá dalšími mikro a makroekonomickými tématy.\n\nMenu cost model je jeden z dalších modelů, který se snaží endogenizovat nominální rigidity v ekonomice. Ekonomické subjekty porovnávají ztrátu vzniklou tím, že nepřecení (stará cena již není optimální), s náklady, které jsou s přeceněním spojené. Tyto náklady mohou mít různou podobu. Mohou to být doslova náklady na změnu jídelních lístků, ale také se může jednat o různé druhy situací, například obava subjektů z toho, že když přecení jako první, přijdou o část svých zákazníků, kteří přejdou k podnikům, kteří s přeceněním déle vyčkají. Takové situace jsou modelovány v rámci Teorie her. \n\nTento jev způsobuje nominální strnulosti, které jsou spíše než na úrovni podniků problémem na úrvovni makroekonomické. Způsobují hospodářské fluktuace a ne-neutralitu měnové a fiskální politiky.\n\n\n"}
{"id": "911373", "url": "https://cs.wikipedia.org/wiki?curid=911373", "title": "Depalatalizace", "text": "Depalatalizace\n\nDepalatalizace je opak palatalizace, tedy případ, kdy po prvotním změkčení hlásek (palatalizace) dochází k opětovnému ztvrdnutí (depalatalizace). Palatalizace (tedy tendence k měkkosti hlásek, které proběhly v rámci praslovanských hláskových procesů) proběhly celkem tři:\n\nDepalatalizace obecně je velmi zásadní hláskoslovnou změnou, která odlišila češtinu a slovenštinu od ostatních západoslovanských jazyků. Změna probíhala různě, což později způsobila diference v různých nářečních skupinách. Přesné stanovení průběhu a důsledné vymezení podmínek depalatalizace komplikuje jak grafika, která ve staré češtině neznázorňovalo měkkost, tak komplikovanost českého jazyka, ve kterém se často setkáváme s vyrovnáváním tvarů pomocí analogie. Dále mohl být jednou z příčin depalatalizace slabší stupeň palatalizovanosti před e.\n\nKe vzniku depalatalizací, tedy ztvrdnutí měkkých hlásek, docházelo v češtině několikrát. První z depalatalizací byla pračeská neboli prehistorická. Důkazy jejího proběhnutí jsou pouze nepřímé, jelikož v češtině se dříve nijak neznázorňovala měkkost graficky. První doklady depalatalizace pocházejí z 11. století (např. jméno Svatopluk na českých denárech). „Ke ztvrdnutí některých původních měkkých souhlásek docházelo ve slabikách, po nichž bezprostředně následovala tvrdá zubodásňová souhláska (t, d, n, s, z, r, l, nově ztvrdlé c), v pozici před zaniklým lichým měkkým jerem (tj. tьt >t’t > tt) i měkká zubodásňová (c‘, č, š a patrně i n‘). Depalatalizaci pravděpodobně nepodlehlo l‘ (Pleskalová, 29). Pračeské depalatalizace přímo nerušily systém, způsobily však jeho jiné rozložení. Došlo k rozdílnému rozložení palatalizovaných a nepalatalizovaných hlásek. \n\nDepalatalizace vznikala ve třech pozicích:\n\n\nTyto depalatalizace proběhly před koncem 12. století.\n\n„Způsobila ztvrdnutí většiny tehdejších palatalizovaných souhlásek a tím odstranila hlavní znak pračeského a raně staročeského konsonantického systému, totiž protiklad měkkých a neměkkých konsonantů“ (Pleskalová, 38). Proces depalatalizace začal zhruba v polovině 13. století a skončil na konci 14. století. Grafika dříve měkkost neoznačovala, takže z ní nelze zjistit mnoho o změnách měkkosti.\n\nNejdříve byly odstraněny měkké retnice b‘, p‘, m‘, v‘, f‘ (pozůstatky nalezneme v severomoravských nářečích). Před i a ě se hlásky změnily v palatály a depalatalizaci nepodlehly. D‘ t‘ n‘ se pak začlenily do konsonantického systému jako samostatná rada palatál ď, ť, ň. Ve spojení s e konsonanty s konsonanty d‘ t‘ n‘ depalatalizovaly, avšak ve slezských nářečích se sblížily s palatálami a v rámci některých úseků se i nadále vyvíjely. S příchodem další fáze došlo k depalatalizaci sykavek a ř před ě.\n\nVýsledkem depalatalizací vznikala nová výslovnost slov, v nějakých případech se měkkost na koncích slov obnovila vlivem hlásek, které depalatalizaci bránily. Jediný protiklad, který zůstal ve staré češtině uchován, byl protiklad měkkého a tvrdého l a měkkého a tvrdého i a y. Jako důkaz nám slouží výtky Jana Husa z počátku 15. století, jenž Pražanům vytýká nedodržování výslovnosti tvrdého a měkkého l. V nové výslovnosti spatřuje Jan Hus vliv německého jazyka. Hlavní historická depalatalizace měla na podobu současného českého jazyka velký vliv, ač se měkkost graficky neznačila, její odstranění napomohlo vzniku dnešní podoby jazykového systému.\n\nOproti dříve rozebírané hlavní historické depalatalizaci jsou její dopady značně menší a méně závažné. Jedná se pouze o ztvrdnutí měkkého ť ve skupině šť v postavení před konsonantem. V mnoha odborných publikacích se druhá historická depalatalizace přímo nevyčleňuje, pro úplnost je však dobré o jejím proběhnutí alespoň sporadicky vědět a znát skupinu, kterou ovlivnilo a důsledky, jakými se podepsala na dnešní podobě českého jazyka.\n\n"}
{"id": "911375", "url": "https://cs.wikipedia.org/wiki?curid=911375", "title": "Partnerství", "text": "Partnerství\n\nPartnerství (z angl. \"partner\", společník, spoluhráč, druh/družka) je dlouhodobý vzájemný a dobrovolný vztah spojenectví, spolupráce, případně i osobního přátelství, včetně erotického. Do partnerského vztahu vstupují nejčastěji dva partneři - osoby, skupiny nebo firmy - aby se podporovali v prosazování svých zájmů a partnerský vztah může být i úředně registrován. Partnerství charakterizuje vzájemné uznání a rovnost partnerů, kteří zpravidla spolupracují v přesně vymezené oblasti společných zájmů, kdežto mimo tuto oblast mohou jednat nezávisle.\n\nPojem vznikl v oblasti podnikání a obchodu, odtud se rozšířil na sociální partnerství (typicky mezi vedením a odbory uvnitř téže firmy). Ve 20. století vznikala i politická partnerství mezi skupinami, stranami i státy, jako je například Atlantické partnerství nebo Partnerství pro mír. Od konce 20. století se užívá i pro partnerství osobní mezi mužem a ženou, případně mezi dvěma osobami stejného pohlaví (homosexuální), a i takové partnerství lze v některých zemích úředně registrovat.\n\nPrvotní význam termínu partnerství je oboustranně výhodný vztah nebo smlouva, která spojuje dvě vzájemně obchodující nebo spolupracující strany, například firmy nebo podnikatele. Nezbytnou podmínkou pro vznik partnerství je společný zájem, jistá důvěra a vzájemná zodpovědnost. Na vzniku a udržování partnerství se musejí podílet obě resp. všechny zúčastněné strany a k jeho udržení je důležitá dobrá oboustranná komunikace mezi partnery. Při sjednávání partnerství je třeba vymezit oblast a formu spolupráce, míru případně mez vzájemného ručení, podmínky pro přístup dalších partnerů a podmínky a postup pro zrušení partnerství. Český občanský zákoník užívá slovo \"partnerství\" jen pro registrované partnerství dvou osob, kdežto pro obchodní partnerství užívá pojmy společnost a společenství.\n\nObchodní partnerství stojí na společných zájmech a úspěchu, některé partnerské vztahy však mohou být jsou eticky problematické. Když například politik spolupracuje s akciovou společností za cílem zvýšení jejího zisku výměnou za jisté výhody, může dojít ke střetu zájmů. V některých zemích je takovéto chování legální, ale je pravděpodobnější, že na takovéto partnerství bude pohlížt negativně jako na korupci.\n\nSociální nebo hospodářské partnerství je forma dobrovolné spolupráce mezi zaměstnavateli a zaměstnanci, zejména v hospodářské oblasti, kde mohou mít zaměstnanci a zaměstnavatelé společné problémy i zájmy. Cílem sociálního partnerství je, aby se konflikty řešily jednáním. K tomu je třeba určitá míra vzájemné důvěry i otevřené komunikace, kde se problémy nezastírají, ale ani nezveličují.\n\n\nManželství by mělo tradičně sloužit jako základ pro rodinu, kdy většina partnerů má dříve nebo později potomky. Partnerství je zakládáno účelně ať už z citových, sexuálních, psychických, finančních, reprodukčních důvodů či k získání prostředků nebo podpory v těchto oblastech. V moderní době roste nejen množství rozvodů, ale také počet párů, které se rozhodly žít lidově řečeno „na hromádce“, čili utvářet vážný partnerský vztah, aniž by jeden druhému byl manželem. Partneři ve smyslu vztahu, kde figurují vzájemné city, náklonnost a sex, spolu dříve či později sdílejí domácnost. Od 60. let minulého století je rozšířeným trendem nevstupovat do manželského svazku a zakládat rodinu a budovat si domov, aniž by partneři byli sezdaní .\n\nU homosexuálních párů může částečně manželství nahrazovat tak zvané registrované partnerství v zemích, kde homosexuální manželství není uznáváno jako je například Polsko, Itálie a většina zemí východní Evropy. Ve Finsku, Velké Británii a ve většině zemí střední Evropy je legalizováno registrované partnerství a homosexuální páry mohou být legálně oddány v zemích od Nizozemska po Portugalsko a v Norsku, Švédsku, Dánsku a na Islandu.\n\n"}
{"id": "911379", "url": "https://cs.wikipedia.org/wiki?curid=911379", "title": "II. třída okresu Jičín", "text": "II. třída okresu Jičín\n\nII. třída okresu Jičín (okresní přebor okresu Jičín) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Jičín. Hraje se každý rok od léta do jara se zimní přestávkou. Účastní se ji 12 týmů z okresu Jičín, každý s každým hraje jednou na domácím hřišti a jednou na hřišti soupeře. Celkem se tedy hraje 22 kol. Vítězem se stává tým s nejvyšším počtem bodů v tabulce a postupuje do I.B třídy Královéhradeckého kraje - skupiny A. Celkový počet sestupujících je ovlivněn počtem sestupujích z I.B třídy Královéhradeckého kraje - skupiny A. Vždy sestupuje minimálně jeden poslední tým do Okresní soutěže okresu Jičín. Do okresního přeboru vždy postupuje vítězný tým z Okresní soutěže.\n"}
{"id": "911382", "url": "https://cs.wikipedia.org/wiki?curid=911382", "title": "III. třída okresu Jičín", "text": "III. třída okresu Jičín\n\nIII. třída okresu Jičín (Okresní soutěž okresu Jičín) patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Jičín. Hraje se každý rok od léta do jara se zimní přestávkou. Účastní se ji 11 týmů - z okresu Jičín, každý s každým hraje jednou na domácím hřišti a jednou na hřišti soupeře. Celkem se tedy hraje 22 kol. Vítězem se stává tým s nejvyšším počtem bodů v tabulce a postupuje do Okresního přeboru okresu Jičín.\n"}
{"id": "911385", "url": "https://cs.wikipedia.org/wiki?curid=911385", "title": "Allen Woodring", "text": "Allen Woodring\n\nAllen Woodring (15. února 1898 Hellertown, Pensylvánie – 15. listopadu 1982 Clearwater, Florida) byl americký atlet, sprinter, olympijský vítěz v běhu na 200 metrů z roku 1920.\n\nNa olympiádu v Antverpách v roce 1920 se nejprve nekvalifikoval (na předolympijských závodech v USA skončil pátý). Krátce před zahájením olympijských sozutěží nahradil původně nominovaného běžce, který nemohl startovat. Postoupil do finále, ve kterém neočekávaně zvítězil v čase 22,0.\n\n"}
{"id": "911390", "url": "https://cs.wikipedia.org/wiki?curid=911390", "title": "Shopping and Fucking", "text": "Shopping and Fucking\n\nShopping and Fucking je divadelní hra anglického dramatika Marka Ravenhilla z roku 1996. Jedná se o autorovu první celovečerní hru. Pomocí motivu sexuálního násilí Ravenhill ve hře ukazuje, co je možné ve světě, ve kterém konzumentarismus přebil všechny morální hodnoty, přičemž v západním světě se vše včetně sexu, násilí či užívání drog považuje za pouhé obchodní transakce.\n"}
{"id": "911391", "url": "https://cs.wikipedia.org/wiki?curid=911391", "title": "Archie Hahn", "text": "Archie Hahn\n\nCharles Archibald \"Archie\" Hahn (14. září 1880 Dodgeville, Wisconsin – 21. ledna 1955 Charlottesville, Virginie) byl americký atlet, sprinter, trojnásobný olympijský vítěz z roku 1904.\n\nNa olympiádě v Saint Louis v roce 1904 zvítězil ve třech sprinterských disciplínách – na 60, 100 i 200 metrů. Další zlatou získal v běhu na 100 metrů na Athénských olympijských mezihrách v roce 1906.\n\nPo skončení aktivní kariiéry se stal trenérem, napsal knihu How to sprint, jednu z prvních trenérských běžeckých publikací.\n\n"}
{"id": "911392", "url": "https://cs.wikipedia.org/wiki?curid=911392", "title": "Alkoven", "text": "Alkoven\n\nAlkoven je obec v rakouské spolkové zemi Horní Rakousy, v okrese Eferding.\n\nV roce 2012 zde žilo 5 364 obyvatel.\n\nMístní části: \"Aham\", \"Alkoven\", \"Annaberg\", \"Bergham\", \"Emling\", \"Forst\", \"Großhart\", \"Gstocket\", \"Hartheim\", \"Kleinhart\", \"Kranzing\", \"Oberhartheim\", \"Polsing\", \"Puchham\", \"Staudach\", \"Straß\", \"Straßham\", \"Ufer\", \"Weidach\", \"Winkeln\".\n"}
{"id": "911396", "url": "https://cs.wikipedia.org/wiki?curid=911396", "title": "Sirtuin", "text": "Sirtuin\n\nSirtuiny (SIR či Sir2 proteiny) představují skupinu enzymů (ze skupiny NAD-závislých deacetyláz), které odstraňují acetylové a další kyselinové zbytky z modifikované aminokyseliny lysin, a tím regulují široké spektrum buněčných pochodů, zejména souvisejících s buněčnou energetikou a homeostázou. Sirtuiny byly nalezeny téměř u všech skupin živých organismů, a to včetně některých virů. Savci mají 7 různých sirtuinů a tyto enzymy tak představují protějšek k Zn-závislým deacetylázám.\n\nSirtuiny se často angažují při snížení příjmu potravy, tzn. při takzvané kalorické restrikci. Za těchto stavů dochází k masivní deacetylaci proteinů v buňkách. Sirtuiny zřejmě takto pomáhají spouštět obrannou reakci proti stresové situaci vyvolané nedostatkem potravy. Některé studie ukazují, že sirtuiny se účastní kontroly délky života (myši s některými nefunkčními sirtuiny mají kratší život). Probíhá intenzivní hledání aktivátorů sirtuinů (zřejmě mezi ně patří např. resveratrol), jež by mohly mít pozitivní účinky na délku a kvalitu života.\n\nV populárně-naučném rozhlasovém pořadu \"Leonardo Plus\" uvádí prof. Jaroslav Petr, že sirtuiny nás chrání před poškozením dědičné informace a že sirtuiny aktivuje resveratrol.\n\n"}
{"id": "911398", "url": "https://cs.wikipedia.org/wiki?curid=911398", "title": "Jackson Scholz", "text": "Jackson Scholz\n\nJackson Volney Scholz (15. března 1897 Buchanan, Michigan – 26. října 1986 Delray Beach, Florida) byl americký atlet, sprinter, dvojnásobný olympijský vítěz.\n\nJako první sprinter v historii startoval na třech olympiádách za sebou. V Antverpách v roce 1920 byl členem vítězné štafety USA na 4 x 100 metrů, ve finále běhu na 100 metrů skončil čtvrtý. Ve stejném roce vyrovnal světový rekord na 100 metrů časem 10,6. Na olympiádě v Paříži v roce 1924 zvítězil v běhu na 200 metrů a získal stříbrnou medaili v běhu na 100 metrů (vítězem se stal Harold Abrahams, téma jejich soupeření zachytil film Ohnivé vozy). Při svém třetím olympijském startu v roce 1928 se ve finále běhu na 200 metrů umístil čtvrtý. Po zakončení sportovní kariéry se stal spisovatelem knih pro mládež, často spojených se sportovní tematikou.\n\n"}
{"id": "911399", "url": "https://cs.wikipedia.org/wiki?curid=911399", "title": "Kostel Navštívení Panny Marie (Bozkov)", "text": "Kostel Navštívení Panny Marie (Bozkov)\n\nKostel Navštívení Panny Marie je farní kostel v Bozkově známý jako poutní místo na hory se zázračnou madonou Panny Marie Bozkovské, Královny hor. Dnes také místo české saletinské misie. Je chráněn jako kulturní památka.\n\nHistorie kostela se počítá od poloviny 14. století, kdy je doložen první dřevěný kostel na místě dnešního kostela (zprvu doložen jako plebánie). Tento ale za husitských válek do základu vyhořel a nový byl postaven snad někdy v polovině 16. století. Právě k této druhé budově se vážou zázračné legendy. Stavební materiál byl údajně připraven pro stavbu kostela v Roztokách, ale jedné noci byl zázračně přemístěn až do Bozkova. Dále se traduje, že místo, kde měla vzniknou budova, ukázal sněžný zázrak. Tato druhá budova byla barokně přestavěna v době 1690–1693. Ačkoliv se kostel těšil oblibě mariánských ctitelů, farnost zde zanikla a obnovena byla až roku 1747.\n\nV 50. letech 18. století byl kostel vybaven dřevořezebnou výbavou kosmonoským Josefem Jelínkem. V té době také byla vyhotovena výmalba stropu (původní deskový dřevěný strop se zachoval v oratoři). Zajímavý celek tvoří bozkovské zvony, nejstarší pochází již z roku 1555, ostatní byly zrekvírovány během první světové války, nově byly pro kostel odlity zvony v roce 1924. Varhany zhotovil roku 1852 Josef Prediger.\n\nV rámci Programu záchrany architektonického dědictví bylo v letech 1996-2000 na opravu kostela čerpáno 5 860 000 Kč.\n\n\n"}
{"id": "911400", "url": "https://cs.wikipedia.org/wiki?curid=911400", "title": "Francesco Geminiani", "text": "Francesco Geminiani\n\nFrancesco Saverio Geminiani (pokřtěn 5. prosince 1687 Lucca – 17. září 1762 Dublin) byl italský hudební skladatel, houslista a teoretik hudby.\n\nJeho učiteli byli Alessandro Scarlatti, Carlo Ambrogio Lonati a Arcangelo Corelli. Od roku 1711 působil jako kapelník v Neapoli, roku 1714 přesídlil do Londýna, kde se spřátelil s Händelem, s nímž i koncertoval na královském dvoře. Kolem roku 1750 pobýval v Paříži, pak se vrátil do Londýna. Zemřel v Dublinu; jeho smrt prý byla urychlena šokem z toho, že mu sloužící ukradl cennou partituru, na níž skladatel dlouho pracoval.\n\nDnes je Francesco Geminiani znám především jako autor tří řad concerti grossi, Opus 2 (1732), Opus 3 (1733) a Opus 7 (1746), celkem 42 koncertů. Psal však též další hudbu, zejména houslové koncerty, sonáty a etudy. Ve své době proslul jako houslový virtuos; svou energickou hrou si získal přezdívku \"Il Furibondo\" – \"Šílenec\". Pro poznání barokní hudby jsou cenná jeho teoretická díla, především \"Umění hry na housle\" (1751).\n\n"}
{"id": "911402", "url": "https://cs.wikipedia.org/wiki?curid=911402", "title": "Plynová chromatografie", "text": "Plynová chromatografie\n\nPlynová chromatografie (anglicky \"Gas chromatography\", zkratka GC) je typ separační metody, kdy se od sebe oddělují složky obsažené ve vzorku a které mohou být převedeny do plynné fáze, aniž by došlo k jejich rozkladu. Stacionární (nepohyblivá) fáze interaguje se složkami vzorku, který je unášen mobilní (pohyblivou, zde plynovou) fází, a proto se při pohybu zdržují. Na konec stacionární fáze se tedy dostávají dříve složky méně zadržované.\n\nVzorek se dávkuje do proudu plynu, který jej dále unáší kolonou. Proto se mobilní fáze nazývá nosný plyn. Aby vzorek mohl být transportován, musí se ihned přeměnit na plyn. V koloně se složky separují na základě různé schopnosti různě silně se poutat se stacionární fází. Složky opouštějící kolonu indikuje detektor. Signál z detektoru se vyhodnocuje a z časového průběhu intenzity signálu se určí druh a kvantitativní zastoupení složek.\n\n\nEluční parametry jsou veličiny používané v kolonové chromatografii k charakterizaci chování látky v daném chromatografickém systému.\n\n\"Eluční vzdálenost\" X (v cm) je vzdálenost vrcholu píku od počátku chromatogramu. Lze ji přímo odečíst na chromatogramu.\n\n\"Eluční čas\" t (v min) je doba průchodu látky chromatografickou kolonou, tj. doba od nástřiku látky na kolonu k dosažení maxima eluční křivky. Eluční čas se vypočítá z eluční vzdálenosti XR a rychlosti posunu registračního papíru s (v cm min).\n\n\"Eluční objem\" V (v ml) je objem mobilní fáze prošlý kolonou za dobu t při objemovém průtoku mobilní fáze F (v ml.min).\n\n\"Distribuční konstanta\" K je poměr rovnovážných koncentrací dělené látky ve stacionární a mobilní fázi za předpokladu, že tato látka je v obou fázích přítomna v téže molekulové formě.\n\n\"Teoretické patro\": Počet teoretických pater udává účinnost chromatografické kolony. Čím větší je počet teoretických pater, tím méně je rozmývána zóna separované látky při průchodu kolonou. Pro tutéž kolonu je počet teoretických pater pro různé látky různý.\n\"Počet efektivních pater\" zahrnuje korekci na mrtvý objem kolony. Základem výpočtu hodnot jsou redukované eluční veličiny.\n\n\"Výškový ekvivalent teoretického patra\" slouží k porovnání účinnosti kolon různé délky\n\nKvalitativní vyhodnocení je založeno na znalosti retenčních dat (retenční čas, retenční objem). Retenční čas je doba, která uplyne od nástřiku vzorku do dosažení maxima křivky (píku) a retenční objem je proteklý objem kolonou za tuto dobu. Retenční čas a retenční objem jsou charakteristickými veličinami pro každou separovanou látku v daném systému. Pro identifikaci složek provádíme porovnáváním retenčních dat standardu a identifikované látky. Tato retenční data se získají „cejchováním“ pomocí plynů o známém složení, kdy se zjistí jaké retenční časy mají jednotlivé složky.\n\nKvantitativní analýza se skládá z vlastního provedení analýzy (získání chromatogramu – píků) a vyhodnocení plochy píků. Vyhodnocení plochy píků (A) může být provedeno buď planimetrováním, násobením, triangulací nebo vystřihováním a vážením.\n\nPro nutnost přeměny analytů v plyny můžeme separovat takové látky, které mají dostatečný tlak syté páry, jsou tepelně stálé a mají relativní molekulovou hmotnost menší než 1000. Obecně může být metoda použita k separaci plynů, většiny nedisociovatelných kapalin a organických sloučenin, které jsou za standardních podmínek v pevném skupenství a mnoha organokovových látek. Některé vzorky se mohou s výhodou před vlastní analýzou podrobit specifickým chemickým reakcím a dále jsou analyzovány vzniklé produkty - deriváty. Není použitelná pro separaci makromolekul, organických a anorganických solí.\n\nPlynová chromatografie byla hojně využívána v souvislosti s methanolovou aférou, která postihla ČR na podzim roku 2012. Plynová chromatografie je totiž jednou z technik, jak stanovit množství relativně (ve srovnání s ethanolem) vysoce toxického methanolu vedle méně škodlivého ethanolu. Mezi dalšími metodami je například Ramanova spektroskopie.\n\nPlynová chromatografie může být s výhodou doplněna hmotnostní spektrometrií (MS) (z anglického mass spectrometry). Toto spojení je označováno GC-MS nebo GC/MS a ve špičkových analytických laboratořích jsou používány přístroje, analyzující tandemově oběma metodami. Tyto analýzy patří ke \"zlatému standardu\". Pochopitelně, že v první etapě plynové chromatografie nemůže být použit FID.\n\n\n"}
{"id": "911403", "url": "https://cs.wikipedia.org/wiki?curid=911403", "title": "Leopold Friedrich von Hofmann", "text": "Leopold Friedrich von Hofmann\n\nLeopold Friedrich von Hofmann (4. května 1822 Vídeň – 24. října 1885 Vídeň) byl rakouský, respektive rakousko-uherský šlechtic a politik, v letech 1876–1880 ministr financí Rakouska-Uherska.\n\nPocházel z šlechtické rodiny, jejíž členové od 18. století zastávali vysoké úřední posty ve státní správě monarchie. Vystudoval právo na Vídeňské univerzitě a nastoupil jako státní úředník v Dolních Rakousích. Od roku 1845 pracoval na radu Klemense Wenzela von Metternicha v úřadu státního kancléře. V době občanské války ve Švýcarsku (sonderbund) v roce 1847 působil v této zemi jako pracovník rakouského vyslanectví. V roce 1848 se stal vedoucím německého byra na rakouském ministerstvu zahraničí. V roce 1857 se habilitoval v oboru německého spolkového a státního práva. Patřil pak mezi přední právní experty. V roce 1859 se podílel na stylizaci Curyšského míru mezi Rakouskem, Francií a královstvím Sardinie.\n\nPo obnovení ústavního života v Rakousku v roce 1860 se stal členem Panské sněmovny (horní jmenovaná komora Říšské rady), kde byl zvolen zapisovatelem. Politicky měl blízko k Ústavní straně. Po pádu Antona von Schmerlinga v polovině 60. let se zapojil do týmu místodržícího Holštýnska.\n\nJeho kariéra vyvrcholila od konce 60. let 19. století s nástupem Friedricha Ferdinanda von Beusta do čela rakouské politiky. Beust jako původně saský politik, si Hofmanna vybral za důvěrníka, díky kterému získával znalost politické scény ve Vídni. Hofmann se roku 1867 stal sekčním šéfem a měl výrazný vliv na Beustovu politiku a na liberální zákonodárství vlády Karla von Auersperga. Od 14. srpna 1876 do 8. dubna 1880 působil jako společný ministr financí Rakouska-Uherska (po rakousko-uherském vyrovnání šlo ovšem spíše o účetní post, bez výraznějších exekutivních a rozpočtových pravomocí). Ve funkci ministra financí se rovněž roku 1879 stal i guvernérem okupované Bosny a Hercegoviny.\n\nJako milovník umění zasedl ve vedení vídeňského Hoftheateru.\n"}
{"id": "911407", "url": "https://cs.wikipedia.org/wiki?curid=911407", "title": "Online poker", "text": "Online poker\n\nOnline poker je karetní hra pokeru, která se hraje přes Internet. Existují dva \nzákladní způsoby jak jej hrát. Buď přes internetový prohlížeč anebo stažitelnou aplikaci \n(tzv. Online hernu), které jsou z většiny poskytované online kasiny. \nSpousta hráčů dává přednost online Pokru před Pokrem na živo hlavně kvůli komfortu. Online \nkasina jim totiž umožňují hrát poker odkudkoliv, kde je internetové připojení. \n\n1990-1998 – IRC Poker\n\nIRC poker vznikl na komunikační platformě Internet Relay Chat (IRC), kterou v roce 1988 vyvinul finský programátor Jarkko Oikarinen. Poker získal na IRC vlastní kanál a hrálo se pouze o hrací dolary nazývané „ether bucks“.  V roce 1994 naprogramoval Todd Mummert prvního komplexnějšího klienta a kromě původní 5 Card Draw se na herně objevily také modernější varianty Limit i No-limit Texas Hold’em a Omaha Hi-Lo. První grafické uživatelské rozhraní  pro IRC poker nazývané GPkr  naprogramoval Greg Reynolds.\n\nKvůli softwarovým omezením hráč musel do hry vždy vstupovat se svým celým bankrollem (hráčovy prostředky na herně)  a turnaje mohlo hrát maximálně 23 hráčů, protože se mohlo hrát jen na jednom stole s jedním balíčkem karet, přesto IRC poker vyhledávala řada pokerových nadšenců, kteří na něm studovali strategie pro živou hru o opravdové peníze. IRC poker je považován za nejtěžší hernu o hrací peníze v historii. Začínali u něj také například budoucí světoví šampioni Chris Ferguson nebo Greg Raymer.\n\n1998-1999- Planet Poker – první online herna o opravdové peníze\n\nPrvního ledna 1998 spustil bývalý systémový inženýr kanadského námořnictva a nadšený amatérský pokerový hráč Randy Blumer první hernu o reálné peníze. Herna si zakládala na minimalistickém rozhraní a vtiskla online pokeru podobu, kterou v podstatě převzali všichni její následovníci.  Software herny trápily obrovské technické problémy i podvodníci, kteří našli slabiny v generátoru náhodných čísel a připravili ostatní hráče o tisíce dolarů. Až do konce 90. let ale neměl Planet Poker konkurenci a mohl si dovolit i několikadenní výpadky. Po nástupu dalších online pokerových heren po roce 2000 jeho význam postupně upadal a v roce 2006, když se v USA změnila legislativní situace, ukončil hraní o opravdové peníze.\n\nV roce 1994 došlo ve státě Antigua a Barbuda ke schválení zákonu (tzv. \n\"Trade & Processing Act\"), který dovoluje poskytovat licence pro provozování hazardu. \nPrvním z poskytovatelů herního softwaru byl Microgaming, který je doteď jedním z největších \ndodavatelů. Kromě Pokeru bylo možno hrát i jiné známe hazardní hry jako např. Blackjack, \nRuleta, Hrací automaty a další.\n\nNejvětší boom online pokeru přineslo vítězství Chrise Moneymakera na World Series of Poker v roce 2003. V té době 27letý účetní a amatérský hráč se do hlavního turnaje WSOP kvalifikoval přes sérii online kvalifikací a počáteční investici 39$ proměnil na výhru 2,5 milionu dolarů a titul světového šampiona. Jeho příběh inspiroval miliony hráčů z celého světa a následující roky zažíval online poker své zatím nejlepší období.\n\n15. dubna 2011 zasáhla americká vláda proti společnostem porušujícím zákaz provozování online pokeru v USA a zablokovala jejich domény. Den, kdy online poker musel opustit svůj největší trh, se nazývá jako Černý pátek (Black friday) a celé odvětví se z této rány dodnes úplně nevzpamatovalo.\n\nK hraní je nutná registrace u některé z pokerových heren. Z pravidla je potřeba si vybrat \nnějakou přezdívku, soukromé heslo, potom zadat emailovou adresu a jako nejdůležitější ze \nvšech – souhlasit, že už Vám bylo 18 let. Poker, ať už online nebo na živo, se smí hrát za \npeníze jedině, když už jste dosáhli plnoletosti.\n\nK hraní za peníze je nejprve potřeba je na herní účet vložit. Vložené peníze se taktéž dají \nkdykoliv vybrat. Kromě placených turnajů existuje možnost hraní turnajů zadarmo (tzv. \"freerolly\").\n\nKaždá herna si sama určuje, jaké druhy pokru bude nabízet. Mezi základní druhy, které jsou \nnejvíce rozšířené, patří Hold'em, Omaha (Hi/Lo), 5 Card \nOmaha (Hi/Lo), Stud (Hi/Lo), Razz a 5 Card Draw. Existují i smíšené druhy, například \nHORSE, HOSE, Mixed Hold'em, Mixed Omaha (Hi/Lo), 8-Game, Hold'em/Omaha a Triple Stud.\n\nHráč si dále může zvolit, jestli chce hrát turnaj, Sit & Go anebo Cash game.\n\nTurnaj je velice známá struktura, kde po skončení registrace hráči postupně vypadávají, \ndokud nezůstane jen jeden – vítěz. Turnaj má určitou výplatní strukturu, která se často \nmění podle počtu zaregistrovaných hráčů v turnaji.\n\nSit & Go jsou mini verze turnajů s tím rozdílem, že jsou omezeny počtem hráčů. Jakmile se \nSit & Go naplní, tak začne. Výplatní struktura je předem daná.\n\nCash game je druh pokru, kde je možné se kdykoliv připojit a hrát a zároveň kdykoliv \nodpojit. Při Cash game hraje hráč přímo se svými penězi, zatímco u turnajů a Sit & Go hráči \nsází s virtuálními penězi. Herny vybírají z každého kola hry tzv. Rake, což je dané \nprocento peněz, které obdrží herna jako zisk.\n\nBuy-in neboli vklad je dané množství peněz, které stojí hráče registraci do turnaje nebo \nSit & Go. Pokerové herny si samy určují velikost těchto vkladů a pak část z nich (poplatek, \nanglicky \"Fee\") obdrží jako zisk a zbytek jde na financování výplatní struktury. Tyto \npočáteční vklady jsou většinou pevně dané.\n\nU většiny pokrových druhů je specifikovaný limit. Limit určuje, kolik peněz je nejvíce \nmožno sázet. Jsou 3 typy limitů: No Limit (bez omezení), Pot Limit (omezení na velikost \nbanku) a Fixed limit (předem daná velikost sázek, takže hráč se jen rozhoduje, jestli vsadí \nnebo ne).\n\nKromě limitů jsou i další varianty, které mění styl hry. Nejhranějším typem jsou Regular, \nkde se povinné sázky (\"blinds\") mění každých 10 až 15 minut. Oblíbené jsou taky Rebuy \nturnaje, kde je možné se opětovně registrovat za další poplatek, nebo Satellite turnaje, \nkde výhrou takového turnaje je zaplacená registrace do jiného dražšího turnaje.\n\nKaždá karetní kombinace se skládá z pěti karet. Uvedeme-li si jako příklad Texas Hold´em, pak ze svých dvou karet v ruce a pěti karet na stole vyberete 5 karet, které společně tvoří nejsilnější kombinaci. Čím výše na žebříčku daná kombinace je, tím máte menší percentuální šanci na její zkompletování. Kombinace se řadí od nejsilnější po nejslabší – dva páry vždy porazí jeden pár a flush vždy porazí straight. V případě, že dva hráči mají stejně silnou kombinaci, na scénu přichází sekundární způsoby určení vítěze. Žebříček pokerových kombinací\n\nOnline herny potřebují k jejímu provozu stálou licenci. Aby si svoje licence udržely, musí se řídit podle přísných standardů a pravidel. Dodržování takových standardů je jednodušší za pomoci některého herního regulátora jako je například eCOGRA (\"eCommerce and Online Gaming Regulation and Assurance\"). Organizace, která vydává \"razítka\" bezpečnosti online hernám, které splní jejich požadavky. Taková \"razítka\" jsou pak známkou určité kvality. \n\n"}
{"id": "911413", "url": "https://cs.wikipedia.org/wiki?curid=911413", "title": "José Rodrigues", "text": "José Rodrigues\n\nJosé Rodrigues de Carvalho (16. července 1828, Lisabon – 19. října 1887, Lisabon) byl portugalský malíř. Nejznámější obraz romantického období jeho tvorby \"O Cego Rabequista\" (\"Slepý houslista\"), uváděný též pod názvem \"O Pobre Rabequista\" (\"Chudý houslista\"), vznikl v roce 1855. Téhož roku byl poprvé vystaven na světové výstavě v Paříži a v roce 1865, na mezinárodní výstavě v Portu, získal 2. cenu.\n\nNarodil se v Lisabonu 16. července 1828 jako jeden ze šesti synů Apolinária José de Carvalho a jeho ženy Marie Leonardy a byl pokřtěn v kostele „São João da Praça“ 21. září téhož roku. Při křtu dostal jméno José Rodrigues, které pak používal, jako zkrácený tvar celého jména, ve své umělecké činnosti. Rodina bydlela v Lisabonu, v ulici Rua dos Bacalhoeiros.\n\nV roce 1841, ve čtrnácti letech, se přihlásil jako „dobrovolný“ student na Academii das Belas-Artes, sídlící v konventu S. Francisco da Cidade v Lisabonu, kde se projevil jako nadaný žák a získával pravidelně ceny v soutěži studentských prací (basreliéfy spolužáků). Jeho profesory byli Antônio Manuel da Fonseca, André Monteiro da Cruz a Francisco Vasques Martins. V akademickém roce 1845/46 dokončil studia v oboru historická malba a při té příležitosti získal i cenu udělovanou královnou D. Marií II. Rovněž byl oceněn za kresbu podle živého modelu.\n\nV roce 1863 se oženil s Marií José Rodrigues da Rocha a v manželství se jim narodily tři děti, syn Antonio Ribeiro a dcery Teresa de Jesus a Leonor Matilde.\n\nPo úspěchu pařížské výstavy se stal jeho mecenášem D. Fernando de Saxe–Coburgo, budoucí král Ferdinand II., příznivec kultury a umění a nadšený sběratel, který mu zajistil soukromé zakázky na jeho obrazy. Malíř byl nucen, z existenčních důvodů a proti svému přání, tyto zakázky přijímat. To u něho vyvolávalo pocity hluboké melancholie a způsobilo, že onemocněl. Přesto vznikla řada velkoformátových portrétů vladařů (D. Marie II., hraběnky de Farrobo, D. Pedra V.) a dalších významných osobností i obrazy s alegorickou, historickou nebo náboženskou tematikou. Vyučoval také kreslení v klášteru irských řeholnic Bom-Sucesso, na soukromé škole S. José das Dominicanas de S. Domingos de Benfica a jinde.\n\nVe své tvorbě se obtížně vyrovnával s přechodem od sentimentalismu k realismu. Romantismus, který byl spolu s neoklasicismem určujícím uměleckým směrem té doby, ho silně ovlivňoval. Přesto se mu podařilo v pozdějších letech, zejména při tvorbě portrétů, potlačit sentimentalismus a jeho díla se stále více přibližovala realismu. Vzorem mu při tom byl malíř José Augusto França, který též maloval obrazy na zakázku.\n\nV roce 1882 dostal José Rodrigues zakázku Městské správy v Lisabonu na zhotovení dvou obrazů pro reprezentační prostory lisabonského magistrátu. Malíř tak vytvořil portréty stojících postav dvou významných mužů portugalské společnosti, kterými byli Manuel Fernandes Tomás (1771– 1822) a Alexandre Herculano (1810–1877). Oba obrazy jsou součástí výzdoby zasedací místnosti magistrátu.\n\nUmělec zemřel 19. října 1887 v Lisabonu v ulici Rua dos Bacalhoeiros, kde žil celý svůj život.\n\n\n\n\nDíla José Rodriguese a jeho současníků jsou studována v rámci předmětu Umění 19. století (romantismus) na Filozofické fakultě University v Portu (Faculdade de Letras da Universidade do Porto). Jeho obrazy jsou ve sbírkách Museu do Chiado v Lisabonu a Museu Quinta das Cruzes ve Funchalu na Madeiře.\n\n"}
{"id": "911415", "url": "https://cs.wikipedia.org/wiki?curid=911415", "title": "Ralph Craig", "text": "Ralph Craig\n\nRalph Cook Craig (21. června 1889 Detroit, Michigan – 21. července 1972 Lake George, New York) byl americký atlet, sprinter, dvojnásobný olympijský vítěz z roku 1912.\n\nNejdříve se věnoval krátkým překážkovým běhům, na sprinty se přeorientoval během studia na University of Michigan. Na olympiádě v Saint Louis v roce 1912 zvítězil ve dvou sprinterských disciplínách - na 100 i 200 metrů. Po olympiádě skončil s atletickou kariérou. Po více než třiceti letech, při olympiádě v roce 1948 v Londýně, byl náhradníkem americké jachtařské posádky. Nestartoval v olympijském závodě, ale při zahajovacím ceremoniálu nesl vlajku USA.\n\n"}
{"id": "911418", "url": "https://cs.wikipedia.org/wiki?curid=911418", "title": "Estetická skupinová gymnastika", "text": "Estetická skupinová gymnastika\n\nEstetická skupinová gymnastika (ESG) je jedno z odvětví gymnastiky, které je založené na plynulých, rytmických a dynamických pohybech celého těla. Soutěžní skladba je esteticky a tanečně laděná kompozice plná originálních prvků a choreografií. Po dobu sestavy musí pohyb plynout. Jednotlivé pohyby na sebe navazují, jako kdyby jeden pohyb vycházel přímo z pohybu přecházejícího. Sestavy obsahují různé pohyby těla, výdrže, otáčky, skoky, poskoky, taneční kroky a zvedačky. Gymnastky musí v sestavě prokázat dostatečnou ohebnost, rychlost, sílu a především ladnost. Soutěžní družstvo se skládá z 6–10 gymnastek. Choreografie je v souladu s hudebním doprovodem a pomocí pohybů vyjadřuje příběh. Estetickou skupinovou gymnastiku lze charakterizovat jako umění, výraz a pocity spojené do vysokoúrovnostního soutěžního sportu.\n\nEstetická skupinová gymnastika je sice mladým gymnastickým odvětvím, ale svůj původ může najít v základním principu přirozeného plynulého pohybu, který rozvíjeli už v antickém Řecku. V moderní historii se původ estetické skupinové gymnastiky odvozuje od zdravotní gymnastiky, která vznikala ve Finsku.\n\nVíce než sto let se ESG šířila po státech severní Evropy (Švédsko, Dánsko, Estonsko...), kde se vyvíjela do dnešní podoby. V roce 1996 byla ESG uznána jako závodní sport na mezinárodní úrovni a stejného roku v Helsinkách ve Finsku se konaly první mezinárodní závody v seniorské kategorii. První mistrovství světa ve stejné kategorii se uskutečnilo v roce 2000. Mistrovství světa se konalo také v Praze v roce 2002.\n\nMezinárodní federace estetické skupinové gymnastiky (International Federation Aesthetic group Gymnastics) byla založena v říjnu 2003.\n\nMezinárodní federace estetické skupinové gymnastiky ustanovila 4 základní věkové kategorie, ve kterých se závodí na mezinárodní úrovni a podléhají mezinárodním pravidlům, která vystavuje Mezinárodní ESG.\n\n\nJelikož je ESG poměrně náročný sport, je potřeba, aby dívky začínaly trénovat již ve velmi útlém věku. Proto Český svaz estetické skupinové gymnastiky vytvořil další dvě dětské kategorie, aby i mladší děvčata mohla předvést své dovednosti. V těchto kategoriích se soutěží na národní úrovni a řídí se národními pravidly, která vydává Český svaz ESG.\n\n\nU většiny kategorií platí, že 2 členky družstva mohou být o jeden rok mladší nebo o jeden rok starší než je stanovená věková hranice.\n\nSoutěžní družstvo se skládá ze šesti až dvanácti nominovaných gymnastek. Náhradnice se počítá jako členka družstva. Pro každý závod během roku platí, že oddíl může na závodní plochu vyslat šest až deset gymnastek z dvanácti nominovaných gymnastek. V dětských kategoriích tvoří soutěžní družstvo šest až čtrnáct gymnastek.\n\nHudební doprovod je volný. Může se jednat o zpívanou i čistě instrumentální hudbu. Neplatí žádná omezení. Hudba by ovšem měla odpovídat věkové kategorii, měla by podporovat choreografii a měla by měnit rychlost a intenzitu.\n\nPovolená délka hudebního doprovodu je 2 min 15 s až 2 min 45 s. U dětských kategorií má hudební doprovod délku 2 min až 2 min 30 s.\n\nKaždá soutěžní skladba je originál a záleží pouze na choreografovi a trenérovi, jaká bude výsledná podoba skladby. Ovšem v pravidlech jsou předepsány skupiny povinných prvků, které musí být do sestavy zařazeny. Výběr konkrétního prvku z nabídky v pravidlech je opět na choreografovi, ale musí odpovídat věku a výkonnosti gymnastek. Jednotlivé skupiny povinných prvků a jejich počet se mírně lišší podle věkových kategorií. \n\nPovinné prvky musí bezchybně předvést všechny gymnastky družstva ve stejný čas, v kánonu nebo krátkém časovém úseku.\n\nZákladní skupiny povinných prvků jsou:\n\nVýsledná známka za předvedenou soutěžní skladbu má tři části. \n\nZnámku uděluje porota, která se skládá ze tří panelů vyškolených rozhodčích:\n\nZnámky z jednotlivých panelů se sesbírají, nejvyšší a nejnižší známka se škrtne a výsledná známka je průměrem zbývajících. Takto získané tři dílčí výsledné známky se sečtou a dostane se celková známka.\n\n\nOddíly, které se pravidelně účastní národních i mezinárodních závodů ESG:\n"}
{"id": "911419", "url": "https://cs.wikipedia.org/wiki?curid=911419", "title": "Play Harder", "text": "Play Harder\n\nPlay Harder je druhé EP americké EDM/Dubstepové skupiny Krewella. Bylo vydáno 10. prosince 2012. Album obsahuje singl \"Come & Get It\", 3 remixy singlu \"Alive\" a 4 remixy singlu \"Killin' It\".\n"}
{"id": "911420", "url": "https://cs.wikipedia.org/wiki?curid=911420", "title": "GROW (koučink)", "text": "GROW (koučink)\n\nModel GROW je technika v oboru koučování, a to hlavně ve firemním vzdělávání. Je to jedna z metod používaná při vzdělávání manažerů, avšak je možné ji také aplikovat do oblasti sportů, jako je například tenis, golf apod.\n\nPokud chceme zjistit fungování tohoto modelu, je v první řadě třeba seznámit se s jeho obecnější formou, tedy koučováním. \"„Koučování je styl řízení, který je protipólem přikazování a kontroly“\" (Whitmore, 2005, s. 12). Tato metoda pomáhá při řízení lidských zdrojů. Cílem koučingu je pomoc druhé osobě při zlepšování jejího výkonu. V koučování jde totiž nejen o skvělou techniku růstu k úspěchu, ale také o pochopení a spolupráci ve skupině.\n\nNejdůležitější osobou této společné interakce je samozřejmě kouč. Kouč není učitel, jak by se mohlo zdát, ale pouze partner při vzájemné spolupráci. Nemusí tedy mít lepší znalosti nebo vyšší odbornost než jeho posluchač. Jedním ze základních pravidel koučování je systematická snaha zjistit, co již koučovaná osoba umí a čeho je schopna. Pak už jde pouze o vytrvalou snahu zlepšit výkonnost až do cílové úrovně. Tyto principy se objevují také v metodě zvané model GROW.\n\nModel GROW je jednou z nejčastěji uplatňovanou metodou v procesu koučování. GROW a jeho postup zajišťuje kýžené výsledky, a to na principu od nejvzdálenějšího cíle k těm co možná nejkonkrétnějším krokům. Autor metody John Whitmore (2005) ji ve své publikaci představuje spíše jako soubor otázek kladených při koučování. Jedná se o čtyři odlišné oblasti, které pomáhají nejen k lepší komunikaci mezi manažerem a zaměstnanci, ale také při dosažení lepších pracovních výsledků. \n\n\nStanovit si cíle je základním kamenem pro zdokonalovací proces. Pokud máme za čím jít a držet se plánu, je to jednodušší, než jen slepě tápat v teoriích. Cíle musí být konkrétní. Koučovaná osoba by měla být schopna detailně definovat problém, s kterým se potýká, a také názor na řešení. Nezbytnou součástí je také časový harmonogram, neboť je důležité, kolik času je schopna osoba pro koučink obětovat. \"„Chtít je pro dosažení výsledků lepší než muset“\" (Whitmore, 2005, s. 68). Tato citace je všeobecně známá, a to nejen v manažerském vzdělávání, ale je součástí každodenního koloběhu. Dalším objektem je již výše zmíněná realita a její vnímání. V této fázi by měl kouč definovat momentální stav. Je také dobré zjistit, zdali se na pokroku bude podílet i jiná osoba, která by eventuálně mohla zasahovat nebo snad i ohrožovat samotný rozvoj. Zcela podstatné jsou také vnitřní bariéry nebo osobní problémy. \"„Buďte objektivní“\" (Whitmore, 2005, s. 76). Objektivní pohled na svět kolem nás je nezbytnou součástí při procesu zdokonalování. Po zjištění veškerých těchto faktů se můžeme posunout k možnostem. Nabízí se tu otázka, co vše již koučovaná osoba zkusila a kam až je ochotná v řešení problému zajít. Důležitá je maximalizace možností. Přichází i alternativní možnosti ze strany kouče a jeho názoru, které také mohou být významným přínosem. Po společné dohodě na možnosti, která přinese ty nejlepší výsledky, nastává situace konečného rozhodnutí. \"„Čas rozhodnutí, čas upřesnění“\" (Whitmore, 2005, s. 95). Tedy definitivní výběr a dokončení konkrétních dílčích kroků. Vůle by v ideálním případě měla dosahovat vrcholu, ale koučovaný by si měl sám na rovinu přiznat, na jakém stupni odhodlání se právě nachází. \nTyto kroky jsou základními kameny při používání této metody v oblasti koučování. Pokud uživatel opravdu dodržuje všechny pomyslné příčky postupu, úspěch je se zárukou zajištěn. Model GROW se stává stále oblíbenější součástí firemního vzdělávání, a to hlavně pro svoji jednoduchost, efektivitu a také unikátnost. Tuto metodu lze využívat jak ke skupinové, tak individuální práci. \n\n"}
{"id": "911421", "url": "https://cs.wikipedia.org/wiki?curid=911421", "title": "Mistrovství světa baristů", "text": "Mistrovství světa baristů\n\nMistrovství světa baristů (\"World Barista Championship\") patří mezi vrcholné soutěže v přípravě kávy a je událostí roku pro všechny kávové nadšence. Více než 50 soutěžících, kteří vzešli z národních baristických soutěží, zde reprezentuje svou zemi a akce je tak vyvrcholením místních a regionálních soutěží po celém světě. Poprvé se konalo v roce 2000.\n\nV soutěži, jež má sloužit k vyzdvihnutí baristické profese a zpopularizování pití kávy a kávové kultury obecně, soutěžící během 15minutového vystoupení připravují s hudebním doprovodem a vlastním komentářem 4 espressa, 4 cappuccina a 4 vlastní signature drink dle standardů světové kávové asociace. Vše je sledováno a hodnoceno čtyřčlennou mezinárodní odbornou porotou, která nejprve vybírá 12 semifinalistů a následně ve druhém kole 6 finalistů soutěže. Hodnotí se především chuť připravovaných nápojů, čistota, kreativita, technika u kávovaru a celková prezentace .\n\nNa kávovém klání v Melbourne, které se konalo ve dnech 23. - 26. května 2013 Českou republiku reprezentoval František Roháček, který bohužel skončil již v prvním kole po diskvalifikaci za překročení časového limitu. František Roháček však není žádným nováčkem, stal se již Mistrem kávy v roce 2006/2007 a Českou republiku tehdy reprezentoval na Mistrovství světa baristů v Japonském Tokiu.\n\nV roce 2016 v Dublinu reprezentoval ČR barista Ondřej Hurtík, který vyhrál soutěž Barista roku 2016. \n\n\n\n\n"}
{"id": "911422", "url": "https://cs.wikipedia.org/wiki?curid=911422", "title": "Hana Ezrová", "text": "Hana Ezrová\n\nHana Kopáčková-Ezrová (26. března 1927 – 19. ledna 2020) byla československá hráčka a funkcionářka basketbalu (vysoká 167 cm). Je zařazena na čestné listině zasloužilých mistrů sportu.\n\nHana Ezrová, rozená Kopáčková byla kapitánkou reprezentačního družstva Československa od roku 1950 při účasti mistrovství světa a čtyřikrát na mistrovství Evropy v basketbale žen, za Československo odehrála 84 zápasů (1946-1957) a celkem získala pět medailí, z toho dvě stříbrné (ME 1952, 1954) a tři bronzové (MS 1957, ME 1950, ME 1956). Reprezentační kariéru zakončila na světovém šampionátu v basketbalu žen v roce 1957 v Brazílii (3. místo).\n\nV československé basketbalové lize žen v basketbalovém družstvu žen Dynamo Praha hrála sedm sezón, za Slavia Praha Pedagog dvě a za Spartu Praha pět sezón. Za celkem 14 ligových sezón získala sedm medailových umístění, dvakrát byla mistryně Československa (1955, 1958), má dvakrát druhé a třikrát třetí místo.\n\nPo dobu 30 let byla funkcionářkou a trenérkou v oddíle basketbalu Sparta Praha. V roce 2005 byla uvedena do Síně slávy České basketbalové federace.\nHana Ezrová zemřela 19. ledna 2020.\n\nJejí manžel JUDr. Josef Ezr (31. října 1923 – 2. listopadu 2013) byl československý basketbalista (40 utkání za Československo, mistr Evropy 1946, vicemistr Evropy 1947, účastník na dvou olympijských hrách 1948 a 1952, jako trenér s ligovým týmem Sparta Praha (12 sezón v 1. lize) v roce 1960 mistr Československa a 3x vicemistr (1956, 1959, 1961), poté mistr Evropy s juniory Československa v roce 1962) a jako sportovní funkcionář (1952-1990, tedy 38 let předseda oddílu basketbalu v klubu Sparta Praha). V roce 2004 byl uveden do Síně slávy českého basketbalu.\n\n\n\n\nanglicky\n"}
{"id": "911423", "url": "https://cs.wikipedia.org/wiki?curid=911423", "title": "Imaginace (rozcestník)", "text": "Imaginace (rozcestník)\n\nImaginace může být:\n"}
{"id": "911426", "url": "https://cs.wikipedia.org/wiki?curid=911426", "title": "Mistrovství světa v inline hokeji 2013", "text": "Mistrovství světa v inline hokeji 2013\n\nMistrovství světa v inline hokeji 2013 bylo v pořadí už 17. mistrovství světa, které spadá pod federaci IIHF. Turnaj se konal v Německu, ve městě Drážďany. Hrálo se od 2. do 8. června 2013. Titul z minulého roku obhajoval tým Kanady. Turnaje se zúčastnilo celkem 16 týmů rozdělených do dvou výkonnostních skupin. Vítězem MS se stal výběr USA.\n\nElitní divize: (7 nejlepších z minulého mistrovství a 1 postupující z minulého ročníku divize 1 – Slovensko).\n\nDivize 1: (5 nejlepších z minulého mistrovství, 1 sestupující z elitní divize a 2 postupující z kvalifikace na MS, z evropské kvalifikace postoupilo Bulharsko a z kvalifikace zbytku světa uspěla Argentina).\n\n██ Sestup do Divize 1 na MS 2014\n\n██ Postup do elitní divize na MS 2014\n\n██ Kvalifikace o postup do Divize 1 na MS 2014\n\n"}
{"id": "911428", "url": "https://cs.wikipedia.org/wiki?curid=911428", "title": "Co dělat v Denveru, když člověk nežije", "text": "Co dělat v Denveru, když člověk nežije\n\nCo dělat v Denveru, když člověk nežije (v anglickém originále Things to Do in Denver When You're Dead) je kriminální film amerického režiséra Garyho Fledera natočený podle scénáře Scotta Rosenberga v roce 1995. Odehrává se v Denveru a jeho název vznikl ze stejnojmenné písně Warrena Zevona z roku 1991. Do hlavních rolí byli obsazeni Andy García, Christopher Lloyd, Christopher Walken a další.\n\nVelšský hudebník John Cale se filmem inspiroval ve své písni „Things“ z alba \"HoboSapiens\" (2003). Různé zdroje tvrdí, že píseň byla inspirována či je poctou Warrenu Zevonovi. Cale k tomu však řekl, že tu píseň neznal a že inspirací pro vznik jeho díla byl výhradně tento film.\n\n"}
{"id": "911430", "url": "https://cs.wikipedia.org/wiki?curid=911430", "title": "Jiří Trávníček", "text": "Jiří Trávníček\n\nJiří Trávníček (* 9. února 1960, Vyškov) je literární teoretik, historik a kritik zabývající se moderní českou literaturou, interpretací a hermeneutikou, teorií literatury a výzkumy čtenářské kultury.\n\nJiří Trávníček se narodil roku 1960 ve Vyškově do rodiny vysokoškolského učitele. V letech 1979–1984 studoval FF UJEP (dnes MU) se zaměřením na češtinu a historii. Své studium úspěšně zakončil diplomovou prací \"Působení Jana Skácela v Rovnosti v letech 1945–1952.\" Roku 1987 se stal odborným pracovníkem brněnské pobočky Ústavu pro českou a světovou literaturu ČSAV, následně v září 1989 přešel do oddělení teorie ÚČSL v Praze. V letech 1991–2003 se stal vyučujícím na katedře české a slovenské literatury a literární vědy (dnes Ústav české literatury a knihovnictví) Filozofické fakulty MU v Brně aby se později v letech 1997–2003 stal jejím vedoucím. Zde přednášel o současné české literatuře a teorii literatury. Roku 1991–1992 se navrátil opět do studijních let, kdy postgraduálně studoval na University of London School of Slavonic and East European Studies. Díky tomuto studijnímu pobytu vzešla práce \"Language as Memory. Two Czech Poets in Exile: Ivan Jelínek and Ivan Blatný.\" Za tuto práci získal titul M. A. (Master of Arts). Roku 1996 se za svou práci \"Poezie poslední možnosti\" stal docentem. V roce 2003 začal pracovat v Ústavu pro českou literaturu AV ČR v oddělení teorie prózy. Pár let na to, roku 2007 pak přešel do oddělení pro výzkum literární kultury. Tohoto roku se také stal zástupcem ředitele pro brněnské pracoviště ÚČL AV ČR. Od roku 2003 také vyučuje na FF KU v Praze, kde byl roku 2005 jmenován profesorem. Jiří Trávníček je ženatý a má dvě dcery.\n\nJiří Trávníček publikuje od roku 1980, kdy v době svého studia přispíval do brněnských studentských časopisů. Tyto své rané příspěvky vždy podepisoval pseudonymy Gapriel Poupě-Nerozvité či Prozan Kliotić. Do konce 80. let přispíval také do samizdatových periodik \"Kritický sborník\" a \"Revue 88\". Zde se také publikoval pod krycími jmény Řehoř Hejhula či jen t, trv nebo travenius. Roku 1996 se stal členem redakční rady časopisu Host a roku 2003 časopisu \"Česká literatura\". Zpočátku se jeho zájem zaobíral spíše na soudobou básnickou produkci, později se však přenesl na literární tvorbu vybraných básníků Ivana Blatného, Oldřicha Mikuláška, Jana Skácela a Ivana Jelínka. Začal se zabývat vývojem české poezie od 2. poloviny 20. století a metodou „kdy na základě pochopení detailu v textu je možné porozumět významu celku“. Základním východiskem jeho další odborné činnosti se nakonec stalo zaměření na problematiku interpretace literárního díla.\n\nJeho texty jsou publikovány i v Bulharsku, Maďarsku, Německu, Rakousku, Polsku, Slovensku, Spojeném království i USA.\n\n\n\n\n\n"}
{"id": "911431", "url": "https://cs.wikipedia.org/wiki?curid=911431", "title": "József Szlávy", "text": "József Szlávy\n\nJózsef Szlávy (23. listopadu 1818 Győr – 9. srpna 1900 Nová Ves nad Žitavou) byl rakouský, rakousko-uherský, respektive uherský politik, v letech 1872–1874 předseda vlády Uherska (vláda Józsefa Szlávyho) a zároveň ministr několika rezortů během 70. let 19. století, v letech 1880–1882 ministr financí Rakouska-Uherska.\n\nVystudoval hornickou akademii v Banské Štiavnici. Nastoupil pak jako státní úředník. Působil u uherské dvorní komory v Budíně. Roku 1848 během revoluce 1848–1849 v Rakouském císařství ho Lajos Kossuth pověřil vedením důlní správy v oblasti Oravice v Banátu, později byl vládním komisařem. Po porážce revoluce byl zatčen a vojenský soud v Temešváru ho odsoudil na pět let. Dva roky byl vězněn v Olomouci. Pak byl propuštěn. Žil střídavě v Prešpurku a na svém sídlem v Álmosdu. S obnovením ústavního života se vrátil do politiky. Roku 1861 se stal místodržitelským radou, roku 1865 županem Biharské župy.\n\nJeho politická kariéra vrcholila po rakousko-uherském vyrovnání. Roku 1867 byl povolán coby stoupenec Ference Deáka na post státního tajemníka na ministerstvu vnitra. Krátce poté se stal přímo členem uherské vlády. Od 24. května 1870 do 4. prosince 1872 zastával úřad ministra orby, průmyslu a obchodu Uherska ve vládě Gyuly Andrássyho a vládě Menyhérta Lónyaye a následně se 4. prosince 1872 stal sám předsedou vlády Uherska (vláda Józsefa Szlávyho). V čele kabinetu setrval do 1. března 1874. Kromě pozice ministerského předsedy byl ještě krátce od 4. prosince 1872 do 15. prosince 1872 ministrem zeměbrany Uherska a od 19. prosince 1873 do 1. března 1874 ministrem financí Uherska.\n\nOd 8. dubna 1880 do 4. června 1882 působil jako společný ministr financí Rakouska-Uherska (po rakousko-uherském vyrovnání šlo ovšem spíše o účetní post, bez výraznějších exekutivních a rozpočtových pravomocí). Zastával také významné funkce v zákonodárných sborech. 9. dubna 1879 se stal předsedou poslanecké sněmovny Uherského parlamentu a od roku 1894 do listopadu 1896 byl předsedou Sněmovny magnátů (jmenovaná horní komora Uherského parlamentu).\n"}
{"id": "911435", "url": "https://cs.wikipedia.org/wiki?curid=911435", "title": "Sloní muž (rozcestník)", "text": "Sloní muž (rozcestník)\n\nSloní muž může mít vícero významů:\n\n\n"}
{"id": "911436", "url": "https://cs.wikipedia.org/wiki?curid=911436", "title": "Panajachel", "text": "Panajachel\n\nPanajachel (Pana) je město v jihozápadní guatemalské vysočině asi 100 km od Ciudad de Guatemala. Nadmořská výška je 1597 metrů. Město Panajachel se nachází na severovýchodním pobřeží jezera Atitlán a je centrem cestovního ruchu v této oblasti, neboť poskytuje základnu pro návštěvníky vesnic na břehu jezera.\n\nVýraz „panajachel“ se zhruba se překládá jako „místo Matasanos“. Matasano je ovocný strom s léčivými účinky, který se vyskytuje v okolí jezera.\n"}
{"id": "911440", "url": "https://cs.wikipedia.org/wiki?curid=911440", "title": "The Adverts", "text": "The Adverts\n\nThe Adverts byla britská punkrocková skupina, založená v Londýně roku 1976 zpěvákem T. V. Smithem a baskytaristkou Gaye Advert. Později se ke skupině přidal bubeník Laurie Muscat a kytarista Howard Pickup. Své první album \"Crossing the Red Sea with The Adverts\" skupina vydala v únoru 1978, druhé nazvané \"Cast of Thousands\" pak v listopadu 1979. Krátce před vydáním druhého alba se skupina rozpadla.\n\nHoward Pickup zemřel v listopadu 1997.\n"}
{"id": "911442", "url": "https://cs.wikipedia.org/wiki?curid=911442", "title": "Mediální gramotnost", "text": "Mediální gramotnost\n\nMediální gramotnost představuje – zjednodušeně vzato – lidskou dovednost přístupu k médiím, chápání a kritického vyhodnocování jejich obsahu a případně též schopnost vytvářet vlastní sdělení. Samotný pojem mediální gramotnosti se v Česku hojně používá v různých odvětvích, ať se jedná o debatu o novinářském vzdělávání, o obsah a účel školního vzdělávání, projekty s mládeží financované Evropskou unií, nebo také o zákonem zavedenou odpovědnost distributorů audiovizuálních obsahů na vyžádání (tzv. video-on-demand). Pro termín lze najít více definic, které se od sebe více či méně liší, v základu jsou si však dosti podobné a záleží na tom, v jaké době a pro jaký účel či v jakém oboru byly formulovány. Liší se tak například definice pedagogické, mediálněvědní nebo jazykovědné, politické a zákonné. V Česku je diskuse o tomto termínu silně propojena s diskusí o školní mediální výchově.\n\nNejčastěji citovanou definicí mediální gramotnosti v Česku je ta od prof. Jana Jiráka: „Tento pojem by měl sdružovat základní schopnosti – vyhledávání informací, vyhledávání obsahů, porozumění všech jejich významů, schopnosti sdělení analyzovat a porovnávat s dosavadními zkušenostmi, schopnost kriticky hodnotit.“ Tato definice se projevila i následně v tzv. Rámcových vzdělávacích programech (RVP), které vymezují školní mediální výchovu.\n\nVýraz gramotnost historicky znamená schopnost číst a psát, případně počítat. V důsledku vývoje v rámci především pedagogiky se tento koncept rozšířil a obsahuje různé seskupení schopností, dovedností, postojů a kompetencí. V rámci pedagogického diskursu lze říci, že mediální gramotnost je gramotností funkční. Pedagožka Eva Niklesová pro mediální gramotnost vyjmenovává tyto schopnosti:\n\nZdeněk Sloboda ve svém textu analyzujícím diskusi o mediální gramotnosti po roce 1989 představuje syntetický koncept mediálního pedagoga prof. Bernda Schorba – ten jej znázorňuje v trojúhelníku, jehož vrcholy jsou: \"znalost\", \"hodnocení\" a \"jednání\". „V tomto schématu […] znalosti o médiích znamenají: (1) znalost o fungování mediálních technologií a o tvorbě a struktuře mediálních obsahů, (2) povědomí o médiích coby institucích a průmyslu, tedy jejich (pracovní) struktuře, vzájemném propojení obsahů i mediálních společností a (3) orientaci v politických, společenských a historických mediálních souvislostech. Tedy v zásadě znalosti, které se objevují především v českém diskursu mediálních studií. Znalosti jsou pro Schorba pak předpokladem schopnosti hodnotit média a zacházet s nimi. Hodnocení médií je schopnost prohlédnout a hodnotit média, jejich strukturu, tvorbu a účinky a umět k tomu zaujmout vlastní postoj. Kritický pohled ovšem neznemožňuje média reálně konzumovat a nechat se jimi například bavit. Je to spíše předpoklad uvědomělého zacházení s médii, jejich vědomého výběru nebo odmítnutí. I tato oblast se ve většině kryje s aspekty zmiňovanými v dosavadním českém diskursu. Zde je patrné jasné poselství, že jakási mediální abstinence není vhodným způsobem ochrany proti případným negativním účinkům médií. V rámci českého diskursu asi nejméně zmiňovaná či rozpracovaná je oblast jednání (příp. také zacházení) s médii, která zahrnuje vědomý výběr a aktivní osvojování si mediálních obsahů a technologií na základně vlastního zájmu, hodnocení a aktivity. Je to tedy především ona aktivita, schopnost vlastní kreativní tvorby médií, schopnost skrze ně vyjádřit své zájmy a názory a skrze ně tak participovat na mediálním a veřejném prostředí. Tato posledně zmíněná dimenze politické a veřejné participace skrze média, ona dimenze občanství se objevuje i v anglo-amerických definicích mediální gramotnosti, ke kterým se někteří čeští autoři a autorky odkazují, nicméně české texty ji opomíjejí zcela, nebo jen v marginálních náznacích.“\n\nHistorické kořeny mediální gramotnosti v rámci českého prostředí lze najít už v podobenství Jana Ámose Komenského z jeho \"Labyrintu světa\", kde metaforou pištců, píšťal a hvizdů říká, že média (tehdy noviny) jsou různého druhu, některá jsou líbivá a jiná méně, a jedinec by neměl bezbřeze naslouchat všem. Neměl by se jim ale také vyhýbat, jelikož mohou mít pro něj určitý přínos. Určité kvality mediálních obsahů a způsobu jejich podání je také možné nalézt v prvorepublikových příručkách k tzv. školskému filmu, tedy didaktickému využití filmu ve výuce.\n\nPro diskusi v Česku po roce 1989 definoval Zdeněk Sloboda tři diskursy o mediální gramotnosti:\n\n\nMediální gramotnost by měla být jednou ze základních dovedností, schopností a vědomostní bází dnešního člověka, který žije v moderní době plné mediálních obsahů a komunikačních technologií, jež jsou v procesu změny a inovace. Moderní člověk by měl ovládat komunikaci, vyznat se v médiích, využívat je pro své potřeby. Tento požadavek vedl od konce 90. let k rozvoji mediální výchovy ve škole jako prostoru, kde je možné a má se mediální gramotnost rozvíjet. Mezi hlavní cíle mediální výchovy patří:\n\n\nZ takovéhoto vymezení je patrný vliv mediálních studií. V Rámcových vzdělávacích programech (RVP) se pak dále přidává ještě tvůrčí a produkční složka. Mediální gramotnost tak má dvě hlavní dimenze: znalostní a schopnostní. Jde o znalosti pro kritický odstup a umožnění maximálního využití potenciálu médií jako zdroje informací, hodnotné zábavy a aktivního trávení volného času. Schopnosti pak umožňují a ulehčují tento kritický odstup a maximální kontrolu vlastního užívání médií. Mediální výchova se do škol zavádí postupně na různých úrovních školství od roku 2006 do roku 2009.\n\nMediální výchova se již od druhé světové války zabývá rozvíjením schopností, vedoucích k větší rezistenci vůči různým formám totalitní či autoritářské propagandy, dle Piera Cesare Rivoltella ji lze rozdělit do čtyř modelů podle kulturních, historických, sociálních, politických, ekonomický, náboženských specifik, konkrétně:\n\nChristine Trueltsch-Wijnen si ve své mezinárodní analýze pedagogického přístupu k médiím všímá, že v každé zemi historicky existuje jeden či více konceptů blížících se alespoň částečně tomu, co je obsahem mediální gramotnosti. Tyto jsou pak v současné době buď překrývány, někdy postaveny nesourodě vedle, nebo zahrnuty pod anglofonní koncept \"Media Literacy\", v evropském kontinentálním prostoru případně také německou \"Medienkompetenz\". Uvádí příklad italského a maďarského prostoru, kde (podobně jako v Česku) je mediální gramotnost navázána na cíle filmové výchovy: rozlišování médií (filmů) na vysoký a nízký vkus, vnímání historického vývoje a respektování určitého uměleckého kánonu, s čímž souvisí i důraz na estetický prožitek (ne tolik kritickou reflexi).\n\nDominantního postavení dosáhl anglo-saský koncept \"Media Literacy\", který silně ovlivněn tradicí mediálních a kulturálních studií se historicky zaměřuje více na kritické čtení a recepci mediálních textů, porozumění jazyku médií a médiím coby ekonomickým organizacím. Skandinávský a německý koncept Medienkompetenz je historicky více zacílený na vytváření funkčních kompetencí nejen média kriticky reflektovat, ale také aktivně tvořit (toto se objevuje v anglo-americké větvi „learning by doing“). Co se objevuje jak v anglo-americkém prostředí, tak i německém ve spojitosti s mediální gramotností, ale v prostoru střední a východní Evropy (a dalších oblastí světa) se prakticky nevyskytuje, je teze, že mediální gramotnost je důležitým předpokladem pro to být dobrým občanem (kritický, participující).\n\nKvůli národní roztříštěnosti existuje snaha definici mediální gramotnosti sjednotit. Autoritou v této oblasti je UNESCO. Na summitu v Paříži konaném v září 2014 přijalo Pařížskou deklaraci o Mediální a informační gramotnosti v digitální éře, která nejen definuje, co je to mediální gramotnost, ale definuje také klíčové aktéry, oblasti rozvoje a další sociálněpolitické kroky. (Vlivem počítačových korporací a navázáním na potřeby ekonomiky a pracovního trhu se do názvu přidává i slovo „informační“; zkráceně MIL – \"Media and Information Literacy\").\n\n"}
{"id": "911443", "url": "https://cs.wikipedia.org/wiki?curid=911443", "title": "Netopýr rezavý", "text": "Netopýr rezavý\n\nNetopýr rezavý \"(Nyctalus noctula)\" je naším poměrně běžným zástupcem letounů (Chiroptera). Dalšími zástupci rodu Nyctalus, vyskytujícími se na území České republiky je: netopýr stromový \"(Nyctalus leisleri)\" a netopýr obrovský \"(Nyctalus lasiopterus)\", kteří už nejsou tolik běžní.\n\nSrst netopýra rezavého je výrazně rezavá, složená z hustých jednobarevných chlupů. Má nápadně širokou, masivně stavěnou hlavu a krátké boltce s paličkovitým tragem širokého ledvinovitého tvaru. Křídla jsou úzká, dlouhá a zašpičatělá, nemá tedy příliš dobré manévrovací schopnosti, ale tato stavba křídla je vhodná pro tyto dálkové migranty. V ocasní bláně je zašpičatělá epiblema s chrupavčitou přepážkou. Od ostatních druhů rodu Nyctalus se liší v podstatě pouze velikostí a barvou srsti. Starší název pro tento druh byl netopýr lesní.\nVáha tohoto druhu se pohybuje většinou v rozmezí 16–36 g, LAt 48–57 mm, LC 63–84 mm, LCd 49–59 mm, LA 14–21 mm a LT 6–8,5 mm.\nVydává jeden z nejsilnějších echolokačních signálů z řádu našich netopýrů, který lze zachytit až ze vzdálenosti 100 m. Jeho hlasy jsou slyšitelné i pouhých lidským uchem. Nejsilnější hlasy vydává v případě nebezpečí. Koncem léta a na podzim v období tzv. „swarmingu“ vydává dlouhé série hlasů, kterými lákají samice do svých úkrytů, aby se s nimi mohli pářit (tzv. „mating calls“).\n\nNetopýr rezavý je vysoce sociální druh, obývající dutiny starých stromů. Na jihu nebo při zimování hledá úkryty ve skalních štěrbinách, vzácně zimuje i ve stromových dutinách. V posledních letech však bývá stále častěji nalézán i v lidských budovách (skulinky ve zdech, úkryty v novostavbách, větracích šachtičkách nebo pod střešními panely).\nVyletuje časně, ještě za světla, zprvu loví potravu nízko nad zemí, později loví vysoko nad korunami stromů ve výšce několika desítek metrů. Životní strategií a ročním cyklem se podobá jiných stromovým druhům.\nRodí většinou dvě mláďata a pohlavní dospělosti dosahuje již v prvním roce života, pozbývá tedy subadultním stádium (subadultní jedinec je ten, který přečkal první zimování, ale ještě se nepářil). Mláďata se rodí většinou v polovině června. Jedná se o poměrně krátkověký druh (zatím nejdelší věk doložený kroužkováním je 12 let). Letní kolonie tvoří zpravidla 30-50 jedinců, nebývají tedy příliš velké. Po rozpadu letních kolonií odlétají jedinci ke svým zimovištím, před kterými se v pozdním létě a na začátku podzimu shromažďují, za účelem páření. Tomuto chování, které je doprovázeno sociálními hlasy, ukázkovými lety a výběrem partnera s nejvhodnějšími vlastnostmi, se kterým se samice bude pářit, je nazýváno jako „swarming“. Samice se mohou pářit promiskuitně, jelikož není vytvářena vaginální zátka. K páření může docházet i během zimování. Do hibernace vstupují koncem října a začátkem listopadu a trvá přibližně až do března.\n\nNetopýr rezavý se vyskytuje téměř po celém území Evropy, můžeme jej nalézt i v Asii, kde jeho rozšíření sahá po jihozápadní Sibiř, Čínu, Japonsko a severní Vietnam a zaznamenán byl také v severozápadní Africe, Libanonu, Kašmíru a severní Barmě. Je to typický dálkový migrant a na území České republiky může přilétat až z Pobaltí za účelem zimování v teplejších oblastech. Přelety mezi zimovištěmi a letními úkryty tak mohou čítat i 1600km. V České republice se řadí mezi nejběžnější druhy, můžeme je zde nalézt celoročně. Letní kolonie můžeme zaznamenat především v nižších polohách a nejpočetnější je v rybničnatých oblastech (jižní Čechy, jižní Morava), ale konkrétní místa výskytu letních kolonií nejsou známy. V období přeletů a obsazování zimovišť se poměrně často vyskytují také ve městech\n\nHlavní hrozbou pro tento druh (podobně jako pro jiné druhy) je úbytek potravních stanovišť (nahrazování původních listnatých a smíšených lesů lesy jehličnatými), vyrušování na lokalitách výskytu v létě, ale i v zimě při hibernaci a ničení úkrytů (kácený starých stromů, které pro netopýry tohoto druhu představují vhodné úkryty, přestavby půdních prostor a zároveň zateplování, které znemožňuje přístup do prostor, které netopýři využívají jako zimoviště. Proto je vhodné zabezpečit lokality výskytu, především zimovišť, ale i letních kolonií.\n\n"}
{"id": "911444", "url": "https://cs.wikipedia.org/wiki?curid=911444", "title": "Killjoy", "text": "Killjoy\n\nKilljoy může být:\n\n\n"}
{"id": "911448", "url": "https://cs.wikipedia.org/wiki?curid=911448", "title": "Richard Hugo", "text": "Richard Hugo\n\nRichard Hugo (21. prosince 1923 – 22. října 1982) byl americký básník, prozaík a esejista. Ve své poezii se zabýval fenoménem krajiny a jejím vlivem na osobnost básníka.\n\nNarozen ve White Center, stát Washington. Vyrostl u prarodičů z matčiny strany. Ve druhé světové válce sloužil jako bombometčík amerického letectva v Itálii, zúčastnil se 35 bojových letů v oblasti Středozemního moře a střední Evropy. V roce 1945 odešel do civilu v hodnosti prvního poručíka.\n\nPo válce Hugo studoval tvůrčí psaní na University of Washington, kde k jeho učitelům patřil básník Theodore Roethke (1908-1963). V roce 1952 se Hugo oženil s Barbarou Williams. Ve stejném roce začal pracovat v oddělení technické komunikace koncernu Boeing, kde působil až do počátku 60. let.\n\nV roce 1961 Hugo vydal básnickou prvotinu \"Hejno štik\" (\"A Run of Jacks\"). V 60. letech se rozvedl a začal učit tvůrčí psaní na University of Montana. Publikoval dalších pět sbírek poezie, paměti, vysoce ceněnou příručku tvůrčího psaní a také mysteriózní detektivní román. Hugo House, centrum pro výuku a praxi tvůrčího psaní v Seattle, Washington, nese autorovo jméno.\n\n"}
{"id": "911449", "url": "https://cs.wikipedia.org/wiki?curid=911449", "title": "Diego López", "text": "Diego López\n\nJméno Diego López náleží několika lidem:\n\n"}
{"id": "911455", "url": "https://cs.wikipedia.org/wiki?curid=911455", "title": "Lektor osobnostního rozvoje", "text": "Lektor osobnostního rozvoje\n\nOsobnostním rozvojem se zabývá mnoho lidí různých profesí. Je zřejmé, že jen obtížně nacházíme jednotně přijímaný a ustálený pojem pro ty, kteří lidem nabízejí podporu a doprovod na cestě k lepšímu bytí. Záleží obvykle na kontextu, ve kterém se pohybují. Jde o lektory, animátory, konzultanty, psychoterapeuty, učitele, a jiné pracovníky pomáhajících profesí. Podle francouzského sociologa Gilles Prod´homme (2002) je uvedeno, že existují dvě základní skupiny lidí, kteří se osobnostním rozvojem zabývají.\n\nPsychoterapeuti pracují ve dvou perspektivách. Jde o uzdravení i rozvoj klienta. Osobnostní rozvoj v jejich pojetí není prvoplánovým cílem psychoterapie. Tvoří pouze jeden z jejích aspektů. Psychoterapeuti volí výhradně takové nástroje rozvoje lidského potenciálu, které jsou tradičně používané v rámci psychoterapie. Metody a techniky seberozvoje hrají v psychoterapii důležitou a nezbytnou roli, avšak jde-li o psychoterapii, jsou vždy využívány profesionálem - psychoterapeutem.\n\nAutoři, případně propagandisté, jsou lidé s rozdílným vzděláním, různého zaměření i profese. Jejich cílem není uzdravit klienta, případně jej zbavit problémů, ale zaměřují se především na optimalizaci jeho vnitřního potenciálu. Případně mají za úkol navodit modifikace v chování a poznávání klienta prostřednictvím různých, často odlišných metod a přístupů. Pracují s různými metodami a technikami, používají někdy i různé materiály a pomůcky (krystaly, květiny a jiné rostliny, amulety, elektrické přístroje apod.) případně pracují s alternativními životními styly (životní prostředí, strava apod.) Nástroje propagandistů mohou být z jejich vlastní dílny, postupně se však vyvíjejí, transformují a proudí světem v různých modifikacích (z propagandistů jsou u nás známí především Dale Carnegie, Luise Hayová a jiní).\n\nPsychoterapie a osobnostní rozvoj se tedy liší především cílem, strukturou a nároky na kompetence a osobnost terapeuta. Osobnostní a sociální rozvoj či příprava však může mít často pro jednotlivé subjekty terapeutické efekty a naopak, psychoterapie nezřídka směřuje do osobnostního rozvoje. Cílem osobnostního rozvoje tedy není léčení a uzdravování, ale obvykle jde o naučení některé techniky.\n\nRozdílnost cílů a používaných metod však bezesporu nabízí řadu dalších typologií lektorů osobnostního rozvoje. \n\n\nSkrytým cílem pak nemusí být jen naučit klienta určitým technikám a způsobům chování, ale zejména získat klienta pro vlastní potřeby (např. vlastní filosofii).\n\nTento výčet není jistě úplný. Avšak napomáhá rozkrytí nepřehledné situace, pokud jde o osobnostní rozvoj, teorie, metody a jeho propagátory a realizátory, zůstává tedy výzvou pro podobné snahy. Kromě psychologických teorií ovlivňují současné koncepce osobnostního rozvoje také filosofické i sociologické teorie se zájmem o každodenní život.\n\n"}
{"id": "911456", "url": "https://cs.wikipedia.org/wiki?curid=911456", "title": "The Killjoys (britská hudební skupina)", "text": "The Killjoys (britská hudební skupina)\n\nThe Killjoys byla britská hudební skupina hrající punk rock a novou vlnu založená v Birminghamu v roce 1976. Původně si říkali Lucy & the Lovers a sestavu tvořili Kevin Rowland (zpěv), Gil Weston (baskytara) a Mark Philips (kytara). V této době skupina hrála hudbu inspirovanou kapelou Roxy Music; když se však ve větší míře začal prosazovat punk, skupina změnila název a přibrala bubeníka Lee Burtona, čímž vznikla původní sestava skupiny The Killjoys. Roku 1977 skupina vydala svůj první a jediný singl „Johnny Won't Get to Heaven“ a o rok později se rozpadla a Rowland s Kevinem Archerem, který v Killjoys hrál ke konci na kytaru, založili skupinu Dexys Midnight Runners.\n"}
{"id": "911460", "url": "https://cs.wikipedia.org/wiki?curid=911460", "title": "Racing Paříž", "text": "Racing Paříž\n\nRacing Club de France je fotbalový klub z pařížského předměstí Colombes. Byl založen v roce 1882, patří tak k nejstarším klubům ve Francii. Má přezdívku \"Pingouines\" (\"Tučňáci\"), týmové barvy jsou bleděmodrá a bílá. V sezoně 2012-2013 hraje B skupinu Championnat de France amateur 2, páté nejvyšší francouzské soutěže.\n\nNa počátku 20. století se Racing účastnil amatérského mistrovství Francie pořádaného Union des Sociétés Françaises de Sports Athlétiques (USFSA), které v roce 1907 vyhrál. V roce 1932 byl jedním ze zakládajících mužstev francouzské nejvyšší soutěže. V roce 1936 získal svůj jediný mistrovský titul. V letech 1961 a 1962 ještě obsadil druhé místo, ale o dva roky později z ligy vypadl a nedostatek financí ho donutil přejít na amatérskou bázi. V osmdesátých letech se stal majitelem klubu zbrojařský koncern Matra a začal nakupovat kvalitní hráče. V roce 1985 se Racing dostal znovu do první ligy, ale nejlepším umístěním bylo sedmé místo v roce 1988 a finále poháru v roce 1990. Matra ukončila financování klubu, který od roku 1991 zase hraje jen amatérské soutěže. V roce 2009 se klub sloučil s Levallois SC a přestěhoval do Levallois-Perret, roku 2012 se vrátil do Colombes.\n\nV sezóně 1963/64 se Racing zúčastnil Poháru veletržních měst. V prvním kole vypadl s týmem Rapid Vídeň po výsledcích 0:1 venku a 2:3 doma.\n\n\n"}
{"id": "911466", "url": "https://cs.wikipedia.org/wiki?curid=911466", "title": "Důl Rožná I", "text": "Důl Rožná I\n\nDůl Rožná I (původně důl Karel Havlíček Borovský) byl hlubinný uranový důl poblíž obcí Rožná a Dolní Rožínka. Jednalo se o jediný funkční uranový důl v Česku i v Evropě po roce 2000.\n\nJedná se o součást širšího regionu těžby uranu na Bystřicku, od 80. let 20. století většinou již utlumené.\n\nRudné pole Rožná-Olší bylo objeveno v roce 1954 díky zjištění radiometrických anomálií. Poté zde probíhal geologický průzkum a samotné ložisko Rožná a Olší bylo objeveno v roce 1956, 26. srpna bylo objeveno ložisko Rožná, později 17. září bylo lokalizováno ložisko Olší. Důlní práce zde začaly již v roce 1957, kdy započala ražba největší jámy R1. V důsledku rozlohy ložiska, byl celý důlní závod Rožná rozdělen na dva úseky, a to Rožná I (Karel Havlíček Borovský) a Rožná II (Jasan). Úsek Rožná I vznikl v roce 1958, Rožná II později v roce 1963. Oba dva úseky byly spojeny v jeden celek 1. července 1995, kdy byl důl Jasan opětovně začleněn do struktury závodu Rožná I.\n\nDůlní závod Rožná je starší než závod Olší, který vznikl v roce 1959, zanikl vytěžením ložiska v roce 1989 a jeho sanace a rekultivace probíhaly až do roku 2002, kdy bylo předáno 18,1 ha lesa do správy Lesů ČR.\n\nPůvodní podnik Jáchymovské doly Rožná byl přejmenován na Uranové doly (UD) Dolní Rožínka v roce 1966. Roku 1992 vznikl odštěpný závod GEAM v Dolní Rožínce jako součást státního podniku DIAMO. V rámci Československého uranového průmyslu byla předmětem činnosti UD Dolní Rožínka uranová ložiska Rožná, Olší, Slavkovice-Petrovice (tvoří rudné pole Rožná-Olší) a Jasenice-Pucov. V roce 1964 je zahájena výstavba chemické úpravny (do provozu uvedena v roce 1968). Tento závod do roku 1989 působil samostatně. Následně byl začleněn do struktury koncernového podniku Uranové doly Dolní Rožínka.\n\nZa dobu působnosti se na pracovištích vystřídalo více než 30 000 pracovníků. V 60. letech tu bylo průměrně 3 500 zaměstnanců, v 70. letech 4 100 zaměstnanců, v 80. letech 3 800 zaměstnanců. Od roku 1989 počet zaměstnanců výrazně klesal až do roku 2000, v roce 2000 až 2007 je to již méně jak 1 000 zaměstnanců, v tomto počtu jsou již zahrnuti i pracovníci chemické úpravny. Od roku 2000 se již pouze na ložisku Rožná každoročně vytěžilo okolo 300 tun uranu. Od roku 1958 do současnosti bylo na ložisku Rožná-Olší vytěženo 20 220 tun uranu. Těžba v poslední době stagnovala, poslední vozík s vytěženou uranovou rudou byl vyvezen na povrch ve čtvrtek 27. dubna 2017 v dopoledních hodinách. Šedesát let těžby uranu v Rožné bylo ukončeno tradičním hornickým ceremoniálem. Ložisko je v podstatě vytěženo, jámy dolu budou zasypány a začne proces rekultivace. Bude propuštěno 250 až 300 zaměstnanců. Z technických staveb zůstane stát nejdéle komín, který v současnosti mimo jiné slouží i jako nosič antén mobilních operátorů. Ostatní budovy budou v průběhu 5 až 7 let zbourány. Funkční zůstane pouze podzemní výzkumná laboratoř na 12. patře jámy Bukov. \n\nZ hlediska geomorfologie se ložisko Rožná nachází v provincii Česká vysočina, subprovincii Českomoravská soustava, oblasti Českomoravská vrchovina na jejím východním okraji. Dále je oblast rozdělena mezi dva celky, a to na Hornosvrateckou vrchovinu (podcelek Nedvědická vrchovina) a Křižanovskou vrchovinu (podcelek Bítešská vrchovina). Rudné pole Rožná-Rozsochy, omezené dobývacím prostorem Rožná, se rozkládá na katastrálním území obcí Rozsochy, Blažejovice, Zvole, Vojetín, Rodkov, Horní Rožínka, Blažkov, Horní Rozsička, Dolní Rožínka, Zlatkov, Rožná, Milasín, Bukov a Habří v okrese Žďár nad Sázavou a má rozlohu 1195,5 ha. Obec Dolní Rožínka leží asi 10 kilometrů jihozápadně od Bystřice nad Pernštejnem. Rožná je vzdálena 50 až 55 km severozápadně od Brna. Studovaná oblast leží v průměrné nadmořské výšce 520 m n. m. Nejvyšším místem je Kraví hora s nadmořskou výškou 611 m n. m., nejnižším místem je soutok Hadůvky s Loučkou – 340 m n. m.\n\nStudovaná oblast se nachází ve V části strážeckého moldanubika, v blízkosti styku se svrateckým krystalinikem. Rudní pole je na severu vymezené křídelskou dislokací, jižním výběžkem svrateckého krystalinika na východě a bítešským zlomem na jihu. Západní hranice je kladena do míst tíhové elevace severozápadního směru mezi obcemi Bobrová, Moravec a Vlkov. Převažujícími horninami ložiska Rožná jsou převážně biotitické a amfibol-biotitické pararuly, dále polohy amfibolitů, vložky erlanových rul, mramorů, kvarcitů a budiny serpentinitů a pyroxenů. Ruly jsou postihnuté různě intenzívní migmatizací. Metamorfovanými horninami pronikají žíly aplitů a pegmatitů, na okrajích rudného pole se nacházejí drobné masívy turmalinických granitů.\n\nKoncem třetihor byla oblast na středním toku Svratky vyklenuta do tvaru klenby, následně byla rozlámána a rozčleněna erozí na členitou vrchovinu, část území na SZ má zachovaný pahorkatinový reliéf. Pahorkatina se vyznačuje plošinatým až zvlněným povrchem s převahou mírných svahů, typičtější pro vrchovinu jsou spíše zaoblené hřbety. Pro oblast je typická metamorfní foliace, která má směr SSZ-JJV a je středně až strmě ukloněna k Z i V. Celá oblast je výrazně provrásněna. Hlavní rožínsko-olšínská antiklinála přecházející do rozsošské antiklinály, má osní rovinu ve směru S-J až SSZ-JJV a vergenci k V až VSV. Uranové zrudnění se váže na grafitizované zóny velkých a dlouhodobě se vyvíjejících, jejich směrná délka dosahuje desítek kilometrů. Tyto zlomy patří k tektonickým švům pásma labského hlubinného lineamentu. Složení uranové mineralizace je tvořeno převážně uraninitem (UO2.UO3) a coffinitem (USiO4). V hloubkách ložiska je uranová mineralizace vázána v komplexních silikátových sloučeninách, kde uranové minerály mají velmi malé rozměry (příměs Zr, Ti). Rudní tělesa mají průměrnou mocnost 2,5m (někdy až 8m) a plochu desítek ha. Mineralizace se vyskytuje v místech, kde okolními horninami zón jsou jemnozrnné biotitické pararuly. Celkově je na ložisku Rožná známo více než 90 rudních těles vázaných na hlavní i směrné struktury.\n\n\n"}
{"id": "911468", "url": "https://cs.wikipedia.org/wiki?curid=911468", "title": "Benjámin Kállay", "text": "Benjámin Kállay\n\nBenjámin Kállay, též \"Béni Kállay de Nagy-Kálló\" (22. prosince 1839 Pešť – 13. července 1903 Vídeň) byl rakousko-uherský, respektive uherský politik, v letech 1882–1903 ministr financí Rakouska-Uherska.\n\nPocházel z uherské šlechtické rodiny. Studoval filologii a dějiny a politiku Balkánu. Cestoval po Rusku, evropském Turecku a Malé Asii. Roku 1867 se stal generálním konzulem v Bělehradu a v této funkci vydržel do roku 1875. Od roku 1875 zasedal v Uherském parlamentu jako zástupce konzervativního proudu, v otázkách zahraniční politiky byl spojencem Gyuly Andrássyho. Byl stoupencem aktivní východní politiky. Roku 1878 se stal zástupcem Rakouska-Uherska v mezinárodním výboru pro správu Východní Rumélie. Roku 1879 nastoupil na pozici šéfa odboru na ministerstvu zahraničí a z titulu této funkce byl v krátkém období října a listopadu 1881 pověřeným ministrem zahraničí Rakouska-Uherska, od smrti ministra Heinricha Karla von Haymerleho do nástupu ministra Gustava Kálnokyho.\n\nJeho kariéra vyvrcholila v poslední čtvrtině století. Od 4. června 1882 do své smrti 13. července 1903 působil jako společný ministr financí Rakouska-Uherska (po rakousko-uherském vyrovnání šlo ovšem spíše o účetní post, bez výraznějších exekutivních a rozpočtových pravomocí). V této funkci rovněž vykonával působnost guvernéra okupované Bosny a Hercegoviny. V této pozici využil své znalosti balkánské problematiky. Vydal několik knih o srbské historii. Byl mu udělen Velkokříž Královského uherského řádu sv. Štěpána.\n"}
{"id": "911469", "url": "https://cs.wikipedia.org/wiki?curid=911469", "title": "Europeana. Stručné dějiny dvacátého věku", "text": "Europeana. Stručné dějiny dvacátého věku\n\nEuropeana. Stručné dějiny dvacátého věku je experimentální próza Patrika Ouředníka z roku 2001. Podle statistik se jedná o nejpřekládanější českou knihu po roce 1989.\n\nKniha rekapituluje uplynulé století očima vzdáleného, odtažitého, blíže nezarámovaného vypravěče. V rozhovoru pro americkou revui Context Ouředník pobaveně podotýká: \"\"Mimozemšťan? Perverzní profesor diskurzivity? Bouvard bez Pécucheta, Pécuchet bez Bouvarda? Rousseaovský ‘ušlechtilý divoch‘? Voltairův Candide o 250 let později? Faulknerův Benjy s jen o něco málo vyšším IQ? Šílený historik?... Osobně jsem se s ním nikdy nesetkal. Nevím, kdo to je.\"\"\n\nPřed očima nám běží obě světové války, stalinské čistky či vynálezy zkázy jako atomová bomba či bojové plyny. Na stejné úrovni se však objevují informace o vynálezu podprsenky nebo statistické údaje o tom, kolikrát ročně myjí lidé v té či oné zemi auto. Jednotlivé události se prolínají, velké historické milníky se kříží s minipříběhy. Pravdivost těchto \"vsuvek\" není nijak podložena, avšak čtenář podvědomě připouští jejich možnost a nazírá tak na \"učebnicové události\" z jiného úhlu: jako by teprve tyto malé příběhy přiváděly k životu dějiny.\n\nNeosobnost vypravěče, změť událostí nejrůznějšího významu včetně dokonale bezvýznamných, věcná fakta a dějinné události prostoupené zprávami z doslechu \"(A lidé říkali...)\" a neověřitelnými, avšak uvěřitelnými mikropříběhy, společenská dogmata \"(A sociologové říkali..., A filozofové říkali..., A historikové... A sexuologové... A psychiatři...)\" i všudypřítomné statistiky převádějící hrůzy válek a masakrů do pouhých čísel, to vše vyvolává ve čtenáři neklid a rozpaky: tak \"tohle\" byly dějiny 20. století?\n\nKniha se na první pohled tváří jako esej či úvaha nad uplynulým stoletím. Nejsou zde však kapitoly ani odstavce; text běží „slepě“, bez jakéhokoli rozdělení tematického či jiného, členěný pouze do textových bloků. Jednotlivé události nejsou řazeny chronologicky ani v jiné logické návaznosti, často se objevují znenadání a stejně rychle také mizí; některé leitmotivy se vracejí několikrát (např. věta z dopisu italského vojáka z první světové války).\n\nTěžko lze však Ouředníkův text považovat za esej: chybí zde „autorský hlas“, autorův postoj k líčeným událostem. „\"Europeana\" jsou vlastně románem par excellence, sice bez stmelujícího hrdiny či tradičního příběhu, ale zato, po bachtinovsku řečeno, románem mnohohlasým.“ \n\nPo vizuální stránce evokuje kniha staré kroniky. Na okrajích stránek se objevují marginálie, jejichž zdánlivá funkce je snazší orientace v textu. Zde však jejich použití slouží k zvýraznění ironie nebo absurdity popisovaného děje.\n\nZásadní je přítomnost souřadící spojky \"a\", která jednak nivelizuje \"vážný\" text - vše probíhá na stejné úrovni, vysoké i nízké, pseudovědecký žargon, citované názory \"odborníků\", vše má stejný význam -, jednak přispívá k infantilizaci tématu, jako by nám dějiny 20. století vykládal školák před tabulí, odříkávající bezmyšlenkovitě naučený text.\n\nKnize se dostalo výrazného kritického ohlasu jak v Česku, tak i v zahraničí.\n\n\n\n\nDivadelní adaptace:\n\n\nFilmové adaptace:\n\nHudební adaptace:\n\n"}
{"id": "911471", "url": "https://cs.wikipedia.org/wiki?curid=911471", "title": "Kállay", "text": "Kállay\n\nPříjmení Kállay nosí tyto osobnosti:\n\n"}
{"id": "911474", "url": "https://cs.wikipedia.org/wiki?curid=911474", "title": "Ořechovec pekanový", "text": "Ořechovec pekanový\n\nOřechovec pekanový (\"Carya illinoinensis\") je druh ořechovce, jehož jiný název \"pekan\" pochází z algonquinského slova, které znamená „ořech, který potřebuje k rozbití kámen“. Ořechovec pekanový je mohutný strom pocházející z centrální části jihu Severní Ameriky (státy Iowa, Illinois, Kansas, Missouri, Indiana, Tennessee, Kentucky, Mississippi, Louisiana, Texas, Oklahoma, Arkansas).\n\n\nListnatý, jednodomý, opadavý, středně rychle rostoucí strom, dosahující výšek 50 m a šířek 20 m, s přímým kmenem, který má až 2 m v průměru. Kořenový systém je z většiny tvořen velmi dlouhým hlavním kůlovým kořenem. Strom začíná plodit přibližně kolem 20 . roku věku a dožívá se přes 300 let. Borka je šedohnědočerná, zprvu hladká a později rozbrázděná do tenkých přerušovaných proužků a často šupinovitá. Koruna je široká a zaoblená. Pupeny jsou žlutohnědé a chlupaté, se žlutohnědým hlavním vrcholovým pupenem (terminální pupen) se 4  šupinami. Letorosty bývají zpočátku hnědé, později červenohnědé, středně silné, hladké. Listové šupiny velké a trojlaločné. Listy jsou leskle zelené barvy (na podzim žluté), tenčí než u ořešáku královského (\"Juglans regia\"), 25-50 cm dlouhé, střídavě uspořádané, lichozpeřené, skládají se ze 7-17  10-20 cm dlouhých a 2,5-4 cm širokých lístků s pilovitým okrajem a kopinatě vejčitou až kopinatě elipsovitou či dlouze elipsovitou čepelí; čepel listu má nesymetrickou, široce klínovitou či ledvinovitou základnu a zašpičatělý vrchol; listy jsou zespodu chlupaté či bez chlupů; řapík listu je 4-8 cm dlouhý, hlavní osa listu (vřeteno) je většinou hladká či mírně chlupatá. Olistění od června do října. Květem je jehněda. Samčí jehnědy jsou téměř bez stopky, žlutozelené a 15 cm dlouhé, s řídce chlupatými prašníky, samičí jsou zelené a mají 7 cm na délku. Květy ořechovce pekanu jsou samosprašné a větrosprašné, při použití více odlišných druhů stromů dochází nicméně k větší sklizni kvalitnějších plodů. Plodem je peckovice s jednou peckou obalenou ve slupce. Slupka 3-4 mm silná, zpočátku zelená a dozráváním hnědnoucí, je rozdělena do několika částí, které se na podzim otevírají, aby uvolnily pecku se semenem uvnitř. Slupka je zde v podstatě pokožka plodu a „oříšek\" je pecka obsahující semeno. Plody rostou po 3 až 12 . Pecka je vejčitě elipsovitého tvaru, 3-5 cm dlouhá a 2-3 cm široká, červenohnědé barvy, s asi 1 mm silnou, u báze dvoukomorovou a bezešvou (bez podélné brázdy) skořápkou, s jedlým semenem .\nStrom kvete duben-květen, plody dozrávají v říjnu. Za rok lze z jednoho dospělého stromu (75-225 let starý) sklidit 200-450 kg plodů.\n\nOřechovec pekan (a ořechovce obecně) jsou blízce příbuzné ořešákům, například ořešáku královskému \"Juglans regia\", známému a pěstovanému mimo jiné v České republice. Ořechovec pekan je hodně šlechtěn, existuje přes 500  kultivarů, které se liší množstvím plodů ročně, velikostí plodů, tloušťkou skořápky, vlastnostmi jader (semen) - příchutí a olejnatostí, dobou první plodnosti stromu, odolností stromu proti nemocem, délkou zrání plodů, odolností vůči mrazu a jinými vlastnostmi.\n\nStrom roste přirozeně v jižní části Severní Ameriky především v údolí řeky Mississippi a jejích přítoků (od států Iowa a Illinois až po Mexický záliv) a též kolem řek v Oklahomě a Texasu; a v severním Mexiku. Pro komerční sklizeň plodů je vysazován též v Alabamě, Louisianě, Georgii, Mississippi, a Novém Mexiku (v Novém Mexiku s umělým zavlažováním) a mimo USA v jižní Africe, Austrálii, Číně, Francii, Izraeli a Španělsku a jinde.\n\nStrom potřebuje plné slunce, snese i polostín (v polostínu se mu tolik nedaří), nesnáší stín. Roste v nadmořských výškách 500 až 1200 m. Půdy aluviální, mírně kyselé až neutrální či mírně zásadité - pH 4,5 - 8,3 , vlhké, hluboké, písčité, jílové či jílovité, vodu dobře odvádějící (nemá rád trvale zavodněné, ale ani příliš dlouho vysušené půdy), nesnáší zasolení půdy, potřebuje půdy bohaté na humus. V přírodě roste obvykle ve smíšených lesích dohromady s jilmem \"Ulmus americana\", ambroňí západní \"Liquidambar styraciflua\", topoly \"Populus\" a dřezovcem trojtrnným \"Gleditsia triacanthos\" a jinými blízko řek, ve vlhkém a teplém klimatu; nejrychleji roste při průměrné letní teplotě 24-30 °C a úhrnných ročních srážkách asi 2400 mm. Strom dokáže tolerovat zatopení ve stádiu dormance, nikoliv ovšem ve stádiu vegetace. Ořechovec pekan je citlivý na lesní požáry pro svou poměrně tenkou borku. Po požáru dochází k regeneraci populace prostřednictvím semen, šířených vodou a zvířaty. Mrazuvzdorný do –28 °C. Semena potřebují pro klíčení před výsevem studenou a vlhkou stratifikaci po dobu 30-60 dní při teplotě kolem 4 °C a pak projít vývojem při pokojové teplotě. Při výsevu semen přímo ven je třeba chránit semena před myšmi. Jakmile budou semenáče dostatečně velké pro manipulaci, je potřebné je opatrně přesadit do hlubokého květináče kvůli dlouhému kůlovému kořenu a pak co nejdříve zasadit do místa trvalého růstu. Před první zimou je dobrá mírná ochrana sazenice před mrazy.\nStrom je důležitou potravou a úkrytem pro různá zvířata: semenáče stromu a nižší větve dospělých stromů spásá jelenec běloocasý \"Odocoileus virginianus\"; semeny stromu se živí mnoho ptáků, dále mýval severní \"Procyon lotor\", vačice \"Didelphimorphia\" a veverky.\n\nSemeno uvnitř skořápky požírají brouk z rodu nosatců \"Curculio caryae\" a housenky obaleče ořechovcového \"Cydia caryana\". Na pupenech a též semenech stromu si pochutnávají larvy zavíječe ořechožravého \"Acrobasis nuxvorella\". Ze spodní strany listů škodí černá mšice \"Melanocallis caryaefoliae\". Kmen stromu ražbou tunelů poškozují a strom oslabují drtníci \"Xylosandrus crassiusculus\", kteří nepožírají dřevo, ale živí se symbiotickými houbami z rodu \"Ambrosiella\", které v těchto tunelech pěstují a mnoho dalších. Z infekčních nemocí například bakterie \"Agrobacterium tumefaciens\", která infikuje poškozené či prasklé kořeny a potom způsobuje nádory na těchto kořenech a celkově oslabuje strom. Houba čern \"Fusicladium effusum\" způsobuje strupy, poškození a likvidaci rostlinných pletiv na větvích, řapících, listech a na plodech a další.\nNaopak tento strom je výrazně imunní vůči napadení houbou václavkou (\"Armillaria\").\n\nDobře maskovaná severoamerická zákeřnice \"Arilus cristatus\" je pro strom prospěšná, jedná se o predátora, požírajícího celou řadu jiného hmyzu, tedy i toho, co strom poškozuje.\n\nTvrdé, těžké, hrubě zrnité, křehké a nepříliš odolné červenohnědé dřevo je využíváno na: rukojeti (zemědělských) nářadí, na nábytek, k výrobě dýhy a podlahovin, vozů či jako palivo. Semena: ke konzumaci – domorodí američané sbírali a konzumovali s oblibou semena pekanu; semena lze jíst syrová či vařená; obsahují hodně tuku a jsou sladké a máslové chuti; používají se též jako součást zmrzliny, koláčů, dortů a chleba. Skladování plodů: Po zhnědnutí zelené slupky a vypadnutí zralých pecek v pozdním podzimu lze celé neporušené (nevylouskané) pecky (\"oříšky\"), obsahující uzrálé semeno, skladovat v chladných a suchých prostorech nejméně kolem 6 měsíců. V tradiční medicíně domorodých američanů (Indiánů) byly používány: Listy a borka pro své svíravé účinky. Komančové využívali obklady z drcených listů pekanu na léčbu kožních houbových chorob (dermatofytů). Indiáni ze severoamerického kmene Kiowa pili odvar z borky pekanu proti tuberkulóze. Větrem přenášený pyl stromu může některým lidem způsobovat pylové alergie. Ořechovec pekan je národním stromem Texasu. Pro mohutný vzrůst a ozdobné, peří připomínající a barvy na podzim měnící listí, je využíván také jako okrasná a stínotvorná dřevina, pro velký vzrůst je třeba sázet stromy minimálně 12 metrů od sebe (raději mnohem více) a počítat s obrovskými rozměry stromu, ořechovec pekan není do malých dvorků vhodný.\n\n"}
{"id": "911475", "url": "https://cs.wikipedia.org/wiki?curid=911475", "title": "Řecko-turecká válka", "text": "Řecko-turecká válka\n\nŘecko-turecká válka byla série vojenských událostí mezi květnem 1919 a říjnem 1922, které nastaly v průběhu dělení Osmanské říše po první světové válce. Válka byla střetem mezi Řeckem a tureckým národním hnutím, které později založilo Tureckou republiku, o území v Malé Asii a skončila porážkou řecké armády. Následná Lausannská smlouva přiřkla sporná území Turecku. Dalším bodem smlouvy byla masivní výměna obyvatelstva (týkala se téměř 2 miliónů lidí), která byla založena na náboženském klíči.\n\nGeopolitický kontext války je potřeba hledat daleko v historii. Od poloviny 19. století byla Osmanská říše známá mezi evropskými mocnostmi jako \"Nemocný muž na Bosporu\". Armáda byla v troskách, státní pokladna prázdná a v netureckých provinciích byl na vzestupu nacionalismus. V roce 1821 jako první úspěšně povstali Řekové. Následně proti Turkům začali silně vystupovat Rusové pod záminkou ochrany slovanských národů na Balkáně (hlavně Bulharů a Srbů). Osmanská říše se nechala vlákat do krymské války (1853–1856), ve které s vydatnou pomocí Francie a Velké Británie carské Rusko porazila. Při mírových jednáních si vymohla záruky nevměšování se cizích mocností do vnitřních záležitostí říše, na druhou stranu Černé moře se mělo stát demilitarizovanou zónou. Drobení říše však Truci nebyli schopni zabránit ani po válce. V roce 1861 se osamostatnilo Rumunsko a povstání se rozhořela v Bosně, Černé Hoře a Bulharsku.\n\nV roce 1878 usedl na trůn Abdulhamid II., který se hlásil k liberálním myšlenkám a dokonce otevřel Poslaneckou sněmovnu. Rusové ale opět napadli Osmanskou říši a tentokrát válku dovedli k úspěšnému konci. Mírové podmínky donutily Turecko definitivně uznat nezávislosti Černé Hory a Rumunska, navíc byla rozsáhlá území postoupena Srbsku. Bulharsku byla na základě smlouvy zaručena rozsáhlá autonomie. Osmanská říše ztratila skoro 40% svého území a v zoufalé situaci hledala nového spojence, kterého našla v Německém císařství. Němci pomohli Turkům vycvičit armádu a dodali moderní zbraně.\n\nV roce 1908 proběhl v Osmanské říši převrat vedený \"Mladoturky\". Mladoturci byli na jednu stranu liberálním uskupením (podařilo se jim obnovit konstituční monarchii, byla uznána svoboda tisku, opět se otevřel parlament). Na druhé straně ve značně zmenšené říši začali silně prosazovat turecký folklór, což vyústilo v turkizaci říše a v potlačovaní ostatních národnostních hnutí. Mladoturecká politika nakonec vedla ke kompletnímu zhroucení osmanského panství na Balkáně. V roce 1908 vyhlásilo nezávislost Bulharsko a následně se Srbsko, Bulharsko, Řecko a Černá Hora spojili v \"Balkánský svaz\" a společně v tzv. první balkánské válce (1912 – 1913) Turky definitivně porazili. Osmanské území v Evropě se tak scvrklo pouze na oblast kolem hlavního města Istanbulu.\n\nOsmanská říše vstoupila do první světové války v listopadu 1914 po boku svého německého spojence na straně Centrálních mocností a válka pro ni skončila katastrofickou porážkou. Na základě Sèvreské smlouvy z roku 1920 ztratili Turci veškerá území s netureckým obyvatelstvem, což bylo téměř 80% z předválečné rozlohy. Velká Británie získala Irák, Palestinu a Zajordánsko, Francie si přivlastnila Sýrii a Libanon. Hlavní město Istanbul a úžiny Bospor a Dardanely se stali demilitarizovanou zónou pod správou Britů. Z původní turecké říše nakonec zůstala pouze Malá Asie a i ta byla rozdělena na sféry vlivu jednotlivých států (viz mapka nahoře). Východní oblasti měly připadnout nově vzniklé Arménii a západní části okolo Smyrny (dnešní İzmir) a Východní Thrákie byly přiřknuty Řecku. Tato situace se stala pro Turky zcela pokořující a nepřijatelnou, neboť by se z poválečného Turecka stal de facto loutkový stát. Válečný hrdina Mustafa Kemal se rozhodl roku 1919 vydat \"Prohlášení o nezávislosti\" a dělení zarazit. Nově zvolený parlament v Istanbulu ale obsadili Britové. Kemal byl nucen se uchýlit z Istanbulu do Ankary, kde zřídil \"Velké národní shromáždění\" a kemalisté začali vojensky vystupovat proti všem okupantům.\n\nOd pádu Konstantinopole v roce 1453 byly všechny oblasti obývané Řeky pod kontrolou Osmanské říše. Na konci 18. století nastal v Řecku prudký intelektuální a kulturní rozvoj. Byly zakládány nové řecké školy a akademie, vydávaly se první řecké noviny a časopisy. V tomto kulturním a myšlenkovém vývoji se vytvořily dva názory na utváření budoucí řecké státnosti. První názor zastávali především Řekové v diaspoře, ovlivnění západním filhelénstvím, politickým liberalismem, antiklerikalismem a zaměřením především na řeckou antickou tradici. Jejich cílem byla snaha o povznesení řeckého národa a jeho vymanění z osmanské nadvlády. Oproti nim stáli příslušníci fanariotů a konstantinopolského patriarchátu prosazující vytvoření nového byzantského státu či transformaci Osmanské říše v řecký stát. Nespokojenost s bující korupcí, postupující islamizací a stále častějšími protiřeckými pogromy vedla Řeky k zakládání tajných organizací (např. Filiki Eteria), které začaly připravovat protiturecké povstání. Povstání vypuklo v roce 1821. Řekům se podařilo ovládnout Peloponés, ale vzájemná nejednota bránila dalšímu postupu. V roce 1824 se přidali na osmanskou říši Egypťané a Řekové začali rychle ztrácet půdu pod nohama. Od porážky je zachránila v roce 1827 až spojená intervence Francie, Velké Británie a Ruska. Turci byli nuceni se stáhnout a Řekové jako první národ vyhlásili v roce 1832 na Osmanské říši nezávislost.\n\nPrvním králem s stal bavorský princ Otto I., který prosazoval absolutistické vedení země a státní radu vytvořil ze svých bavorských krajanů. Proti způsobu vedení země propukla veřejná nespokojenost, která vyústila v září 1843 v revoluci. Král tak musel uznat konstituční monarchii, přítomnost Řeků ve Státní radě a svolání trvalého parlamentu. V roce 1862 vystřídal na trůně Ottu I. král Jiří I. Za jeho padesátileté vlády postoupili Britové Řekům Jónské ostrovy (1864) a Turci Thesálii (1881). V roce 1896 byly řecké Athény hostitelem prvních moderních Olympijských her. Následující rok povzbuzení a sebevědomí Řekové rozpoutali povstání na Krétě. Povstání bylo poraženo a posléze byla řecká ekonomika ovládnuta Brity, kteří dohlíželi na placení poválečných reparací. Špatná sociální situace obyvatelstva a zmíněné neúspěchy v zahraniční politice vedly roku 1909 k vypuknutí tzv. revoluce Gudi. Vláda byla svržena a novým premiérem se stal po volbách populární bojovník za osvobození Kréty Eleftherios Venizelos. Byla vydána nová ústava a provedeny reformy ve veřejné správě a vzdělávání. Rok 1909 je v Řecku považován za první rok moderních dějin Řecka.\n\nV roce 1912 se spojily balkánské státy (Srbsko, Bulharsko, Řecko a Černá Hora) v \"Balkánský svaz\" a společně porazily Turky v první balkánské válce (1912 – 1913), následně se vítězové obrátili proti svému někdejšímu spojenci Bulharsku a porazili ho v druhé balkánské válce. Řecko z válčení vytěžilo Krétu, jižní Epirus, egejskou Makedonii a Egejské ostrovy. Na začátku první světové války se Řekové nepřidali ani na jednu stranu. Skupina kolem premiéra Venizelose preferovala dohodové státy, ale nový germanofilsky zaměřený král Konstantin I. měl tíhnout k Německu. Narůstající nevraživost obou skupin vedla premiéra Venizelose k vytvoření paralelní vlády v Soluni a celá situace vedla k abdikaci krále roce 1917. Řekové se pak připojili na stranu dohodových států. Řeckým vojskům se v září 1918 podařilo prolomit Soluňskou frontu, což vedlo Bulharsko a Osmanskou říši k podepsání míru. O něco později dokonce vstoupily řecké jednotky do hlavního města poražené Osmanské říše – Istanbulu. Díky Venizelovu diplomatickému úsilí se podařilo pro Řecko na základě pozdější Sévreské mírové smlouvy získat oblast západní a východní Thrákie, poloostrov Gallipoli a část Malé Asie kolem města Smyrny. Smlouvu ale krom Arménů, Řeků a Britů nikdo nepřijal.\n\nDne 15. května 1919 se vylodilo na dvacet tisíc řeckých vojáků, které krylo britské námořnictvo, ve Smyrně. Pro Řeky byla Smyrna (dnešní Izmir) městem s největší řeckou populací a to přes 629 000 lidí. Jen pro srovnání v hlavním městě Athénách žilo v té době necelých půl miliónu Řeků. Na druhou stranu se nesmí zapomínat, že ve Smyrně žilo kromě Řeků na milión Turků a početná menšina Židů a Arménů. I přes přítomnost turecké většiny proběhlo obsazení města poklidně a místní posádka se vzdala bez boje.\n\nV létě 1920 podnikli Řekové několik úspěšných útoků k zajištění okolí města. I přes odpor turecké armády se jim podařilo ovládnout celou západní a severozápadní Malou Asii. V srpnu 1920 podepsali představitelé Osmanské říše \"Sèvreskou smlouvu\", která měla stvrdit nárok Řecka na Smyrnu a Thrákii. Turecký parlament ale smlouvu odmítl ratifikovat, a tak Řekové zaútočili svými vojsky dál na východ do vnitra Malé Asie s cílem donutit Turky smlouvu ratifikovat. Řecký postup byl rychlý hlavně díky špatné výzbroji bránicích se Turků. V září 1920 proběhly v Řecku parlamentní volby, ve který válkou unavení Řekové odmítli další vládu premiéra Venizelose. Zvítězili royalisté, kteří díky plebiscitu zařídili návrat krále Konstantina I. na trůn. Dohodové státy, které si pamatovaly Konstantinovu nechuť připojit se na jejich stranu v první světové válce, přestaly nadále Řeky finančně a materiálně podporovat. Nový král navíc odvolal zkušené veterány a dosadil věrné ale nezkušené royalisty do vysokých vojenských pozic. Zbytek důstojníků věrných premiérovi Venizelosovi rezignoval.\n\nŘecký postup se stával čím dál pomalejší kvůli delším zásobujícím cestám a sílícímu odporu turecké armády. První vítěznou bitvu svedli Turci u İnönü (tzv. První bitva u İnönü) v lednu 1921. Ačkoliv se nejednalo o žádné velké strategické vítězství, její politický význam byl nesmírný. Dohodové státy se sešly s kemalisty a osmanskou vládou z Istanbulu na konferenci v Londýně v únoru 1921, ale jednání nikam nevedla. Řekové po neúspěšné konferenci opět zaútočili, ale v druhé bitvě u İnönü v březnu 1921 byli opět poraženi. Téhož měsíce podepsali kemalisté tzv. \"Moskevskou smlouvu\" s ruskými bolševiky. Vymezili tím poválečnou hranici mezi Tureckem a sovětským Ruskem a získali od Leninovi vlády finanční a materiální pomoc. Řekové se na druhé straně nemohli spolehnout na Brity, kteří viděli v nově korunovaném králi Konstantinu I. zarytého příznivce Německa. V červnu 1921 řecká armáda zahájila masivní ofenzívu v linii Afyonkarahisar-Kütahya-Eskişehir. Kemalisté byli poraženi a dali se na ústup. Řecká armáda ale namísto pronásledování a zlikvidování zbytku turecké armády zvolila držení pozic zhruba 100 km od hlavního města Ankary. Po měsíci příprav Řekové opět zaútočili směrem na Ankaru a v srpnu 1921 se střetli s Turky v bitvě na řece Sakaryi. Boje trvaly 21 dní a nepřinesly jasného vítěze. Řekové se dostali na vzdálenost 40 km od Ankary, ale byli následně zatlačeni zpět. Prudkost bojů silně vyčerpala obě strany. Řekové nakonec byli první, kdo dal povel k ústupu do původních pozic.\n\nNa začátku roku 1922 se dohodové státy shodly, že není možné dosáhnout naplnění Sèvreské dohody a je třeba její revize, a tak bylo v březnu 1922 navrhnuto příměří. Kemal, který si byl vědom své strategické výhody, odmítl jakékoliv mírové dohody a začal s reorganizací armády za účelem protiútoku. Řekové na druhé straně posilovali své obrané pozice, což ale jen vedlo k demoralizaci armády, která byla nespokojená s neustálou nečinností a neúměrně se prodlužující válkou. Řecká vláda potřebovala nutně vojenskou pomoc od Britů, a tak se rozhodla diplomaticky zatlačit na svého spojence. Řekové pohrozili, že pokud nedostanou pomoc, obsadí Brity spravovaný Istanbul. K útoku na město nikdy nedošlo a Řekové jen oslabili obranu Smyrny, když z města odveleli k Istanbulu část armády.\n\nTurci zaútočili na řecké pozice na konci srpna 1922. Řecké obrané linie byly prolomeny 26. srpna a 30. srpna Turci drtivě zvítězili v bitvě u Dumlupınaru. Řekové v bitvě ztratili půlku armády a o osudu války bylo prakticky rozhodnuto. Celá operace je v Turecku známá jako \"Büyük Taarruz\" (Velká ofenzíva) a 30. srpen je dodnes státním svátkem. Řecká vláda v neúnosné situaci rezignovala. Šest jejich členů bylo popraveno a král Konstantin byl donucen opět abdikovat. Dne 9. září 1922 vstoupili Turci do Smyrny. Poslední řecké jednotky kapitulovaly 18. září 1922. Hlavní boje turecké ofenzívy netrvaly ani 14 dní a skončily jednoznačným tureckým vítězstvím.\n\nDne 13. září, tj. čtyři dny po obsazení města Turky, se udála jedna z největších katastrof války. V arménské čtvrti města propukl požár, který se začal rychle šířit. Celá řecká a arménská čtvrť Smyrny lehly popelem a požár za sebou zanechal značné množství obětí. Zároveň propukly v městě pogromy proti netureckému obyvatelstvu. Celkový počet obětí se liší zdroj od zdroje (od 10 000 do 100 000 obětí). Z města následně prchla většina řecké a arménské populace. Původce požáru se nikdy nepodařilo vypátrat. Turci tvrdí, že požár zažehli Arméni společně s Řeky, Řekové obviňují z požáru turecké vojáky.\n\nPo vyhnání Řeků ze Smyrny zamířili kemalovci na sever k Istanbulu. Do města byli posláni turečtí důstojníci, kteří měli připravit místní obyvatelstvo na případný vojenský střet. Zpočátku se Britové připravovali Istanbul bránit, ale Francouzi s Italy opustili své pozice bez boje a britská armáda nenašla podporu pro vojenskou akci v parlamentu. Istanbul opustila řecká flotila na žádost Britů a řecké jednotky byly donuceny se stáhnout za řeku Maricu a přenechat východní Thrákii Turkům. Mustafa Kemal po obsazení těchto území souhlasil s ukončením bojů a začátkem mírových jednání.\n\nBoje oficiálně skončily příměřím z Mudanyi z 11. října 1922. Po příměří následovalo velice komplikované dojednání mírové smlouvy. Jednání se začala ve švýcarském městě Lausanne dne 22. listopadu 1922 s E. Venizelosem za Řeky, İsmet İnönü za Turky a lodrem Curzonem zastupujícím státy Dohody. Jednání se vedla ve velmi vyostřeném tónu a 4. února 1923 dokonce turecká delegace na protest opustila konferenci a jednání musela být zcela přerušena. Znovu se zasedlo k jednacímu stolu až v dubnu 1923 a konečná podoba smlouvy byla podepsána 24. července 1923. Turci ji ratifikovali 23. srpna 1923, Řekové o dva dny později. Turecko dosáhlo uznání svých hranic v rámci celé Malé Asie a získalo východní Thrákii. Zároveň se ale muselo zříct nároků na bývalá území osmanské říše a uznalo demilitarizaci Bosporu a Dardanel (a to až do roku 1936). Na základě smlouvy si Řecko a Turecko vzájemně vyměnili národnostní menšiny.\nKlíč pro zmíněnou výměnu nebyl založen na mateřském jazyku či národnosti obyvatelstva, ale na náboženství. Nekompromisně tak byli z domova vyhnáni etničtí Řekové, kteří vyznávali islám, či turecká ortodoxní menšina. Zaniklo tak na 3 000 let staré řecké osídlení v Pontu či v Kappadokii. Do pohybu se v letech 1922 – 1923 dalo na 2 milióny obyvatel (1,5 miliónu Řeků a půl miliónu Turků). Nutno dodat, že v době podepsání mírové smlouvy většina řeckého obyvatelstva již ze svých domovů utekla. Z výměny o přesídlení byli explicitně vyjmuti Řekové z Istanbulu a muslimové v Západní Thrákii.\n\nPopulace Řecka stoupla během pár měsíců o celých 30%. Vzniklo mnoho nových měst a vesnic, které byly pojmenovávány podle míst, odkud uprchlíci přicházeli. Před původní název sídla se přidávalo slovo \"Nea\" (česky: nový), a tak vznikala města jako Nea Smyrni, Nea Ionia či Nea Kallikratia. V každém velkém řeckém městě dodnes najdeme čtvrť zvanou \"Προσφυγικά\" (česky: uprchlická čtvrť). Uprchlíci se usadili převážně v řecké Makedonii (celkem 638 253 lidí, což tvořilo 52% ze všech uprchlíků, na 270 000 lidí pouze v Soluni) a ve středním Řecku a Attice (celkem 306 193 lidí, 25% uprchlíků). Jedním z prvotních problémů pro integraci části nově příchozích se stal jazyk. Řecké obyvatelstvo žijící na pobřeží Egejského moře mluvilo standardní řečtinou, ale pontská řečtina byla pro Řeky ze západu téměř nesrozumitelná. Pontští Řekové se tak museli naučit fakticky nový jazyk. Ještě hůře na tom byli Kappadočtí Řekové, kteří mluvili pouze turecky.\nPo příchodu uprchlíků do Řecka stoupla zemědělská produkce státu o 400% a podíl orné půdy se zvýšil o 55%. Vláda se rozhodla nově příchozím přidělit zemědělskou půdu, čímž se následně vracelo více peněz na daních do státní pokladny. Začalo se dařit i průmyslu, a to ne jenom díky příchodu velkého množství levné pracovní síly. Řekové z Malé Asie byli ve své bývalé vlasti vyšší třídou a měli žádoucí zkušenosti pro rozvoj výroby. Řecké vládě se díky osídlování Makedonie povedlo vytvořit ze severu země téměř etnicky homogenní oblast a to na úkor slovanských Makedonců.\nŘekové z Malé Asie tvořili před válkou nejbohatší a nejschopnější vrstvu místního obyvatelstva. Jejich odchod zapříčinil zavření mnoha továren a obchodů v nově vzniklé Turecké republice. V Řecku se příchodem uprchlíků změnil poměr politických sil a to směrem na stranu republikánů. Řečtí uprchlíci z většiny podporovali ve volbách v 20. a 30 letech bývalého premiéra Venizelose. Mnohé Řeky pocit křivdy a špatná sociální situace nahnal do náruče komunistické strany.\n\nV Turecku je datum 30. srpna (den bitvy u Dumlupınaru) slaven jako Den vítězství a stal se tureckým národním svátkem.\n\n"}
{"id": "911476", "url": "https://cs.wikipedia.org/wiki?curid=911476", "title": "Tradiční africká náboženství", "text": "Tradiční africká náboženství\n\nTradiční africká náboženství je souhrnné označení pro různé věrské představy a praktiky domorodých Afričanů. Jedná se řadu odlišných náboženských tradic, které se zároveň vzájemně ovlivňovali, kterým je však zpravidla společná víra v nejvyšší bytost – zpravidla pasivní nebeské božstvo, praktikování posedlosti duchy či bohy a významný kult předků. Tradiční náboženství se na počátku 21. století drží přibližně jedno procento populace tohoto kontinentu, především na Madagaskaru, Mauriciu, v Togu, Jižním Súdánu a Beninu, zatímco většina obyvatel Afriky vyznává křesťanství či islám. Výrazný je však vliv domorodých tradic v různých synkretických a lidových představách. S tradičního náboženství také ve velké míře vychází afroamerická náboženství jako je vúdú nebo kandomble.\n\nZulové žijí v jižní části Afriky, patří do nigero-konžské jazykové skupiny, konkrétně do skupiny Bantu.\n\nNejdůležitějším místem pro Zuly je jejich vesnice neboli \"umuzi\", která je vždy postavena na kopci. Zde se odehrávají nejvýznamnější obřady. Každou zulskou vesnici vede \"náčelník\" (= \"umnumzane\"), ten je dědičným představitelem vesnice. Je odpovědný za rituální obřady, nejdůležitější jsou pro Zuly rituály týkající se předků, další jsou obřady týkající se narození, sňatku nebo smrti. Náčelník rozhoduje o každodenním životě vesničanů, stará se o udržování dobrých vztahů ve vesnici. Existuje zde mnoho zulských rolí, náčelník jich vykonává sedm: roli \"věštce, bylinkáře, pacienta, nebeského pastýře, prosebníka, kouzelníka\" a \"čaroděje\".\n\nZulové mají náboženský vztah k obloze i k zemi. \"Bůh oblohy\" (= \"Inkosi Yezulu\") je muž, otec a \"bůh země\" je žena, matka. Po smrti se lidé vracejí k \"matce\", jen za zvláštních okolností se lidé vracejí k \"otci\". Tito dva bozi se považují za rodiče \"lidí\" (= \"abantu\"). Sílu, kterou Zulové uznávají je \"moc léků\". Je to síla sama o sobě. \n\nNejvětším tradičním náboženstvím je pravděpodobně náboženství Jorubů, které má přes patnáct milionů aktivních přívrženců, především v Nigérii a Beninu. Nejvyšším bohem Jorubů je Olorun, který však nemá své místo v kultu, to namísto něj zaujímají božstva zvaná orišové. Tajná společnost Ogboniů, která ještě na počátku 20. století jmenovala krále, však uctívá Onile – Velkou matku. Mezi významné oriše patří bůh války a kovářství Ogún, trickster Ešu nebo vodní bohyně Yemoja. Podobné je náboženství Akanů a vodun praktikované v sousední Ghaně, Togu a na Pobřeží slonoviny.\n\nJorubové mají jedno hlavní centrum a mnoho lokálních míst. \"Ife\" je centrum všech náboženských sil, zde bůh \"Orišala\" zahájil stvoření lidstva. Snad v každé jorubské domácnosti se nachází rodinná svatyně. Hlavní představitel rodiny (= \"olori ebe\") pořádá rituály, např. při narození dítěte, odchodu provdané dcery, pohřbu člena rodiny.\n\nKaždý \"oba\" neboli správce / král / nejvyšší náčelník města je naplněn božskou silou, je hoden velké úcty, svým postavení podléhá pouze bohům. Pouze za jeho účasti se mohou vykonávat některé obřady. \nExistuje zde mnoho bohů a o každého se stará \"kněžstvo\". Např. věštec (= \"babalowo\") komunikuje s bohem věštění \"Orunmilou\", Jorubové k němu často chodí pro radu. Důležitá je role specialisty na léky a léčení – \"ollogun\" – odborník na poznávání příčin a předepisování způsobu léčby různých chorob. Síla medicína však přichází od boha. \n\nPřestože z hlediska statistiky jsou tradiční náboženství na ústupu a vyznává je pouhý zlomek africké populace tak se stále projevují v nových podobách. Například západní Africe je uctívána Mami Wata, vodní duch či bohyně v podobě mořské panny, jejíž kult se podobá cargo kultům a některými věřícími je praktikován zároveň s křesťanstvím. Některé kulty jsou zaměřené na odpor proti kolonizátorům, jako například nigerijská Hauka, Mumbo nebo Armáda Božího odporu. Zachována byla také víra ve škodlivou moc čarodějnictví a tak vznikla proti-čarodějnická hnutí jako Kamcape ve východní a jižní Africe. Mezi kulty které spojují tradiční a křesťanské prvky patří zase západoafrické církve zvané Aladura nebo gabonské Bwiti, jejímž ústředním prvkem je konzumace psychoaktivní ibogy.\n\n\n"}
{"id": "911477", "url": "https://cs.wikipedia.org/wiki?curid=911477", "title": "Agenor Gołuchowski mladší", "text": "Agenor Gołuchowski mladší\n\nAgenor Gołuchowski (25. března 1849 Lvov – 28. března 1921 Lvov) byl rakousko-uherský politik polského původu z Haliče, v letech 1895–1906 ministr zahraničí Rakouska-Uherska.\n\nPocházel z polské šlechtické rodiny. Jeho otec Agenor Gołuchowski starší byl významným rakouským politikem a dlouholetým místodržícím Haliče. Agenor Gołuchowski mladší se díky svému nadání pro jazyky dal na diplomatickou dráhu. Roku 1872 se stal atašé v Berlíně, později tajemníkem ambasády. Od roku 1875 zasedal po svém otci v Panské sněmovně (horní jmenovaná komora Říšské rady). Od roku 1880 působil na rakousko-uherské ambasádě v Paříži, kde později dosáhl vyšších úřednických postů (od roku 1883 vyslaneckým radou). Ačkoliv byl založením konzervativec, atmosféru Paříže si oblíbil. Roku 1885 si zde za manželku vzal Annu Muratovou, přibuznou Joachima Murata. Roku 1887 byl vyslán jako diplomat do Bukurešti. Roku 1893 se vrátil na rodný statek v Haliči.\n\nJeho kariéra vyvrcholila na přelomu století. Od 15. května 1895 do 24. října 1906 byl ministrem zahraničí Rakouska-Uherska, tedy šéfem rakousko-uherské diplomacie a zároveň z titulu této funkce i předsedou ministerské rady pro společné záležitosti (nominálním ministerským předsedou Rakouska-Uherska). Ovšem po rakousko-uherském vyrovnání nehrál tento post skutečnou roli předsedy exekutivy, kterou vykonávaly samostatné předlitavské a uherské vlády. V krátkém období od 14. července do 24. července 1903 působil také dočasně jako společný ministr financí Rakouska-Uherska, coby provizorně pověřený šéf rezortu.\n\nJako ministr zahraničí řešil Haagské úmluvy z roku 1899, zabýval se opakovanými krizemi na Balkánu (turecko-řecká válka o Krétu z roku 1897, převrat v Srbsku roku 1903 či následná celní prasečí válka mezi Rakouskem-Uherskem a Srbskem). Za jeho funkčního období proběhlo též jisté sblížení Rakouska-Uherska s Ruskou říší (návštěva císaře v Petrohradě roku 1897 a Mürzstegská konference počátkem století otevírající cestu s dohodě obou velmocí ohledně Makedonie). Historik Otto Urban hodnotí Gołuchowski působení na pozici ministra jako \"nevzrušivou éru\", kterou dává do protikladu k turbulencím následujícího období Aloise Lexy z Aehrenthalu.\n\nPo odchodu z ministerské funkce vedl Polský klub v Panské sněmovně. I během první světové války zůstal přesvědčeným austrofilem a budoucnost polského národa viděl v rámci monarchie.\n"}
{"id": "911478", "url": "https://cs.wikipedia.org/wiki?curid=911478", "title": "Rekviem za sen", "text": "Rekviem za sen\n\nRequiem za sen (anglicky \"Requiem for a Dream\") je román amerického spisovatele Huberta Selby, Jr. z roku 1978. Autor se proslavil především po vydání své úspěšné prvotiny \"Poslední odbočka na Brooklyn\" (v originále \"Last Exit to Brooklyn\", 1964). Do češtiny byl román \"Rekviem za sen\" přeložen až v roce 2001 Ondřejem Formánkem.\n\nRomán popisuje příběhy čtyř lidí, jimž závislost v různých podobách znemožnila žít svůj sen o lepším životě a zanechala je v zoufalství.\nDěj se odehrává především v New Yorku. Jedna z hlavních postav, Harry Goldfarb, je závislá na heroinu. Stejně tak jeho přítelkyně Marion a jeho kamarád Tyrone C. Love. Harrymu a Tyronovi se v hlavě zrodí plán, jak vydělat spoustu peněz a díky tomu být za vodou. Rozhodnou se nakoupit kvalitní čistý heroin a ten pak prodávat.\n\nSoučasně s jejich příběhy se odvíjí i příběh Harryho ovdovělé matky Sary Goldfarbové, která žije sama a její jedinou životní náplní je sledování televize. Sara sní o tom, že se jednou stane hvězdou televizních show. Jednoho dne jí zavolají z televizní společnosti a oznámí, že byla vybrána, aby účinkovala v soutěžní show. Sára začne být téměř posedlá vidinou svého účinkování v televizi. Aby si mohla vzít své červené šaty a vypadala v televizi co nejlépe, rozhodne se držet dietu. Klasická dieta je pro ni utrpením, proto navštíví doktora, který jí předepíše pilulky na hubnutí na bázi amfetaminu.\n\nHarrymu a Tyronovi se díky prodeji drog brzy podaří vydělat větší částku peněz. S těmito penězi mají velké plány, chtějí cestovat, a Marion si také chce otevřít uměleckou kavárnu. I Sáře se daří hubnout pomocí pilulek, cítí se dobře a vůbec netuší, že se pomalu, ale jistě propadá do závislosti. Harry se rozhodne koupit za vydělané peníze novou televizi pro svoji matku. Hlavně proto, že starou televizi jí pokaždé ukradne a zaveze do zastavárny, kde za ni dostane peníze. Při společném setkání Harry vypráví o svém obchodním úspěchu (samozřejmě se nezmíní, s čím obchoduje) a o své dívce. Pak si ale najednou všimne, že s jeho matkou není něco v pořádku. Neustále totiž skřípe zuby. Zeptá se jí, ale Sára mu odpoví, že se cítí skvěle.\n\nS přicházejícím podzimem se začíná vše poněkud hroutit. Tyrone se připlete do pouliční války gangů a je mu přisouzen podíl na vraždě. Všechny peníze, které přes léto vydělali, padnou na vyplacení kauce. Všichni tři jsou nyní bez peněz a také bez heroinu, protože sehnat nějaké drogy na ulicích je stále těžší. Především proto se Harry a Tyrone rozhodnou jet na Floridu a drogy získat tam. V této době Sára začíná kvůli práškům na hubnutí trpět šílenými halucinacemi a poruchami vnímání. Pozvánka do televize stále nepřichází, a tak navštíví televizní studio sama. Pod vlivem léků a v hrozném stavu se objeví v televizním studiu, tam ji ale pokládají za blázna a proto je odvezena do psychiatrické léčebny.\n\nPo cestě na Floridu se Harryho infekce na paži zhorší a bolest je tak silná, že musí do nemocnice. Doktor, který ho ošetřuje, okamžitě pozná, že se jedná o drogově závislého a zavolá policii. A tak se Harry i Tyrone dostávají do vězení. Ještě z vězení Harry zavolá Marion, ale předstírá, že se nic nestalo. Oba si slíbí, že se brzy setkají. Marion mezitím v New Yorku musí dostat dávku za každou cenu. V zoufalství zavolá na číslo, které jí předtím nechal Harry. Číslo patří pasákovi, který jí dá drogy výměnou za sex.\nSářina léčba nebyla úspěšná a je poslána na elektrošokovou terapii. Když ji po této proceduře navštíví staré přítelkyně, nemohou ji poznat. Harry ve vězení trpí strašnými bolestmi paže, nemůže ani pracovat a je převezen do nemocnice, kde mu ruku amputují. Tyrone se musí vypořádat s vězeňskou těžkou prací a silnými abstinenčními příznaky. V noci vzpomíná na své dětství a šťastné chvíle se svojí matkou.\n\nPřestože román vyšel již v roce 1978, filmového zpracování se dočkal až v roce 2000. Americký snímek \"Requiem for a Dream\" (v češtině vyšel pod názvem \"Requiem za sen\") režíroval Darren Aronofsky a na scénáři se podílel i autor knihy Hubert Selby, Jr, který si ve filmu dokonce zahrál. V hlavních rolích se představí Jared Leto, či Ellen Burstyn, která za svůj výkon v roli Sary Goldfarbové byla v roce 2001 nominována na Oscara za hlavní ženskou roli. Autorem soundtracku je Clint Mansell.\n"}
{"id": "911480", "url": "https://cs.wikipedia.org/wiki?curid=911480", "title": "Agenor Gołuchowski", "text": "Agenor Gołuchowski\n\nJméno a příjmení Agenor Gołuchowski má více nositelů:\n\n"}
{"id": "911483", "url": "https://cs.wikipedia.org/wiki?curid=911483", "title": "Jiří Baumruk", "text": "Jiří Baumruk\n\nJiří Baumruk (27. června 1930 – 23. listopadu 1989) byl československý basketbalista, trenér a sportovní funkcionář. Je zařazen na čestné listině zasloužilých mistrů sportu.\n\nByl střelcem basketbalového družstva Sparty Praha a reprezentace Československa. V sezóně 1955–1956 v 1. lize basketbalu Československa Slavoj Vyškov – Sparta Praha (65:112) zaznamenal rekordních 60 bodů. Účastnil se s družstvem Československa dvakrát Olympijských her (1952, 1960) a šesti Mistrovství Evropy, na nichž získal 3× stříbrnou a 1× bronzovou medaili a v roce 1957 byl vyhlášen nejlepším hráčem Mistrovství Evropy. Za československou basketbalovou reprezentaci odehrál celkem 193 zápasů v letech 1951–1961. , Na Olympijských hrách v Římě v roce 1960 dosažené páté místo je nejlepší umístění československého mužského basketbalu. Byl nejlepším střelcem družstva se 147 body v 8 utkáních, které v boji o 5. místo porazilo Jugoslávii 98:93 (Baumruk 34 bodů).\n\nV roce 2001 v anketě o nejlepšího českého basketbalistu dvacátého století skončil na 7. místě. V roce 2003 byl uveden do Síně slávy České basketbalové federace. V roce 1989 zahynul při dopravní nehodě.\n\nJeho syn PaedDr. Jiří Baumruk (* 27. 11. 1955) hrál rovněž basketbalovou ligu za tým Sparta Praha a to celkem 8 sezón (1973–1979, 1980–1982) a zaznamenal v nich 2023 bodů.\n\n1. liga basketbalu Československa: celkem 9 medailových umístění\n1× mistr Československa (1960), 5× vicemistr (1950, 1951, 1956, 1959, 1961), 3× 3. místo (1957, 1962, 1964)\nPředolympijská kvalifikace\nOlympijské hry\nMistrovství Evropy\n\n\nPo skončení basketbalové kariéry byl sekretářem svazu cyklistiky.\n\n\nčesky\nanglicky\n"}
{"id": "911491", "url": "https://cs.wikipedia.org/wiki?curid=911491", "title": "Gambrinus liga 2013/14", "text": "Gambrinus liga 2013/14\n\nSezóna 2013/14 byla 21. ročníkem nejvyšší české fotbalové soutěže. Tento ročník se hrál od 19. července 2013 do 31. května 2014. Hrací systém byl stejný jako každou sezónu. Každý tým se utkal s každým, a to jeden zápas na domácí půdě, a druhý pak na hřišti soupeře. Mezi elitu se probojovalo 1. SC Znojmo a po roční přestávce opět i Bohemians Praha 1905.\nMistr ligy si zajistil místo v 2. předkole Ligy mistrů, druhý a třetí tým v tabulce si zajistil účast v předkolech Evropské ligy. Z tohoto ročníku sestoupily poslední dva týmy umístěné na 15. a 16. místě.\n\nVítězem ročníku se stal klub AC Sparta Praha, který si zajistil svůj 12. ligový titul od rozdělení československé ligy. Díky finále českého poháru mezi AC Sparta Praha a FC Viktoria Plzeň (první dva týmy ligové tabulky) si účast v Evropské lize vybojoval i čtvrtý tým na konci sezony, a sice FC Slovan Liberec.\n\nPoznámky:\n\n \n\nPo poklesu diváckého zájmu, který nastal po sezoně 2007/08, kdy byla průměrná návštěva na utkání 5 147 diváků, a vyvrcholil ročníkem 2010/11 s návštěvností 4 492 diváků, nastal v minulých letech vzestup. V sezoně 2011/12 už dosahovala průměrná návštěva na ligovém utkání čísla 4 712, a prakticky nezměněná byla i v minulém ročníku 2012/13 – 4 710.\n\n\nTomáš Vaclík (30/0/14) -\nRoman Bednář (23/7),\nJakub Brabec (18/3),\nBořek Dočkal (25/2),\nMario Holek (29/2),\nJosef Hušbauer (29/18),\nMatěj Hybš (6/0),\nLukáš Juliš (5/1),\nPavel Kadeřábek (30/5),\nTiémoko Konaté (12/1),\nLadislav Krejčí (25/8),\nDavid Lafata (30/16),\nLukáš Mareček (15/0),\nMarek Matějovský (22/1),\nCosta Nhamoinesu (24/3),\nTomáš Přikryl (21/2),\nPatrik Schick (2/0),\nOndřej Švejdík (15/1),\nKamil Vacek (19/1),\nLukáš Vácha (28/2) -\ntrenér Vítězslav Lavička\n\nPetr Bolek (4/0/1),\nmatúš Kozáčik (27/0/12) –\nMarek Bakoš (14/1),\nMarián Čišovský (14/2),\nMichal Ďuriš (25/5),\nLukáš Hejda (15/1),\nPavel Horváth (25/4),\nTomáš Hořava (28/1),\nPatrik Hrošovský (12/2),\nRoman Hubník (13/0),\nDaniel Kolář (23/7),\nMatěj Končal (5/2),\nJan Kovařík (24/3),\nDavid Limberský (27/1),\nMilan Petržela (26/5),\nVáclav Procházka (28/2),\nRadim Řezník (22/0),\nDavid Štípek (3/0),\nStanislav Tecl (29/12),\nTomáš Wágner (25/8) –\ntrenér Pavel Vrba (1. až 16. kolo) a Dušan Uhrin (17. až 30. kolo)\n\nJakub Diviš (16/0/5),\nHidajet Hankić (2/0/0),\nMiroslav Miller (13/0/4) –\nDaniel Bartl (7/0),\nJan Bořil (25/0),\nDavid Brunclík (3/0),\nRadek Dosoudil (13/0),\nJosef Eliáš (1/0),\nTomáš Fabián (9/2),\nAdam Fousek (1/0),\nJan Chramosta (24/6),\nTomáš Janíček (2/0),\nDavid Jarolím (28/1),\nŠtěpán Koreš (10/2),\nOndřej Kúdela (29/0),\nJan Kysela (25/3),\nLukáš Magera (14/4),\nMirzad Mehanović (1/0),\nAntonín Rosa (4/0),\nJasmin Šćuk (29/12),\nJan Štoček (3/0),\nDavid Štípek (11/0),\nJan Štohanzl (24/3),\nPavel Šultes (18/2),\nLukáš Vraštil (5/0),\nOndřej Zahustel (23/4) -\ntrenér Ladislav Minář (1. až 16. kolo) a Karel Jarolím (17. až 30. kolo)\n\nLukáš Hroššo (8/0/4),\nOndřej Kolář (1/0/0),\nPřemysl Kovář(21/0/5) –\nLukáš Bouška (1/0),\nJevhen Budnik (11/0),\nVladimír Coufal (21/0),\nDzon Delarge (18/1),\nDjika Douglas (3/0),\nFilip Drobílek (1/0),\nJiří Fleišman (20/1),\nDenis Frimmel (1/0),\nMartin Frýdek (25/0),\nVojtěch Hadaščok (3/0),\nLuboš Hušek (7/1),\nMarek Jarolím (13/3),\nVladyslav Kalitvincev (13/0),\nMiloš Karišik (6/0),\nMatěj Káva (2/0),\nĽuboš Kolár (21/2),\nRadoslav Kováč (24/1),\nKevin Luckassen (10/2),\nVojtěch Novotný (5/0),\nMichal Obročník (12/0),\nDavid Pavelka (19/8),\nJiří Pimpara (20/2),\nLukáš Pokorný (5/0),\nJan Rajnoch (10/1),\nSerhij Rybalka (23/6),\nIsaac Sackey (23/2),\nLukáš Szabó (fotbalista) (2/0),\nJosef Šural (20/3) -\ntrenér Jaroslav Šilhavý (1. až 24. kolo), David Vavruška (25. až 29. kolo) a Samuel Slovák (30. kolo)\n\nTomáš Grigar (24/0/7),\nMartin Slavík (7/0/3) -\nAldin Čajić (2/0),\nMartin Fenin (5/1),\nJan Hošek (16/1),\nChukwudi Chukwuma (7/0),\nDavid Jablonský (25/3),\nMartin Jindráček (27/2),\nJosef Kaufman (6/1),\nMaroš Klimpl (9/0),\nJan Krob (24/0),\nFranci Litsingi (30/14),\nAdmir Ljevaković (27/3),\nMichael Lüftner (9/0),\nAidin Mahmutović (12/10),\nMilan Matula (24/2),\nNivaldo Alves Freitas Santos (29/5),\nLuis Arcángel Ramos Colón (10/0),\nEugène Salami (25/3),\nLaco Takács (4/0),\nŠtěpán Vachoušek (29/1),\nTomáš Vondrášek (13/0),\nEgon Vůch (12/0) -\n\nMilan Heča (14/0/6),\nDušan Melichárek (16/0/2) -\nMatěj Biolek (3/0),\nTomáš Břečka (1/0),\nVlastimil Daníček (17/1),\nJaroslav Diviš (13/2),\nLibor Došek (21/6),\nLukáš Fujerik (1/0),\nMarek Havlík (20/0),\nMilan Kerbr (28/10),\nTomáš Košút (28/3),\nMartin Kuncl (21/0),\nJan Lukáš (3/0),\nLadislav Martan (7/0),\nRadek Mezlík (18/0),\nVáclav Ondřejka (18/4),\nJakub Petr (25/3),\nTomáš Rada (24/0),\nPetr Reinberk (15/0),\nPatrik Šimko (14/0),\nVeliče Šumulikoski (16/0),\nMichal Trávník (13/1),\nJan Trousil (14/1),\nJiří Valenta (29/7) –\n\nFilip Rada (30/0/7) -\nTomáš Berger (17/2),\nTomislav Božić (23/0),\nMilan Černý (12/0),\nVojtěch Engelmann (7/0),\nPatrik Gedeon (27/1),\nMarek Hanousek (19/0),\nMatěj Hanousek (16/0),\nĽuboš Hanzel (5/0),\nPavel Hašek (4/0),\nMarek Hlinka (23/3),\nMichal Jeřábek (4/0),\nJan Juroška (3/1),\nRóbert Kovaľ (6/0),\nPetr Malý (15/2),\nBudge Manzia (1/0),\nJosef Marek (25/1),\nJakub Mareš (20/3),\nIsmael Ouedraogo (11/0),\nJan Pázler (7/0),\nZbyněk Pospěch (29/16),\nNéstor Albiach Roger (14/1),\nJosé Romera (27/2),\nLukáš Štetina (26/2),\nJan Vorel (15/0) -\n\nJaromír Blažek (18/0/5),\nJan Hanuš (13/0/2) -\nHaris Harba (29/13),\nAdam Jánoš (26/2),\nTomáš Josl (13/1),\nMarek Jungr (27/4),\nKarol Karlík (24/2),\nVáclav Koloušek (22/2),\nMilan Kopic (6/1),\nJan Kosak (13/1),\nJiří Krejčí (19/1),\nTomáš Kučera (13/1),\nVladimír Kukoľ (9/0),\nMatúš Marcin (1/0),\nTomáš Marek (22/2),\nLukáš Masopust (23/5),\nMuris Mešanović (5/1),\nJan Mikula (13/0),\nVojtěch Přeučil (18/0),\nOndřej Šourek (26/1),\nPetr Tlustý (18/2),\nLukáš Vaculík (28/2),\nDavid Vaněček (1/0),\nMichal Vepřek (8/0) -\ntrenér František Komňacký (1. až 15. kolo) a Petr Rada (16. až 30. kolo)\n\nMartin Doležal (5/0/3),\nVáclav Hladký (25/0/7) –\nMuamer Avdić (1/0),\nPetr Buchta (24/2),\nJozef Dolný (1/0),\nRoman Fischer (20/1),\nTomáš Frejlach (7/1),\nPetr Glaser (9/0),\nMartin Husár (10/0),\nAlois Hyčka (23/1),\nTomáš Janotka (24/1),\nMarek Kaščák (4/0),\nMiroslav Keresteš (10/1),\nPavel Košťál (14/1),\nKarel Kroupa (24/1),\nTomáš Kunc (3/0),\nMilan Lutonský (17/0),\nJan Malík (6/2),\nMiroslav Marković (24/6),\nPavel Mezlík (1/0),\nDavid Pašek (22/4),\nLuděk Pernica (30/0),\nDaniel Přerovský (7/0),\nAleš Schuster (22/2),\nJiří Skalák (24/3),\nJan Šisler (12/1),\nMichal Škoda (6/0),\nŠimon Šumbera (7/1),\nMohamed Traoré (6/1),\nStanislav Vávra (1/0),\nPavel Zavadil (26/3)\n– trenér Ludevít Grmela (1.–7. kolo), Václav Kotal (8.–30. kolo)\n\nMichal Bárta (7/0/0),\nJiří Pavlenka (20/0/7),\nVojtěch Šrom (4/0/2) -\nDyjan Carlos de Azevedo (8/1),\nJan Baránek (22/2),\nOldřich Byrtus (2/0),\nMartin Foltyn (14/0),\nMichal Frydrych (28/0),\nJán Greguš (14/2),\nDaniel Holzer (17/0),\nFilip Kaša (7/1),\nMichael Krmenčík (11/2),\nDavor Kukec (23/5),\nPatrik Kundrátek (1/0),\nJoel Lindpere (3/0),\nDerrick Mensah (2/0),\nFrancis Narh (8/2),\nDavid Petrus (6/1),\nJan Staško (1/0),\nPatrizio Stronati (3/0),\nOndřej Sukup (18/0),\nVáclav Svěrkoš (14/3),\nMarek Šichor (9/1),\nDávid Škutka (8/1),\nVojtěch Štěpán (13/1),\nTomáš Vengřinek (14/1),\nJan Zawada (19/0) -\ntrenér Martin Svědík (1. až 16. kolo), František Komňacký (17. až 24. kolo) a Tomáš Bernady a Martin Svědík (25. až 30. kolo)\n\nJan Šebek (1/0/0),\nMichal Špit (17/0/3),\nRoman Valeš (13/0/5) –\nVít Beneš (25/4),\nTomáš Čížek (27/3),\nMartin Doležal (10/1),\nPavel Eliáš (12/0),\nAntonín Fantiš (12/0),\nVojtěch Gebert (1/0),\nPetr Hronek (1/0),\nMichal Hubník (23/8),\nRadim Jurča (1/0),\nJan Kopic (27/6),\nVojtěch Kubista (21/1),\nMarek Kysela (20/1),\nLukáš Landovský (2/0),\nLuboš Loučka (28/2),\nPavel Moulis (5/1),\nFilip Novák (27/0),\nTomáš Okleštěk (5/0),\nJan Pázler (2/0),\nDaniel Silva Rossi (20/0),\nJakub Štochl (7/0),\nLukáš Třešňák (28/3),\nOndřej Vrzal (3/0),\nLukáš Zoubele (10/0) -\n\nAleš Hruška (30/0/6) -\nAleksandar Andrejević (3/0),\nMartin Abraham (8/1),\nPatrik Brandner (5/0),\nZoran Danoski (24/3),\nJosef Divíšek (12/0),\nTomáš Hájovský (26/0),\nLevon Hajrapetjan (1/0),\nJakub Jugas (23/1),\nMartin Krameš (3/0),\nDominik Kraut (7/0),\nTomáš Krbeček (23/2),\nJiří Mareš (22/3),\nAziz Mašán (18/0),\nMilan Mišůn (30/1),\nTomáš Pilík (29/3),\nLukáš Pleško (10/1),\nJakub Řezníček (26/7),\nMiroslav Slepička (6/0),\nLukáš Stratil (23/5),\nPetr Švancara (16/2),\nDaniel Tarczal (26/1),\nClaude Ronald Videgla (1/0),\nLadislav Volešák (13/0),\nTomáš Zápotočný (22/3),\nMartin Zeman (12/1) -\ntrenér František Straka (1. až 10. kolo) a Petr Čuhel (11. až 30. kolo)\n\nRadek Černý (15/0/5),\nKamil Čontofalský (6/0/0),\nKarel Hrubeš (1/0/0),\nMatej Rakovan (10/0/3) -\nDamien Boudjemaa (10/1),\nMarek Červenka (1/0),\nMartin Dobrotka (12/0),\nMartin Dostál (24/0),\nGuy Roger Eschmann (1/0),\nMarcel Gecov (25/1),\nRobert Hrubý (13/1),\nMartin Hurka (3/0),\nMartin Juhar (27/6),\nPetr Kolařík (3/0),\nMario Lička (13/0),\nJoseph Mensah (1/0),\nTomáš Mičola (7/1),\nTomáš Necid (13/3),\nFernando Neves (18/0),\nMilan Nitrianský (23/0),\nKarel Piták (9/2),\nVáclav Prošek (8/0),\nKeegan Ritchie (4/0),\nMichal Smejkal (12/2),\nJiří Sodoma (2/0),\nViktor Šimeček (2/0),\nMilan Škoda (26/0),\nDávid Škutka (14/2),\nVojtěch Štěpán (10/0),\nJan Vošahlík (10/0),\nPavel Vyhnal (2/0),\nJaromír Zmrhal (29/0) -\ntrenér Michal Petrouš (1. až 8. kolo), Miroslav Koubek (9. až 18. kolo), Alex Pastoor (19. až 29. kolo) a Miroslav Beránek (30. kolo)\n\nMartin Berkovec (26/0/7),\nJiří Havránek (4/0/0) -\nDavid Bartek (28/3),\nErich Brabec (13/0),\nLukáš Budínský (8/0),\nMartin Cseh (7/0),\nJakub Hora (26/2),\nDmytro Jeremenko (11/0),\nJosef Jindřišek (30/4),\nVáclav Kalina (25/1),\nAdam Klavík (9/0),\nMartin Kolář (12/0),\nDaniel Krch (16/0),\nMantas Kuklys (8/0),\nIvan Lietava (14/2),\nJan Moravec (27/2),\nAkui N'dekre Elie Moises (2/0),\nPetr Nerad (25/2),\nLukáš Pauschek (13/0),\nJakub Rada (28/3),\nJan Růžička (9/0),\nRadek Šírl (11/1),\nMichal Šmíd (23/1),\nEgidijus Vaitkūnas (2/0) -\ntrenér Jozef Weber (1. až 18. kolo), Luděk Klusáček (19. až 29. kolo) a Roman Pivarník (30. kolo)\n\nMartin Blaha (10/0/2),\nZdeněk Zlámal (20/0/2) –\nDavid Depetris (13/3),\nPavel Dreksa (17/0),\nAbdoulaye Fall (fotbalista) (4/0),\nŠimon Falta (19/1),\nDavid Houska (19/1),\nTomáš Chorý (7/1),\nJan Javůrek (24/0),\nKamil Karaš (11/2),\nJan Navrátil (29/4),\nRadim Nepožitek (7/0),\nMichal Ordoš (15/2),\nJakub Plšek (7/0),\nMartin Pospíšil (21/2),\nJakub Rolinc (10/2),\nJan Schulmeister (16/1),\nJaroslav Svozil (7/0),\nPetr Ševčík (1/0),\nMartin Šindelář (23/2),\nAleš Škerle (27/0),\nAdam Varadi (25/7),\nVlastimil Vidlička (16/0),\nStef Wijlaars (6/0),\nTomáš Zahradníček (13/2) –\ntrenér Martin Kotůlek (1. až 13. kolo), Zdeněk Psotka (14. až 26. kolo) a Ladislav Minář (27. až 30. kolo)\n\nVlastimil Hrubý (28/0/7),\nPetr Drobisz (3/0/0) -\nRadek Buchta (24/0),\nTomáš Cihlář (22/1),\nNermin Crnkić (22/3),\nLamine Diarrassouba (9/1),\nPeter Gál-Andrezly (9/0),\nAnes Haurdić (9/0),\nDavid Helísek (28/1),\nJosef Hnaníček (28/1),\nRoman Hříbek (9/0),\nMartin Hudec (5/0),\nTodor Jonov (16/0),\nPetr Kirschner (1/0),\nMatúš Lacko (27/0),\nErik Liener (1/0),\nJan Mudra (30/0),\nDaniel Odehnal (16/0),\nMiloš Reljić (22/3),\nDominik Simerský (3/0),\nBronislav Stáňa (4/0),\nVáclav Tomeček (9/0),\nVáclav Vašíček (25/10),\nEmir Zeba (15/1) -\n\n"}
{"id": "911493", "url": "https://cs.wikipedia.org/wiki?curid=911493", "title": "Alvin Toffler", "text": "Alvin Toffler\n\nAlvin Toffler (8. října 1928 New York – 27. června 2016 Los Angeles) byl vlivný americký spisovatel, novinář a futurolog, známý svými pracemi na téma digitální revoluce, komunikační revoluce, korporátní revoluce a technologické singularity.\n\nZa studií jazykovědy na New York University se seznámil se svou budoucí ženou a po bakalariátu se jako aktivisté odstěhovali na Středozápad, kde pět let pracovali jako tovární dělníci. Toffler pak pracoval jako korespondent z Bílého domu, psal pro časopis Fortune a zpracovával dlouhodobé výhledy pro velké firmy (IBM, IT&T).\nPůsobil jako hostující badatel v Nadaci Russella Segea, hostující profesor na Cornellově univerzitě a profesor Nové školy sociálního výzkumu. Je nositelem čestných doktorátů v oboru humanitních věd, práva a přírodních věd. Byl jmenován \"Officier de l´Ordre des Arts et Lettres\" ve Francii a zvolen členem Americké asociace pro rozvoj vědy.\n\nJeho manželka Heidi Tofflerová (* 1929) je mimořádnou profesorkou na Univerzitě národní obrany ve Washingtonu. Získala medaili od prezidenta Italské republiky za svůj přínos pro sociální myšlení.\n\nManželé Heidi a Alvin Tofflerovi patří již po několik desetiletí mezi přední americké futurology a sociální myslitele současného světa. Založili poradenskou firmu \"Toffler Associates\", která se zabývá strategickým plánováním. Společně napsali několik knih, které se považují za sociologickou a prognostickou klasiku a dlouhá léta kralovaly na žebříčcích bestsellerů.\n\nTato kniha pojednává o změnách a o tom, jak se lidé se změnami vyrovnávají. Tofflerovi se snaží čtenáře na přicházející změny připravit, aby se vyhnuli šoku z budoucnosti, čili nemoci ze změny. Změna je totiž společným jmenovatelem celé naší společnosti. Změny se na nás valí ze všech stran a ne každý se s nimi umí úplně vypořádat.\n\nV této knize je vývoj společnosti rozdělen do tří etap:\n\nTofflerovi navrhují nedělit svět na země chudé a bohaté, ale rychlé a pomalé.\nV dnešním světě se neustále vše zrychluje, takže pomalé země budou muset zrychlit svoje ekonomiky, jinak ztratí objednávky a investice, respektive úplně vypadnou ze závodů. Zrychlení způsobuje i to, že zdroje, které dnes pokládáme za základní, se mohou velice brzy stát nepotřebnými. Z tohoto důvodu se moc bude přesouvat do rukou těch, kteří mají nějaké množství dostatečně klíčových látek. Levná pracovní síla přestává být výhodná, protože v některých odvětvích představuje plat pouze 10% nákladů. Důležitější úspory přináší technologie, informační toky.\n\nKniha kromě dvou kapitol sestává z textů již dříve publikovaných, a to v knihách Šok z budoucnosti, Třetí vlna a Posun moci, které však byly pro tento účel upraveny a zkráceny. Vznikl tak ucelený přehled koncepce třetí vlny a hlavních následků, jež přinese.\n\nV této knize Tofflerovi dějiny lidstva popisují jako sled několika převratných vln změny. Konkrétně identifikují tři vlny změny:\n\nPřed první vlnou žilo lidstvo v malých skupinách a živilo se sběračstvím a lovením. V určitém okamžiku člověk přešel ze stadia lovecko-sběračského k pěstování kulturních plodin a chovu domácích zvířat – 1. vlna, která se postupně šířila po celém světě. Když v 17. století vypukla průmyslová revoluce (2. vlna), první vlna ještě nebyla vyčerpaná. Tudíž se po Zemi valily dva odlišné procesy změny. Nástup třetí vlny můžeme hledat přibližně v 50. letech v USA a dalších rozvinutých zemích. Dá se říct, že první vlna fakticky doznívá avšak druhá vlna se ještě plně nevyčerpala. Opět se tedy podle Tofflerových po Zemi valí dvě odlišné vlny.\n\nStřet první a druhé vlny byl provázen sociálními otřesy, revolucemi a válkami. Při nástupu třetí vlny zde máme podobnou situaci. Tato vlna, respektive střet této vlny s druhou, vyvolává na celém světě sociální napětí, konflikty a nestabilitu politických systémů. Není to však nic neobvyklého, protože obrovské změny ve společnosti nemohou nastat bez konfliktu.\n\nTofflerovi si myslí, že ani v současné době není boj o moc mezi elitami druhé a třetí vlny dokončen. Podle nich globální soutěž vyhrají ty země, které dokončí transformaci do třetí vlny s nejmenšími nepokoji.\n\n\n\n\n"}
{"id": "911497", "url": "https://cs.wikipedia.org/wiki?curid=911497", "title": "Bitva u Argentorate", "text": "Bitva u Argentorate\n\nBitva u Argentorate proběhla v roce 357 mezi římskou armádou pod velením císaře Juliana a alamanskou kmenovou konfederací pod velením krále Chodomara poblíž Štrasburku, který v té době nesl název Argentoratum (Argentorate).\n\nNa jaře se císař rozhodl své jednotky rozdělit, lehkou jízdu poslal na jih do okolí města Lugdunum (Lyon) a sám se s hlavním vojem a generálem jezdectva Severem vydal přes Remi (Remeš) do pevnosti Tres Tabernae, ve které si zřídili tábor. Z druhé strany řeky se blížil generál Barbatio, který byl \nvyslán císařem Constantiem II. na pomoc Julianovi s vojenskými operacemi. Měl operovat na druhém břehu Rýna. Nedlouho po zřízení tábora překročili alamanští králové Rýn a přikázali Julianovi, aby okamžitě opustil dobyté území. To Julianus odmítl a Alamani mu tedy vyhlásili válku. \n\nJulianus doufal, že se bude moci spolehnout na Barbatia, ten mu ovšem pomoci nehodlal. Nechtěl se dělit o zásluhy. Julianus tedy stál proti Alamanům sám s pouhými 13000 vojáky. Což znamenalo proti zhruba dvojnásobné početní přesile.\n\nAlamané měli výraznou početní převahu, ale chyběl jim vojenský výcvik a disciplína. Jejich jednotky byly z velké části složeny z branců. Naproti nim stáli profesionální legionáři, kteří byli speciálně \ncvičeni a byli schopni různých vojenských manévrů. Velkou římskou výhodou bylo jezdectvo. Nebylo sice početná, asi 3000 mužů, přesto mělo oproti Alamanům početní výhodu. Počet alamanských jezdců byl zhruba 1500 mužů. Alamanské jezdectvo bylo pouze jízdou lehkou, římské jezdectvo se dělilo na 2 jednotky \ncataphartů (těžká jízda), 2 jednotky střední jízdy, jednu jednotku lehké jízdy a jednu jednotku jízdních lučištníků. Jezdci měli většinou další meč zvaný spatha, který byl praktičtější v boji z koně. Pokud jde o pozemní jednotky i zde měl římané navrch. Alamané měli hlavně lehké pěšáky, kteří byli nedávno\nrekrutováni, menší část pak tvořili zkušenější válečníci, kteří však také měli jen lehčí zbroj. Poměrně rozšířenou zbraní byl meč (kratší jako spatha), pak pravděpodobně sekery a oštěpy. Alamané spoléhali na prudký útok a svá oproti Římanům větší těla, kterými chtěli prorazit jejich linie a uvést je ve zmatek. Římané \nnaproti nim se dělili na hlavní tři části, římské legie, které stály v centru a v zadním šiku. To byla těžká pěchota. Poté z pomocných sborů, ti stáli na křídlech, již neměli tak kvalitní zbroj, blížila se alamanské zbroji. Římští pěšáci měli většinou krátký meč gladius a oštěpy na házení. Lučištníci, kteří stáli za \nhlavním vojem. Alamanský vůdce Chnodomarius si byl vědom římské převahy v jízdě. Rozhodl se proto, že mezi svou jízdu rozestaví lehké pěsáky, kteří budou bodat nepřátelské koně do slabin a dobíjet z nich spadnuvší jezdce. Části svého vojska také nařídil, aby se ukryla do lesa, který byl na jejich pravém křídle.\nBitva nezačala pro Římany nejlépe, Chnodomariův tah s pěšáky rozestavěnými mezi jízdou se osvědčil. Římská jízda díky nim utrpěla nepříjemné ztráty. Mezi padlými byli i dva její velitelé. Poté co si smrti svých nadřízených všimli ostatní jezdci, pustili se k zoufalému útěku, kterým odhalili římské pravé křídlo. Naštěstí\npro Juliana se zde nacházely jednotky, které byly natolik zkušené, že zvládly nápor Alamanů po nezbytně nutnou dobu udržet. Většina Římanů se nehodlala vzdát, proto se ihned rozjela za prchající jízdou, a jakmile ji dohnala, povzbudila je k návratu na bojiště. Mezitím se hlavní voj Alamanů povzbuzen útěkem římské jízdy rozběhl vstříc římské pěchotě. Neuspořádaně se rozběhli a zastavili se až o štíty protivníka. Alamanům se na jednom místě podařilo římskou linii prorazit. Naštěstí pro Římany si toho dostatečně rychle všimly jednotky v zadním voji a proniknuvší Alamany zatlačily zpět. Na římském levém křídle pak velel generál Severus. Ten předvídal, že se Alamané ukryjí v lese a v příhodně chvíli na Římany zaútočí. Proto se rozhodl čekat a \npřipravit je tak o výhodu překvapení. Je pravděpodobné, že Alamané toto čekání nevydrželi a nakonec zaútočili na připravené Severovi jednotky, které je pravděpodobně díky své vyšší kvalitě potřely. Ve středu se začala situace pomalu obracet. Alamané postupně začali ztrácet síly. Také se začal ukazovat tvrdý římský trénink, jelikož Římané nebyli ani zdaleka takto vyčerpáni jako Alamané. Římané převzali iniciativu a zatlačovali Alamany zpět. Ti tlačeni svými druhy zezadu a Římany zepředu začali panikařit a nakonec se (pokud se jim to podařilo a nebyli ušlapáni) dali na útěk. Prchající Alamany pak pronásledovala navrátivší se římská jízda. Prchajícím Alamanům nezbylo nic jiného, než se pokusit přeplavat Rýn. Vzhledem k tomu, že mnoho Alamanů mělo brnění, které je táhlo ke dnu a také mnoho z nich neumělo plavat, tak se utopili.\n\nVůdci Alamanů, králi Chnodomariovi se také podařilo uniknout. S družinou dvoustovek jezdců mířil na sever, kde měl nachystané lodě pro případ neúspěchu. S těmi se chtěl přeplavit přes Rýn na své území, kde by shromáždil zbylé síly. Římané ho, ale dostihli a obklíčili na jednom návrší. Chnodomarius se v bezvýchodné situaci vzdal a následně byl Římany zajat a poslán k soudu do Mediolana. Zde zemřel. V bitvě zemřelo zhruba 6000 Alamanů. Další zhruba 2000 se utopili v Rýnu. Na římské straně zemřelo údajně pouhých 234 mužů. \n\nTato bitva byla rozhodující pro další vývoj v této oblasti. Po bitvě se zbytek Alamanů žijících na římském území stáhl za Rýn.\n\n"}
{"id": "911498", "url": "https://cs.wikipedia.org/wiki?curid=911498", "title": "Římskokatolická farnost Krompach", "text": "Římskokatolická farnost Krompach\n\nŘímskokatolická farnost Krompach (něm. \"Krombach\") je územní společenství římských katolíků v Krompachu a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nKrompach patří v litoměřické diecézi historicky k mladším farnostem. Kostel zde byl postaven v roce 1782. V roce 1784 byla v Krompachu zřízena lokálie spadající pod Mařenice, povýšená v roce 1852 na samostatnou farnost. Ve 20. století začala být duchovní správa obstarávána převážně duchovenstvem ze Cvikova.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "911500", "url": "https://cs.wikipedia.org/wiki?curid=911500", "title": "Mondén", "text": "Mondén\n\nMondén je plemeno holuba domácího, které patří mezi nejtěžší holubí plemena vůbec. Byl vyšlechtěn jako masné plemeno s užitkovostí v intenzivních chovech a podílel se na vzniku mnoha dalších farmových plemen. Chová se na celém světě. V seznamu plemen EE a tudíž i v českém vzorníku plemen náleží mezi užitkové holuby, neboli holuby tvaru, a to pod číslem 0006.\n\nJe to pták velkého tělesného rámce s širokou a hlubokou hrudí. Tělo je vodorovně nesené, čímž se mondén odlišuje od podobného kinga, který má horní linii těla do U. Hlava je lehká a poměrně malá, celá postava mondéna i jeho nohy jsou krátké. Toto plemeno prakticky nelétá a hodí se do voliérových chovů.\n\nZbarvení peří se na výstavách hodnotí až na posledním místě, důležité jsou tělesné tvary. Snad i proto je počet barevných a kresebných rázů mondénů malý. Nejčastějším barevným rázem je bílý, černý, červený a červeně plavý, dále žlutý, modrý kapratý, modrý černopruhý, modrý bělouš a černá a červená straka.\n\n"}
{"id": "911506", "url": "https://cs.wikipedia.org/wiki?curid=911506", "title": "István Burián", "text": "István Burián\n\nIstván Burián, též \"Stephan Burián von Rajecz\" (16. ledna 1851 Stupava – 20. října 1922 Vídeň), byl rakousko-uherský, respektive uherský diplomat a politik, v letech 1903–1912 a 1916–1918 ministr financí Rakouska-Uherska, za první světové války pak dvakrát ministr zahraničí Rakouska-Uherska.\n\nStudoval v Prešpurku a Vídni. Absolvoval konzulární akademii a nastoupil diplomatickou dráhu. Působil v Alexandrii, Bukurešti, Bělehradu a Sofii. V letech 1882–1886 vedl generální konzulát v Moskvě. V období let 1887–1895 zastával post velvyslance Rakouska-Uherska v Sofii, roku 1896 ve Stuttgartu, roku 1897 v Aténách.\n\nJeho kariéra vyvrcholila na počátku 20. století. V období od 24. července 1903 do 12. února 1912 působil jako společný ministr financí Rakouska-Uherska (po rakousko-uherském vyrovnání šlo ovšem spíše o účetní post, bez výraznějších exekutivních a rozpočtových pravomocí). V této funkci rovněž vykonával působnost guvernéra okupované Bosny a Hercegoviny, která byla roku 1908 anektována monarchií. Nechal vypsat volby do Zemského sněmu Bosny a Hercegoviny a navrhl ústavu pro tuto novou provincii říše. Byla mu vyčítána náklonnost k Srbům, situaci v Bosně se mu ale nepodařilo uklidnit.\n\nOd 13. ledna 1915 do 22. prosince 1916 byl ministrem zahraničí Rakouska-Uherska, tedy šéfem rakousko-uherské diplomacie a zároveň z titulu této funkce i předsedou ministerské rady pro společné záležitosti (nominálním ministerským předsedou Rakouska-Uherska). Ovšem po rakousko-uherském vyrovnání nehrál tento post skutečnou roli předsedy exekutivy, kterou vykonávaly samostatné předlitavské a uherské vlády.\n\nDo funkce v čele rakousko-uherské diplomacie se Burián dostal poté, co z tohoto postu musel odejít Leopold Berchtold, který se zapojil do debat o zajištění neutrality Itálie. Německo jako spojenec Vídně navrhovalo územní ústupky Itálii coby prostředek k odvrácení této země od aliance s dohodovými velmocemi. Plány ovšem ve Vídni narazily a István Burián měl na ministerské pozici důsledněji a bez ohledu na německé přání hájit územní celistvost Rakouska-Uherska. Už v březnu 1915 se ale sám vyslovil pro ústupky Itálii, s poukazem na stále tvrdší tlak z Berlína. Nakonec ovšem Itálie na jaře 1915 definitivně přešla do dohodového tábora a tyto debaty už nepokračovaly. Jako ministr oponoval taky plánům na vedení neomezené ponorkové války. Buriánův odchod z čela ministerstva souvisel se střídáním politických elit po nástupu nového císaře Karla I. Podobně musel odejít z čela předlitavské vlády Ernest von Koerber. Nahradili je lidé blízcí Karlu I. i zabitému nástupníkovi trůnu Františku Ferdinandovi d'Este.\n\nOd 28. října 1916 do 2. prosince 1916 se pak (jako správce) nakrátko vrátil do funkce společného ministra financí Rakouska-Uherska. Znovu post šéfa rezortu společných financí zastával od 22. prosince 1916 do 7. září 1918, z toho od 16. dubna 1918 jako správce.\n\nOd 16. dubna 1918 do 24. října 1918 byl znovu ministrem zahraničí Rakouska-Uherska. Ve funkci již řešil složitou mezinárodně-politickou situaci, v níž pokusy o mírovou dohodu narážely na nedořešenou národnostní otázku v monarchii. Burián se pokusil o smírné urovnání válečného konfliktu a 14. září 1918 se obrátil nótou na všechny válčící státy s výzvou k jednání. Západní mocnosti ale nabídku odmítly a zesílily svou kampaň, zejména na Balkánu. 5. října 1918 se pak Německo i Rakousko-Uhersko obrátily s novou výzvou k jednání na amerického prezidenta Wilsona, přičemž jako základní pozici přijali předchozích čtrnáct bodů prezidenta Wilsona z ledna 1918, v nichž se počítalo s dalekosáhlou autonomií národů Rakouska-Uherska. Americká odpověď z 14. října ovšem naznačovala posun ve vnímání budoucnosti podunajské monarchie, protože USA uznaly národní reprezentace Čechoslováků a Jihoslovanů. Burián tak v posledních týdnech svého působení na ministerském křesle zažíval předehru k rozpadu státu.\n"}
{"id": "911507", "url": "https://cs.wikipedia.org/wiki?curid=911507", "title": "Klokánek (projekt FOD)", "text": "Klokánek (projekt FOD)\n\nKlokánek je projekt Fondu ohrožených dětí. Jedná se o zařízení pro děti vyžadující okamžitou pomoc. První Klokánek byl otevřen v Žatci v září 2000. První Klokánek byl podle Českého rozhlasu otevřen v roce 2000 v Lázních Libverdě ve Frýdlantském výběžku na severu České republiky. V současné době již existuje šestnáct Klokánků na území celé České republiky, s celkovým počtem 320 míst.\n\nV květnu 2015 vydala Česká správa sociálního zabezpečení exekuci na Fond ohrožených dětí, který je provozovatelem Klokánků. Dluhy fondu dosahují asi 22 milionů korun. Podle Marie Vodičkové se FOD dostal do dluhů kvůli zpožděným platbám od státu a také úpravě novely zákona o sociálněprávní ochraně dětí.\n\nNejčastěji se do Klokánků dostanou děti zanedbávané, nebo ty, které trpěly domácím násilím, či jejichž rodiče jim nebyli schopni zajistit řádnou péči apod. Hlavní myšlenkou Klokánku je vrátit děti zpět do jejich rodiny, jakmile to bude možné (až se upraví podmínky - bytová situace, problém rodičů s alkoholem, apod.), případně v Klokánku zůstanou na nezbytně nutnou dobu, dokud pro ně nebude nalezena trvalá náhradní rodinná péče (osvojení, pěstounská péče, svěření do výchovy třetí osoby). \n\nKlokánky přijímají děti na základě žádosti rodičů, soudního rozhodnutí (předběžné opatření nebo rozsudek), žádosti orgánu sociálně-právní ochrany dětí, žádosti dítěte samotného či nezúčastněné osoby, která dítě nalezne či ví o jeho krizové situaci. K umístění potřebného dítěte do Klokánku tak není třeba rozhodnutí soudu, může tam pobývat i proti vůli rodiče, do doby, než soud rozhodne jinak. \n\nPéče o děti zajišťují tzv. „tety“, které jsou zaměstnanci FOD a jsou za svou práci placeny. Klokánek je nejčastěji dům s více byty. V každém bytě hospodaří dvě tety a dvě paní na výpomoc. Jeden týden je dětem nepřetržitě k dispozici jedna teta a jedna paní na výpomoc (ta dochází podle potřeby) a druhý týden nastupuje druhá dvojice. Život dětí v jednotlivých bytech je co nejvíce podobný životu v běžné rodině. Děti chodí do školky/školy, mají koníčky, kroužky, chodí s kamarády ven, starší dostávají dokonce kapesné. Mohou komunikovat se svými rodiči. \n\nDěti v Klokánku jsou často zanedbávané a tudíž s lehce či těžce opožděným vývojem. Tety jim tedy věnují zvýšenou pozornost. Děti pomáhají v domácnosti a zajišťují domácí práce vhodné svému věku a schopnostem. Tety na konci každého dne sepisují situace, pokroky, změny, které u jednotlivých dětí nastaly. Dokumentace je nezbytná pro soudy, které rozhodují o osudech dětí. \n\nZačátkem dubna 2013 vláda projevila záměr rozšířit pěstounskou péči na přechodnou dobu a malé děti tak dostat z ústavů do profesionálních pěstounských rodin. Prověřených a proškolených pěstounských rodin je však zatím stále nedostatek. Předsedkyně FOD JUDr. Marie Vodičková se sešla kvůli projednání situace s první dámou České republiky, Ivanou Zemanovou. Stát krátí příspěvky a dotace směřující do FOD. Kvůli změnám koncem února 2013 zbankrotovalo karvinské zařízení pro děti v nouzi Heřmánek. Děti z něj skončily v ústavech.\n\nI přes veškerou snahu aktivistů, patronů a sponzorů Klokánky zatím nemají dostatek prostředků k bezproblémovému fungování a naplňování svého cíle. \n\n"}
{"id": "911510", "url": "https://cs.wikipedia.org/wiki?curid=911510", "title": "RepRap", "text": "RepRap\n\nRepRap je mezinárodní komunitní projekt 3D tiskárny vyvíjené na principu otevřeného hardware. RepRap je složený převážně z mnoha plastových dílů, které je možné vytisknout na jiném RepRapu. Samotný název RepRap je zkratkou \"replicating rapid prototyper\", což znamená že je schopný sebereplikace a rychlého prototypování. Veškerá dokumentace potřebná pro sestavení hardware a provoz vlastního RepRapu, včetně firmware a řídícího software, je uvolněna pod licencí GNU General Public License pod kterou je vydávána také řada svobodného softwaru. \nDíky celkové otevřenosti a cenové dostupnosti se RepRap stal velmi oblíbeným projektem celosvětové DIY/Maker komunity.\nRepRap se skládá z řady součástek. Mimo plastových, které tvoří převážnou většinu konstrukce, obsahuje kovové tyče, šrouby, krokové motory, ložiska, řemeny, vyhřívanou skleněnou desku a tiskovou hlavu s tryskou. Krokové motory jsou řízené jednodeskovým počítačem Sanguinololu. Sanguinololu je klon Arduina, které je stejně jako RepRap otevřeným hardwarem. Oproti Arduinu obsahuje Sanguinololu výkonnější mikrokontrolér a elektroniku pro řízení krokových motorů.\n\nV současnosti existují čtyři \"oficiální\" verze RepRapu s dostupným úplným návodem a seznamem dílů, nutných pro postavení vlastního RepRapu. Vedle oficiálních verzí existuje mnoho variant z nich vycházejících.\n\nPrvním částečně sebereplikujícím RepRapem byl model RepRap 1.0 \"Darwin\", představený v roce 2007 a pojmenovaný po biologovi a zakladateli evoluční teorie Charlesovi Darwinovi. Tento název plně vystihuje myšlenku zakladatele projektu RepRap Adriana Bowyera o aplikaci evoluční teorie při vývoji RepRapu. V současnosti se RepRap Darwin již dále nevyvíjí a je označen jako zastaralý. Navazující modely RepRapu jsou pojmenovány po dalších známých biolozích zastávajících Darwinovu evoluční teorii – Mendel, Huxley a Wallace.\n\nDruhým modelem RepRapu je Mendel, který se stal velmi populárním a existuje v mnoha modifikacích, které nesou jméno Mendel v části svého názvu. Původní Mendel je proto označovaný také jako Original Mendel.\n\nPrusa Mendel vychází z modelu Original Mendel. Díky jednoduššímu stavebnímu postupu jde v současné době o nejrozšířenější modifikaci RepRapu mezi staviteli. Jedná se o RepRap plné velikosti, který se snaží využívat levných a běžně dostupných materiálů. V současnosti je k dispozici třetí iterace Prusa Mendel.\nRepRapPro Tricolour je varianta modelu Original Mendel umožňující tisk objektů složených z více materiálů nebo barev.\nOriginal Huxley je RepRap verze 3 a jedná se o zmenšenou a zjednodušenou variantu Mendel. Huxley je složený z méně součástek než Mendel a jeho hlavní výhodou je lepší přenositelnost. Cílem vývojářů je vyvíjet Original Huxley současně s plnohodnotným modelem Original Mendel.\n\nRepRapPro Huxley je varianta modelu Original Huxley vyvíjená společnosti RepRap Professional Ltd., která byla založena Adrianem Bowyerem.\n\nJe to v současnosti druhý nejčastěji stavěný model RepRapu hned po Prusa Mendel.\n\nK vytvoření modelu 3D objektu tisknutelného na RepRapu lze použít jakýkoliv program pro práci s CAD nebo 3D skener. Jedinou podmínkou je podpora formátu STL pro uložení výsledného modelu. K vytvoření nového modelu nebo převodu do formátu STL se dá využít 3D modelovacích programů FreeCAD nebo Blender. Modely jde také stáhnout z Internetu. Mezi nejznámější úložiště patří Thingiverse obsahující modely určené přímo k 3D tisku a GrabCAD. Mimo ručního modelování v CAD je možné modely naprogramovat pomocí konstruktivní geometrie těles CSG v programu OpenSCAD. CSG umožňuje absolutní kontrolu nad tvarem objektu a je proto vhodný pro přesné modelování součástek.\nModel ve formátu STL je nutné před samotným tiskem nařezat na jednotlivé tiskové vrstvy a spočítat pohyb tiskové hlavy včetně množství vytlačovaného plastu. Tomuto se říká \"slicování\" z anglického slice. Výpočet může trvat i několik hodin v závislosti na velikosti a složitosti modelu, výkonu procesoru počítače a konkrétní implementaci sliceru. Výsledkem je soubor ve formátu GCODE určený pro tisk na konkrétní 3D tiskárně.\nNejčastěji používaným materiálem pro tisk 3D objektů jsou plasty, zejména mechanicky odolný ABS a dále pak biologicky odbouratelné PLA.\n"}
{"id": "911511", "url": "https://cs.wikipedia.org/wiki?curid=911511", "title": "Hot desking", "text": "Hot desking\n\nHot desking je model sdílení pracovního místa ve společnosti více zaměstnanci, kdy jedno pracovní místo je užíváno více zaměstnanci, kteří nemusí v sídle společnosti pracovat neustále a většinu času tráví v terénu. Termín a styl práce se poprvé objevil v devadesátých letech. Název „hot desking“ je odvozen od tzv. „hot bunking“ praxe v námořnictvu, kdy část posádky pracující na směny sdílí jednu pohovku, která při výměnách směn „nestihne vychladnout“. Tím se šetří na lodi velmi omezený prostor a efektivněji využívá plocha určená pro odpočinek posádky. Podobně s touto paralelou funguje i hot desking. „Mobilní pracovníci z řad konzultantů, poradců či auditorů tráví větší část svého pracovního času mimo kanceláře svého zaměstnavatele. Tato situace samozřejmě pro firmy, u nichž jsou zaměstnáni při běžném přístupu znamená, že drží de facto zbytečné kanceláře.“ Průzkumy ukázaly, že u některých zaměstnanců (obchodní zástupci, konzultanti atd.) je kancelář z 50 % nevyužívaná. \n\nTento styl práce je znám i pod pojmem \"hotelling\", kdy celý prostor kanceláře funguje na principu hotelu. Zaměstnanci si přes vnitřní systém firmy rezervují pracovní místo na určitý čas a jejich pracovní telefonáty, mailová schránka a veškerá pracovní agenda je jim po rezervovanou dobu přesměrována na daný, pronajatý, pracovní stůl.\n\nMezi hlavní výhody hot deskingu bezpochyby patří finanční úspora pro zaměstnavatele, který nemusí investovat do takového počtu kanceláří, které poté nejsou plně obsazené. Ze statistik vyplynulo, že takovéto sloučení pracovních prostor může ušetřit 30–50 % nákladů. Jako další výhodu lze považovat vyšší komfort takto mobilních zaměstnanců, kteří mohou využívat hot desky i v jiných městech, či dokonce státech, pokud má společnost v dané oblasti spřátelenou společnost nebo vlastní pobočku. Jako další výhodu je možné označit i možnost potkávat a případně i spolupracovat s dalšími lidmi. Hot desky poskytují i dobrou příležitost pro networking.\n\nHlavní nevýhody takto sdíleného prostoru spočívají ve snadnějším a rychlejším přenosu infekčních chorob. Riziko rychlého rozšíření infekcí je vyšší při používání sdíleného příslušenství – počítače, pevné telefonní linky atd. Možným nebezpečím je také snadnější napadnutí počítačové sítě viry a s tím spojené vyšší nároky na zabezpečení. Další nevýhodou je větší pocit anonymity a obecně snížená identifikace zaměstnance s firmou, což může mít za následek i nižší pracovní motivaci a nižší pracovní výkon.\n\nPokud jsou hotdesky uspořádané podobně jako klasické open space kanceláře a ne jako tzv. quiet rooms, sdílí i jejich slabiny: vzájemné rušení, horší soustředění na práci nebo nepříjemný pocit neustálé kontroly.\n\nS rozvojem coworkingu, metody práce nezávislých profesionálů, byl formát hot deskingu implementován i do mnoha coworkingových center. V těchto centrech si kromě měsíčního členství může freelancer na kratší dobu pronajmout pracovní místo. Často cestující pracovníci mohou využívat této možnosti a vysoké provázanosti coworkingové komunity po celém světě.\n"}
{"id": "911512", "url": "https://cs.wikipedia.org/wiki?curid=911512", "title": "Energetická bezpečnost", "text": "Energetická bezpečnost\n\nEnergetická bezpečnost je pojem hojně používaný především v posledních několika letech či posledních dvou desetiletích. Frekvence používání souvisí mimo jiné s fenoménem nazývaným Ropný vrchol (neboli tzv. Peak Oil, tedy se stavem, kdy ubývá zásob energetických nerostných surovin, tj. fosilních paliv. Jejich pravděpodobný nedostatek v blízké či vzdálenější budoucnosti nutí jednotlivé státy, respektive jejich vlády i soukromé subjekty věnovat tématu zvýšenou pozornost. Druhým důvodem je stoupající cena energetických surovin a rovněž chování některých producentských zemí, které své nerostné suroviny využívají jako zbraň v rámci své zahraniční politiky (například tzv. ropná zbraň).\n\nDefinovat energetickou bezpečnost není snadné a obecně přijímaná definice neexistuje. Ani mezi badateli v oblasti energetické bezpečnosti není přítomna dokonalá shoda na znění základních definic, jimiž obor obhajuje svou existenci a od nichž následně odvozuje svoji výzkumnou činnost. Přesto může být výchozím bodem pro její definování následující věta: Energetickou bezpečností je „dostupnost dostatečných dodávek za přijatelné ceny“.\nProblém s definicí spočívá v tom, že její obsah vždy určuje osoba jejího autora a místo jeho působení či existence. Jiné aspekty a jiná témata bude zdůrazňovat běžná konzumentská země, jiný pohled na celou problematiku a jiné zájmy bude prosazovat země producentská. Pravděpodobně zcela odlišnou optiku zvolí konzument závislý na dodávkách energetických surovin pouze z jednoho producentského státu a navíc třeba státu s nevypočitatelným chováním.\n\nDalší dělící linií může být vztah autora definice k roli trhu v rámci energetické bezpečnosti, tedy zda preferuje tržní (hlavní roli má trh, energetické suroviny jsou pouhým zbožím) či strategický přístup k energetické bezpečnosti (zodpovědnost leží na státu, energetické suroviny mají klíčový význam pro existenci státu a jejich hodnota je vysoká).\n\nNapříklad OSN definuje energetickou bezpečnost jako „dostupnost použitelných energetických dodávek pro koncového spotřebitele, za tržní cenu, v dostatečném množství a včas – tak aby nebyl omezován ekonomický a společenský rozvoj země“.\n\nEvropská unie pak k takové definici přidává ještě ohled na životní prostředí. EU definuje tři premisy energetické bezpečnosti: 1) nepřerušovaná fyzická dostupnost energetických produktů na trhu, 2) za ceny, které jsou přijatelné pro všechny spotřebitele (domácnosti i průmysl), 3) a s ohledem na ekologickou čistotu a cestu k udržitelnému rozvoji.\n\nZatímco předchozí definice se zaměřovaly na spotřebitele a reflektovaly jeho zájmy, UNDP World Energy Assessment z roku 2004 explicitně říká, že energetická bezpečnost není jen bezpečností spotřebitele. „\"Energetická bezpečnost je pojem, který se vztahuje k dostupnosti energie kdykoliv, v mnoha různých formách, v dostatečném množství a za přijatelné ceny; a to bez nepřijatelného a nevratného vlivu na životní prostředí. Tyto podmínky musí být zachovány, má-li energetika napomoci k udržitelnému rozvoji. Energetická bezpečnost má dvě dimenze – producentskou a spotřebitelskou.\"“\n\nProducentský rozměr energetické bezpečnosti vnímá i americký badatel Jonathan Elkind, který prosazuje komplexní čtyřprvkovou definici. Ta pak z autorovi známých definic vyhovuje potřebám této diplomové práce pravděpodobně nejlépe. Čtyřmi prvky Elkindovy definice energetické bezpečnosti jsou:\nDo definiční roviny dosažitelnost náleží samotná fyzická držba nerostných surovin; schopnost producentů, tranzitních zemí a konzumentů shodnout se na podmínkách obchodu; existence technologií ve všech fázích spotřebitelského řetězce; dostatek kapitálu; fungující právní a kontrolní mechanismy; soulad těžby a ekologických standardů.\n\nSpolehlivost Elkind definuje jako: existenci rozsáhlého diverzifikovaného energetického řetězce a adekvátních rezervních kapacit; krátkodobou i dlouhodobou ochranu proti teroristickým útokům, extrémním výkyvům počasí a politické nestabilitě; dostupnost adekvátních informací o globálním trhu s energetickými surovinami.\n\nDostupnost ve smyslu ceny určují následující faktory: nízká volatilita, tj. kolísání cen; transparentní cenotvorba; realistická cenová očekávání do budoucnosti.\n\nUdržitelnost jako prvek energetické bezpečnosti spočívá v zajištění nízkých emisí skleníkových plynů a jiných látek znečišťujících životní prostředí, garanci pouze minimálního podílu na lokálních, regionálních a globálních hrozbách vůči kvalitě životního prostředí; ochraně energetických systémů před vlivy globální změny klimatu.\n\n\n"}
{"id": "911514", "url": "https://cs.wikipedia.org/wiki?curid=911514", "title": "Peter Šenk", "text": "Peter Šenk\n\nPeter Šenk (* 19. května 1994) je slovenský fotbalový obránce, od února 2014 působící v FK Pohronie.\n\nSvoji fotbalovou kariéru začal v Senici, kde se postupně propracoval přes mládežnické kategorie\n\nV roce 2013 se propracoval do prvního mužstva. Ve slovenské nejvyšší soutěži debutoval v ligovém utkání 26. května 2013 proti FC Nitra (vyhra Senice 1:0), odehrál 72 minut. Jednalo se o jediný start v sezoně 2012/13. V následujícím ročníku odehrál za A-tým 5 zápasů.\n\nV únoru 2014 odešel na hostování do Pohronie (tehdejšího nováčka 2. ligy). V klubu strávil rok. Během této doby nastoupil k 27 střenutím, v nichž se gólově neprosadil.\n\nPoté zamířil hostovat do týmu tehdy druholigového nováčka MFK Skalica. S klubem postoupil do nejvyšší soutěže. Během půl roku odehrál 12 zápasů, gól nedal.\n\n"}
{"id": "911516", "url": "https://cs.wikipedia.org/wiki?curid=911516", "title": "Paul Kuh-Chrobak", "text": "Paul Kuh-Chrobak\n\nPaul Kuh-Chrobak (11. března 1863 Vídeň – 7. ledna 1931 Merano) byl rakousko-uherský, respektive rakouský státní úředník a politik, v roce 1918 poslední ministr financí Rakouska-Uherska.\n\nStudoval na Berlínské univerzitě a Vídeňské univerzitě. Roku 1888 získal titul doktora práv. Působil pak v soudnictví. Roku 1890 vstoupil do státních služeb na vrchním zemském soudu a zastával pak různé úřednické posty. Od roku 1896 byl úředníkem společného ministerstva financí, kde působil v oddělení Bosny a Hercegoviny. Roku 1914 se zde stal sekčním šéfem.\n\nJeho kariéra vyvrcholila v posledních dnech existence monarchie. V období od 4. listopadu 1918 do 12. listopadu 1918 působil jako společný ministr financí Rakouska-Uherska (po rakousko-uherském vyrovnání šlo ovšem spíše o účetní post, bez výraznějších exekutivních a rozpočtových pravomocí). Do ministerské funkce navíc vstupoval v době, kdy fakticky již došlo k rozpadu říše oddělením rozsáhlých českých, polských, jihoslovanských aj. oblastí. Po konci monarchie zůstal až do roku 1920 jako vedoucí úřadu pro likvidaci zrušeného ministerstva.\n"}
{"id": "911518", "url": "https://cs.wikipedia.org/wiki?curid=911518", "title": "Jiří Mayer (spisovatel)", "text": "Jiří Mayer (spisovatel)\n\nJiří Mayer (23. července 1902 Praha – 18. ledna 1984 Praha) byl český právník a spisovatel, autor justičních románů, cestopisných fejetonů, črt a veršů, ve kterých čerpal své náměty a dojmy z Itálie. Jeho strýcem byl spisovatel J. Maria. Studoval právnickou fakultu. Od roku 1913 studoval gymnázium v Praze na Královských Vinohradech. Po jeho úspěšném absolvování podal přihlášku na Právnickou fakultu Univerzity Karlovy v Praze, kde roku 1925 získal titul JUDr. V letech 1925–1926 pracoval jako soudce u Zemského okresního soudu v Praze. Po skončení roční praxe nastoupil jako okresní soudce do Velvar, kde působil od roku 1927, a později přešel opět do Prahy, kde již zůstal.\n\nV letech 1942–1944, působil jako právník u jedné soukromé firmy Štefanka. Během druhé světové války byl převezen do koncentračního tábora Kleinstein ve Slezsku. O tomto koncentračním táboře jsou jen nepatrné zmínky. Roku 1945 byl převezen do západoněmeckého tábora Osterode. Pro nacisty byl nebezpečný. Jednalo se o vysoce postaveného úředníka, jeho inteligence a vysoký post nebyl pro nacisty vhodný. Z období jeho zatčení o něm nejsou informace. Po válce pokračoval opět jako soudce nejprve v Praze, Nymburku, Kutné Hoře a nakonec i v Příbrami. Nakonec se usadil roku 1955 v Rakovníku, kde na svém dosavadním místě vydržel dva roky, později se stejně vrátil zpět do Prahy, kde od roku 1957 působil až do konce svého života s mezizastávkou v Ostravě v letech 1963–1968. Nejprve byl zaměstnán u Krajského soudu v Praze, později u Městského soudu v Praze.\n\nPo svém odchodu do důchodu působil ještě nějaký čas jako soudce u Obvodního soudu v Praze I. Zemřel ve svých 82 letech. S literární činností započal již na přelomu 20. a 30. let 20. století. Většinou se jednalo o právnické články a úvahy v časopisech. Kromě právnicky laděných děl napsal i mnoho fejetonů a povídek, které sám vydal. Svou tvorbou navazoval na svého strýce J. Maria. Náměty na fejetony a povídky čerpal především ze soudního prostředí a později i ze svých cest. K srdci mu přirostla hlavně Itálie, kterou během svého života mnohokrát navštívil.\n\nVe svých realistiky laděných románech se snažil přiblížit etnické principy právního řádu. Bral ohled především na širší společnost. Usiloval o větší pochopení právnického světa. Věnoval se především problematice milenecké pomsty, euthanasie, obvinění nevinných a křivého svědectví proti lidem, finančních podvodů, rozvodové řízení, nepoctivost, nedůstojné řešení rozsudků ze strany státní moci, sousedské či manželské konflikty a mnoho dalších.\n\n\n- ve všech třech případech se jedná o črty o uměleckých památkách\n\nVydal také epickou báseň na motivy milostných legend z období středověkých inkvizičních procesů a vzpomínkové lyrické verše. Jeho autobiografický román \"Cesta utrpení\" zůstal pouze v rukopisech, jedná se o dílo, ve kterém sepsal své zkušenosti z koncentračních táborů. Je to jediné dílo, které se z této doby dochovalo.\n\n"}
{"id": "911520", "url": "https://cs.wikipedia.org/wiki?curid=911520", "title": "Hřbitovní kvítí", "text": "Hřbitovní kvítí\n\nHřbitovní kvítí je básnická sbírka Jana Nerudy vydaná poprvé v prosinci 1857, podle jiného zdroje roku 1858.\n\nJak již název napovídá, nejedná se o sbírku příliš optimistickou. Sám Neruda byl totiž v té době spíše skepticky naladěný a hořkost a ironie mu nebyly cizí. Důvodem k takové náladě byla především situace ve společnosti, tedy vláda Alexandra Bacha, na kterou Neruda reagoval, a která na něj velmi silně dopadala. Proto také v této básnické sbírce najdeme mnohem více pesimistických a zachmuřených momentů, než těch hezkých. Celá kniha se nese na vlně skepse, pesimismu, beznaděje, zmaru a osamění. Najdeme zde také kritiku společnosti, morálky, velké zklamání z lidí a celkově z tehdejšího života. Básník zde upírá svůj pohled na městskou ulici, pohřební průvod, který jí prochází, pražský hřbitov, který ať na první pohled hraje barvami, ve skutečnosti je pouze šedivý. Básník nahlíží na hřbitov a ptá se například, proč se na něm tráva zelená, kde se tam vzalo kvítí. Nemyslí si, že by tam květiny někdo zasadil, vidí v tom symbol lásky mrtvých lidí, kteří tam odpočívají.\n\nBásnická sbírka nebyla přijata tehdejší kritikou dobře. V konzervativních vlasteneckých kruzích nebyla jeho estetika pochopena. Neruda byl považován za rouhavce, nevděčníka a provokatéra. Až od sedmdesátých let se teprve této sbírce dostalo uznání, když si ji jako svůj program vzali mladí nastupující básníci - Jakub Arbes, Jaroslav Vrchlický, Antal Stašek a další.\n\nNerudův vstup do českého veřejného života byl součástí širšího trendu nástupu nové generace literátů. V průběhu roku 1858 vydal svou prvotinu i básník Vítězslav Hálek. Neruda i Hálek (a další) pak téhož roku přispěli i do almanachu Máj, který ovlivnil českou literaturu následujících dekád.\n\n<poem>\n\"Neplač, neplač, brachu, nenaříkej,\"\n\"že je záhad v světě znavení,\"\n\"jenom pít a jíst se pilně zvykej,\"\n\"v hrobě času dost pak k strávení.\"\n</poem>\n\n<poem>\n\"Ticho - jako ráno v dálném poli,\"\n\"kdesi jenom o kov hruda zvoní, -\"\n\"aj to stařec, - opřen o lopatu\"\n\"k zemi shrblá záda pracně kloní.\"\n\"Nevíš, kde zde přítel leží? - Čím byl?\"\n\"Čím měl býti, blázne, - člověkem!\"\n\"A jak umřel? - Puklo mu jen srdce,\"\n\"že mu oplatila lásku nevděkem!\"\n\"A kdy skonal? - Není dávno tomu!\"\n\"Kde by asi ležel, nevím víc;\"\n\"neboť věřte, kterým srdce puklo,\"\n\"že jich leží tuto na tisíc.\"\n</poem>\n\n\n\n"}
{"id": "911523", "url": "https://cs.wikipedia.org/wiki?curid=911523", "title": "Kostel svatého Stanislava (Osiky)", "text": "Kostel svatého Stanislava (Osiky)\n\nKostel svatého Stanislava je římskokatolický chrám u obce Osiky v okrese Brno-venkov. Je chráněn jako kulturní památka České republiky. Je filiálním kostelem lomnické farnosti.\n\nKostelík stojí jižně od vsi Osiky nad údolím potoka Besénku. Postaven byl v barokním slohu v 18. století na místě staršího chrámu, který zde stál zřejmě již v roce 1407, nedaleko zaniklého hradu Osiky. Jedná se o jednolodní kostel se sanktusníkem na střeše nad lodí a malou předsíní před západním průčelím. Na kněžiště navazuje rozměrná sakristie kombinovaná s márnicí.\n\nU kostela se nachází hřbitov.\n\nKaždoročně druhou neděli v květnu sem směřují procesí z Lomnice a je zde slavena poutní mše svatá.\n"}
{"id": "911526", "url": "https://cs.wikipedia.org/wiki?curid=911526", "title": "Zelená knihovna", "text": "Zelená knihovna\n\nNa pojem zelená knihovna lze nahlížet z několika úhlů – buď jako ekologickou budovu a nebo jako instituci chovající se environmentálně šetrně. Ideální je kombinace obého. Podstatou je snížit ekologickou stopu na minimum.\n\nPod označením \"Zelená budova\" si můžeme představit opět několik termínů: ekologická budova, ekoarchitektura, ekostavitelství, trvale udržitelná architektura, pasivní domy atp. Stavba může být např. postavena z přírodních materiálů nebo alespoň využívat šetrné technologie, které řeší úsporu energií (solární panely).\n\nJako příklad ekologické stavby knihovny lze uvést Ústřední knihovnu v Seattlu, která zrecyklovala 75 % stavebního odpadu. V oknech využívá trojité sklo, které zabraňuje přehřívání budovy a na střeše má umístěnu nádobu na dešťovou vodu, kterou využívají k zavlažování okolní zeleně. Jako další příklad lze uvést Národní knihovnu v Singapuru, která využívá světelné police se senzory, které reagují na intenzitu denního světla, což je velmi praktické i ekonomické. \n\n\"Zelené úřadování\" je environmentálně příznivé chování, obecně se mluví pouze o institucích financovaných z veřejných prostředků. Protože neexistuje žádný standard v rámci knihovnické obce, je čistě na vlastní iniciativě knihovny, zda bude zelené principy následovat. V zahraničí je toto již poměrně běžnou záležitostí. \n\nZelené úřadování zahrnuje systémová opatření zaměřená na samotný provoz i chování knihovny a také na nakupování. Zelené nakupování je začátkem pro zelené úřadování. Při nákupu environmentálně příznivého zboží dochází ke snížení zátěže na životní prostředí. (Pokud si knihovna koupí např. regály od místního stolaře, nebude spotřebována energie na dovoz – benzín, emise; navíc podpoří místní ekonomiku.) Poptávka po ekovýrobcích zvyšuje jejich dostupnost na trhu a také stimuluje ekologické inovace. Všechny aspekty environmentálně šetrného chování ve finále mohou snižovat náklady na provoz, což je cíl, ke kterému rádi dospějí všichni ekonomové knihoven. Pro samotné knihovníky/ce i uživatele to přináší zdravější prostředí. Knihovny jako vzdělávací pilíře mohou pozitivně ovlivnit environmentálně šetrným hospodařením i své uživatele.\n\nUkázka oblastí, kterých se zelené úřadování může dotýkat se stručnými příklady:\nNa výše uvedené aspekty je dobré myslet již při nákupu, držet se poučky Reduce-Reuse-Recycle! V orientaci nám mohou pomoci loga, známky certifikáty jako FairTrade, Ekologicky šetrný výrobek, Ekologicky šetrná služba atp.\n\nProjekt Zelená knihovna provedl první pokus o zavedení “desatera” environmentálně šetrné knihovny a zmapoval situaci knihoven v ČR v roce 2012. Zajímavé bylo zjištění, že knihovny poměrně často principy environmentálně šetrného hospodaření následují, ale jelikož to berou za automatické, nikterak to nezveřejňují, což je škoda. Příklady táhnou a motivace pro další kolegy je potřeba. Dobré je navázat spolupráci s místními ekologickými institucemi (Veronica, Duha atd.) a vzájemně se podpořit. Zajímavá akce např. na podporu Fair trade výrobků je Férová snídaně, která zároveň může nalákat nové čtenáře.\n"}
{"id": "911530", "url": "https://cs.wikipedia.org/wiki?curid=911530", "title": "Gorila vs. Architekt", "text": "Gorila vs. Architekt\n\nGorila vs. Architekt je první solové album člena skupiny PSH Vladimíra 518 z roku 2008. Na produkci se podíleli DJ Wich, Mike Trafik a DJ Enemy.\nDeska byla vydána pod labelem Bigg Boss. Kritika přijala album velmi dobře a deska získala v kategorii Žánrové album roku hudební cenu Anděl.\n\n\n"}
{"id": "911531", "url": "https://cs.wikipedia.org/wiki?curid=911531", "title": "Idiot (album)", "text": "Idiot (album)\n\nIdiot je druhé solové album Vladimíra 518, které vyšlo pod labelem Bigg Boss na jaře roku 2013. Na albu vedle jiných hostují např. Michael Kocáb, Jiří Korn, Matěj Ruppert , Mikoláš Chadima nebo Roman Holý, který se také podílel na produkci některých tracků.\n\n\nVladimir 518 byl za album oceněn Andělem v kategorii hip-hop. \n\n"}
{"id": "911532", "url": "https://cs.wikipedia.org/wiki?curid=911532", "title": "Oko Town", "text": "Oko Town\n\nOko Town je druhé oficiální studiové album švýcarské folk rockové kapely 77 Bombay Street.\nVydano bylo 5. října 2012 ve vydavatelství Gadget Records, album produkoval stejně jako předchozí album \"Up in the Sky\" Thomas Fessler. První singl alba „Low On Air“ byl vydán již 22. srpna 2012. Album se rychle dostalo na čelo švýcarského žebříčku prodejnosti alb a získalo platinové ocenění ve Švýcarsku. Oproti prvnímu albu je zajímavé, že zde každý z bratrů zpívá alespoň v jedné písni první hlas. Nejčastěji zpívá opět Matt, ale v pěti písních zpívá Simri-Ramon, ve dvou Joe a v písni „Clown“ Esra Buchli.\n\n"}
{"id": "911533", "url": "https://cs.wikipedia.org/wiki?curid=911533", "title": "Zákony týkající se nebezpečných psů podle zemí", "text": "Zákony týkající se nebezpečných psů podle zemí\n\nPostoj jednotlivých států k tzv. nebezpečným psům (anglicky \"danger dogs\", německy \"gefährliche Hunde\"), což je pojem širší než bojový pes, je různý. Významnými zákonnými úpravami jsou ve Spojeném království \"Dangerous Dogs Act\" (1991, dodatek 1997) a \"Unerlaubter Umgang mit gefährlichen Hunden\" z roku 2001 v Německu (roku 2004 prohlášen za odporující právu na vlastnictví zakotvenému v ústavě, a tudíž za neplatný).\nDavid Rath v roce 2013 navrhl zákon o regulaci chovu bojových psů. Tento návrh ale nebyl přijat a stále tedy platí, že v Česku je možné chovat a vystavovat jakékoliv psí plemeno.\n\nNěmecko: V některých spolkových zemích je zakázán dovoz plemen pitbulteriér, americký stafordširský teriér, stafordširský bulteriér a anglický bulteriér (2001).\nSpojené království: Vlastnění psů plemen typu pitbulteriéra, tosy inu, argentinské dogy a brazilské fily je zakázáno (\"Dangerous Dogs Act\", 1991).\nNorsko: Zakázán chov československého vlčáka, saarlosova vlčáka a jakýchkoliv jiných kříženců s vlkem (2004).\n\nDánsko: V Dánsku je zakázané chovat i vystavovat plemena tosa inu, americký stafordšírský teriér, brazilská fila, argentinská doga, americký buldok, boerboel, středoasijský ovčák, kavkazský ovčák, jihoruský ovčák, šarplaninec, tornjak, kangal a pitbulteriér.\n\nŠpanělsko: Královská vyhláška omezuje chov plemen americký pitbulteriér, americký stafordšírský teriér, argentinská doga, bulteriér a stafordšírský bulteriér.\n"}
{"id": "911534", "url": "https://cs.wikipedia.org/wiki?curid=911534", "title": "Antwi", "text": "Antwi\n\nKojo Antwi Oduro (* 27. května 1984, Filadelfie, USA), je americký rapper a frontman hip hopového seskupení Notes From Prague. Jméno Antwi není pseudonym, ale jeho křestní jméno ghanského původu, které získal z otcovy strany.\n\nNarodil se 27. května 1984 ve Filadelfii, Pensylvánii. Jeho matka je rodačka z Prahy a otec pochází z ghanského města Kumasi. Do svých šesti let žil Antwi v USA, poté se přestěhoval vlivem matky do České republiky, kde vyrůstal a chodil na základní školu v pražském Bubenči. Do širšího povědomí se Antwi dostal kolem roku 2000, kdy společně s Davidem Chvátalem vytvořili vlastní tracky ke skateboardovému videomagazínu Praha. Na projektu začal producentsky spolupracovat také Davidův bratr Michal. Ve stejné době se seznámil Antwi s DJ Negativem, který nedávno předtím ukončil působení ve skupině MOXA. Společně vytvořila tato parta roku 2001 skupinu Notes From Prague, která o rok později vydala své debutové album The Script of Both Elements. Roku 2004 vyšlo druhé album Same Place, které se proslavilo videoklipy ke skladbám Experience a Same Place. Oba natočil a režíroval David Chvátal. Poslední album Inconsistent Frames vyšlo na podzim roku 2011. \n\nRoku 2009 společně s DJ Negativem založili rapové seskupení Blind Definition. Antwi zároveň účinkuje jako MC v hudebních projektech Atomic Gigolo a Scifipsi.\n\nS Notes From Prague\n\nSe Scifipsi\n\n\n"}
{"id": "911551", "url": "https://cs.wikipedia.org/wiki?curid=911551", "title": "Rodrigues (příjmení)", "text": "Rodrigues (příjmení)\n\nPříjmení Rodrigues nosí více osob:\n\n\n"}
{"id": "911553", "url": "https://cs.wikipedia.org/wiki?curid=911553", "title": "Volby v Chorvatsku", "text": "Volby v Chorvatsku\n\nVolby v Chorvatsku jsou svobodné. Volí se do parlamentu, místních zastupitelstev a Evropského parlamentu. Každých pět let se konají prezidentské volby. Voliči volí do jednokomorového parlamentu 151 poslanců na čtyřleté volební období.\n\n"}
{"id": "911559", "url": "https://cs.wikipedia.org/wiki?curid=911559", "title": "Tung-lü", "text": "Tung-lü\n\nTung-lü () je vesnice v provincii Che-pej v Čínské lidové republice. Správně náleží do okresu Čching-jüan v městské prefektuře Pao-ting, přičemž od paotingského centra je vzdálena zhruba dvacet kilometrů na jihovýchod.\n\nZnámou se stala vesnice 23. května 1900 během Boxerského povstání, kdy se zde údajně zjevila Panna Marie na pomoc proti povstalcům, kteří bojovali proti Evropanům a „jejich“ náboženství. Vesnice se stala následně křesťanským poutním místem. Během pouti dne 23. května 1995 bylo na 30.000 poutníků svědkem tzv. \"slunečního zázraku\". Během slavnostní bohoslužby, již pod širým nebem sloužili čtyři biskupové a 110 kněží, nadešel během vstupní modlitby nadpřirozený úkaz pohybujícího se Slunce, podobně jako ve Fatimě (či slovenské Litmanové). Tento jev trval přibližně dvacet minut. Čínský stát zareagoval represivně a od toho roku vždy v období května policie zabraňuje shromažďování křesťanů ve vesnici.\n\nhttp://www.cardinalkungfoundation.org/ar/AMiracle.php\n"}
{"id": "911564", "url": "https://cs.wikipedia.org/wiki?curid=911564", "title": "Angulární gyrus", "text": "Angulární gyrus\n\nAngulární gyrus (\"gyrus angularis\") je mozkový závit umístěný zhruba na pomezí mezi spánkovým, temenním a týlním lalokem. Tato struktura je výrazně vyvinuta v lidském mozku, do jisté míry však existuje v mozku všech savců a zejména pak primátů.\n\nSpadá do parietálního laloku a obklopuje zadní část horního spánkového závitu (gyrus temporalis superior). Nachází se mezi sekundárním sluchovým centrem a oblastí 18 lidského mozku. Angulární gyrus - i díky tomuto umístění - pravděpodobně funguje jako integrační centrum sluchových, zrakových a somatosenzorických informací. Je důležitý pro vývoj řečových schopností. Poškození angulárního gyru vede k afáziím; postižené osoby mnohdy mohou mluvit a rozumět mluvené řeči, ale nejsou schopni číst (alexie) či psát (agrafie). Někdy nejsou schopni přiřadit správný výraz k objektům, jež vidí; zaplétají se do slovních opisů, ale správné označení neumí nalézt.\n"}
{"id": "911570", "url": "https://cs.wikipedia.org/wiki?curid=911570", "title": "Splav (báseň)", "text": "Splav (báseň)\n\nSplav je báseň českého spisovatele Fráni Šrámka, která je součástí stejnojmenné sbírky vydané poprvé v roce 1916 a podruhé v roce 1922, kdy byla sbírka rozšířena o básně napsané během 1. světové války. Sbírka se řadí mezi impresionistická díla, ve kterých se autor dostává od milostných lyrických básní (Splav) až k tematice války (Voják v poli). Sama báseň Splav byla napsána v roce 1916 a řadí se mezi vrcholná díla české poezie.\n"}
{"id": "911572", "url": "https://cs.wikipedia.org/wiki?curid=911572", "title": "Seznam cizinců ve Traktor Čeljabinsk", "text": "Seznam cizinců ve Traktor Čeljabinsk\n\nToto je seznam cizinců, kteří alespoň jednou nastoupili za hokejový tým Traktor Čeljabinsk hrající v KHL. Cizinci jsou myšleni hráči nepocházející ze země, kde klub sídlí. \n"}
{"id": "911573", "url": "https://cs.wikipedia.org/wiki?curid=911573", "title": "Robert R. Blake", "text": "Robert R. Blake\n\nRobert R. Blake (21. ledna 1918 Brookline, Massachusetts, USA – 20. června 2004 Austin, USA) byl americký vědec, který stál u zrodu oboru Rozvoj organizací (Organisation development) a je spoluzakladatel uznávané teorie manažerské mřížky \"Grid\".\n\nByl vědcem, který mezi prvními rozpoznal „lidskou stránku“ vůdcovství v podnikatelském prostředí. Zaměřil se na toto téma již na počátku padesátých let 20. století, kdy byl rozvoj oblasti lidských zdrojů ještě v počátcích. Roku 1961 založil společně s Dr. Jane S. Mouton v texaském Austinu společnost \"Scientific Methods, Inc.\" Společně napsali knihu o teorii vedení \"The Managerial Grid\" (Manažerská mřížka), kterou Harvard Business School dodnes vydává v řadě \"Business Classics: 15 Key Concepts for Managerial Success\" (Základy podnikání: 15 klíčových konceptů manažerského úspěchu).\n\nKromě velmi dobře známé manažerské mřížky vytvořili s Dr. Jane Mouton synergogiku – metodu rozvoje dospělých lidí. Metoda byla reakcí na omezené možnosti klasického vzdělávání, které nerespektovalo přirozené tendence k chování u účastníků.\n\n"}
{"id": "911578", "url": "https://cs.wikipedia.org/wiki?curid=911578", "title": "Sigismund Vašátko", "text": "Sigismund Vašátko\n\nSigismund Vašátko (12. srpna 1831, Žďár na Moravě, \"dnes\", Žďár nad Sázavou – 5. listopadu 1886, Velké Meziříčí ) byl advokát a sběratel lidových písní.\n\nStudoval práva v Jihlavě a ve Vídni a po zakončení působil ve Velkém Meziříčí jako advokát. Zde se živě účastnil společenského života. Roku 1885 se stal předsedou nově založeného zpěváckého spolku Cyrilská jednota. Byl také činný v ochotnickém spolku.\n\nVe svém rodném kraji, na Horácku sbíral lidové písně. Přímo ve Žďáře nad Sázavou získal více než 50 písní, další v okolí Velkého Meziříčí. Z jeho sběrů lidových písní byly některé zařazeny do sbírky Františka Bartoše: \"Nové národní písně moravské s nápěvy do textu vřaděnými\" (1882), ale většina písní zůstala v rukopise.\n"}
{"id": "911579", "url": "https://cs.wikipedia.org/wiki?curid=911579", "title": "Biologická databáze", "text": "Biologická databáze\n\nBiologické databáze jsou knihovny biologických dat získaných z vědeckých experimentů, publikované literatury, experimentálních technologií a počítačových analýz. Obsahují informace z různých vědeckých oblastí, zejména se jedná o genomiku, proteomiku, metabolomiku, microarray a fylogenetiku. Biologické databáze obsahují informace o funkcích genů, struktuře, lokalizaci (buněčné i chromozomální), klinickém efektu mutací a podobnosti biologických sekvencí a struktur. \nBiologické databáze představují pro vědce nepostradatelnou pomůcku při jejich vyhodnocování a plánování experimentů. Pomáhají jim k porozumění a vysvětlení velkého množství biologických jevů ze struktury biomolekul a jejich interakcí, metabolismu organismů a porozumění evoluci druhů. Tyto znalosti pomáhají v boji proti nemocem, ve vývoji léků a objevení základních vztahů mezi druhy v průběhu evoluce. Biologická data jsou skladována v různých všeobecných i specializovaných databázích. \n\nBiologická data jsou data nebo výsledky různých měření shromážděná z biologických zdrojů. Tato data jsou běžně uchovávána v digitální formě v celé řadě souborů nebo databází. Věda zabývající se hledáním a interpretací biologických dat se nazývá bioinformatika. Jako příklady biologických dat lze uvést:\n\nBiologická data mohou být velmi různorodá. Týkají se prakticky všech vědeckých oborů, např. genetiky, strukturální biologie, microarrays, farmakologie. Každý z těchto oborů má svou vlastní terminologii, nomenklaturu, pravidla a také biologická data. Je důležité si uvědomit, že laboratorní experimenty v mnoha případech produkují podobná a blízce související, ale ne identická data. Typy dat se mohou lišit ve formátech, ve kterých jsou ukládána. Nejčastěji se biologická data uchovávají jako obrázky, kresby, grafické struktury, nestrukturalizovaný text, sekvence, 3D proteinové struktury apod. \n\n\nVětšina biologických databází je přístupná přes webové stránky, biologická data jsou uspořádána tak, že uživatelé je mohou snadno prohlížet online a stahovat je v různých formátech. Biologická data jsou uchovávána v mnoha formátech (např. text, sekvenční data, proteinové struktury). Každý typ formátu je zpravidla nalézán v určitém typu databáze např.:\nDatabáze sekvencí DNA a proteinů:\n\nStrukturní databáze:\n\nDatabáze zabývající se klasifikací proteinových rodin a proteinových domén:\n\nDatabáze SNP:\n\nDatabáze odborné literatury:\n\nDatabáze interakcí protein-protein, metabolické dráhy, proteinové dráhy:\n\nGenetické databáze (mutace, geneticky podmíněné nemoci, genetické mapování):\nDatabáze datových center (zahrnující sekvence, struktury, funkce, literaturu atd.):\n\nGenomové databáze (kompletní genomové sekvence a příbuzné informace pro specifické organismy):\n\nDatabáze expresních profilů (microarray a genová exprese cDNA):\n\n"}
{"id": "911581", "url": "https://cs.wikipedia.org/wiki?curid=911581", "title": "Too Young", "text": "Too Young\n\nToo Young je píseň od české skupiny A Banquet, která vyšla jako singl v roce 2013. Skupina píseň natočila v prosinci 2012 v Anglii. Klip vznikl ve spolupráci s Martinem Živockým a byl financován penězi od fanoušků v rámci projektu startovac.cz\n"}
{"id": "911585", "url": "https://cs.wikipedia.org/wiki?curid=911585", "title": "Šenovský vrch", "text": "Šenovský vrch\n\nŠenovský vrch je zalesněný kopec v severovýchodní části Českého středohoří, zhruba jeden kilometr severně od města Kamenický Šenov. Je vysoký 632 metrů nad mořem a je na území v péči CHKO Lužické hory. Z vrcholu je omezený výhled na Kamenický Šenov a Prácheň, v zimě jsou dobré průhledy skrze stromy.\n\nVýrazný zalesněný kužel Šenovského vrchu je řazen do severovýchodní části Českého středohoří (pravý břeh Labe), tedy do Verneřického středohoří. Nachází se v katastrálním území Horní Prysk. Je tvořen žílou olivinického bazaltu vypreparovanou z Coniackých křemenných pískovců. Na úpatí se vyskytuí drobné mrazové sruby a skály se sloupcovou odlučností horniny.\n\nV roce 1887 byla na vrchol kopce upravena cesta, kterou se dalo pohodlně vystoupit na vrcholový hřbítek s kruhovým rozhledem po okolí. Nahoře byl vybudován přístřešek. Zhruba o 40 let později byl na jihozápadním svahu zřízen zdejším spolkem Přátel přírody postaven nevelký hostinec. V období druhé světové války byl zrušen, jsou z něj zachovány jen základy. Po válce všechny stavby zanikly a kopec i s vrcholem zarostl bukovým lesem, v nižších polohách rostou i smrky.\n\nPo silnici spojující severněji položenou obec Prysk a silniční křižovatky u národní přírodní památky Panské skály patřící ke Kamenickému Šenovu vede zeleně značená turistická trasa. Z ní odbočuje v Šenovském sedle pěšina skrze kamenné pole k Šenovskému vrchu, jehož vrchol obtáčí.\n\n"}
{"id": "911587", "url": "https://cs.wikipedia.org/wiki?curid=911587", "title": "Seznam kulturních památek v Žamberku", "text": "Seznam kulturních památek v Žamberku\n\n"}
{"id": "911588", "url": "https://cs.wikipedia.org/wiki?curid=911588", "title": "Seznam cizinců v HC Jugra Chanty-Mansijsk", "text": "Seznam cizinců v HC Jugra Chanty-Mansijsk\n\nToto je seznam cizinců, kteří alespoň jednou nastoupili za hokejový tým HC Jugra Chanty-Mansijsk hrající v KHL. Cizinci jsou myšleni hráči nepocházející ze země, kde klub sídlí. \n"}
{"id": "911589", "url": "https://cs.wikipedia.org/wiki?curid=911589", "title": "Seznam kulturních památek v České Třebové", "text": "Seznam kulturních památek v České Třebové\n\nHistorické jádro města bylo vyhláškou Ministerstva kultury ČR č. 250/1995 Sb. vyhlášeno za městskou památkovou zónu. Ta je vymezena vnější hranicí ulic Riegrova, Klácelova, Podbranská, Mírové nábřeží a Kobylí Důl a má výměru 12,8 ha. Patří k nejvýraznějším příkladům aplikace slezského schématu města, v jehož osnově dominují dvě souběžné ulice, mezi nimiž vzniká náměstí a za středním blokem kostel. Parcely domů podél obou hlavních ulic vytvořily protáhlý čočkovitý vnější obvod města.\n\n"}
{"id": "911592", "url": "https://cs.wikipedia.org/wiki?curid=911592", "title": "Chernelházadamonya", "text": "Chernelházadamonya\n\nChernelházadamonya [černelházadamoňa] je obec v okresu Sárvár, maďarské župě Vas, která se nachází 21 km severozápadně od Sárváru, 31 km severovýchodně od Szombathely, 9 km jihovýchodně od obce Bük, na levém břehu řeky Répce.\n\nV roce 2010 zde žilo 196 obyvatel.\n\nÚzemí bylo osídleno již z době římské. V roce 1952 bylo na hranici s Kukucsamajor (Kukucsamajor bylo osídlení severně po Vasút Utca nalevo před hlavní silnicí) nalezeno několik uren a byl odkryt cihlový hrob pocházející z 4. století. Nalezena zde byla pečetní svíce, láhev na voňavku a hliněný džbán.\n\nSpojením dvou vesnic Csernelháza a Damonye vznikla v roce 1925 obec s dočasným názvem Chernelháza. Při sloučení došlo k přejmenování podle šlechtické rodiny Chernelů. Od roku 1927 se obec nazývá Chernelházadamonya a patří tak k obcím s nejdelším názvem v Maďarsku.\n\nObec patří od roku 1950 do župy Vas.\n\nZ obou obcí se Damonya první objevuje v písemných záznamech. Název pochází ze slovanského jména Damián. Prvními statkáři byli členové známého rodu Osl, z kterých většina používala jméno Damián. V roce 1239 jeden ze synů statkáře Szatmára věnoval část obce templářům, ale pozemky Damonyjského rodu zde zůstaly. Část obce, která se nazývá Velký Damián, dostali od krále potomkové Chernelů. Z toho potom vznikl název obce Chernelháza (Chernelův dům), která je poprvé zmíněna v písemných pramenech v roce 1436. V roce 1483 se majitelem Damonye stali Johanité – konští rytíři, kteří obyvatelům zavedli clo a \"osvobozenou třicetinu\". Od roku 1400 se obyvatelé postupně stávali nezávislí a stále více potomků Damonyů se domáhalo návratu jejich rozdrobeného majetku. Ten dostalo 25 místních statkářů v roce 1671 zpět. V 18. století se zde přihlásilo k pobytu velké množství nových majitelů nemovitostí. Mezi majiteli figurují rodiny ako Nagy-, Végyh-, Guáry. V roce 1787 bylo ke 14 právoplatným obyvatelům nemovitostí zapsáno 25 chalupářů. Šlechticů zde tehdy bylo sedm. Od 19. století se mezi statkáři objevila rodina Simonů. V roce 1850 měla obec 296 obyvatel a všichni byli katolíci.\n\nNázev Chernelháza (Csernelháza) se dostal do písemných zdrojů později a to v roce 1436, ale na její existenci ve 13. století nás upomíná darovací listina, podle které byli v roce 1272 V. Štefan Damonyan zvaný Mixe (Miksa) a jeho syn Martin, za zásluhy ve válce proti Čechům, povýšeni z řad krakovských nevolníků. Současně jim byly darovány pozemky, které tehdy využívali. Jejich potomci se pak brzy stali významnými vojáky ve službách státu a příslušníky rodiny Chernelů. V roce 1360 použil Mártonův vnuk Miklós poprvé příjmení Chernel. Přes jeho získaný dědičný majetek pak začala obec od 15. století používat název dle jeho příjmení. Od tohoto století se také začalo zavádět povyšování do šlechtického stavu, díky čemuž zde v roce 1671 žilo již 13 šlechtických rodin.\n\nV 18. století přichází zvrat stejně jako v obci Damonyan – začalo se s navrácením majetku jednotlivcům. Majiteli se stávali členové rodu Chernelů a ti se začali podle španělského vzoru zabývat chovem ovcí a koní. V roce 1787 přináleželo mezi mužskou část obyvatelstva 5 šlechticů, 6 sedláků a 13 nevolnických chalupářů. Tito obyvatelé se vždy evidovali dohromady se sousední Damonyí. V roce 1787 zde bylo registrováno 95 obyvatel, v roce 1850 pak 145 obyvatel a v roce 1920 už 161 obyvatel. To byl také jeden z důvodů, proč byly obě obce sloučeny.\n\nNa obec měla také vliv železniční trať ze Sárváru, která byla v provozu od 8. listopadu 1913 do 28. května 1974, kdy se přestala používat.\n\nZámek Verébi Vegh byla v damonyjské části stojící budova, kterou na konci 18. století vlastnila rodina Véghů. Od nich budovu odkoupila rodina Urményů a v r. 1930 se majitelem stal Cukrovar Nagycenk s.r.o. Již tehdy byla ale v katastrofálním stavu. Pozůstatky zámku a sýpky se nacházejí na Hlavní ulici (Fö Utca) číslo 33.\n\nPalác nebo spíše jen panské sídlo Chernelů stálo v ulici Mező (Trávní), byla to (kdysi poschoďová) budova ve tvaru L. Měla 10 místností a nejhonosnější z nich se nazývala Velký salón. V roce 1945 byla budova odebraná Chernelům, nájemce Szemes byl odtud vystěhován a byly zde vytvořeny sociální byty.\n\nPoté, co se odstěhovali poslední nájemníci, zůstala budova v dezolátním stavu. Přes snahy o záchranu se nepodařilo sehnat finanční zdroje na opravu a budova byla v roce 1982 zbourána. Jediné, co se z budovy zachovalo, je část zdobené fasády s dvojitým erbem Chernelů, která byla v roce 1984 umístěna do parku patřícího k sídlu Simonů na Hlavní ulici (Fö Utca) číslo 59.\n\nJednopatrová samostatně stojící budova na Hlavní ulici (Fö Utca) číslo 59.\n\nKaple se nachází na Hlavní ulici (Fö Utca) č. 26. Před kaplí stojí socha Sv. Vendelína, patrona statkářů, kterou nechala v roce 1854 postavit Johana Vegh.\n"}
{"id": "911595", "url": "https://cs.wikipedia.org/wiki?curid=911595", "title": "David C. H. Austin", "text": "David C. H. Austin\n\nDavid C. H. Austin (6. února 1926, Albrighton, Spojené království – 18. prosince 2018, tamtéž), byl britský pěstitel růží a spisovatel, nositel Řádu britského impéria. Žil v hrabství Shropshire v Anglii. \n\nKladl důraz na pěstování růží s charakterem a vůní starých zahradních růží, jako byly růže keltská (\"Rosa gallica)\", růže damašská (\"Rosa\" x \"damascena\") či růže bílá (\"Rosa\" x \"alba\"), které ale na rozdíl od nich opakují kvetení a implementují širokou barevnou škálu moderních růží, jako jsou čajohybridy a floribundy.\n\nV roce 2003 získal medaili cti Victoria Medal of Honour od královské zahradnické společnosti The Royal Horticultural Society za své služby zahradnictví a Dean Hole Medal od společnosti pěstitelů růží Royal National Rose Society. Získal čestný titul MSc. od londýnské univerzity za své úspěchy v pěstování růží. Také obdržel cenu za celoživotní dílo od Asociace zahradnických center v roce 2004 a v roce 2007 mu byl udělen Řád britského impéria. V roce 2010 byl poctěn titulem \"Great Rosarian of the World\" (Celosvětově velký pěstitel růží).\n\n"}
{"id": "911602", "url": "https://cs.wikipedia.org/wiki?curid=911602", "title": "Peter Hricko (fotbalista)", "text": "Peter Hricko (fotbalista)\n\nPeter Hricko (* 25. července 1981, Margecany, Československo) je slovenský fotbalový obránce, který od roku 2011 působí v klubu TJ OFC Gabčíkovo.\n\nDříve působil na Slovensku v klubech 1. FC Tatran Prešov (1999–2000), ZŤS Martin (2000–2001), HFC Humenné (2002 a 2007–2008), FK Matador Púchov (2002–2006). V sezóně 2002/03 vyhrál s Púchovem Slovenský fotbalový pohár , ve finále Púchov porazil Slovan Bratislava 2:1. Zahrál si i v Poháru UEFA proti španělskému velkoklubu FC Barcelona. V roce 2002 prožil krátkodobou anabázi v norském klubu FK Sparta Sarpsborg.\n\nV letech 2008–2011 působil v polském klubu Polonia Bytom, z něhož přestoupil v roce 2011 do druholigového mužstva Pogoń Szczecin. S ním v sezóně 2011/12 vybojoval postup do Ekstraklasy. Z Pogońe odešel po skončení sezóny 2012/13. Našel si angažmá v TJ OFC Gabčíkovo (4. slovenská liga).\n\nPůsobil i ve slovenském reprezentačním výběru do 21 let pod trenérem Mikulášem Komanickým. Poslední zápas za U21 odehrál 30. dubna 2003 proti řecké jedenadvacítce.\n\n"}
{"id": "911603", "url": "https://cs.wikipedia.org/wiki?curid=911603", "title": "Seznam cizinců v Atlant Mytišči", "text": "Seznam cizinců v Atlant Mytišči\n\nToto je seznam cizinců, kteří alespoň jednou nastoupili za hokejový tým Atlant Mytišči hrající v KHL. Cizinci jsou myšleni hráči nepocházející ze země, kde klub sídlí. \n"}
{"id": "911605", "url": "https://cs.wikipedia.org/wiki?curid=911605", "title": "Peter Hricko", "text": "Peter Hricko\n\nJméno a příjmení Peter Hricko náleží více lidem:\n\n"}
{"id": "911608", "url": "https://cs.wikipedia.org/wiki?curid=911608", "title": "Bük", "text": "Bük\n\nBük je město v okresu Kőszeg v maďarské župě Vas. V roce 2004 zde žilo 3256 obyvatel.\n\nNa podzim roku 1957 byl v oblasti prováděn výzkum zaměřený na hledání ropy, vrty místo toho přinesly objev termální vody. Pět let poté zde byl zprovozněn první bazén. Voda byla prohlášena za léčivou v roce 1965. Roku 1972 byly dostavěny kryté lázně, což umožnilo celoroční provoz. V roce 1979 byly prohlášeny za národní léčebné středisko. Rekreační vodní park byl otevřen v roce 1992. Dnes jsou lázně druhým největším lázeňským centrem v Maďarsku. Rozkládají se na ploše 14 hektarů, je tu 26 bazénů (11 z nich krytých) o celkové ploše 5 tisíc m² vody. \n\nTermální voda vysokým obsahem léčivých minerálů vyvěrá ze studny Bükfürdő I. z hloubky 1282 m. \n\n"}
{"id": "911616", "url": "https://cs.wikipedia.org/wiki?curid=911616", "title": "Seznam cizinců v Lokomotiv Jaroslavl", "text": "Seznam cizinců v Lokomotiv Jaroslavl\n\nToto je seznam cizinců, kteří alespoň jednou nastoupili za hokejový tým Lokomotiv Jaroslavl hrající v KHL. Cizinci jsou myšleni hráči nepocházející ze země, kde klub sídlí. \n"}
{"id": "911624", "url": "https://cs.wikipedia.org/wiki?curid=911624", "title": "Marián Kelemen", "text": "Marián Kelemen\n\nMarián Kelemen (* 7. prosince 1979, Michalovce, Československo) je slovenský fotbalový brankář, od léta 2016 hráč klubu Jagiellonia Białystok.\n\nKelemen je odchovancem východoslovenského klubu Zemplín Michalovce.\nNa Slovensku hrál mj. i za ŠK Slovan Bratislava. Působil poté v různých evropských klubech, např. v lotyšském FK Ventspils, tureckém Bursasporu, španělských UD Vecindario, CD Tenerife, CD Numancia, řeckém Aris Soluň. V sezóně 2010/11 se stal se Śląskem Wrocław vicemistrem Polska a v následujícím ročníku 2011/12 získal s klubem ligový titul. Po sezoně 2013/14 mu Śląsk nenabídl prodloužení smlouvy.\n\nV letní přestávce 2013 se (společně se slovinským spoluhráčem Daliborem Stevanovićem) soudil o 1 200 eur za poškození reputace s trenérem brankářů Danielem Pawlowskim, který umístil na internet video se sestříhaným rozborem Kelemenových brankářských zákroků, v němž poukazoval na chyby.\n\nOd léta 2014 byl bez angažmá, teprve 1. dubna 2015 posílil český prvoligový klub 1. FK Příbram, který hledal náhradu za zraněného brankáře Marka Boháče.\nV září 2015 se vrátil na Slovensko do Zemplínu Michalovce, nováčka Fortuna ligy 2015/16.\nV červnu 2016 podepsal roční smlouvu s polským klubem Jagiellonia Białystok.\n\n"}
{"id": "911626", "url": "https://cs.wikipedia.org/wiki?curid=911626", "title": "Nízkoprofilová pneumatika", "text": "Nízkoprofilová pneumatika\n\nObecně lze považovat pneumatiku za nízkoprofilovou, pokud výška její bočnice představuje 40 % z šířky pneumatiky.\n\nSoučasné automobilové technologie umožňují konstrukci kvalitních podvozků a tlumících soustav, které zajišťují dobré jízdní vlastnosti, cestovní komfort a bezpečnost. Proto trend ve výrobě pneumatik spěje ke snižování výšky bočnice a zvětšování průměru disku a tím zvýšení kontaktu s vozovkou. Tím se dosáhne lepší odezvy na řízení, zvýší se bezpečnost a to především na mokré vozovce. Spolu s litými koly tvoří výrazný estetický prvek vozu.\n\n"}
{"id": "911627", "url": "https://cs.wikipedia.org/wiki?curid=911627", "title": "Richard Zajac", "text": "Richard Zajac\n\nJméno a příjmení Richard Zajac náleží více lidem:\n\n"}
{"id": "911628", "url": "https://cs.wikipedia.org/wiki?curid=911628", "title": "Železniční trať Varšava–Gdaňsk", "text": "Železniční trať Varšava–Gdaňsk\n\nŽelezniční trať Warszawa – Gdańsk (v Polsku označená číslem 9)\nje elektrifikovaná železniční trať v Polsku, o délce 323,333 km. Vede z Varšavy přes Iławu, Malbork do Gdańsku.\nProtíná Mazovské, Varmijsko-mazurské a Pomořské vojvodství.\n\n\n"}
{"id": "911630", "url": "https://cs.wikipedia.org/wiki?curid=911630", "title": "Pracovněprávní vztah", "text": "Pracovněprávní vztah\n\nVznikem pracovněprávního vztahu se vytvoří i dva subjekty, zaměstnanec, který vykonává práci a je podřízen zaměstnavateli, který mu práci přiděluje. Pracovněprávní vztah může mít podobu pracovního poměru nebo dohody o práci konané mimo pracovní poměr, přičemž pracovní poměr může také vzniknout dvojím způsobem, jmenováním nebo obvyklejší formou na základě pracovní smlouvy.\n\nVýběr fyzických osob ucházejících se o práci je v kompetenci zaměstnavatele, pokud nevyplývá ze zvláštního právního předpisu jiný postup. Zaměstnavatel může vyžadovat od uchazeče o zaměstnání pouze údaje, které bezprostředně souvisí s uzavřením pracovní smlouvy. Před uzavřením každé smlouvy je zaměstnavatel povinen seznámit uchazeče o zaměstnání s právy a povinnostmi, které by vyplynuly ze smlouvy. V případech, kdy tak stanoví zvláštní předpis, je zaměstnavatel povinen zajistit, aby se fyzická osoba zúčastnila vstupní lékařské prohlídky.\n\n\"Jmenováním\" vzniká pracovní poměr pouze u vedoucích organizačních složek státu, ředitelů státních podnikatelských subjektů, vedoucích příspěvkových organizací a ředitelů školských právnických osob.\n\n\"Pracovní smlouva\" je jedním ze způsobů vzniku pracovního poměru. Je to dvoustranné právní jednání. Jeho formální a obsahová úprava je stanovena zákoníkem práce (§ 34). Každý zaměstnavatel musí sjednat pracovní smlouvu písemně. Jedno její vyhotovení je zaměstnavatel povinen vydat zaměstnanci. Pracovní smlouva musí obsahovat druh práce, kterou má zaměstnanec vykonávat, místo či místa výkonu práce a den nástupu do práce. Pokud pracovní smlouva nemá tyto náležitosti, je neplatná.\n\nPracovní poměr na dobu určitou mezi týmiž účastníky lze sjednat na dobu maximálně tří let. Poté se sjedná pracovní poměr na dobu neurčitou. Do konce roku 2011 však existovaly tři výjimky. Opakovaně sjednaný poměr na dobu neurčitou mohl nastat podle ustanovení zvláštních předpisů (jednalo se hlavně o poživatele starobního důchodu), dále pokud zaměstnanec nahrazoval dočasně nepřítomného zaměstnance a v případech vážných provozních důvodů nebo zvláštní povahy práce. Tato omezení pracovního poměru se však netýkala agenturního zaměstnávání, akademických pracovníků vysokých škol a úředníků územních samosprávních celků. Od 1. ledna 2012 je pouze výjimka pracovní poměr sjednaný přes agenturu práce.\n\n\"Zkušební dobu\" lze sjednat před vznikem pracovního poměru nebo nejpozději v den, který byl sjednán jako den nástupu do práce. Sjednání musí být však písemné. Zkušební doba běží ode dne vzniku pracovního poměru, tedy jeho prvním dnem a nesmí být delší než tři měsíce, u vedoucího zaměstnance než šest měsíců. Poslední den zkušební doby sjednané v měsících, připadá na den, který se datem shoduje se dnem, kdy událost začala. Zkušební dobu nelze v jejím trvání dále prodlužovat. Pokud nastanou překážky v práci, kvůli kterým nemůže zaměstnanec během zkušební doby práci konat, prodlužuje se o tuto dobu zkušební doba o dobu trvání překážek. Zkušební doba nesmí být delší než je polovina sjednané doby trvání pracovního poměru.\n\n\"Konkurenční doložka\" nemusí být obsažena v pracovní smlouvě. Většinou se jedná o samostatnou dohodu sjednanou zároveň s uzavřením pracovní smlouvy. Pokud je v pracovní smlouvě uvedena zkušební doba, může být konkurenční doložka sjednaná nejdříve po ukončení zkušební doby. Podstatou konkurenční doložky je závazek zaměstnance, že se po určitou dobu po skončení zaměstnání zdrží výkonu výdělečné činnosti, která by byla shodná s předmětem podnikání zaměstnavatele nebo by měla k němu konkurenční povahu. Trvání sjednané konkurenční doložky může být maximálně jeden rok. Nejedná se však o jednostranný závazek, povinnosti vzniknou i zaměstnavateli. Ten musí zaměstnanci vyplácet každý měsíc plnění závazku peněžité vyrovnání, které je součástí dohody. Součástí konkurenční doložky je obvykle i sjednání smluvní pokuty, kterou by musel zaměstnanec zaplatit za porušení závazku.\n\nMezi dohody o pracích konaných mimo pracovní poměr patří dohoda o provedení práce a dohoda o pracovní činnosti. U dohod o pracích konaných mimo pracovní poměr lze práci vykonávat nejen osobně, ale i za pomoci rodinných příslušníků, je-li to výslovně sjednáno. Zákon nepředepisuje žádné podmínky, které musí být splněny, aby bylo možné uzavírat tyto dohody. Zaměstnavatelé se řídí jen svou úvahou, zda výkon zajistit pracovním poměrem nebo dohodami. S mladistvými lze tyto dohody uzavírat, jen pokud tím nebude ohrožen jejich zdravý vývoj nebo výchova k povolání.\n\nDohodu o provedení práce lze uzavřít, pokud rozsah práce nepřesáhne 300 hodin v kalendářním roce. Do tohoto rozsahu se počítá práce konaná u jednoho zaměstnavatele. Může být více dohod (300 hodin) u rozdílných zaměstnavatelů v témže roce. Zaměstnavatel není povinen v tomto případě odvádět za zaměstnance sociální a zdravotní pojištění pokud částka výdělku nepřekročí 10 000 hrubé mzdy. Do této částky jste povinni si hradit zdravotní pojištění sami, pokud nejste studenti, absolventi školy, ... \nDohoda o provedení práce musí být uzavřena písemně a musí obsahovat dobu, na kterou se uzavírá, vymezení práce, místo, kde bude práce vykonávána, předpokládaný rozsah pracovních hodin, odměnu a možnost zrušení smlouvy.\n\nDohodu o pracovní činnosti lze uzavřít, i když rozsah práce přesáhne 300 hodin. Sjednaný rozsah práce nesmí však přesáhnout polovinu stanovené týdenní pracovní doby. V dohodě o pracovní činnosti musí být uvedeny sjednané práce, sjednaný rozsah pracovní doby a doba, na kterou se dohoda uzavírá. Způsob zrušení dohody lze sjednat. Není-li sjednán, lze ji zrušit dohodou nebo jednostranně z jakéhokoliv důvodu nebo bez uvedení důvodu s 15denní výpovědní lhůtou.\n\nJsou zde omezena některá práva zaměstnance i zaměstnavatele. Smlouva musí být uzavřena písemně a lze ji uzavřít na dobu neurčitou.\n\n"}
{"id": "911643", "url": "https://cs.wikipedia.org/wiki?curid=911643", "title": "Ingrid Visserová", "text": "Ingrid Visserová\n\nIngrid Louise Visserová (4. června 1977, Gouda – květen 2013) byla nizozemská volejbalistka, mistryně Evropy z roku 1995.\n\nDo nizozemské reprezentace poprvé naskočila v říjnu 1994 v zápasu proti Ukrajině. Hned v následujícím roce patřila k hráčkám, které na mistrovství Evropy vybojovaly poprvé v historii země zlatou medaili. Zúčastnila se i Letních olympijských her 1996 v Atlantě, kde Nizozemsko obsadilo páté místo.\n\nNejúspěšnější zahraniční angažmá zažila ve španělském Tenerife, se kterým vyhrála čtyři domácí ligové tituly a také ve finále Ligy mistryň v roce 2004. V roce 2009 získalo Nizozemsko stříbro na mistrovství Evropy v Lodži.\n\nReprezentovala Nizozemsko také v soutěžích Grand Prix, v roce 2007 Nizozemky vyhrály finálový turnaj v čínském Ning-pu. Visserová tehdy byla kapitánkou týmu.\n\nV roce 2012 ukončila reprezentační kariéru, i kvůli odchodu trenéra Avitala Selingera po neúspěšné olympijské kvalifikaci. Když v roce 2012 ukončila kariéru, byla rekordmankou v reprezentaci, za kterou odehrála 514 zápasů.\n\n13. května 2013 se Visserová se svým přítelem Lodewijkem Severeinem ztratila při své návštěvě Murcie a bylo po ní zahájeno policejní pátrání. 27. května úřady oznámily, že severozápadně od města byla nalezena těla obou lidí, kteří zemřeli násilnou smrtí.\n\nBěhem klubové kariéry působila Visserová v domácí lize, v Brazílii, Itálii, Španělsku, Rusku a Ázerbájdžánu:\n\n\nIngrid Visserová a její přítel Lodewijk Severein zmizeli 13. května 2012 krátce poté, co se ubytovali v hotelu ve španělské Murcii. Protože nepřišli následujícího dne na plánovanou lékařskou prohlídku, byly na jejich zmizení upozorněny úřady. Pronajaté vozidlo se našlo na ulici o více než týden později. Jejich těla byla nalezena 27. května 2013 v mělkém hrobě v citronovníkovém háji dva týdny poté co zmizeli. Pár byl unesen, mučen a zabit. Španělská policie zatkla bývalého ředitele volejbalového klubu CAV Murcia 2005 Juana Cuenca Lorente a dva nejmenované Rumuny. Policie oznámila, že mezi zavražděným párem a zatčenými byly „určité obchodní nesrovnalosti“.\n"}
{"id": "911644", "url": "https://cs.wikipedia.org/wiki?curid=911644", "title": "Richard Zajac (fotbalista)", "text": "Richard Zajac (fotbalista)\n\nRichard Zajac (* 16. srpna 1976 Žilina) je slovenský fotbalový brankář, od roku 2010 působí v polském klubu Podbeskidzie Bielsko-Biała. Dlouhou dobu hrál ve slovenském klubu FK Dukla Banská Bystrica.\n\nByl ohodnocen jako třetí nejlepší brankář Ekstraklasy 2013/14.\n\nV minulosti působil ve slovenských klubech Dukla Banská Bystrica, FK Dubová a MFK Dubnica. S Banskou Bystricou vyhrál v sezóně 2004/05 Slovenský fotbalový pohár po výhře 2:1 nad Artmedií Petržalka.\n\n15. ledna 2010 se s Dubnicou dohodl na ukončení smlouvy a přestoupil do polského klubu Podbeskidzie Bielsko-Biała, který hrál v té době druhou polskou ligu. V sezóně 2010/11 se klubu se Zajacem v sestavě podařil postup do Ekstraklasy. V létě 2011 se s klubem dohodl na prodloužení smlouvy do června 2013. V červnu 2013 se dohodl na dalším, tentokrát půlročním prodloužení smlouvy. 25. července ve druhém kole Ekstraklasy 2014/15 proti Lechii Gdańsk vyrobil kuriozní kiks, po malé domů (přihrávka hráče v poli vlastnímu brankáři) chtěl odkopnout míč, ale pouze trefil do hlavy dotírajícího útočníka, od něhož se míč odrazil do brány. Podbeskidzie prohrálo i kvůli této brance 0:1.\n\n"}
{"id": "911651", "url": "https://cs.wikipedia.org/wiki?curid=911651", "title": "Pinnacle Studio", "text": "Pinnacle Studio\n\nPinnacle studio je videoeditor od firmy Pinnacle Systems. Jeho aktuální verze je 23.\n\nV tomto videoeditoru je možno do videí přidávat přechody, které se zde dělí do několika kategorií: Holywood FX pro, Alpha magic,atd. Pinnacle si ztratilo důvěryhodnost u mnoha uživatelů, když ho odkoupil Corel, protože měl příliš mnoho nedostatků. Proto většina uživatelů zůstává u Pinnacle 15 nebo 14 anebo přejdou k jinému softwaru, jako například SONY Vegas.\n\n\n"}
{"id": "911653", "url": "https://cs.wikipedia.org/wiki?curid=911653", "title": "Carlos Alberto Torres", "text": "Carlos Alberto Torres\n\nCarlos Alberto Torres (17. červenec 1944, Rio de Janeiro – 25. října 2016, Rio de Janeiro) byl brazilský fotbalista. Hrával na pozici pravého obránce. \nJeho synem je bývalý fotbalista Alexandre Torres.\n\nS brazilskou fotbalovou reprezentací vyhrál mistrovství světa roku 1970, tým zde vedl jako kapitán a dostal se i do all-stars turnaje. Za národní tým celkem odehrál 53 utkání a vstřelil 8 branek. Pelé ho roku 2004 zařadil mezi 125 nejlepších žijících fotbalistů.\n\n"}
{"id": "911666", "url": "https://cs.wikipedia.org/wiki?curid=911666", "title": "Seznam českých videoher podle roku vydání", "text": "Seznam českých videoher podle roku vydání\n\nToto je seznam videoher vytvořených v České republice.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "911674", "url": "https://cs.wikipedia.org/wiki?curid=911674", "title": "Leovegildo Lins da Gama Júnior", "text": "Leovegildo Lins da Gama Júnior\n\nLeovegildo Lins da Gama Júnior (* 29. červen 1954, João Pessoa) je bývalý brazilský fotbalista. Hrával na pozici záložníka. S brazilskou fotbalovou reprezentací získal stříbrnou medaili na mistrovství Jižní Ameriky (Copa América) roku 1983 a zúčastnil se dvou světových šampionátů (1982, 1986). Na mistrovství roku 1982 se dostal i do all-stars. Za národní tým celkem odehrál 70 utkání a vstřelil 9 branek. Pelé ho roku 2004 zařadil mezi 125 nejlepších žijících fotbalistů. S Flamengem vyhrál roku 1981 Pohár osvoboditelů a následně i Interkontinentální pohár.\n\n"}
{"id": "911679", "url": "https://cs.wikipedia.org/wiki?curid=911679", "title": "Ed Shaughnessy", "text": "Ed Shaughnessy\n\nEd Shaughnessy rodným jménem Edwin Thomas Shaughnessey (29. ledna 1929 Jersey City, New Jersey, USA − 24. května 2013 Calabasas, Kalifornie, USA) byl americký jazzový bubeník. Od čtyřicátých let žil v New Yorku, kde spolupracoval například s Georgem Shearingem a Jackem Teagardenem. V následující dekádě pakk doprovázel mimo další Bennyho Goodmana, Triggera Alperta a Tommyho Dorseye; v šedesátých letech hrál s Count Basiem a následně zahájil dlouholetou spolupráci s Johnny Carsonem v jeho pořadu \"The Tonight Show\". Jeho manželkou byla zpěvačka a herečka Ilene Woods.\n"}
{"id": "911680", "url": "https://cs.wikipedia.org/wiki?curid=911680", "title": "Ludvíkovský potok", "text": "Ludvíkovský potok\n\nLudvíkovský potok je vodní tok ve Frýdlantském výběžku na severu Libereckého kraje. Pramení na severozápadním úpatí Svinského vrchu (757 m n. m.), odkud pokračuje severozápadu k vesnici Ludvíkov pod Smrkem. Jí protéká udržuje stále severozápadní směr toku. Za vesnicí protéká lesem a severovýchodně od vrcholu Chlum se levostranně vlévá do říčky Lomnice.\n\n"}
{"id": "911682", "url": "https://cs.wikipedia.org/wiki?curid=911682", "title": "Úmrtí při dopravních nehodách v Evropě", "text": "Úmrtí při dopravních nehodách v Evropě\n\nEvropské země a úmrtí z důvodu dopravních nehod vyjadřuje počet usmrcení na 100 000 obyvatel, 100 000 motorových vozidel a jednu miliardu auto-kilometru za rok. Dopravní nehody jsou podle OSN druhou nejčastější příčinnou úmrtí osob mezi 2 a 25 lety.\n\nSvětová zdravotnická organizace uvádí, že dopravní nehody usmrtily na světě v roce 2010 1,24 milionu lidí, za rok 2008 to bylo 1,26 milionu lidí.\n"}
{"id": "911685", "url": "https://cs.wikipedia.org/wiki?curid=911685", "title": "Čtyřnásobná vražda v Brně-Ivanovicích", "text": "Čtyřnásobná vražda v Brně-Ivanovicích\n\nDne 22. května 2013 došlo v domě v Brně-Ivanovicích k vyvraždění rodiny Harokových – matky, otce a dvou synů, z nichž jeden byl nezletilý. Z vraždy byl obžalován Kevin Dahlgren, příbuzný rodiny, u které dočasně bydlel. Krajský soud v Brně ho 20. července 2016 odsoudil k doživotnímu trestu odnětí svobody a k zaplacení odškodného pozůstalým ve výši 415 000 Kč. Vrchní soud v Olomouci dne 23. března 2017 rozsudek soudu prvního stupně potvrdil. V lednu 2018 pachatel ve věznici spáchal sebevraždu.\n\nKevin Dahlgren se stal prvním občanem Spojených států amerických, který byl vydán americkou justicí do Česka.\n\nKevin Dahlgren byl jako bratranec zavražděné ženy s ní a její rodinou v příbuzenském vztahu. Jeho rodina žije v Sacramentu v USA. Podle vyjádření sousedů přijel Kevin Dahlgren k rodině na návštěvu z USA na konci dubna 2013, aby si „odpočinul od svých psychických problémů“. Stravoval se v restauraci, která je v blízkosti domu Harokových. Servírky z restaurace prohlásily, že si ho zapamatovaly podle toho, že si přibližně každý druhý den objednával stejné jídlo. Byl prý milý a slušný host. Jeden ze sousedů rodiny zmínil, že Dahlgren od něho chtěl koupit marihuanu a nabízel mu lekce angličtiny. Tyto lekce za 200 Kč/hod. nabízel i na svém facebookovém profilu, který si založil 4. května, tedy zhruba ve stejné době, kdy přijel do České republiky. Dahlgren měl údajně ovládat bojové sporty.\n\nOtec rodiny, Martin Harok, působil v hudební skupině Ukulele Orchestra jako Brno. Mladší ze synů, David, studoval na brněnském gymnáziu a hrál fotbal. Starší syn Filip studoval na brněnské Masarykově univerzitě a ve svém volném čase hrál ve stejné skupině jako jeho otec. Matka Veronika Haroková učila na základní škole v Brně dějepis a český jazyk, a byla rovněž oblíbenou výchovnou poradkyní.\n\nVraždy se udály postupně v rodinném domě Harokových, v Brně-Ivanovicích, v Zatloukalově ulici č.o. 49a, kde si útočník na své oběti počkal. Podle kriminalistů i soudu byly vraždy provedeny obzvlášť brutálním způsobem. Pachatel použil nože a u nejmladší oběti také kámen. Po dokonání vražd zabalil těla svých obětí do textilií, umístil je v garáži domu a minimálně tři ze čtyř těl se pokusil spálit a zahladit tak stopy. Dýmu z tohoto ohně si všimli sousedé a zavolali hasiče, kteří následně objevili oběti. K tomu došlo ve středu večer kolem desáté hodiny 22. května. V té době již podezřelý Dahlgren pravděpodobně nebyl v České republice.\n\nPolicie posléze vyhlásila pátrání po Kevinovi Dahlgrenovi a kontrolovala i hraniční přechody. Dahlgren poslal SMS svému známému z USA, který mu našel místo anglického lektora na brněnské univerzitě, že mu za vše děkuje, ale že je na cestě do Vídně. Dále měl podle rakouského deníku Kronen Zeitung poslat také textovou zprávu své kamarádce z Vídně, v níž se přiznal, že právě zabil čtyři lidi a že je na cestě do Vídně. Tato informace byla českou policií označena jako nepravdivá. Na svou cestu použil podle rakouských deníků motorku, česká policie to však popřela (motorka jeho strýce nechyběla) a později uvedla, že do Rakouska odjel taxíkem. O jeho pobytu ve Vídni (jedna noc) nejsou zveřejněny žádné informace. Ve čtvrtek 23. května odletěl letem č. 93 Austrian Airlines v 10:25 hod. SELČ do Washingtonu. Let trval devět a půl hodiny. Po příletu letadla do Washingtonu byl Dahlgren zatčen úředníky FBI, a poté byl umístěn do tzv. vydávací vazby.\n\nDahlgrena krátce vyslechla americká soudkyně, k níž se měl chovat velmi slušně a vychovaně – byl spoutaný a byl v zelené trestanecké kombinéze. Dahlgren zažádal o právníka, kterého by měli financovat jeho rodiče. Na webu Českého rozhlasu byla uvedena kompletní zpráva z tohoto výslechu. Další výslech proběhl ve středu 29. května 2013. Dahlgrena měl obhajovat jeden z nejznámějších advokátů USA Theodore Simon, který mj. obhajoval i Američanku Amandu Knoxovou, zprvu usvědčenou z vraždy v Itálii. Obhájce se snažil o propuštění Dahlgrena na svobodu a o jeho nevydání do České republiky. V Česku byl Dahlgrenovi přidělen jako obhájce ex offo právník Richard Špíšek. Dahlgren americké policii vypověděl, že rodinu již našel zavražděnou při návratu do domu a protože se bál, rozhodl se utéct.\n\nČeská republika měla od zatčení lhůtu 60 dnů, aby požádala o jeho vydání. V Česku mu hrozilo 15 až 20 let vězení, příp. výjimečný trest (až doživotí), v USA naopak platí podle vyjádření ministerstva spravedlnosti tzv. teritoriální právo, což znamená, že by za skutky, které spáchal mimo území USA, nemohl být souzen. V srpnu 2015 byl ale nakonec vydán ze Spojených států amerických k trestnímu stíhání do České republiky. Soudní proces u brněnského krajského soudu začal 31. května 2016.\n\nDne 20. července 2016 vynesl předseda senátu Krajského soudu v Brně Michal Zámečník rozsudek, kterým byl Kevin Dahlgren odsouzen k výjimečnému trestu odnětí svobody na doživotí a bylo rozhodnuto o jeho umístění do zabezpečovací detence. Podle soudu byl pachatel usvědčen mnoha nepřímými důkazy, které tvoří ucelený řetězec. Dahlgrenova těžká smíšená porucha osobnosti, která vznikla už v dětství a jejímiž projevy jsou také tendence k agresi, mu v době spáchání vraždy jen mírně snižovala jeho ovládací a rozpoznávací schopnosti. Dahlgrenovo jednání bylo promyšlené a racionální, bez známek duševní choroby. Dahlgrena shledal soud v době spáchání trestného činu příčetným. Dále mu soud nařídil uhradit dvěma pozůstalým příbuzným ženám nemajetkovou újmu 240, resp. 175 tisíc Kč, a se zbytkem nároků je odkázal k civilnímu soudu. Podle soudu si Dahlgren činem řešil svoje osobní problémy se svým egem a se svými pocity. Dahlgren se proti rozsudku soudu prvního stupně na místě odvolal. Dne 23. března 2017 Vrchní soud v Olomouci Dahlgrenovo odvolání zamítl a rozsudek soudu prvního stupně potvrdil. V září 2017 podal Dahlgren k Nejvyššímu soudu dovolání, které se s odvoláním na jeho psychický stav týkalo umístění do detence místo do výkonu trestu, případně zmírnění trestu.\n\nDne 11. ledna 2018 spáchal Kevin Dahlgren ve věznici Valdice sebevraždu. Nejvyšší soud musel dle zákona o dovolání rozhodnout i přes úmrtí dotyčného. Dne 31. ledna 2018 dovolání odmítl, což odůvodnil brutalitou, bezcitností a zákeřností činu.\n"}
{"id": "911689", "url": "https://cs.wikipedia.org/wiki?curid=911689", "title": "Nina Žižić", "text": "Nina Žižić\n\nNina Žižić černohorsky \"Нина Жижић\" (* 20. dubna 1985 Nikšić, SR Černá Hora, Socialistická federativní republika Jugoslávie, dnes Černá Hora) je černohorská zpěvačka. \n\nRTCG uvedla v prosinci 2012, že Who See by mohli reprezentovat Černou Horu na Eurovision Song Contest 2013 pořádaného v Malmö spolu s \"tajným umělcem\", což byla Nina. Jejich píseň se jmenuje Igranka. Singl vystoupil v 1. semifinále, dne 14. května 2013. Umístili se na 12. pozici a získali 41 bodů.\n\nPrvní singl vydala v roce 2003 a nesl název \"\"Odlazi\"\" a poté nahrála 6 dalších singlů. Účastnila se mnoha festivalů v regionu a vyhrála několik cen. \n\nNina Žižič je jednou z nejlepších zpěvaček v regionu a proto si ji televize RTCG vybrala, aby zpívala spolu s duem Who See na Eurovision Song Contest 2013.\n\nV září 2012 se podílela na velkém koncertu, který organizovala TRT a nazvá se \"\"Kardeşlik Senfonisi\"\" (Symfonie bratrství). Konal se v bosenském městě Sarajevo a Nina Žižič zde reprezentovala Černou Horu.\n\nO měsíc později byla hostem v televizi TRT, v hlavním městě Ankaře.\n\nNina Žižić se již nejednou účastnila národního kola \"Evropesma\" (Srbsko a Černá Hora) a \"Montevizija\" (Černá Hora). \n\nV roce 2004 vystoupila s dívčí hudební skupinou \"Negre\" a písní \"\"K'o Nijedna Druga\"\", se kterou se umístili na 3. místě s 46 body.\n\nV roce 2006 se účastnila již sólově národního kola \"Montevizija\" (Černá Hora) s písní \"\"Potraži me\"\", se kterou získala 4 body, což stačilo pouze na 17. příčku.\n"}
{"id": "911690", "url": "https://cs.wikipedia.org/wiki?curid=911690", "title": "Fotbal Kunovice", "text": "Fotbal Kunovice\n\nFotbal Kunovice je moravský fotbalový klub z Kunovic. Klub byl založen roku 1932 pod názvem SK Kunovice. Největším úspěchem je čtyřleté působení ve 2. nejvyšší soutěži (2002/03 – 2005/06). Od sezony 2018/19 hraje I. A třídu Zlínského kraje – sk. B (6. nejvyšší soutěž).\n\nStadion Na Bělince využívá také rezervní tým Slovácka.\n\nKunovice se po většinu existence pohybovaly v krajských fotbalových soutěžích. Zlom nastal v sezóně 1995/96, kdy klub podruhé ve své historii postoupil do Divize D (poprvé ji hrál v ročníku 1991/92). Jako nováček dovedl soutěž ihned vyhrát a postoupit do 3. nejvyšší soutěže (MSFL). V ní se klub první sezóny pohyboval ve druhé polovině tabulky.\n\nAž v sezóně 2000/01 se klubu málem povedlo postoupit do 2. ligy. Kunovice skončily na 2. místě za béčkem Sigmy Olomouc. V další sezóně už ale Kunovicím historický postup neunikl, Moravskoslezskou ligu vyhrály při bodové shodě s Dolními Kounicemi díky lepším vzájemným zápasům a mohly se radovat z dosud největšího klubového úspěchu. Na podzim 2003 se uvažovalo o přesunu kunovické kopané do Veselí nad Moravou. V sezóně 2005/06 se klub umístil na slušném 11. místě, ale kvůli finančním problémům nedostal licenci a přihlásil se do Přeboru Zlínského kraje (5. nejvyšší soutěž). Po podzimu se však ze soutěže odhlásil a seniorské „A“ mužstvo zaniklo.\n\nPo tříleté odmlce klub zahájil v sezoně 2009/10 v Základní třídě Uherskohradišťska – sk. A (nejnižší soutěž).\n\n\nPoznámky:\n\n"}
{"id": "911692", "url": "https://cs.wikipedia.org/wiki?curid=911692", "title": "Amantle Montshoová", "text": "Amantle Montshoová\n\nAmantle Montshoová (* 4. července 1983 Mabudutsa, Severozápadní distrikt) je atletka původem z Botswany. Specializuje se především na běh na 400 m. Na této trati je mistryní světa z Tegu 2011.\n\nÚčastnila se LOH 2004 v Aténách, MS 2005 v Helsinkách i MS 2007 v Ósace, ani v jednom případě se nedostala do finále. První medailí bylo pro ní stříbro na mistrovství Afriky v roce 2006, následovalo zlato z Afrických her 2007.\n\nV roce 2008 se účastnila halového MS ve Valencii, vypadla však v semifinále. Na africkém šampionátu si doběhla pro zlato v osobním a národním rekordu 49,83 s. Na olympijských hrách 2008 v Pekingu se dočkala svého prvního světového finále. Časem 51,18 s však skončila poslední.\n\nNásledující rok zaběhla v semifinále MS v Berlíně čas 49,89 s. Ve finále ovšem běžela pomaleji a skončila opět poslední.\n\nNa halovém MS v Dauhá skončila čtvrtá. Na mistrovství Afriky obhájila titul časem 50,03 s. Na Diamantové lize vyhrála mítink v Oslu a celkově skončila druhá za Allyson Felixovou. Na hrách Commonwealthu v Dillí vybojovala historicky vůbec první zlato pro Botswanu, když vyhrála v rekordu her 50,03 s. Navíc botswanské štafetě na 4×400 m pomohla k celkovému 7. místu.\n\nV roce 2011 obhájila vítězství z roku 2007 na Afrických hrách v čase 50,87 s. Na MS 2011 v Tegu těsně porazila Allyson Felixovou a slavila senzační zlatou medaili. Její čas 49,56 s znamenal opět nový osobní a národní rekord.\n\nV roce 2012 znovu obhájila zlato na africkém šampionátu, botswanské štafetě 4×400 m navíc dopomohla ke stříbru. Na olympijských hrách 2012 v Londýně skončila v čase 49,75 s čtvrtá.\n\n\n\n"}
{"id": "911695", "url": "https://cs.wikipedia.org/wiki?curid=911695", "title": "Soukromá mateřská škola", "text": "Soukromá mateřská škola\n\nSoukromá mateřská škola je soukromé zařízení poskytující péči o děti ve věku od 2 do 6 let bez přítomnosti rodičů. Soukromá mateřská škola se liší od jiných školek podstatně vyšším školným. Na rozdíl od státní mateřské školy přijímá děti už od 2 let, po domluvě s rodiči i od 1 roku věku dítěte. Posledních několik let byla v České republice zvýšená porodnost díky vysokému porodnému, které se během krátké doby zase snížilo. V médiích se objevují zprávy, že je nedostatek školek pro děti z let zvýšené porodnosti. Proto téma soukromých školek se stává stále aktuálnější. Mnoho firem si začalo zakládat své firemní školky pro děti svých zaměstnanců. A proto je založení soukromé mateřské školy dnešním tzv. boomem.\n\nPro založení soukromé mateřské školy nutno zvážit, zda zřizovatel nebo majitel dostane živnostenské oprávnění. Vázaná i volná živnost je tzv. ohlašovací, takže stačí živnost ohlásit.\n\nPokud je mateřská škola jen soukromým zařízením, které vzniklo na základě živnostenského oprávnění a nepodléhá síti Ministerstva školství ČR, nemá nárok na žádné dotace ani příspěvky tohoto ministerstva. V opačném případě se může zajímat o Program na podporu činnosti občanských sdružení působících v oblasti předškolního, základního, středního a základního uměleckého vzdělávání.\n\nVýhodou soukromých mateřských školek je, že nemusí dodržovat přesně vzdělávací rámce Ministerstva školství, mládeže a tělovýchovy. Zodpovědní provozovatelé těchto školek ale budou čerpat z tohoto rámce a přizpůsobí si ji svým potřebám, jak by oni chtěli školku řídit. Vzdělávací program pro předškolní vzdělávání je ke stažení na stránkách MŠMT.\n\nKaždá školka by také měla mít svůj provozní a školní řád. V provozním rádu se určuje denním režim, tedy kdy děti mají přijít do školky a kdy musí odejít, kdy se podává dopolední a odpolední svačina a oběd, kdy začínají jaké aktivity. Školní řád pak hodně připomíná stanovy obchodní společnosti, definuje provozovatele, vymezuje proces schválení nástupu dítěte, práva a povinnosti rodičů, chování zaměstnanců, způsob placení školného atd.\n\nPodle vyhlášky č. 14/2005 Sb., o předškolním vzdělávání, mateřská školka s jednou třídou má nejméně 15 dětí, mateřská školka se dvěma a více třídami má nejméně v průměru 18 dětí ve třídě. Třída mateřské školky se přitom naplňuje do počtu 24 dětí. Třída, ve které jsou zařazeny děti se zdravotním postižením, má nejméně 12 dětí a naplňuje se do počtu 19 dětí.\n\nHygienické požadavky především řeší uspořádání stavby, vybavení nábytkem, zásobování vodou, úklid, regulace denního světla atp. Pro bližší poznání této problematiky je zapotřebí se detailně seznámit s příslušným zákonem.\n\nStravování se řídí vyhláškou č. 107/2005 Sb., o školním stravování. Ta rozlišuje mezi školní jídelnou (vydává jídla, která sama připravuje) a výdejnou (vydává jídla, která připravuje jiný provozovatel stravovacích služeb). Takže soukromá mateřská škola nemusí mít svoji vlastní kuchyni.\n\nV soukromých mateřských školách můžou rodiče využít různých nadstandardů, kde se jedná buď o prodlouženou pracovní dobu nebo různých výukových kroužků angličtiny, která je v dnešní době velice oblíbená. V některých soukromých mateřských školách se dokonce lze setkat i s vlastním vnitřním bazénem, kam děti chodí pravidelně v rámci programu plavat.\n\nV případě žádných příspěvků od MŠMT musí být školné o něco vyšší než ve „veřejných“ mateřských školkách. Měsíční poplatky se liší dle docházky, bohatosti výuky, počtu dětí atd. Měsíční poplatek za jedno dítě s docházkou pět dnů v týdnu bez speciální výuky cizího jazyka či jiné specifické aktivity se pohybuje od 4 do 7 tisíc korun. Školné se může odvíjet od požadavků majitele soukromé mateřské školy.\n\n\n"}
{"id": "911697", "url": "https://cs.wikipedia.org/wiki?curid=911697", "title": "MFK Pardubice", "text": "MFK Pardubice\n\nMFK Pardubice (celým názvem: Mládežnický fotbalový klub Pardubice) byl český mládežnický fotbalový klub, který sídlil v Pardubicích ve stejnojmenném kraji. V roce 2008 došlo k masivní fúzi pardubických fotbalových klubů, která měla za následek založení nového subjektu FK Pardubice. Tento čin se považoval za konečné sloučení pardubické kopané.\n\nSvé domácí zápasy odehrával na stadionu Pod Vinicí s kapacitou 3 000 diváků.\n\nZdroj: \n\n\n\n"}
{"id": "911699", "url": "https://cs.wikipedia.org/wiki?curid=911699", "title": "Mohyliv-Podilskyj", "text": "Mohyliv-Podilskyj\n\nMohyliv-Podilskyj (; ; ; ) je město oblastního významu ve Vinnycké oblasti na Ukrajině. Leží v oblasti Podolí na levém břehu Dněstru, který zde tvoří hranici mezi Ukrajinou a Moldavskem, naproti moldavskému městu Otaci. Žije zde obyvatel.\n\n"}
{"id": "911700", "url": "https://cs.wikipedia.org/wiki?curid=911700", "title": "Atticus Mitchell", "text": "Atticus Mitchell\n\nAtticus Dean Mitchell (* 16. května 1993 Toronto, Ontario, Kanada) je kanadský zpěvák a herec.\n\nKdyž mu bylo 13 tak si zahrál menší roli Bennyho ve filmu \"Moje chůva upírka\" a později i Gaba ve filmu \"Radio Také hrál jednu z hlavních rolí ve filmu „Zombí tábor\".\n\n"}
{"id": "911705", "url": "https://cs.wikipedia.org/wiki?curid=911705", "title": "Brussels Open 2013 – ženská dvouhra", "text": "Brussels Open 2013 – ženská dvouhra\n\nDo soutěže ženské dvouhry na tenisovém turnaji Brussels Open 2013 nastoupilo třicet hráček. Obhájkyní titulu byla polská světová čtyřka Agnieszka Radwańská, která se turnaje nezúčastnila.\n\nSoutěž dvouhry vyhrála nenasazená Kaia Kanepiová z Estonska, která ve finále zdolala čínskou turnajovou osmičku Šuaj Pchengovou ve dvou sadách .\n\nDvě nejvýše nasazené hráčky měly volný los do druhého kola.\n\n"}
{"id": "911707", "url": "https://cs.wikipedia.org/wiki?curid=911707", "title": "132 (číslo)", "text": "132 (číslo)\n\nSto třicet dva je přirozené číslo. Následuje po číslu sto třicet jedna a předchází číslu sto třicet tři. Řadová číslovka je \"stý třicátý druhý\" nebo \"stodvaatřicátý\". Římskými číslicemi se zapisuje CXXXII.\n\nSto třicet dva je\n\n\n\n\n\nSTS-132 byla mise amerického raketoplánu Atlantis k Mezinárodní vesmírné stanici ISS. Cílem letu byla doprava a instalace ruského modulu MIM-1/MRM-1 (Malyj Issledovatel'skij Modul 1 / Mini Research Module 1) alias Rassvet na ISS. Během mise se uskutečnily celkem 3 výstupy do kosmu jejichž hlavním úkolem byla výměna akumulátorů v nosníku ITS-P6.\n\n\n"}
{"id": "911711", "url": "https://cs.wikipedia.org/wiki?curid=911711", "title": "Internationaux de Strasbourg 2013 – ženská dvouhra", "text": "Internationaux de Strasbourg 2013 – ženská dvouhra\n\nDo soutěže ženské dvouhry na tenisovém turnaji Internationaux de Strasbourg 2013 nastoupilo třicet dva hráček. Obhájkyní titulu byla italská tenistka Francesca Schiavoneová, která se turnaje nezúčastnila.\n\nSoutěž dvouhry vyhrála třetí nasazená Francouzka Alizé Cornetová, která ve finále zdolala českou tenistku Lucii Hradeckou ve dvou sadách . Srovnala tak poměr vzájemných utkání na 1:1. Před štrasburským finále se obě hráčky spolu střetly v kvalifikaci Canada Masters 2010, kde zvítězila Hradecká.\n\nČeška nedokázala ani na šestý pokus získat singlový titul z okruhu WTA Tour, když prohrála šesté finále v řadě. Ziskem 200 bodů se v následné pondělní klasifikaci z 27. května vrátila do elitní světové stovky žebříčku WTA, když jí patřilo 87. místo.\n\n\n"}
{"id": "911712", "url": "https://cs.wikipedia.org/wiki?curid=911712", "title": "FC DROPA Střížkov", "text": "FC DROPA Střížkov\n\nFC DROPA Střížkov byl český fotbalový klub, který reprezentoval pražskou městskou čtvrť Střížkov. Klub byl založen v roce 1931 pod názvem \"SK Střížkov Praha\". V sezóně 1993/94 klub poprvé postoupil do Pražského krajského přeboru. V sezóně 1995/96 klub vyhrál i Pražský krajský přebor a postoupil do Divize. Po skončení úspěšného ročníku došlo k fúzi s TJ Kompresory Prosek do FC Střížkov Praha 9.\n\nKariéru zde v devadesátých letech začínal bývalý prvoligový fotbalista Roman Pavlík.\n\nZdroj: \n\n\nZdroj: \n\n"}
{"id": "911713", "url": "https://cs.wikipedia.org/wiki?curid=911713", "title": "Struktura pedagogiky a vztah k jiným vědám", "text": "Struktura pedagogiky a vztah k jiným vědám\n\nStrukturu pedagogiky a vztah k ostatním vědám je možné pojímat z několika hledisek.\n\nNárůst poznatků a vzrůstající důraz na kvalitu vzdělávání způsobil nutnost rozdělení pedagogiky na řadu nových oborů. Rozlišují se tři hlediska struktury pedagogiky:\n\nPodle těchto hledisek vzniká v pedagogice řada dílčích vědeckých oborů, které můžeme členit do několika skupin:\n\n\n\n\n\n\n\n\nMezi další pedagogické disciplíny patří např. předškolní pedagogika, vysokoškolská pedagogika, teorie výchovy ve společenských organizacích, pedagogika volného času, sociální pedagogika, pedagogika dospělých, feministická pedagogika, speciální pedagogika, metodika.\n\nPedagogika svým univerzálním charakterem vyplývajícím z mnohostranné podmíněnosti předmětu jejího zkoumání se nemůže izolovat od ostatních věd, ale má hluboké vztahy k těm vědám, které jí poskytují materiál pro analýzu výchovného jevu. Musí plně využívat výsledků a teoretických pouček těchto věd a tvořivě je začleňovat do svého systému.\n\nPodle O. Baláže existují čtyři základní okruhy spojení pedagogiky s ostatními vědami:\n\n\nKromě dále uvedených významných věd se pedagogika opírá o všechny vědy přírodní, společenské a technické. Např. etika, biologické vědy, lékařské vědy, logika, kybernetika, matematika, etnografie a demografie.\n\nPro obě vědy je společný zkoumaný objekt – poznávání a formování osobnosti člověka. Pedagogika zkoumá cíle, úkoly, metody a prostředky výchovy a vzdělávání z hlediska co nejefektivnějšího formování osobnosti, psychologie zkoumá a analyzuje zákonitosti lidské psychiky, psychické jevy, základní funkce, procesy a vývojové etapy lidské psychiky, napomáhá pedagogice lépe poznávat objekt výchovy. Hraniční disciplína mezi pedagogikou a psychologií je pedagogická psychologie, jejímž předmětem zkoumání jsou psychické zákonitosti v konkrétních výchovně-vzdělávacích situacích a podmínkách odpovídajícím daným cílům výchovy, s přihlédnutím k věkovým a individuálním zvláštnostem žáků.\n\nPedagogická psychologie konkrétně zkoumá:\n\n\nZ psychologických věd má pro pedagogiku dále největší význam obecná psychologie, vývojová psychologie, psychologie osobnosti, sociální psychologie, klinická psychologie a psychologická diagnostika.\n\nUž samotný fakt, že se pedagogika celé dlouhé období až do novověku rozvíjela v rámci filosofie, potvrzuje jejich úzkou spojitost. Také dějiny dokumentují, že všechny významnější filozofické směry výrazně ovlivnily i pedagogickou teorii. Mezi významné filozofy, kteří v různých historických obdobích věnovali značnou pozornost výchově, patřili např. : Platón, Aristotéles, Démokritos, E. Rotterdamský, J. Locke, R. Descartes, J. J. Rousseau, D. Diderot, I. Kant, L. N. Tolstoj a další. Pedagogické myšlení na počátku 20. století významně ovlivnil i T. G. Masaryk svými názory na filozofii, politiku a etiku.\n\nFilozofie umožňuje pedagogice hlouběji pronikat do podstaty výchovných jevů. Spolu s pedagogikou řeší řadu společných problémů jako např. objasňování podstaty, úlohy a cíle výchovy v podmínkách určité společnosti, formování člověka v těchto podmínkách apod. Hraniční disciplína mezi pedagogikou a filozofií je filosofie výchovy. Zabývá se zkoumáním a rozvíjením nejvšeobecnějších základů pedagogiky, shromažďuje teoretický materiál k vymezení cílů výchovy, podílí se na vhodném výběru obsahu učiva.\n\nSociologie zkoumá nejvšeobecnější zákonitosti vývoje společenských systémů, společnost jako systém ve vzájemném působení všech jeho součástí a jeho strukturu v komplexu společenských vztahů. Studuje vliv společenského prostředí na člověka a společenské vztahy mezi lidmi. Sociologie dodává pedagogice množství faktů, které jí umožňují pronikat do konkrétních podmínek společenského prostředí působícího na výchovu a vzdělávání. Hraniční disciplína mezi pedagogikou a sociologií je sociální pedagogika. Zabývá se zkoumáním problémů rodinné výchovy, studuje procesy utváření kolektivů dětí a mládeže, zájmových útvarů i sociálními procesy, které v nich probíhají.\n\nV současné době nabývá značného významu hraniční disciplína mezi pedagogikou a ekonomií – pedagogická ekonomie. Zajišťuje vědecké plánování vzdělávání a zkoumá účelnost využití prostředků určených na výchovu a vzdělávání. Musí se zabývat i otázkami vědeckého plánování vzdělávání a jeho efektivnosti.\n\n\n"}
{"id": "911714", "url": "https://cs.wikipedia.org/wiki?curid=911714", "title": "BBC African Footballer of the Year", "text": "BBC African Footballer of the Year\n\nOcenění BBC African Footballer of the Year je udělováno nejlepšímu africkému hráči roku na základě hlasování posluchačů rozhlasových stanic BBC od roku 1991. Hlasování probíhá online a prostřednictvím SMS. V letech 1992 a 1993 nebylo uděleno. V roce 1994 jej získala zambijská fotbalová reprezentace poté, co nadějný tým velmi těsně nepostoupil na Mistrovství světa ve fotbale 1994 v USA především kvůli ztrátě 18 hráčů při letecké havárii nedaleko gabonského hlavního města Libreville při cestě na zápas do Senegalu.\n\n"}
{"id": "911715", "url": "https://cs.wikipedia.org/wiki?curid=911715", "title": "Barotseland", "text": "Barotseland\n\nBarotseland či Barotsko je historické území v západní části Zambie obývané etnikem Barotse. Je to tradiční domorodé království, část obyvatel usiluje o vytvoření samostatného státu. Střediskem je město Mongu.\n\nBantuský národ Barotse, známý také jako Lozi, žil na horním toku Zambezi nejméně od 15. století. V roce 1838 zde založili stát Makololové, kteří přišli od jihu, místní obyvatelé ale roku 1864 jejich nadvládu svrhli a vznikla místní dynastie panovníků zvaných \"litunga\". V sedmdesátých letech 19. století navštívil Barotseland český cestovatel Emil Holub. Místní vladař Lewanika uzavřel roku 1890 s Cecilem Rhodesem dohodu o britské ochraně Barotselandu, v roce 1900 bylo území připojeno k Rhodesii, ale zachovalo si specifické postavení.\n\nV roce 1964 byla uzavřena s Kennethem Kaundou dohoda o samosprávě Barotselandu v rámci nezávislé Zambie. Centrální vláda však sliby nedodržela, litunga (místní tradiční náčelník) obdržel pouze ceremoniální funkce, oblast vzhledem ke své odlehlosti dostává minimum rozvojové pomoci a je nejchudší částí Zambie.\n\nHnutí Linyungandambo protestuje proti ekonomické diskriminaci Barotselandu a žádá širokou autonomii nebo plnou nezávislost. V lednu 2011 vyvolalo nepokoje, při nichž vládní jednotky zabily dva demonstranty.\n\n"}
{"id": "911716", "url": "https://cs.wikipedia.org/wiki?curid=911716", "title": "Power Horse Cup 2013 – mužská dvouhra", "text": "Power Horse Cup 2013 – mužská dvouhra\n\nDo soutěže mužské dvouhry na tenisovém turnaji Power Horse Cup 2013 nastoupilo dvacet osm hráčů. Jednalo se o premiérový ročník nové antukové události na okruhu ATP World Tour.\n\nSoutěž dvouhry vyhrál třetí nasazený Argentinec Juan Mónaco, který ve finále zdolal finskou turnajovou šestku Jarkka Nieminena ve dvou sadách .\n\nČtyři nejvýše nasazení hráči měli volný los do druhého kola.\n\n"}
{"id": "911717", "url": "https://cs.wikipedia.org/wiki?curid=911717", "title": "TJ Kompresory Prosek", "text": "TJ Kompresory Prosek\n\nTJ Kompresory Prosek byl český fotbalový klub z Prahy. Klub byl založen roku 1905 pod názvem SK Prosek. Klub dosáhl svého historického vrcholu v sezóně 1982/83, kdy vyhrál krajský přebor a postoupil do Divize. V Divizi klub vydržel až do roku 1991, kdy sestoupil do pražského krajského přeboru. V následující sezóně klub vyhrál Pražský přebor a vrátil se zpět do Divize. Jenže zde vydržel jenom jednu sezónu a sestoupil v krátké době znovu do Pražského přeboru. Po sezóně 1995/96 došlo k fúzi s FC DROPA Střížkov do FC Střížkov Praha 9.\n\nMezi známé fotbalisty, kteří prošli proseckým klubem patří např.: Pavel Pergl, Martin Pulpit nebo Tomáš Rosický.\n\nZdroj: \n\n\nZdroj: \n\n"}
{"id": "911720", "url": "https://cs.wikipedia.org/wiki?curid=911720", "title": "Válka v Afghánistánu (2001–současnost)", "text": "Válka v Afghánistánu (2001–současnost)\n\nVálka v Afghánistánu je probíhající konflikt, který začal 7. října 2001 jako součást Operace Trvalá svoboda, která byla odpovědí Spojených států, Spojeného království a dalších 45 států na teroristické útoky 11. září 2001. Jako cíl invaze bylo stanoveno zajetí Usámy bin Ládina a dalších členů Al-Káidy, zničení islamistického režimu Tálibánu, který Al-Kaidu podporoval a poskytoval jí bezpečné zázemí, nastolení míru, ochrana obyvatelstva, rekontrukce zničených oblastí, výcvik afghánské policie a armády a pomoc s ustanovením státní samosprávy.\n\nTakzvaná Bushova doktrína určovala, že Spojené státy nebudou rozlišovat mezi teroristickými organizacemi a státy či vládami, které je budou ochraňovat.\n\nV současnosti probíhají v Afghánistánu dvě paralelní vojenské operace:\n\n\nSpojené státy a Spojené království zahájily leteckou bombardovací kampaň v koordinaci s pozemní ofenzívou Severní aliance. Koordinaci zajišťovaly především speciální síly států NATO.\n\nSpojencům se sice podařilo svrhnout vládu Talibanu, kterému se v pozdějších letech podařilo opět nabrat síly. Kampaň byla oproti původním očekávaní méně úspěšná. Nedosáhla totiž cíle omezit působení Al-Kaidy.\n\nOd roku 2006 ohrožuje stabilitu Afganistanu zvýšená aktivita povstalců z hnutí Taliban, rekordně vysoká úroveň produkce opia a slabá vláda s minimální kontrolou oblastí mimo hlavní město Kábul. Roste rovněž napětí mezi Pákistánem a Spojenými státy, kvůli podpoře Talibanu na Paštúny obývaných Federálně spravovaných kmenových územích a americkým útokům na pákistánské území za pomocí bezpilotních letadel.\n\nUsáma bin Ládin, hlavní sponzor sítě Al-Kaida, žil v Afghánistánu ovládaném hnutím Taliban, kde vedl výcvikové tábory teroristů. Po teroristických útocích na americké velvyslanectví v Keni a Tanzanii v roce 1998 americké námořnictvo bombardovalo teroristické výcvikové tábory střelami s plochou dráhou letu odpalovanými z ponorek. Rada bezpečnosti OSN v reakci na útok na americké ambasády vydala v letech 1999 a 2000 rezoluce číslo 1267 a 1333 namířené proti Talibanu, které obsahovaly finanční sankce a zákaz dovozu vojenského zařízení.\n\n7. října 2001 v reakci na teroristické útoky 11. září a neochotu vydat bin Ládina z Afghánistánu, začal prezident USA George W. Bush válku, kdy se spokojil pouze s první rezoluzí RB OSN, tedy s tím, že Taliban na území Afghánistánu byl označen za hrozbu pro mezinárodní mír a bezpečnost. G. Bush neměl trpělivost, aby počkal na druhou větu, kterou by mu RB OSN dala \"zmocnění použít všech dostupných prostředků\" Šlo o letecké údery Spojených států a Spojeného království na pozice hnutí Taliban v Afghánistánu.\n\nTaliban byl od 14. října 2001 ochotný jednat o vydání Bin Ládina, což ale George W. Bush odmítl. Do roku 2003 šlo pouze o válku vedenou jednotlivými státy. Až když v roce 2003 přebírali dva členové NATO /SRN a Nizozemsko/ velení za jednu z misí, otevřely se dveře pro převzetí celé mise Aliancí. Operace Trvalá svoboda zahájená v roce 2001 v podstatě pokračuje v Afghánistánu dodnes.\n\nNáklady na válku pro Spojené státy na začátku roku 2017:\nIPPNW, celosvětová skupina 63 národních lékařských organizací, odhaduje, že za deset let trvání války v Afghánistánu zahynulo 220 000 lidí.\n\nSpojené státy v roce 2009 přiznaly, že používají ve válce v Afghánistánu munici s bílým fosforem. Při útocích proti nepřátelským objektům došlo také k zasažení afghánských civilistů. Podle Ženevských konvencí je použití bílého fosforu proti lidem zakázáno. Bílý fosfor je nebezpečnou chemickou zbraní, která způsobuje strašlivé popáleniny.\n\nV roce 2010 prozradil whistleblower mezi vojáky, že skupina amerických vojáků, kteří si říkali \"Kill Team\", zavraždila nejméně tři afghánské civilisty a části jejich těl pak sbírala jako trofeje. Pět vojáků obviněných z vraždy stanulo před vojenským soudem.\n\nPři sérii opakovaných útoků americké armády 3. října 2015 v Kundúzu na nemocnici, kterou provozuje organizace Lékaři bez hranic, zahynulo 42 lidí včetně lékařů a nemocničního personálu. Americká armáda útok označila za kombinaci neúmyslných lidských selhání, technických chyb a špatného postupu a zahájila kázeňské řízení s 16 vojáky. Prezident Obama a velitel spojeneckých sil v Afghánistánu John Campbell se za útok omluvili.\n\nZ uniklých dokumentů vyplývá, že při náletech bezpilotních letounů v Afghánistánu tvořili civilisté přibližně 90% obětí. Podle Amnesty International se Spojené státy při útocích bezpilotních letounů dopouštějí válečných zločinů, protože při útocích umírá velké množství neozbrojených civilistů. Útoky bezpilotních letounů označil za porušení mezinárodního práva také vyšetřovatel OSN Ben Emmerson.\n\n"}
{"id": "911721", "url": "https://cs.wikipedia.org/wiki?curid=911721", "title": "Open de Nice Côte d’Azur 2013 – mužská dvouhra", "text": "Open de Nice Côte d’Azur 2013 – mužská dvouhra\n\nDo soutěže mužské dvouhry na tenisovém turnaji Open de Nice Côte d’Azur 2013 nastoupilo dvacet osm hráčů. Dvojnásobným obhájcem titulu byl španělský tenista Nicolás Almagro, který se turnaje nezúčastnil.\n\nSoutěž dvouhry vyhrál španělský hráč Albert Montañés, jenž do turnaje zasáhl z pozice náhradníka za odstoupivší tenisty. Ve finále zdolal nenasazeného Francouze Gaëla Monfilse ve dvou sadách .\n\nTéměř čtyři další roky nebyl na okruhu ATP Tour hrán turnaj, na němž by do semifinále nepostoupil žádný nasazený. Až na únorovém Memphis Open 2017 se tak stalo. \n\nČtyři nejvýše nasazení hráči měli volný los do druhého kola.\n\n"}
{"id": "911722", "url": "https://cs.wikipedia.org/wiki?curid=911722", "title": "Události", "text": "Události\n\nUdálosti je hlavní zpravodajská relace České televize. Obsahují také \"Branky, body, vteřiny\" a \"Počasí\". Od svého vzniku se vysílají na ČT1, a od roku 2005 také na ČT24. Pořad se věnuje nejdůležitějším událostem z dne vysílání, které se udály v České republice a ve světě. Dne 1. dubna 2012 došlo k několika změnám, mimo jiné se začaly vysílat z nového upraveného virtuálního Studia 8, dříve se vysílaly ze Studia 9 se zpravodajským velínem v pozadí.\n\n\"Události\" byly poprvé vysílány 1. ledna 1993 a nahradily \"Deník ČST\", respektive \"Zpravodajství ČTV\".\n\nHistoricky první Události 1. ledna 1993, které začínaly v 19.30 moderoval Jiří Janeček.\n\nOd jejich vzniku až do září 1997 \"Události\" začínaly v 19.30 hod. V roce 1997 byly kvůli nízké sledovanosti oproti konkurenčním \"Televizním novinám\" TV Nova prodlouženy a začínaly v 19.15, první změny ale nastaly už v září 1995, kdy se začaly vysílat z newsroomu jako tzv. „přílepek“ \"Branky, body, vteřiny\". Další změny se udály roku 2005, kdy se v 19.35, resp. 19.20 vysílaly \"Události v regionech\", tedy mezi \"Událostmi\" a \"BBV\" a v roce 2007 byly \"Události\" přesunuty na 19. hodinu.\n\nV dubnu 2012 se uskutečnila celková proměna: nové studio, znělka, moderátoři, uspořádání a délka. Samotné \"Události\" trvají 55 minut ve všedních dnech, o víkendu 51 minut. Hlavnímu zpravodajství předchází v 18.55 Události za okamžik a počasí, což je spojený blok upoutávek na Události a předpovědi počasí. V 19.57, resp. 19.53 se vysílají Branky, body, vteřiny.\n\nOd konce března 2014 mají \"Události\" znovu nové studio. Opět se změnila i znělka.\n\nV roce 2020 se prodloužil vysílací čas o cca 5, resp. 8 minut, takže Události nyní končí v 19.55. \n\nOd roku 1993 do září 1998 byly \"Události\" uváděny jedním moderátorem, poté se přešlo na moderátorské dvojice. V souvislosti s velkými proměnami v dubnu 2012 byl zaveden jeden moderátor ve studiu a jeden v terénu.\n\n\n\n\n\n"}
{"id": "911726", "url": "https://cs.wikipedia.org/wiki?curid=911726", "title": "Open de Nice Côte d’Azur 2013 – mužská čtyřhra", "text": "Open de Nice Côte d’Azur 2013 – mužská čtyřhra\n\nDo soutěže mužské čtyřhry na tenisovém turnaji Open de Nice Côte d’Azur 2013 nastoupilo šestnáct dvojic. Obhájcem titulu byl první pár světa amerických dvojčat Boba a Mika Bryanových, který na turnaji nestartoval.\n\nSoutěž čtyřhry vyhrála nenasazená švédsko-jihoafrická dvojice Johan Brunström a Raven Klaasen, která ve finále porazila kolumbijský pár Juan Sebastián Cabal a Robert Farah hladce ve dvou setech 6–3 a 6–2.\n\n\n"}
{"id": "911727", "url": "https://cs.wikipedia.org/wiki?curid=911727", "title": "Power Horse Cup 2013 – mužská čtyřhra", "text": "Power Horse Cup 2013 – mužská čtyřhra\n\nDo soutěže mužské čtyřhry na tenisovém turnaji Power Horse Cup 2013 nastoupilo šestnáct dvojic. Jednalo se o premiérový ročník antukové události na okruhu ATP World Tour..\n\nVítězem se stala nenasazená německá dvojice Andre Begemann a Martin Emmrich, která ve finále přehrála filipínsko-britské turnajové trojky Treata Conrada Hueyho s Dominicem Inglotem ve dvou sadách 7–5 a 6–2.\n\n\n"}
{"id": "911729", "url": "https://cs.wikipedia.org/wiki?curid=911729", "title": "Brussels Open 2013 – ženská čtyřhra", "text": "Brussels Open 2013 – ženská čtyřhra\n\nDo soutěže ženské čtyřhry na tenisovém turnaji Brussels Open 2013 nastoupilo šestnáct dvojic. Obhájcem titulu byl americko-indický pár Bethanie Matteková-Sandsová a Sania Mirzaová, jehož členky nestartovaly společně. Matteková-Sandsová se rozhodla turnaje nezúčastnit a spoluhráčkou Mirzaové se stala Číňanka Čeng Ťie, s níž vypadla v semifinále, kde je vyřadila dvojice Gabriela Dabrowská a Šachar Pe'erová\n\nVítězem se stal druhý nasazený německo-český pár Anna-Lena Grönefeldová a Květa Peschkeová, který ve finále hladce zdolal kanadsko-izraelskou dvojici Gabriela Dabrowská a Šachar Pe'erová ve dvou setech \n\n\n"}
{"id": "911734", "url": "https://cs.wikipedia.org/wiki?curid=911734", "title": "Internationaux de Strasbourg 2013 – ženská čtyřhra", "text": "Internationaux de Strasbourg 2013 – ženská čtyřhra\n\nDo soutěže ženské čtyřhry na tenisovém turnaji Internationaux de Strasbourg 2013 nastoupilo šestnáct dvojic. Obhájcem titulu byl bělorusko-polský pár Olga Govorcovová a Klaudia Jansová-Ignaciková, který se turnaje nezúčastnil. Govorcovová startovala na paralelně probíhající belgické události okruhu WTA Brussels Open.\n\nVítězem se stala čtvrtá nasazená japonsko-jihoafrická dvojice Kimiko Dateová a Chanelle Scheepersová, která ve finále zdolala zimbabwsko-novozélandské turnajové trojky Caru Blackovou s Marinou Erakovicovou po rovnocenném zisku prvních dvou sad 6–4 a 3–6, až dvoubodovým rozdílem v supertiebreaku [14–12].\n\n\n"}
{"id": "911737", "url": "https://cs.wikipedia.org/wiki?curid=911737", "title": "Hlavačov (hrad, Lužná)", "text": "Hlavačov (hrad, Lužná)\n\nHlavačov () byl královský hrad přechodného typu, který se nacházel nedaleko města Rakovník na katastru obce Lužná. Hrad zanikl pravděpodobně již v druhé polovině 13. století. Jeho zbytky jsou chráněny jako kulturní památka České republiky.\n\nNa konci protáhlého zalesněného vrchu Hlavačově, který je vzdálený více než kilometr severně od Rakovníka, v nadmořské výšce kolem 400 m n. m. je možné nalézt valy a příkopy středověkého hradu někdy také nazývaného \"castellum vetus\" tedy \"Starý Hrádek.\" Původní jméno tohoto hradiska není zcela známo a termín \"Starý hrádek\" se objevuje v pramenech od poloviny 13. století.\n\nNa místě, kde ve třináctém století vznikl hrad, existovalo již ve starší době železné pravěké sídliště halštatské kultury. Archeologický výzkum hradu z něj v roce 1974 odkryl pozůstatky palisádového opevnění a prostor vydlážděný valouny. Nejstarší keramické střepy patří bylanské kultuře, která spadá do osmého až počátku šestého století př. n. l. Nejmladší keramika je kladena do pozdní doby halštatské. Vzhledem k neobvyklé poloze a způsobu opevnění se předpokládá, že zde nestálo hradiště, ale opevněný dvorec.\n\nHradiště, zaniklé pravděpodobně již na konci 13. století se nacházelo na území tehdejšího Rokytenského kraje, který byl pojmenován dle říčky Rokytná (pozdějšího Rakovnického potoka). O Rokytensku se zmiňovaly již vyšehradské listiny z první poloviny 12. století a jeho území bylo prakticky totožné s pozdějším rakovnickým krajem, jehož centrem bylo od 13. století město Rakovník. \n\nNení však zcela jasné, kde se nacházelo hradiště Rokytná, které plnilo funkci správního centra kraje. Historik Renner nevylučoval, že se mohlo jednat o hrad na vrchu Hlavačov.\n\nNěkteří historikové se rovněž domnívají že hradiště Rokytno stálo v sousedství vesnice Senomaty na soutoku Rakovnického potoka a Petrovického potoka. Toto místo bylo totiž již od nepaměti nazýváno „Na Hradišti“, avšak žádné známky opevnění zde doposud nebyly nalezeny. Území s rozlohou kolem 150 ha bylo podle historika Václava Kočky dvorcem hospodářským, avšak mohlo plnit i funkci správního střediska Rokytenského kraje. Původ tohoto dvorce není zcela znám a dle archeologických nálezů je možné, že tento dvorec existoval již od raného slovanského osídlení. Že se jednalo o opevněné hradiště však nelze zcela vyloučit, neboť toto prostranství mohlo být v průběhu staletí zcela překopáno. Je však jasné, že toto hradiště bylo již v první polovině 13. století pusté a funkci správního centra kraje plnil hrad \"castellum vetus\".\n\nMezi hradem \"castellum vetus\" a nedalekým Křivoklátem jistě existovala určitá souvislost, avšak kdy a za jakých okolností tyto hrady vznikly není doposud známo. Je však pravděpodobné, že \"castellum vetus\" byl postaven ve dvanáctém, nejpozději na počátku 13. století, tedy ještě předtím, než byl založen Křivoklát. Jelikož se však královský hrad Křivoklát ve středověku běžně označoval jako Hrádek Křivoklát, což pravděpodobně vyjadřovalo protiklad původního mnohem rozsáhlejšího hradištního Křivoklátu, jehož poloha není doposud známa, nelze vyloučit, že původní Křivoklát stát právě na vrchu Hlavačov. O hradištním Křivoklátu se zmiňuje na počátku 12. století kronikář Kosmas.\n\nPodle Tomáše Durdíka byl Hlavačov hradem přechodného typu, typově podobný nedalekému Angerbachu, tedy z dřevohlinitých hradeb a hrázděných budov s minimálním využitím kamene. Po archeologických výzkumech, které zde prováděl v roce 1974 usoudil, že se jednalo o jeden z nejrozsáhlejších hradů tohoto typu a že byl postaven zřejmě na počátku 13. století.\n\nJe také možné, že zde mohlo být již raně středověké hradiště, na jehož místě byl později vystavěn hrad.\n\nPodle existujících pramenů lze tedy tvrdit, že na vrchu Hlavačov byl rozsáhlý královský hrad s ústřední správní úlohou kraje, která byla později přenesena na hrad Křivoklát.\n\nV historických pramenech se název Hlavačov vyskytuje až v souvislosti se zaniklým hradem, který stál na kopci, nesoucí od 14. století tento název. Jméno dostal podle mlynáře, bydlícího v jeho těsné blízkosti, jehož mlýn se nacházel pod vrchem a nesl název Červený mlýn.\n\nTermín \"castellum vetus\" (Starý hrádek) se poprvé objevuje v listině vydané králem Václavem I. roku 1245. Ten zde potvrdil litomyšlskému klášteru jeho privilegia a později se na Hlavačov vrátil ještě několikrát. V roce 1250 vydal nařízení o postoupení vsi Chýnov biskupovi a o rok později postoupil klášteru waldsaskému patronát v Plané. V roce 1252 potvrdil Václav v Lišanech Vyšehradské kapitule kapli svatého Vavřince na Petříně. Jelikož v nedaleké vsi Lišany nebylo pro královskou družinu dostatek místa, nabízí se domněnka, že se jednalo právě o Hlavačov stojící přibližně o dva kilometry jižněji. V březnu 1253 byli na Hlavačově přítomni salcburský arcibiskup Filip, biskupové bamberský, řezenský, míšenský, pasovský, olomoucký a další páni, které zde Václav několik dní královsky hostil a ještě téhož roku v srpnu sem král zavítal naposledy měsíc před tím, než zemřel v Počaplech u Berouna (dnes součást Králova Dvora).\n\nV roce 1255 navštívil Hlavačov Přemysl Otakar II., který zde nejprve potvrdil nadání kapli svaté Markéty a o pět let později zde udělil imunitu waldsaskému klášteru.\n\nPoté se Hlavačov v pramenech již neobjevuje a je tedy možné, že byl vypálen již na sklonku vlády Přemysla Otakara II., nebo v následujícím neklidném období, kdy Čechy spravoval Ota Braniborský.\n\nSamotný hrad již nikdy nebyl obnoven, neboť v té době stál již nově vystavěný Křivoklát, který převzal správní funkci rakovnického kraje a dalším důvodem byl fakt, že od 2. poloviny 13. století se stavěly hrady mohutnější a pískový svah tedy nebyl tím nejvhodnějším místem pro stavbu nového opevněného hradu. Kromě toho se v této době rozvíjel nedaleký Rakovník, tehdy již místo soudu, který rovněž převzal určitou správní úlohu, i když skutečným správním centrem kraje se stal již zmiňovaný hrad Křivoklát.\n\nKdy a za jakých okolností tento hrad zanikl není doposud zcela jasné. Podle Tomáše Durdíka zanikl příčinou požáru někdy v 60. letech 13. století, tedy ještě za vlády Přemysla Otakara II. Jiní regionální badatelé a historici se domnívají, že zanikl v době šarvátek za Oty Braniborského na konci 70. let 13. století. Nejpozději však zanikl v polovině 14. století a na kopci zůstala pouze zřícenina hradu. Ta poté obrostla lesem a vrchu se od roku 1354 začalo říkat Hlavačov. \n\nV 15. století se po něm nazývali rakovničtí jako Hlaváči a ve století šestnáctém se po něm nazývaly erbovní rodiny Rakovnické. Přibližně v té samé době, od roku 1515 se zde začal těžit kámen pro stavbu městského opevnění a již v první polovině 19. století nebylo po zdech ani památky.\n\nNa novověkých mapách se označoval chybně jako Červený zámek, neboť se rozprostíral nad Červeným mlýnem a dle mínění A. Hebera stála na Hlavačově zřícenina ještě na přelomu 18. a 19. století. Tomu by odpovídalo vyobrazení Hlavačova v roce 1800. Pravost tohoto zobrazení je však většinou historiků zpochybňována.\n\nDnes se na místě zaniklého středověkého hradu nachází pouze stopy valů a příkopů, které byly navíc v minulosti několikrát narušeny amatérskými výkopy a především lámáním kamene. Z povrchových výzkumů a sběrů se na místě hradiště nalezlo několik předmětů, např. zdobené keramické nádoby, čepele nožů či železné podkovy.\n\nRozsáhlý hrad se nacházel na konci skalního hřbetu nad Červeným potokem na ostrožně tvořené terciérními písky. Rozměry celého hradiska jsou přibližně 80 metrů šířky, 120 metrů délky a příkopy byly široké v průměru okolo 20 metrů.\n\nOstroh, který poskytoval výhled po dalekém okolí, vybíhá z planiny úzkým hřbetem, klesajícím k západu a v západní širší části se dále stáčí k severu. V místě, kde ostrožina dosahuje nejmenší šířky a odkud pozvolna stoupá, byla překopána příkopem a oddělena tak od ostatní planiny. Od tohoto příkopu se hřbet pozvolna rozšiřuje a dále stoupá k dalšímu příkopu, za kterým se již rozkládalo široké předhradí se strmými svahy.\n\nDvě předhradí opevňoval šíjový příkop a boční opevnění připomínající dnes zaniklou cestu. \n\nVnitřní hrad byl rozdělen na dvě části a byl obehnán hlubokým příkopem, před nímž byl zbudován mohutný val. Hlavní část vnitřního hradu byla přibližně 50 metrů dlouhá a 25 metrů široká, menší část byla dlouhá kolem 25 metrů a široká asi 21 metrů. \n\nV okolí hradu se prakticky nevyskytoval stavební kámen, a tak museli stavitelé k opevnění využít místní písek. Po archeologických nálezech bylo zjištěno, že ohrazení zadního hradu bylo zbudováno především ze dřeva a z dovezené opuky na jižní, západní a severní straně, a mělo charakter valu s pískovým tělesem. Val byl vytvořen tak, že se postupně nasypávaly jednotlivé vrstvy písku, které se prolévaly řídkou maltou. Na takto vzniklý násep podivuhodných rozměrů byla postavena zídka z dovezené opuky.\n\nJelikož se do hradu mohlo dostat pouze po úzké šíji na skále, překopané zde do hlubokého příkopu, sloužil ke vstupu do hradu dřevěný most. Za ním pak stávaly vlastní obytné a užitkové stavby, většinou dřevěné. Stavební materiálem byla kromě dřeva také opuka a cihly s využitím malty. Všechny doposud zjištěné zbytky náležejí nízkým objektům, které zřejmě nepřevyšovaly samotné opevnění. Mohla zde být také románská kaplička či nízká věž, avšak tuto možnost žádné archeologické nálezy doposud nepotvrdily. \n\nJiž od 15. století byly zbytky hradu využívány jako zdroj stavebního materiálu pro nedaleký Rakovník, a proto je dnes velice obtížně provést rekonstrukci podoby hradu.\n\nDnes se na tomto místě nachází pouze terénní relikty s turistickou značkou, vnitřní plocha hradu byla kromě lámání kamene narušena také amatérskými výkopy na počátku 20. století a celý vrch je dnes porostlý stromy.\n\n\n"}
{"id": "911738", "url": "https://cs.wikipedia.org/wiki?curid=911738", "title": "Václav Knop", "text": "Václav Knop\n\nVáclav Knop (* 6. října 1949 Turnov) je český herec, režisér a dabér.\n\nNarodil se v učitelské rodině. Vystudoval gymnázium a DAMU. Poté působil v Divadle Vítězslava Nezvala v Karlových Varech (1971–1975), v Činoherním klubu v Ústí nad Labem (1975–1984) a v Národním divadle (1984–1994). Televizním divákům utkvěl v paměti například postavou tělocvikáře Jonáše v seriálu \"Hospoda\". Jeho nejvýznamnější rolí v dabingu byl major Frank Burns v americkém seriálu \"M*A*S*H\". Václav Knop má i vlastní nakladatelství, které vydává CD mluveného slova. Daboval také postavu automechanika Lucase Bertoneho v české kultovní third-person střílečce .\n\nJeho hlas oznamuje (prostřednictvím počítačového informačního systému HIS-VOICE vyvíjeného firmou MikroVOX) na mnoha českých nádražích příjezdy a odjezdy vlaků.\n\nV květnu 2013 se stal tváří obecně prospěšné společnosti Spokojený domov. Je také odborníkem na skotskou whisky. Spolupracoval na knize \"Skotská whisky\".\n\n"}
{"id": "911739", "url": "https://cs.wikipedia.org/wiki?curid=911739", "title": "Fond ohrožených dětí", "text": "Fond ohrožených dětí\n\nFond ohrožených dětí (FOD) je provozován formou spolku se sídlem v Praze a pobočkami po celé České republice. Organizace byla založena v roce 1990 na pomoc týraným, zneužívaným, zanedbávaným, opuštěným či jinak sociálně znevýhodněným dětem. Předsedou FOD je Jan Vaněk. Vystřídal tak JUDr. Marii Vodičkovou, která se dlouhá léta zabývá problematikou ohrožených dětí.\n\nV květnu 2015 vydala Česká správa sociálního zabezpečení na Fond ohrožených dětí exekuci. Dluhy fondu dosahují asi 22 milionů korun. Podle Marie Vodičkové se FOD dostal do dluhů kvůli zpožděným platbám od státu a také úpravě novely zákona o sociálněprávní ochraně dětí.\n\nFOD má širokou škálu působnosti na poli ochrany dětí a potřebných rodin s dětmi – provozuje krizovou linku pro matky, které z rozličných důvodů tají těhotenství a porod, vyhledává náhradní rodiny pro nesnadno umístitelné děti, provozuje Klokánky (zařízení rodinné péče pro děti vyžadující neodkladnou pomoc), podílí se na vzniku a chodu azylových domů pro rodiny s dětmi a pro mládež bez domova, zajišťuje poradenskou a hmotnou pomoc náhradním i vlastním potřebným rodinám a v neposlední řadě se aktivně snaží o zlepšení legislativy a praxe týkající se ochrany dětí.\n\n"}
{"id": "911749", "url": "https://cs.wikipedia.org/wiki?curid=911749", "title": "Avia B-34", "text": "Avia B-34\n\nAvia B-34 byl československý stíhací dvouplošník z období mezi světovými válkami. Jednalo se o první konstrukci Františka Novotného pro továrnu Avia. Letoun byl předchůdcem standardního stíhacího letounu Československého letectva Avia B-534. \n\nKonstruktér František Novotný zkonstruoval stíhací letoun B-34 pro motor Hispano-Suiza 12Nbr, v Československu licenčně vyráběný pod označením Avia V-36, resp. Vr-36 (verze s reduktorem). Novotného styl se vyznačoval pro Avii novými konstrukčními prvky, například celokovovou kostrou spojovanou „za studena“ pomocí šroubů a nýtů, což dávalo strojům neobyčejnou pevnost a snadnou opravitelnost i v polních podmínkách. 2. února 1932 uskutečnil tovární pilot Avie Václav Kočí první let nového stíhacího letounu B-34. Výsledky letových zkoušek prototypu označeného B-34.1 si vyžádaly úpravu krytu motoru Vr-36 o výkonu 650 koní. Vylepšený prototyp dostal kovovou vrtuli a aerodynamicky dokonalejší kryt motoru, přičemž vstupní otvor chladiče byl posunut dozadu. Zkoušky prototypu spojené s přípravou sériové výroby trvaly dva roky. \n\nVýkony letounu nebyly oproti předchozímu typu Avia Ba-33 (zdokonalená verze letounu Avia BH-33) o mnoho vyšší, nicméně MNO objednalo kvůli udržení zaměstnanosti ve firmě Avia 12 sériových B-34. Jejich výroba začala v roce 1933 a o rok později byly zařazeny k 37. stíhací letce 3. leteckého pluku. Od roku 1937 se využívaly již jen k výcviku. Na podzim 1938 sloužilo deset zbývajících letounů B-34 u 1. letky cvičné peruti IV. Po rozbití Československa v roce 1939 získaly tři stroje Slovenské vzdušné zbraně a zbývající ukořistilo Německo.\n\nAvia B-34 se vyznačovala konstrukcí typickou pro pozdější dvouplošné stíhací letouny Avia: trup z ocelových trubek spojených šrouby a nýty, zadní část trupu pokryta plátnem a přední část duralem. Pohon zajišťoval vodou chlazený řadový motor s chladičem umístěným pod trupem. Výzbroj byla umístěna na bocích trupu pod kapkovitými kryty. Letoun měl pevný podvozek s olejovými tlumiči.\n\nSériová výroba letounu B-34 byla zahájena v době, kdy v Československu již létaly prototypy modernějších stíhacích letounů. Na základě této konstrukce však bylo již dříve vyprojektováno několik stíhacích letounů s řadovými i hvězdicovými motory:\nLetouny B-334 a B-434 zůstaly pouze „na papíře“, zatímco prototyp B-234 byl nakonec v srpnu 1932 dokončen, nicméně nebyl nikdy zalétán. Příčinou byl motor R-29, jehož nepravidelný chod a silné vibrace při pozemních zkouškách donutily výrobce k demontáži motoru a přestavbě prototypu. K pohonu nově vznikajícího letounu vycházejícího z B-234 a označeného B-534 byl použit přeplňovaný francouzský motor Hispano-Suiza 12 Ybrs.\n\nB-34 sériového provedení (12 letounů)\n\n\n\n\n\n"}
{"id": "911751", "url": "https://cs.wikipedia.org/wiki?curid=911751", "title": "Internationaux de Strasbourg 2013", "text": "Internationaux de Strasbourg 2013\n\nInternationaux de Strasbourg 2013 byl tenisový turnaj pořádaný jako součást ženského okruhu WTA Tour, který se hrál na otevřených antukových dvorcích městského areálu. Konal se mezi 18. až 25. květnem 2013 ve francouzském Štrasburku jako 27. ročník turnaje.\n\nTurnaj s rozpočtem 235 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová čtrnáctka Marion Bartoliová z Francie.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár do soutěže nastoupil z pozice náhradníka:\n\n\n\n"}
{"id": "911757", "url": "https://cs.wikipedia.org/wiki?curid=911757", "title": "André Ayew", "text": "André Ayew\n\nAndré Morgan Rami Ayew známý i jako Dédé (* 17. prosince 1989, Seclin, Francie) je francouzsko-ghanský fotbalista a reprezentant Ghany, který hraje na postu křídelního záložníka nebo útočníka. V současnosti působí ve velšském klubu Swansea City hrajícím anglickou Premier League.\n\nJeho dva bratři Abdul Rahim a Jordan jsou také fotbalovými reprezentanty Ghany. Jeho otec Abédi Pelé je jedním z nejslavnějších afrických hráčů. André se narodil roku 1989 v Seclinu ve Francii, kde jeho otec hrál tou dobou za klub Lille OSC.\n\nV utkání Trophée des champions 2011 27. července 2011 na Grand Stade de Tanger v Tangeru v Maroku vstřelil hattrick a výrazně se tak podílel na vítězství Olympique Marseille nad Lille OSC 5:4.\n\nProtože měl ghanské i francouzské občanství, mohl si vybrat, jakou zemi bude reprezentovat. Byl v tréninkovém procesu francouzského týmu U18, ale jelikož upřednostňoval ghanskou reprezentaci (po otci), tak v roce 2007 odmítl několik nabídek k účasti ve francouzském výběru U21. 21. srpna 2007 debutoval za ghanský národní tým v přátelském utkání se Senegalem (remíza 1:1). Na hřiště se dostal jako střídající hráč ke konci zápasu.\n\nZúčastnil se MS 2014 v Brazílii, kde Ghana skončila se ziskem jediného bodu na posledním čtvrtém místě v základní skupině G.\n\nZúčastnil se mj. Afrického poháru národů 2015 v Rovníkové Guineji, kde Ghana získala stříbrné medaile po finálové porážce v penaltovém rozstřelu s Pobřežím slonoviny.\n\n\n"}
{"id": "911758", "url": "https://cs.wikipedia.org/wiki?curid=911758", "title": "Brussels Open 2013", "text": "Brussels Open 2013\n\nBrussels Open 2013 byl tenisový turnaj pořádaný jako součást ženského okruhu WTA Tour, který se hrál na otevřených antukových dvorcích v areálu Royal Primerose Tennis Club. Konal se mezi 20. až 25. květnem 2013 v belgické metropoli Bruselu jako 3. ročník turnaje.\n\nTurnaj s rozpočtem 690 000 dolarů patřil do kategorie WTA Premier Tournaments. Nejvýše nasazenou hráčkou ve dvouhře se stala světová devítka Caroline Wozniacká z Dánska.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující pár obdržel divokou kartu do hlavní soutěže:\n\n\n"}
{"id": "911759", "url": "https://cs.wikipedia.org/wiki?curid=911759", "title": "Sbor poradců", "text": "Sbor poradců\n\nSbor poradců nebo také sbor konzultorů či kolegium konzultorů (latinsky \"collegium consultorum\") je v římskokatolické církvi šesti- až dvanáctičlenný orgán ustavený diecézním biskupem z členů kněžské rady, který v případě sedisvakance zvolí do osmi dnů dočasného administrátora diecéze. Postavení sboru poradců upravuje kánon 502 CIC.\n\n"}
{"id": "911762", "url": "https://cs.wikipedia.org/wiki?curid=911762", "title": "Moravská bánovina", "text": "Moravská bánovina\n\nMoravská bánovina (srbsky Моравска бановина/Moravska banovina) byla administrativní jednotka Království Jugoslávie v letech 1929–1941. Jejím hlavním městem byla Niš. Svůj název měla podle řeky Moravy. \n\nMezi další města, která se na území regionu, rozkládajícího se víceméně na území východního Srbska a části Kosova patřila: Jagodina, Ćuprija, Paraćin, Kruševac, Negotin, Pirot a Zaječar. Na severu hraničila Moravská bánovina s Dunajskou bánovinou, na západě s Drinskou a Zetskou bánovinou a na jihu s Vardarskou bánovinou.\n"}
{"id": "911772", "url": "https://cs.wikipedia.org/wiki?curid=911772", "title": "Zlatá podkova", "text": "Zlatá podkova\n\nZlatá podkova je český seriál závodů v jezdecké všestrannosti a spřežení. Založen byl již v roce 1966.\n\nZávody vznikly v roce 1966 jako Zlatá podkova Zemědělských novin. Finále se konalo v Přerově, v roce 1970 se poprvé přesunulo do Humpolce, kde Zlatá podkova vrcholí dodnes. Od roku 1973 se v rámci Zlaté podkovy konají i soutěže jezdeckých spřežení o titul mistra opratí, hlavní soutěží jsou dvojspřeží. Od roku 1979 se soutěže pořádají podle mezinárodních pravidel FEI.\n\nJubilejní 50. ročník by měl proběhnout v roce 2015.\n\nZlatá podkova je seriál složený z kvalifikačních kol a závěrečného finále Zlaté Podkovy, které se jezdí v Humpolci. Mezi nejtradičnější pořadatele patří organizátoři v Lošticích, kde se v roce 2016 jel už 39. ročník kvalifikace. Další kvalifikační kola se jezdí např. v Pardubicích, Mikulově, nebo v Kolesech. Zpravidla bývají oddělená kvalifikační kola pro spřežení a pro všestrannost.\n\nVypsané jsou disciplíny různé úrovně obtížnosti:\n\n"}
{"id": "911773", "url": "https://cs.wikipedia.org/wiki?curid=911773", "title": "Power Horse Cup 2013", "text": "Power Horse Cup 2013\n\nPower Horse Cup 2013 byl tenisový turnaj pořádaný jako součást mužského okruhu ATP World Tour, který se hrál na otevřených antukových dvorcích v areálu Rochusclub. Konal se mezi 19. až 25. květnem 2013 v německém Düsseldorfu jako 1. ročník turnaje.\n\nTurnaj s rozpočtem 467 800 eur patřil do kategorie ATP World Tour 250. Nejvýše nasazeným hráčem ve dvouhře byla světová jedenáctka Janko Tipsarević ze Srbska.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "911776", "url": "https://cs.wikipedia.org/wiki?curid=911776", "title": "Firefox OS", "text": "Firefox OS\n\nFirefox OS (původní název \"Boot to Gecko\", \"B2G\") byl open source operační systém založený na Linuxu pro smartphony a tablety vyvíjený Mozillou. Byl navržen tak, aby HTML5 aplikace komunikovaly přímo s hardwarem zařízení pomocí JavaScriptu a web API. Byl předveden na smartphonech kompatibilních s Androidem a na Raspberry Pi.\n\nZTE na veletrhu CES 2013 potvrdilo, že vytvoří smartphone s Firefox OS. Vývoj byl nakonec ukončen v únoru 2016.\n\nDne 25. července 2011 Dr. Andreas Gal, ředitel výzkumu v Mozilla Corporation, oznámil projekt „Boot to Gecko“ na mailing listu mozilla.dev.platform. Návrh projektu byl „sestavit kompletní, samostatný operační systém pro otevřený web“ s cílem „najít mezery, které brání webovým vývojářům vytvořit aplikace, které by byly ve všech směrech rovny nativním aplikacím sestaveným pro iPhone (iOS), Android a WP7 (Windows Phone 7)”.\n\nV červenci 2012 byl Boot to Gecko přejmenován na „Firefox OS“ po známém desktopovém prohlížeči Firefox. Screenshoty se začaly objevovat v srpnu 2012.\n\nV září 2012 analytici Strategy Analytics předpověděli, že Firefox OS bude mít 1 % z globálního trhu se smartphony v roce 2013, což je první rok jeho komerční dostupnosti.\n\nV únoru 2013 Mozilla oznámila plány na globální komerční rozjezd Firefoxu OS. Mozilla oznámila na tiskové konferenci před začátkem Mobile World Congress v Barceloně, že první vlna Firefox OS zařízení bude k dispozici spotřebitelům v Brazílii, Kolumbii, Maďarsku, Mexiku, Černé Hoře, Polsku, Srbsku, Španělsku a Venezuele. Firefox také oznámil, že společnost LG Electronics, ZTE, Huawei a TCL Corporation se zavázala k výrobě Firefox OS zařízení.\n\nPo dohodě Mozilly a VIA Technologies bylo započato přizpůsobování Firefox OSu tak, aby byl schopný běhu na osobních počítačích a aby byl ovladatelný i bez dotykového displeje. Koncem léta 2014 však tyto telefony dospěly do fáze prodejů, první smartphone se objevuje na trhu v České republice s názem OneTouch Fire E od společnosti Alcatel.\n\nV rozhovoru ředitel výzkumu v Mozille, Andreas Gal, charakterizoval současnou sadu mobilních stránek OS jako uzavřenou platformu a představil Firefox OS jako přístupnější: „Používáme zcela otevřené standardy, žádný proprietární software nebo technologie.“ Gal také řekl, že protože softwarový balík je čistě HTML5, existuje již velké množství zavedených vývojářů. Tento předpoklad je použit ve WebAPI Mozilly. Ty jsou určeny standardy W3C, které se pokusí překlenout nedostatky ve schopnostech, které v současné době existují mezi nativními rámci a webovými aplikacemi. Cílem těchto snah je umožnit vývojářům vytvářet aplikace pomocí WebAPI, které by pak běžely v každém standardním kompatibilním prohlížeči bez nutnosti přepisovat aplikace pro každou platformu.\n\nAcadine Technologies, již vede dlouholetý prezident Mozilly Li Gong, chce na základě Firefox OS postavit systém H5OS jako jeho fork. Firma již získala investici 100 miliónů dolarů od Tsinghua Unigroup International, která je vlastněna čínskou vládou.\n\n"}
{"id": "911779", "url": "https://cs.wikipedia.org/wiki?curid=911779", "title": "Římskokatolická farnost Deštná", "text": "Římskokatolická farnost Deštná\n\nŘímskokatolická farnost Deštná (lat. \"Teschna\", něm. \"Töschen\") je územní společenství římských katolíků v Deštné a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nNejstarší písemný doklad o kostele v Deštné je z roku 1352, kostel sám však (dle zachovaných reliktů románské architektury) lze datovat do doby před rokem 1230. Kostel byl původně k východu orientovaná čistě románská stavba. V 18. století byl kostel rozšířen a přeorientován k jihu. Původní presbytář (apsida) se stal jakousi boční kaplí. Od roku 1669 jsou v místě vedeny matriky. V letech 1727-1784 spadala Deštná pod farnost Tuháň. V roce 1784 byla v místě zřízena lokálie a v roce 1891 byla v Deštné zřízena samostatná farnost. Ve 20. století přestala být obsazována knězem, a začali sem dojíždět kněží z okolí. V současné době je farnost administrována in spiritualibus z Jestřebí. Materiálním správcem farnosti je trvalý jáhen z Dubé.\n\nBarokní kaple svatého Jana Nepomuckého byla postavena v Dražejově roku 1767. Přečkala zhoubný požár vsi v roce 1832. V roce 1835 byla přestavěna. V roce 2009 byla znovuvysvěcena litoměřickým biskupem Janem Baxantem.\n\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "911780", "url": "https://cs.wikipedia.org/wiki?curid=911780", "title": "Seznam plemen drůbeže", "text": "Seznam plemen drůbeže\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "911784", "url": "https://cs.wikipedia.org/wiki?curid=911784", "title": "Eilidh Childová", "text": "Eilidh Childová\n\nEilidh Childová (* 20. února 1987 Perth, Skotsko, Spojené království) je britská atletka, sprinterka, jejíž hlavní disciplínou je běh na 400 metrů překážek.\n\nPrvní mezinárodní úspěch zaznamenala v roce 2009 na evropském šampionátu do 23 let v litevském Kaunasu. Ve finále čtvrtky s překážkami si vylepšila osobní maximum na 55,32 sekundy, což ve finále stačilo na stříbrné umístění. Zúčastnila se též ME do 23 let v roce 2007 v maďarském Debrecínu, kde ve finále obsadila 5. místo. V roce 2010 uspěla na Hrách Commonwealthu v Novém Dillí, kde jako reprezentantka Skotska získala stříbrnou medaili v běhu na 400 m překážek. V běhu na 4×400 metrů obsadilo skotské kvartero ve složení (Gemma Nicolová, Eilidh Childová, Kathryn Evansová a Lee McConnellová) časem 3:30,91 celkové 5. místo.\n\nNa Mistrovství světa v atletice 2011 v jihokorejském Tegu doběhla v prvním semifinálovém kole na 6. místě (55,89 s) a do finále nepostoupila. Před branami finále zůstala rovněž na Letních olympijských hrách 2012 v Londýně, kde ve třetím semifinálovém rozběhu skončila na 7. místě (56,03 s).\n\nÚspěšná byla na halovém ME ve švédském Göteborgu v roce 2013. Ve finále závodu na 400 metrů si vylepšila osobní rekord (51,45 s) a vybojovala stříbrnou medaili, když prohrála pouze s Perri Shakesovou-Draytonovou, jež trať zaběhla v čase 50,85 s. Bronzovou medaili získala Švédka Moa Hjelmerová, jež vylepšila halový národní rekord na 52,04 s. O osm setin později doběhla na 4. místě Zuzana Hejnová a v čase 52,71 s závod dokončila na 5. místě Denisa Rosolová. Na posledním, 6. místě skončila původem Američanka Shana Coxová, která však od roku 2011 reprezentuje Spojené království.\n\nDruhou medaili na šampionátu, zlatou, vybojovala ve štafetovém závodě na 4×400 metrů. Společně se Shanou Coxovou, Christine Ohuruoguovou a Perri Shakesovou-Draytonovou zaběhly tuto trať v novém britském rekordu a časem 3:27,56 vytvořily i nový rekord šampionátu. Původní hodnotu, kterou držely běloruské běžkyně od halového ME 2007 vylepšily o 27 setin sekundy.\nZlatou medaili vybojovala také na mistrovství Evropy v Curychu v roce 2014. Ve finále běhu na 400 metrů překážek s ní dlouho bojovala o první místo Denisa Rosolová, Childová nakonec zvítězila v čase 54,48 o osm setin před Ukrajinkou Hannou Titimecovou. Druhou medaili – tentokrát bronzovou – získala jako členka britské štafety na 4 x 400 metrů.\n\n"}
{"id": "911785", "url": "https://cs.wikipedia.org/wiki?curid=911785", "title": "Lenna Kuurmaa", "text": "Lenna Kuurmaa\n\nLenna Kuurmaa (* 26. září 1985, Tallinn, Estonská SSR, Sovětský svaz) je estonská zpěvačka-skladatelka a herečka. Je členkou dívčí skupiny Vanilla Ninja, ale po přerušení kapely (2009) začala pracovat jako sólová umělkyně. V červenci roku 2010 vydala své debutové album nazvané \"Lenna\".\n\nMezi léty 1990 až 2002 byla členkou ETV Lasteekraani Muusikastuudio a vystupovala spolu se sborem na mnoha mezinárodních festivalech (například v Itálii, Nizozemsku, Finsku, Dánsku, Norsku, Izraeli, Velké Británii, Španělsku, USA a Rusku). Studovala hru na housle na hudební škole v Tallinnu (2000-2006) s učitelem Urvem Uibokandem. V letech 1997 až 2002 absolvovala u Ester Lepy a Ludmilly Issak pěvecký kurz.\n\nV roce 2002 se zúčastnila televizí pořádané hudební soutěže \"Fizz Superstar\", kde se dostala do čtvrtfinále. Ve stejném roce spolu s třemi dalšími dívkami založila rockovou skupinu Vanilla Ninja. Po přestávce skupiny v roce 2009 začala pracovat jako sólová hudebnice s uměleckým jménem \"Lenna\". V červenci 2010 vydala své debutové album \"Lenna\" pod vedením Mortimera Snerda. Všechny singly byly napsány a produkovány spolu s Vaikem Eplikem, který je také vlastníkem nahrávací společnosti.\n\nSkupina také vystupovala na výstavě Shanghai EXPO (2010).\n\nLenna Kuurmaa se zúčastnila Eurovision Song Contest a jejich národních preselekčních soutěží s různými úspěchy.\n\n2003: se skupinou Vanilla Ninja, píseň \"\"Club Kung-Fu\"\" se umístila na poslední pozici u mezinárodní poroty v národní preselekční soutěži Eurolaul, i když měla silnou veřejnou podporu.\n2005: opět spolu se skupinou Vanilla Ninja reprezentovala Švýcarsko s písní \"\"Cool Vibes\"\" na Eurovizi 2005 v Kyjevě, kde se umístila na 8. místě a obdržela 128 bodů.\n2007: Vanilla Ninja participovala v soutěži Eurolaul 2007 s písní \"\"Birds of Peace\"\", ale nedostala se do finále.\n2010: Lenna se zúčastnila národní soutěže Eesti Laul 2010 jako sólová umělkyně s písní \"\"Rapunzel\"\", která byla poupravena Vaikem Eplikem. Song se umístil na 2. místě ve finále.\n2012: Lenna participovala znovu v národní soutěži Eesti Laul 2012 s písní \"\"Mina jään\"\". Song se umístil na 2. místě ve finále.\n2014: Lenna se již potřetí jako sólová zpěvačka zúčastnila estonského národního kola Eesti Laul 2014 s písní \"\"Supernoova\"\". Song se umístil na 4. místě ve finále.\n\nV roce 2007 si zahrála druhou hlavní roli \"Mayi\" v estonském filmu \"Kuhu põgenevad hinged\" a ve stejném roce roli \"Angely\" v estonské \"mýdlové opeře\" \"Kodu keset Linna\". V roce 2008 se zúčastnila NO99 divadelní hry Paracles jako \"host-herečka\". V roce 2010 dostala roli vyšetrovatele estonské bezpečnostní policie v sérii kriminálních dramatů \"Kelgukoerad\".\n\nV roce 2012 dostala roli do finského filmu \"Vuosaari\", pojmenovaného podle jednoho okresu v Helsinkách. Prohlásila, že nemá zájem o profesionální herecké vzdělání.\n\nLenna také pracovala v televizi, například byla hostitelem na písňové soutěži Laulukarussell (2006). Také hostovala program na rádiu Sky Plus (od 2007). Lenna je členem estonské asociace interpretů (EEL) a Společnosti estonských autorů (EAÜ). Byla zahrnuta v projektech hudebního divadla Kuningas ja mina (Král a Já) a Helisev muusika (Zvuk hudby).\n\nV roce 2007 byla Lenna vybrána publikem Raadia 2, aby byla zpěvačkou ve skupině Unistuste Bänd - skupina složená z populárních estonských hudebníků pro jedno vystoupení v Raadiu 2 Hit of the Year award gala.\n\nNějaký čas se střetávala s estonským fotbalistou Ragnarеm Klavanеm.\n\n\n\n\n"}
{"id": "911786", "url": "https://cs.wikipedia.org/wiki?curid=911786", "title": "Martin Cseh", "text": "Martin Cseh\n\nMartin Cseh (* 22. srpna 1988, Trenčín) je slovenský fotbalový obránce a bývalý mládežnický reprezentant, od roku 2016 hráč klubu Sandecja Nowy Sącz.\n\nProšel mládežnickými týmy Slovanu Bratislava, v tomto klubu vstoupil v roce 2007 do profesionálního fotbalu.\n\n5. ledna 2009 přestoupil do Bohemians Praha 1905. V zimní pauze sezóny 2014/15 si přetrhl křížový vaz v koleni a čekalo ho jaro bez fotbalu. Ani na podzim 2015 si v první lize nezahrál a v prosinci bylo oznámeno, že s ním Bohemians 1905 neprodlouží smlouvu. V Bohemians 1905 strávil sedm let.\n\nPoté dostal na začátku roku 2016 nabídku z polského druholigového klubu Sandecja Nowy Sącz, kde absolvoval testy a následně podepsal smlouvu.\n\n"}
{"id": "911787", "url": "https://cs.wikipedia.org/wiki?curid=911787", "title": "Franz von John", "text": "Franz von John\n\nFranz svobodný pán von John (20. listopadu 1815 Bruck an der Leitha – 25. května 1876 Vídeň) byl rakousko-uherský generál a politik, v letech 1866–1868 ministr války Rakouského císařství (od roku 1867 oficiálně ministr války Rakouska-Uherska).\n\nV letech 1827–1835 vystudoval Tereziánskou vojenskou akademii. Vyřazen byl v hodnosti poručíka a přidělen k pěchotnímu regimentu 52. Roku 1845 byl povýšen na nadporučíka, roku 1848 hejtmana a roku 1849 na majora. Během revoluce 1848-1849 v Rakouském císařství se účastnil tažení Jana Radeckého z Radče v severní Itálii. Za své zásluhy získal roku 1850 Vojenský řád Marie Terezie. Po válce proti Piemontu byl jmenován náčelníkem štábu rakouské armády v Toskánsku. Od roku 1852 zastával post náčelníka štábu 8. sboru v Bologni. Nadále stoupal v hierarchii rakouské armády. Roku 1859 se účastnil války proti Francii a Piemontu coby náčelník štábu 6. sboru v jižním Tyrolsku. Po válce nastoupil jako náčelník štábu 2. armády ve Veroně, kde po něm byla postavena nová pevnost \"Fort John\". Během války v roce 1866 působil coby náčelník štábu jižní armády a byl vyznamenán za své působení v bitvě u Custozy opět řádem Marie Terezie. V červenci 1866 usedl do funkce náčelníka generálního štábu celé armády.\n\nPo konci války se stal v září 1866 náčelníkem generálního štábu. Zároveň byl od 6. září 1866 do 15. prosince 1867 ministrem války Rakouského císařství, přičemž pak v souvislosti s rakousko-uherským vyrovnáním zastával až do 18. ledna 1868 post ministra války Rakouska-Uherska. Politické funkce byl na vlastní žádost zproštěn. Vypracoval plán reformy ozbrojených sil počítající s všeobecnou brannou povinností. Důvodem pro rezignaci byly neshody s Uherskem ohledně nového branného zákona, stejně jako s vládami obou částí monarchie ohledně armádního rozpočtu.\n\nNásledně působil jako generál v Štýrském Hradci a roku 1873 získal hodnost polního zbrojmistra (\"Feldzeugmeister\"). V letech 1874–1876 opětovně zastával funkci náčelníka generálního štábu. Od roku 1867 také zasedal v Panské sněmovně (horní jmenovaná komora Říšské rady).\n\nByl dvakrát ženat. Jeho první manželka byla Antonia Margareta Carolina von Weihse, se kterou se oženil v roce 1849 a měl s ní pět dětí. Jedním ze synů byl viceadmirál Friedrich Albert von John. Jeho druhou manželkou byla Anna hraběnka Orsini-Rosenberg, se kterou měl dceru Idu.\n"}
{"id": "911788", "url": "https://cs.wikipedia.org/wiki?curid=911788", "title": "Open de Nice Côte d’Azur 2013", "text": "Open de Nice Côte d’Azur 2013\n\nOpen de Nice Côte d’Azur 2013 byl tenisový turnaj pořádaný jako součást mužského okruhu ATP World Tour, který se hrál na otevřených antukových dvorcích areálu Nice Lawn Tennis Club, ležícím na Francouzské riviéře. Konal se mezi 19. až 25. květnem 2013 ve francouzském Nice jako 29. ročník turnaje.\n\nTurnaj s rozpočtem 467 800 eur patřil do kategorie ATP World Tour 250. Nejvýše nasazeným hráčem ve dvouhře byla světová šestka Tomáš Berdych z České republiky, který se před zahájením odhlásil pro únavu.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč nastoupil do hlavní soutěže z pozice náhradníka:\n\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do hlavní soutěže z pozice náhradníka:\n\n\n"}
{"id": "911792", "url": "https://cs.wikipedia.org/wiki?curid=911792", "title": "Euphoria", "text": "Euphoria\n\n\"Euphoria\" je píseň švédské zpěvačky Loreen. Je třetím singlem z jejího debutového alba \"Heal\". Autory písně jsou Thomas G:son a Peter Böstrom, na produkci se podíleli SeventyEight a Böstrom.\n\n24. května 2012 Loreen s touto písní se ziskem 372 bodů zvítězila na Eurovizi 2012 coby reprezentant Švédska. Jedná se o druhý nejvyšší bodový zisk v historii soutěže. Vystoupení Loreen zároveň získalo zatím nejvyšší počet dvanáctibodových ohodnocení - přisoudilo mu je 18 zemí včetně Slovenska.\n\n\"Euphoria\" získala pozitivní hodnocení od většiny kritiků a v létě obsadila přední místa většiny evropských žebříčků. Bodovala ale také například v Austrálii. V domácím Švédsku debutovala na dvanáctém místě hitparády, a postupně se dostala na první příčku, na níž zůstala šest týdnů. Loreen zde obdržela devět platinových desek za prodej 180 000 kopií singlu.\n\nLoreen se s písní zúčastnila prvního semifinálového kola národního kola Melodifestivalen 2012 ve Växjö. Díky umístění v nejlepší dvojce přímo postoupila do finále ve Stockholmu, kde 10. května zvítězila jak u švédských diváků (670,551 hlasů), tak i mezinárodní poroty. Její vítězství u televizních obrazovek sledovaly čtyři miliony Švédů.\n\nV druhém semifinále Eurovize v ázerbádjžánském Baku Švédsko postoupilo do velkého finále, kde o dva dny později Loreen zvítězila se ziskem 372 bodů. Navíc obdržela nejvyšší dvanáctibodové ohodnocení z rekordního počtu osmnácti zemí - Rakouska, Belgie, Dánska, Estonska, Finska, Francie, Německa, Maďarska, Islandu, Irska, Izraele, Lotyšska, Nizozemska, Norska, Ruska, Španělska a Spojeného království. Jedinou zemí, v níž se Loreen nedostala mezi deset nejúspěšnějších, byla Itálie (zdejší diváci přisoudily Loreen 3 body, avšak porota ji neohodnotila dostatečně dobře).\n\nOficiálním klipem na řadě hudebních kanálů bylo až do léta video s vystoupením Loreen v Melodifestivalenu. Premiéra skutečného oficiálního videoklipu proběhla následně 5. července na YouTube.\n\nPřed vystoupením na Eurovizi \"Euphoria\" vedla ve většině fanouškovských anket včetně hodnocení klubů OGAE. Mimo komunitu fanoušků však píseň bodovala neméně. Redaktorka Erika Brooks Adickman z webu Idolator nazvala píseň \"\"nakažlivou\"\", zatímco blog The Reflective Inklings píseň 5. května vyhlásil songem týdne s následujícím hodnocením:\n\n\"Euphoria je z toho co jsem slyšela neoddiskutovatelně nejlepší písní letošního ročníku. Je poseta švédskými elementy, je udělaná delikátně. Smyčce nabízejí estetický lesk, který píseň v pochvalných hodnoceních posune jen výše. \"Upbeat\" je dobrý způsob, jak popsat Euphorii. Tak jako její předchůdce ('Popular') i 'Euphoria' burcuje v posluchači nesmírně pozitivní pocity. Loreen zvládá interpretaci vysokých tónů s fantastickou vyrovnaností. Když slyším, jak Loreen pomalu začíná utvářet vzrušení z těch brzy slyšených výšek, skutečně mě to vybudí.\nTěsně před velkým finále soutěže 26. května Loreen obdržela dvě ocenění Marcel Bezençon Awards, které se každoročně předávají vybranému interpretovi - cenu umělců od komentátorů soutěže, a cenu skladatelů od účastnících se autorů.\n\nPíseň zaznamenala nebývalý úspěch nejen v Evropě, ale také v Americe či Austrálii. Celkem se prodaly nejméně dva miliony kopií, z toho půl milionu v Německu. Ve Finsku byla píseň nasazena do hitparády rovnou na první místo, kam se navrátila po dvanáctitýdenním pohybu žebříčkem. Na prvním místě debutovala také v Dánsku. Na první příčku se vyšplhala v řadě zemí včetně Rakouska, Německa, Švýcarska, Islandu či Řecka. V hitparádě Velké Británie byla nasazena na 85. místě, odkud následující týden vyšplhala na třetí místo s prodeji 62,148 kopií. V britské top100 zůstala celkem 15 týdnů.\n\nV Austrálii píseň debutovala na 36. místě oficiální hitparády singlů, v žebříčku tanečních písní dokonce na čtvrtém místě.\n\n\n\n\n\nIslandští hudebníci Sverrir Bergmann a Halldór Gunnar nahráli svoji verzi písně na své album předělávek \"Föstudagslögin\". Jejich verze nabourala islandskou hitparádu simultánně s originálem okolo července 2012. Verze Bergmanna a Gunnara debutovala na šestnácté příčce a v následujícím týdnu dosáhla na páté (své nejvyšší) místě.\n\nAmerický zpěvák Gavin Mikhail nahrál vlastní verzi písně pro své album \"Some Die Young\".\n\n\n"}
{"id": "911793", "url": "https://cs.wikipedia.org/wiki?curid=911793", "title": "Copahue", "text": "Copahue\n\nStratovulkán Copahue leží na hranici mezi Chile a Argentinou. 27. května 2013 byl v Chile vyhlášen červený stupeň ohrožení a zahájena evakuace přibližně 2 tis. lidí.\n\nOd roku 1900 došlo k deseti erupcím sopky.\n\n"}
{"id": "911795", "url": "https://cs.wikipedia.org/wiki?curid=911795", "title": "Issanlas", "text": "Issanlas\n\nIssanlas je francouzská obec v departementu Ardèche v regionu Auvergne-Rhône-Alpes. V roce 2010 zde žilo 117 obyvatel.\n\n"}
{"id": "911797", "url": "https://cs.wikipedia.org/wiki?curid=911797", "title": "Franz Kuhn von Kuhnenfeld", "text": "Franz Kuhn von Kuhnenfeld\n\nFranz Kuhn svobodný pán von Kuhnenfeld (25. června 1817 Prostějov – 25. května 1896 Strassoldo) byl rakousko-uherský generál a politik, v letech 1868–1874 ministr války Rakouska-Uherska.\n\nRoku 1837 vstoupil do rakouské armády. Během revoluce 1848-1849 v Rakouském císařství se vyznamenal v bojích v Itálii (bitva u Custozy) a Uhersku. Byl mu propůjčen Vojenský řád Marie Terezie. Poté působil jako náčelník štábu u 11. armádního sboru v Uhersku. V roce 1852 byl povýšen na barona. Od roku 1856 byl učitelem strategie na vojenské škole ve Vídni. Účastnil se války v roce 1859 v Itálii. Roku 1866 bojovoval coby velitel v Tyrolsku proti Giuseppe Garibaldimu. Byl poté povýšen na polního maršála.\n\nOd 18. ledna 1868 do 14. června 1874 zastával post ministra války Rakouska-Uherska (jedno ze tří společných ministerstev Rakouska-Uherska, zřízených po rakousko-uherském vyrovnání). Zasadil se o výrazné reformy ozbrojených sil. Zavedl všeobecnou brannou povinnost, urovnal vztahy s Uherskem a přispěl k utvoření obou dílčích zeměbraneckých vojenských sil (předlitavský landwehr, uherský honvéd). Ve funkci ministra také zrušil Vojenskou hranici a toto balkánské území začlenil do civilní struktury státní správy.\n\nPo odchodu z ministerské funkce zastával od roku 1874 post zemského velitele v Štýrském Hradci. Funkce byl ovšem zproštěn náhle v červenci 1888 kvůli svým poznámkám na adresu korunního prince Rudolfa. Publikoval odborné studie v oboru atronomie, zeměpisu a vojenství. V roce 1870 vydal knihu \"Der Gebirgskrieg\".\n"}
{"id": "911799", "url": "https://cs.wikipedia.org/wiki?curid=911799", "title": "Mázdřinec rakouský", "text": "Mázdřinec rakouský\n\nMázdřinec rakouský (\"Pleurospermum austriacum\") je statná, řídce se vyskytující rostlina, jediný druh rodu mázdřinec který se vyskytuje v přírodě České republiky.\n\nRod mázdřinec má dosud nedořešenou vnitrodruhovou taxonomii (někdy je považován i za heterogenní skupinu) a jsou různé názory botaniků na validitu jeho druhů.\n\nEvropský druh který je rozšířený především v horských oblastech střední a jihovýchodní Evropy. Nejčastěji se vyskytuje v Alpách a Karpatech, v menší míře v Dinárských horách a pohořích Balkánu až k Bulharsku. Izolované ostrůvky jsou také v Pobaltí, na západní Ukrajině a jihu Švédska.\n\nV České republice se tento alpsko-karpatský prvek v naší květeně objevuje jen fragmentárně a to hlavně v Krkonoších, Českém středohoří, Hrubém Jeseníku a v Bílých Karpatech, ojediněle pak v okolí Berounky, Hostýnských vrších a Moravském krasu. Roste především v travnatých a křovinatých porostech, na horských loukách, ve světlých lesích a jejich okrajích, v lesních údolích, nivách potoků i horských karech. Nejlépe prospívá na půdě s dostatkem humusu, v teplejších oblastech si volí stanoviště směrovaná k severu. Obvykle rostou v rostlinných společenstvech vegetace svazu \"Calamagrostion arundinaceae\".\n\nStatná bylina jejíž lodyha dorůstá do výše 50 až 200 cm. Z tlustého, svislého kořene vyrůstá, přímá, jemně žebernatá, v horní části jednoduše větvená, dutá, drsná a lysá lodyha. Je porostlá řapíkatými, v obrysu trojúhelníkovitými listy které jsou 2 až 3krát zpeřené. Směrem vzhůru se listy zmenšují, spodní s úzce křídlatým řapíkem mohou být dlouhé až 35 cm a horní přecházejí v listeny.\n\nKvětenství je složený okolík, terminální mívá v průměru až 20 cm, jeho okolíčky jsou tvořeny 16 až 30 květy. Hlavní okolík má obal z 6 až 10 peřenodílných nebo peřenoklaných a okolíčky mají obalíčky z 8 až 10 kopinatých a dolu ohnutých listenů, v obou případech jsou listeny bělomázdříté. Stopky v celém okolíku včetně stopek květů jsou bíle poprášené. Vonné, pravidelné, pětičetné květy mají bílé korunní plátky vejčitého tvaru a poměrně zakrnělý kalich, pět volných tyčinek, spodní semeník a dvě krátké čnělky.\n\nRozkvétají od června do srpna. Po opylení se vyvinou vejčité, bezobalné olivově hnědé dvounažky s 5zubým okrajem po kalichu a s pěti podélnými, vystouplými žebry na každé nažce. Je to rostlina víceletá monokarpická, tj. vykvétá a plodí až za několik let od vyklíčení, až nabere dostatek sil; po opadu semen usychá.\n\nMázdřinec rakouský je v naší květeně hodnocen jako glaciální relikt, pozůstatek z holocénu, z konce poslední doby ledové. Jeho hlavní ohrožení spočívá ve zničení potřebných biotopů v tradičních areálech výskytu. \"Červeným seznamem cévnatých rostlin České republiky r. 2012\" je zařazen do kategorie silně ohrožených druhů (C2b).\n\n\n \n"}
{"id": "911802", "url": "https://cs.wikipedia.org/wiki?curid=911802", "title": "Dejvorec velkoplodý", "text": "Dejvorec velkoplodý\n\nDejvorec velkoplodý (\"Caucalis platycarpos\") je jediný druh monotypického rodu dejvorec z čeledě miříkovité. V minulosti představoval význačný plevel hlavně pro obiloviny, s nástupem herbicidů se stal spíše vzácnosti.\n\nTento archeofyt je rozšířen vyjma severských zemí v celé Evropě, směrem na východ přes Malou Asii a Krym až po Kavkaz a sever Íránu. Někdy bývá přechodně zavlečen i mnohem severněji. V České republice vyrůstá převážně jen v teplejších oblastech, ve středních, východních a severozápadních Čechách a ve střední a jižní Moravě; na jiných místech roste jen velice zřídka.\n\nDejvorec je teplomilná rostlina vyskytující se na polích, ve vinicích, na úhorech a stanovištích stepního charakterů. Pro zdárný vývoj potřebuje suchá, prohřátá místa s výživnou půdou na vápnitém nebo slínitém podkladě, je někdy ke spatření i na rumištích a smetištích. Ve vlhkých místech s kyselou půdou neroste. Dejvorec velkoplodý je diagnostickým druhem rostlinných společenstvech vegetace svazu \"Caucalidion lappulae\".\n\nDruh je jednoletá rostlina která někdy přezimuje. Ze světlého, tuhého, tenkého a nerozvětveného kořene vyrůstá přímá lodyha do výšky 10 až 30 cm. Ve spodní části, kde se obvykle rozložitě rozvětvuje, je na průřezu hranatá a porůstá listy s řapíky pozvolna rozšířenými v pochvy. V horní části je rýhovaná, řídce porostlá štětinatými chlupy a čepele listů nasedají přímo na pochvy které mají blanitý, plochý a někdy hustě obrvený okraj. Listové čepele, s vřeteny brvitě chlupatými, jsou v obrysu trojúhelníkovité, obvykle dvakrát zpeřené, jejich tupé lístky jsou vejčité a celokrajné\n\nNa lodyhách vyrůstají drobné květy ve složených okolících na dlouhých stopkách které bývají složené často jen ze 2 až 3 okolíčků tvořených jen několika květy. Okolík obal nemívá nebo je tvořen jen 1 až 2 drobnými listeny a obalíčky se skládají ze 3 až 5 kopinatých listenů. Stopky květů i okolíčku jsou hranaté a drsné. Pětičetné květy jsou částečně oboupohlavné přisedlé a částečně samčí na stopkách. Kališní cípy jsou dlouhé až 1,5 mm a srůstají se spodním semeníkem obsahující dvě vajíčky. Volné korunní lístky jsou bílé nebo vzácně narůžovělé; nejsou stejné délky, vnější v okolíku jsou větší. V květu je dále pět volných tyčinek s prašníky a dvě čnělky nesoucí blizny. Vykvétají hlavně od května do července, jednotlivě až do podzimu.\n\nPlody jsou 2 až 3 mm dlouhé dvounažky mající na každé nažce mezi 5 hlavními žebry ještě 4 vystouplá žebra vedlejší a na nich štětinkaté ostny kterými se snadno přichycují na srst zvířat či šat lidí. Podobají se dvounažkám mrkve od kterých se liší tím, že semenný bílek je svými okraji stočen dovnitř kdežto u mrkve je bílek na vnitřní straně plochý. Rostliny se rozmnožují pouze semeny která si v půdě podržují dlouho dobu klíčivost. Semenáčky, které vyrostou ze semen již na podzim, za příznivých podmínek přezimují a kvetou a plodí příští rok.\n\nDejvorec velkoplodý byl v naší republice zastoupen v minulosti dvěma poddruhy:\nDruhý z nich, dejvorec velkoplodý osténkatý, odlišující se kratšími ostny na nažkách, je již po několik desítek let v ČR nezvěstný.\n\nJestliže byl dejvorec velkoplodý jako druh v minulosti významným plevelem, v době přítomné patří k vzácným plevelům. S nástupem razantní chemizace v našem zemědělství se jeho výskyt výrazně snížil. Stává se raritním, ubylo velké množství historických lokalit s jeho výskytem. V současnosti dochází k omezení používání herbicidů a počet míst s dejvorcem začal mírně stoupat. Podle \"Červeného seznamu cévnatých rostlin České republiky z roku 2012\" patří nominátní poddruh mezi silně ohrožené taxony (C2b) a poddruh \"muricata\" mezi nezvěstné taxony (A2).\n\n\n \n"}
{"id": "911806", "url": "https://cs.wikipedia.org/wiki?curid=911806", "title": "Alexander von Koller", "text": "Alexander von Koller\n\nAlexander svobodný pán von Koller (3. června 1813 Praha – 29. května 1890 Baden) byl rakousko-uherský generál a politik, v letech 1874–1876 ministr války Rakouska-Uherska, na přelomu 60. a 70. let 19. století místodržitel v Čechách pověřený úkolem pacifikace české opozice.\n\nNarodil se jako nejmladší ze čtyř dětí Františka Kollera a jeho manželky Johanny, rozené Grätzlerové z Gräzensteinu. Měl bratry Augusta (*1805), pozdějšího c. a k. tajného radu a velvyslance Rakouska v Londýně, Wilhelma (*1811) pozdějšího polního maršála a generálmajora, a sestru Johannu (* 1809), která se roku 1833 provdala za Karla Thun-Hohensteina.\n\nVstoupil do husarských oddílů. 5. ledna roku 1859 byl v Bratislavě povýšen se do hodnosti generálmajora a následně se zúčastnil tažení v Itálii. Od roku 1866 měl hodnost podmaršála (Feldmarschalleutnant) a velel 9. divizi v Praze, potom 14. divizi v Prešpurku. Účastnil se prusko-rakouské války a bojoval v bitvě u Trutnova. Po pádu vlády Karla von Hohenwarta (roku 1871) se stal velícím generálem v Praze.\n\nV období let 1868–1870 a 1871–1874 také zastával funkci místodržitele v Čechách (nejvyšší představitel státní správy v této korunní zemi). Politicky byl centralisticky orientován (odpůrce autonomistických a státoprávních aspirací neněmeckých národností). Do místodržitelské funkce usedl poprvé roku 1868 v době, kdy po rakousko-uherském vyrovnání v českých zemích gradovalo táborové hnutí a projevy občanské neposlušnosti. Podruhé se místodržícím stal roku 1871, kdy zase mezi českou populací vrcholila frustrace z nenaplněného projektu česko-rakouského vyrovnání (takzvané fundamentální články), které chystala neúspěšně Hohenwartova vláda. V obou případech byla jeho rolí pacifikace Čech. Vláda Adolfa von Auersperga (liberálně, centralisticky a německorakousky zaměřená), která vystřídala Hohenwartův kabinet, provedla jmenování Kollera do Prahy roku 1871 jako svůj první krok.\n\nOd 14. června 1874 do 21. června 1876 zastával post ministra války Rakouska-Uherska (jedno ze tří společných ministerstev Rakouska-Uherska, zřízených po rakousko-uherském vyrovnání). V roce 1876 zasedl v Panské sněmovně (horní jmenovaná komora Říšské rady), kde se připojil k Ústavní straně. Roku 1875 mu byl udělen Královský uherský řád sv. Štěpána.\nOženil se s Augustou Reimerovou (*1819), se kterou měl tři děti: dceru Johannu (*1852 Brescia), syny Alexandra (*1850 Vysoké Mýto), pozdějšího úředníka a Augusta (*1856 Wels) pozdějšího vojáka, jimiž rod vymřel po meči.\n"}
{"id": "911808", "url": "https://cs.wikipedia.org/wiki?curid=911808", "title": "Artur Maximilian von Bylandt-Rheidt", "text": "Artur Maximilian von Bylandt-Rheidt\n\nArtur Maximilian von Bylandt-Rheidt (3. května 1821 Vídeň – 21. února 1891 Vídeň) byl rakousko-uherský generál a politik, v letech 1876–1888 ministr války Rakouska-Uherska.\n\nBěhem revoluce 1848-1849 v Rakouském císařství se účastnil tažení v Itálii. Stal se generálmajorem a předsedajícím technicko-správního vojenského výboru. Roku 1875 byl povýšen na podmaršála (\"Feldmarschalleutnant\").\n\nOd 21. června 1876 do 16. března 1888 zastával post ministra války Rakouska-Uherska (jedno ze tří společných ministerstev Rakouska-Uherska, zřízených po rakousko-uherském vyrovnání). Zasloužil se o reformy armády. Zvýšil armádní rozpočet ze 100 na 117 milionů zlatých. Zvýšil rozsah branné povinnosti o 10 let, zjednodušil správu armády. Byl stoupencem zachování němčiny jako jediného jazyka rakousko-uherské armády a odmítal decentralizaci kompetencí v oblasti železniční dopravy. Zároveň odmítal etnický šovinismus.\n\nJeho synem byl Artur Bylandt-Rheidt, rakousko-uherský politik a předlitavský ministr na přelomu 19. a 20. století.\n"}
{"id": "911809", "url": "https://cs.wikipedia.org/wiki?curid=911809", "title": "Malin Crépinová", "text": "Malin Crépinová\n\nMalin Crépinová, celým jménem Anna Malin Fredrika Thomasdotter Crépin (* 22. srpna 1978 Stockholm) je švédská filmová a divadelní herečka, která na filmovém plátně debutovala roku 2003 vedlejší rolí Anny v komediálním dramatu \"Zamilovaný kněz\".\n\nVýraznou postavu investigativní novinářky Anniky Bengtzonové ztvárnila v kriminální minisérii \"Případy Anikky Bengtzonové\" (2011–2012), natočené podle románové předlohy knih švédské spisovatelky Lizy Marklundové..\n\nNarodila se roku 1978 ve švédské metropoli Stockholmu. V letech 1998–2002 vystudovala Divadelní akademii v Malmö. Následně se stala členkou činohry Městského divadla ve Stockholmu a současně působí také ve švédském národním divadle – Královském dramatickém divadle.\n\nV roce 2010 byla nominována na švédskou filmovou cenu Guldbaggen pro nejlepší herečku v hlavní roli za výkon v dramatu \"I skuggan av värmen\".\n\nS manželem Markusem Crépin Sundströmem (* 1971) má dvě dcery Carlu a Frances.\n\n"}
{"id": "911812", "url": "https://cs.wikipedia.org/wiki?curid=911812", "title": "Nejlepší český basketbalista 20. století", "text": "Nejlepší český basketbalista 20. století\n\nČeská basketbalová federace a Asociace ligových klubů v roce 2001 vyhlásily anketu o nejlepšího českého basketbalistu 20. století, kterou inicioval funkcionář Sparty Praha Pavel Majerík. Nejlepším českým basketbalistou 20. století byl vyhlášen Jiří Zídek st., na druhém a třetím místě skončili Kamil Brabenec a Ivan Mrázek. Výsledky ankety basketbalistů byly slavnostně vyhlášeny v Karlových Varech v sobotu 16. června 2001.\n\nNejlepší českou basketbalistkou 20. století byla vyhlášena Milena Jindrová. \nSlovenská basketbalová asociace vyhlásila anketu o nejlepší basketbalisty Slovenska 20. století, jejíž výsledky byly vyhlášeny v prosinci 2000.\n\nHráč (rok narození), účast Olympijské hry (OH), Mistrovství světa (MS), Mistrovství Evropy (ME) – medaile a další údaje:\n\n\n"}
{"id": "911813", "url": "https://cs.wikipedia.org/wiki?curid=911813", "title": "Ferdinand von Bauer", "text": "Ferdinand von Bauer\n\nFerdinand svobodný pán von Bauer (7. března 1825 Lvov – 26. července 1893 Vídeň) byl rakousko-uherský generál a politik, v letech 1888–1893 ministr války Rakouska-Uherska.\n\nBěhem revoluce 1848–1849 v Rakouském císařství se účastnil tažení v Haliči a Uhersku. V bitvě u Custozy roku 1866 se vyznamenal jako velitel jedné z brigád. Roku 1874 byl povýšen na podmaršála (\"Feldmarschalleutnant\"), roku 1881 na polního zbrojmistra (\"Feldzeugmeister\"). Roku 1882 byl uveden do funkce velícího generála ve Vídni.\n\nOd 16. března 1888 až do 24. července 1893 zastával post ministra války Rakouska-Uherska (jedno ze tří společných ministerstev Rakouska-Uherska, zřízených po rakousko-uherském vyrovnání). Jako ministr provedl četné reformy. Zavedl osmimilimetrovou opakovací zbraň a bezkouřový střelný prach, realizoval změny v doktríně opevňovacích prací.\n"}
{"id": "911816", "url": "https://cs.wikipedia.org/wiki?curid=911816", "title": "Rudolf von Merkl", "text": "Rudolf von Merkl\n\nRudolf von Merkl (28. března 1831 Vídeň – 22. ledna 1911 Vídeň) byl rakousko-uherský generál, vysoký státní úředník a politik, v roce 1893 provizorně ministr války Rakouska-Uherska.\n\nVyznamenal se jako velitel v bitvě u Solferina. Podílel se na polním tažení v roce 1866, tehdy již v hodnosti majora v generálním štábu. Pak působil na ministerstvu války. Roku 1875 byl povýšen na plukovníka, roku 1885 na podmaršála (\"Feldmarschalleutnant\") a roku 1893 na polního zbrojmistra (\"Feldzeugmeister\"). Od roku 1882 až do odchodu na penzi zastával na ministerstvu války funkci sekčního šéfa.\n\nOd 24. července 1893 do 23. září 1893 zastával post ministra války Rakouska-Uherska (jedno ze tří společných ministerstev Rakouska-Uherska, zřízených po rakousko-uherském vyrovnání). Působil jako provizorně pověřený šéf rezortu ve funkci sekčního šéfa ministerstva. Ministerstvo vedl od náhlé smrti Ferdinanda von Bauera do nástupu nového řádného ministra.\n"}
{"id": "911817", "url": "https://cs.wikipedia.org/wiki?curid=911817", "title": "Spaghetti alla puttanesca", "text": "Spaghetti alla puttanesca\n\nSpaghetti alla puttanesca (doslova „špagety podle kurvy“) je italské těstovinové jídlo pocházející z oblasti Kampánie a Lazia. Jeho základem jsou špagety, podávané s omáčkou z rajčat, oliv, česneku, kaparů, ančoviček a feferonky.\n\nPrvní zmínka o tomto pokrmu se nachází v románu Raffaele di Capria \"Smrtelné zranění\" z roku 1961. Podle jedné teorie se jídlo skutečně připravovalo v neapolských nevěstincích. Podle druhé je vytvořil Sandro Petti, restauratér z ostrova Ischia, když k němu pozdě večer přišli hosté a dožadovali se jídla. Protože majitel už nic z jídelníčku neměl, rychle uvařil špagety a přidal k nim všechno, co ve spíži našel. Výsledek podával s omluvnou poznámkou \"puttanata\" (což v hovorové italštině znamená zhruba něco jako \"švindl\"), ale improvizovaný recept měl velký úspěch.\n\nKromě špaget se dají s omáčkou puttanesca připravovat i penne nebo jiné druhy těstovin.\n\n"}
{"id": "911825", "url": "https://cs.wikipedia.org/wiki?curid=911825", "title": "Dušan Uškovič", "text": "Dušan Uškovič\n\nJméno a příjmení Dušan Uškovič náleží několika lidem:\n\n"}
{"id": "911829", "url": "https://cs.wikipedia.org/wiki?curid=911829", "title": "Červená Rus", "text": "Červená Rus\n\nČervená Rus je označení pro historický region, z nějž větší část tvořilo území Haliče a je občas také nazýváno Červené hrady, Červoňské hrady, Červeňské hrady či Červeňská Rus. Jméno bylo poprvé zaznamenáno v polských pramenech v roce 1321.\n\nÚzemí Červené Rusi bylo od konce 5. století osídlováno Slovany. V 10. století se západní část Červené Rusi stala součástí polského knížectví a východní část připadla Kyjevské Rusi. Po rozpadu jednotného kyjevského státu v polovině 12. století vzniklo haličské knížectví pod vládou místní větve rurikovské dynastie.\n\nEtymologie názvu není zcela jasná, ale existuje teorie, že pochází ze staroslovanského označování světových stran barvami, odvozenými podle slovanského boha Svantovíta se čtyřmi tvářemi směřujícími vždy na jinou světovou stranu, severní tvář byla bílá, východní byla zelená, jižní byla černá a západní byla červená, tato teorie je ale problematická, protože není známo, že by někdy existovala „Zelená Rus“, a Černá Rus leží západně od Bílé Rusi, místo aby ležela na jih. Velké množství měst v regionu Červené Rusi nese jména odvozená od červené barvy.\n\n"}
{"id": "911834", "url": "https://cs.wikipedia.org/wiki?curid=911834", "title": "Süan-wu (Peking)", "text": "Süan-wu (Peking)\n\nMěstský obvod Süan-wu () byl jeden z městských obvodů v Pekingu. Nacházel se v městském centru na jihozápad od náměstí Nebeského klidu, měl rozlohu 16,5 čtverečního kilometru a žilo v něm zhruba půl milionu obyvatel. Sousedil na severu s obvodem Si-čcheng, do kterého byl v 1. července 2010 sloučen, na východě s obvodem Čchung-wen, který byl v roce 2010 obdobně sloučen do obvodu Tung-čcheng, a na jihu a na západě s obvodem Feng-tchaj.\n\nZ historických památek se v obvodě Süan-wu nacházel například Chrám nebes.\n"}
{"id": "911835", "url": "https://cs.wikipedia.org/wiki?curid=911835", "title": "Süan-wu", "text": "Süan-wu\n\nSüan-wu může být:\n\n\n"}
{"id": "911836", "url": "https://cs.wikipedia.org/wiki?curid=911836", "title": "Seznam postav seriálu Kobra 11", "text": "Seznam postav seriálu Kobra 11\n\nToto je seznam postav, které se objevovaly v televizním akčním seriálu Kobra 11.\n\nFrank Stolte je parťák Ingo Fischera, později Semira Gerkhana. Frank sloužil před příchodem k dálniční policii u pohraniční stráže. Frank a Ingo byli partneři, kteří zahájili seriál. V prvním pilotním díle \"Bomby na 92. kilometru\" vyřešili případ Rascara Capaca. Frank byl v tomto případě určen šéfkou Katharinou Lamprechtovou, aby předal peníze Rascaru Capacovi / Stevu Krögerovi, kterého na konci zatkl. Frank s Ingem pracovali v prvních dvou epizodách, na konci druhé epizody byl Ingo Fischer zastřelen. Stolte Fischerova vraha zatkne. Potom do seriálu přišel Semir Gerkhan. Frank Stolte měl vztah s manažerkou dálničního motorestu Mareike Vanstraatenovou. V druhé epizodě se s ním rozešla a neznámý muž ji vydíral. Frank Stolte a Mareike Vanstraatenovoá byli ve čtvrté epizodě zase spolu. Frank a Semir spolu pak vyřešili další případy. Frank na konci 1. série odešel z dálniční policie spolu s policisty Thomasem Riederem, Markusem Bodmerem, Anjou Heckendornovou a Jochenem Suchultem.\n\nVe 4. díle 22. řady se na jeden díl vrátil a Semirovi tvrdil, že je pachatelem trestného činu. Semir dokázal jeho nevinu. Dále se dozvídáme, že Stolte byl v roce 1996 přesunut k BKA, poté pracoval pro soukromou firmu, kde později uhořel jeho přítel. Odtud odešel a zadlužil se, Semir mu následně pomohl.\n\nFrank byl kolega Inga Fischera a první kolega Semira Gerkhana. Jeho povaha je klidná. Frank nosil obleky, hlavně šedé, černé a béžové. Frank Stolte a Ingo Fischer se někdy navzájem oslovovali šéfe. S Ingem byli kamarádi a dobře si rozuměli. Frank se po smrti Inga změnil. Pak přišel Semir. Frank a Semir si nejdříve nerozuměli, ale nakonec se zpřátelili. \n\nIngo Fischer byl prvním kolegou Franka Stolteho. Frank a Ingo zahájili seriál. Ingo s Frankem působili v prvních dvou epizodách seriálu. Líbila se mu policistka Anja Heckendornová, která přišla v pilotním díle 1. série \"Bomby na 92. kilometru\". V tomto díle vyřešili případ Rascara Capaca. Ingo a Anja byli u benzínové pumpy, odkud volal Rascar Capac, ale našli jen figurínu. Ingo Franka sledoval při předávání peněz Rascaru Capacovi / Stevu Krögerovi. Toho chtěl před hotelem, ve kterém se zločinec skrýval, zatknout, ale Steve Kröger vystřelil a v davu utekl ke svému autu. Na konci epizody byl zatčen. Frank a Ingo v druhé epizodě seriálu řešili další případ. Ingo Fischer byl v druhé epizodě zastřelen. Zemřel Frankovi v náručí. Frank jeho vraha zatkl. Na smrti Inga měla velkou vinu manažerka dálničního motorestu a přítelkyně Franka Mareike Vanstraatenová.\n\nIngo byl Frankův první kolega. Jeho povaha je klidná. Ingo preferoval džínové a kožené věci. S Frankem byli kamarádi a dobře si rozuměli. Ingo se přátelil se všemi policisty a s manažerkou dálničního motorestu Mareike Vanstraatenovou. Frank a Ingo se někdy navzájem oslovovali šéfe.\n\nSemir vyrostl v turecké čtvrti v německém Kolíně nad Rýnem. Začal pracovat na policii a dostal nabídku od dálniční policie, aby nastoupil za zastřeleného Inga Fischera. Jeho prvním parťákem byl Frank Stolte. Ten však beze stopy zmizel na konci 1. série a místo něj nastoupil André Fux, trochu agresivní, ale dobrý policista. I zbytek policejních zaměstnanců se v té době změnil – na místo šéfky Kathariny Lamprechtové nastoupila Anna Engelhardtová, kterou si i přes počáteční odstup Semir oblíbil, a také nová sekretářka Andrea Schäferová, do které se Semir zamiloval. Běh věcí narušila krutá smrt Andrého (byl probodnut harpunou) a jeho místo u dálniční policie zaujal Semirův nový kolega Tom Kranich. Toho si Semir oblíbil. Tom ale posléze kvůli smrti své těhotné snoubenky Eleny Krügerové policii opustil a na místo něj byl přijat mladý, sportovně nadaný komisař Jan Richter. Ten byl na Semirově svatbě s Andreou jako svědek a i přes to, že Andreu těsně před obřadem unesli zločinci, se vzali. Po Janově odchodu se k policii opět vrátil Tom Kranich a oba spolu nějaký čas pracovali. V té době se Semirovi a Andree narodila dcera Aida (2005, epizoda Záblesk). Potom byl ale Tom zastřelen při záchraně vietnamské dívky a to Semira ranilo. Jeho novým kolegou byl Chris Ritter, speciálně vycvičený policista, který ale brzy zemřel. Když Semirovi zemřel další kolega, chtěl od policie odejít, ale při dopravě svědka na soud s Ritterovým vrahem se seznámil s Benem Jägerem a u policie zůstal. Potom od policie odešla Anna Engelhardtová a na její místo nastoupila mladší ředitelka oddělení (\"šéfová\") Kim Krügerová. Semirovi se v roce 2009 narodila druhá dcera Lilly (2009, epizoda Kóma). V pilotním díle 16. série zjistil že má nemanželskou dceru Danu (2002) s dávnou přítelkyní Nazan Wegnerovou. Někteří z Gerkhanových bratranců měli v seriálu větší roli, např. Hassan Gerkhan, Aladdin Gerkhan a Ismet Gerkhan. V seriálu se také dvakrát objevil jeho chráněnec Cem Aladay. Semir má bratra Kemala. \n\nV roce 2012 dopadl spolu s Benem Jägerem gang tří bratrů, který byl dlouho pronásledovaný. Jeden z bratrů však z vězení řídil únos Semirovy rodiny a Semir se musel rozhodnout: buď zabije Bena a jeho rodina bude propuštěna nebo Bena nechá žít a zemře jeho rodina. Semir se rozhodl zabít Bena a fingovaně jej zastřelil po divoké honičce městem na střeše budovy v přímém televizním přenosu. V roce 2013 Semir zjistil, že jeho bývalý kolega André Fux, o kterém si všichni mysleli, že zemřel v roce 1999 na Mallorce, žije. André nejprve Semirovi zachránil život, ale Semir posléze zjistil, že se dal André na dráhu zločinu. André zemřel pádem do propasti v Alpách. V roce 2013 odešel Ben Jäger a na jeho místo nastoupil vrchní komisař Alex Brandt. V roce 2014 se Semir rozešel s Andreou Schäferovou. Semir byl do Andrei stále zamilovaný a poté, co Andrea jen těsně unikla smrti, se dali opět dohromady. V roce 2015 odešel od policie Alex Brandt kvůli smrti otce za svou matkou do Brazílie. V roce 2016 přišel nový kolega Paul Renner, kterému Semir v mládí zachránil život.\n\nSemir je ke všem milý a hodný. Je kamarádský a má rád zvířata. Když je ale někdo z jeho okolí v nebezpečí, nezná s nikým slitování a chrání své přátele ze všech sil. V průběhu času se Semirův charakter trochu mění – nejprve je to mladý frajer se žvýkačkou v puse, časem se ale mění v zodpovědného, přesto ale veselého člověka a milujícího manžela a otce.\n\nAndré Fux byl druhý partner Semira Gerkhana. Vlastnil černý pás v karate, které vyučoval. Se Semirem pracoval od roku 1996, kdy byl přiřazen k dálniční policii po odchodu Franka Stolteho. Se Semirem měl blízký vztah a velmi dobře si rozuměli. V roce 1999 jeden případ zavedl Semira a Andrého na Mallorcu, kde byl André postřelen harpunou a spadl z jachty do moře. Andrého tělo nebylo nalezeno, proto byl považován za mrtvého. Ovšem v roce 2013, Semir a Ben zjistili, že nezemřel. Nejprve zachránil Semirovi a jeho dětem život, ale posléze bylo zjištěno, že byl zapleten do zločinu. Na konci pilotního dílu \"Zmrtvýchvstání\" André v Alpách spadl do propasti a zemřel.\n\nAndré byl Semirovým druhým kolegou. Jeho povaha byl klidná, ale někdy až agresivní. Ovládal bojová umění, které i párkrát předvedl. Kromě toho byl i zpěvák, podobně jako pozdější kolega Ben Jäger. Zazpíval v seriálu i se skupinou Scooter v epizodě \"Smrtící sláva\" z 2. série. André od začátku nosil obleky. V druhé sérii nosil výrazné barvy košil jako červenou, silně modrou, oranžovou a podobně. Od třetí série už začal nosit stylovější a modernější košile a obleky. Spíše preferoval černou, šedou a hnědou.\n\n \nNarodil se do rodiny Frankieho Kranicha. Má sestru Nadju, která žije v Mnichově a pracuje ve vedení hotelu. Od mládí měl rád jízdu ve formuli a tato záliba mu vydržela až do dospělosti. Nejprve pracoval u státní policie, po té dostal nabídku od dálniční policie v Kolíně nad Rýnem, kterou přijal a nastoupil za zemřelého Andrého Fuxe. Zde se seznámil se Semirem Gerkhanem a od té doby spolu vyšetřovali různorodé případy. Jednou se Tom seznámil u jednoho případu se svědkyní Elenou Krügerovou a zamiloval se do ní a po čase už s ní čekal dítě a chtěl si ji vzít. Zeptal se Semira, jestli mu půjde za svědka a Semir mu řekl, že ano. \n\nZločinci ale v té době nastražili do Tomova auta bombu, která ho měla zabít, ale zabila těhotnou Elenu. Tom byl zoufalý a potom, co nalezl vrahy, odešel od policie a odjel na několikaletou dovolenou do ciziny. Pak chvíli učil jízdu ve formulích pro děti, následně se ale znovu setkal se Semirem (v době po odchodu svého nástupce Jana Richtera) a vrátil se k policii. U ní zase několik let sloužil a dokonce se zamiloval do sekretářky Petry Schubertové, potom ale jednou zachraňoval vietnamskou dívku, kterou se snažili dostat jako nepohodlného svědka zločinci a přitom byl smrtelně zraněn. Zemřel Semirovi v náručí a byl pohřben v Kolíně nad Rýnem. Elenu a jejich nenarozené dítě následoval o necelých pět let později. Petra po jeho pohřbu odešla od sboru. Semir a jeho nástupce Chris Ritter jeho vraha, který zastřelil i Chrisova šéfa, zastřelí.\n\nTom Kranich je typický akční hrdina – odvážný, silný… Je také přátelský a má rád krásné ženy. Tom byl třetím kolegou Semira Gerkhana a šestým komisařem. Mezi Tomem a Semirem se vyvinulo skutečné přátelství. Tom uměl italsky. Miloval jízdu ve formulích, byl v tom dobrý. Tom většinou nosil obleky. Sbíral hodinky. Všude chodil pozdě. Elena byla jeho životní láskou, plánovali svatbu a těšili se na dítě. Tomm se po smrti těhotné Eleny změnil.\n\nJan Richter se narodil v Německu, pravděpodobně v Kolíně nad Rýnem. V Münstru vystudoval policejní akademii s červeným diplomem (jak se dozvídáme v pilotním dílu 7. série) a poté nastoupil na oddělení krádeží, kde pracoval jen pár měsíců. Pak byl ale zavražděn jeho dlouholetý kamarád a Jan se rozhodl vrahy chytit a nechat zatknout a zavřít. V práci si vzal dovolenou a začal pátrat na vlastní pěst. Při tom se seznámil se svým budoucím kolegou a kamarádem Semirem Gerkhanem, který mu pomohl vrahy dostihnout i přesto, že se při jejich prvním setkání poperou a Jan, který ovládá kickbox, ho přemohl. Protože neměl Semir v této době parťáka, byla mu nabídnuta práce u dálniční policie a Jan, který se zatím se Semirem spřátelil, ji přijal a nastoupil po odchodu Toma Kranicha. \n\nRychle získal uznání svých nových kolegů, kteří na něj často nahlíželi s respektem. Jan postupem času získal hodnost vrchního komisaře a hodně se toho od Semira naučil a šel mu za svědka na svatbě s Andreou Schäferovou. Z dálniční policie odešel kvůli přítelkyni která spáchala sebevraždu a Jan se rozhodl k odchodu do Ameriky. O jeho dalším životě se v seriálu nemluví.\n\nJan byl milý a přátelský. Je pátým kolegou Semira Gerkhana a šestým komisařem. Jeho povaha byla klidná. Je šarmantní, elegantní a pozorný. Jan většinou nosil obleky. Nosí kontaktní čočky, v epizodě Na mušce (8. série, 2003) měl brýle. Má rád zvířata, se kterými umí skvěle pracovat, a také sport, ve kterém ve všech směrech vyniká – nejvíce v bojových uměních. Také uměl dobře hrát bowling a další sporty, což se mu často hodí. \n\nChris Ritter je pátým kolegou Semira Gerkhana. Byl profesionálně vycvičeným policistou. 10 let pracoval pro tajnou službu, byl zrazen svým kolegou a vězněn v Africe, kde ho mučili, dávali mu drogy a při pokusu o útěk byl několikrát postřelen. Měl sestru Janine, která žila v Londýně. S bývalou manželkou Beou měl syna Frederica a dceru Katrin. Chris uměl švédsky. Se Semirem pracoval od roku 2006, kdy byl přiřazen k dálniční policii po smrti Toma Kranicha. Chris jako tajný agent vystupoval pod jménem Mark Jäger. Původně si o něm všichni mysleli, že zabil Toma a nevěděli, že byl tajným agentem. Semir se ho snažil zatknout. Pak ale skutečný vrah Toma Kranicha zabil Chrisova šéfa. Chris šel za Semirem a vše mu řekl a společně s ním vypátral Tomova vraha. Protože po vyřešení případu byly uvedeny fotografie pana Rittera v novinách a bylo uvedeno jeho jméno, nemohl nadále pracovat jako tajný agent. V další epizodě se stal Semirovým kolegou. Ze začátku se jim ale spolupráce nedařila, Chris byl zvyklý na sólové akce. Pak se z nich stal dobrý tým a Chris měl se Semirem dobrý vztah a rozuměli si. V roce 2007 vyšetřovali jeden případ, ve kterém byl Chris zastřelen z vrtulníku. Zemřel v náručí své přítelkyně a bývalé kolegyně, tajné agentky Tanji Brandtové, kterou zachránil před smrtí. Nad nimi stáli Semir a šéfová Anna Engelhardtová. Jeho vrah byl zatčen v pilotním díle 13. série.\n\nChris byl Semirovým pátým kolegou. Jeho povaha byla klidná, někdy i agresivní. Chris od začátku nosil obleky.\n\nBen Jäger je šestým kolegou Semira Gerkhana. S Gerkhanem pracoval od roku 2008, nastoupil po smrti Chrise Rittera. Dříve sloužil u LKA, ale v jeho týmu byl zrádce, kterého zastřelila jeho kolegyně Eva. Kvůli této události opustil LKA. Později se však případ znovu začal vyšetřovat a zjistilo se, že ten, kterého tehdy Eva zastřelila, byl nevinný a že skutečnými zrádci byli jejich šéf a kolegyně Franciska. Se Semirem měl blízký vztah a velmi dobře si rozuměli. Ben byl z bohaté rodiny Konrada Jägera, měl sestru Julii. Odešel v 7. díle 18. řady kvůli hudební kariéře (\"Osamělé rozhodnutí\", 2013). Po šesti letech se v seriálu znovu objevil, a to na Semirových narozeninách.\n\nBen byl Semirův šestý kolega. Jeho povaha je klidná. Ben byl také zpěvák a kytarista, podobně jako André Fux. Ben byl prvním parťákem, který nenosí obleky. Ze začátku většinou nosil džíny a zelenou nebo černou bundu, později začal nosit kožená saka, převážně hnědá.\n\nAlex Brandt byl sedmým kolegou Semira Gerkhana. Pracovali spolu od roku 2013, nahradil v týmu Bena Jägera. Byl zkušeným policistou, pracoval jako agent vrchní komisař u protidrogového nasazení, kde ho ale kamarádi a kolegové zradili a on musel do vězení. Tam strávil dva roky, nakonec se ale jeho nevinu podařilo dokázat. Se Semirem se dali dohromady uprostřed 18. série, po úvodních rozepřích se mezi nimi utvořil pevný vztah a velmi dobře si rozuměli. \n\nVyrůstal s třemi dalšími děti v pěstounské péči se svou nevlastní matkou Annou, která se stala také pěstounkou Felixe, chlapce, kterému zemřela matka v pilotní epizodě 19. řady. Od epizody \"Tisícerá smrt\" je ve vztahu s patoložkou Nelou Stegmannovou. Jejich vztah byl ale ukončen poté, co Nela odešla do zahraničí. V epizodě \"Větrná harfa\" se Alex seznámil ze svým skutečným otcem, který ho poté, co ukradl kartelové peníze, dal k pěstounské rodině. Když se Alex dozvěděl, že je jeho matka stále naživu, opustil svou práci a odcestoval do Brazílie, aby se s ní setkal. Se Semirem se rozloučil na dálnici.\n\nAlex byl Semirův sedmý kolega. Jeho povaha je klidná. Alex byl druhým parťákem, který nenosí obleky (nosil více koženou bundu) a někdy překračuje hranice a pravidla.\n\nPaul Renner je osmým parťákem Semira Gerkhana. S Gerkhanem pracuje od roku 2015, nahradil Alexe Brandta. Byl bývalým policejním důstojníkem. Paulovým životním cílem bylo stát se dálničním policistou, jelikož v raném věku potkal Semira Gerkhana, který mu zachránil život. Od té doby chtěl být stejný a zachraňovat ostatní před nebezpečím. \n\nSe Semirem jsou blízkými přáteli a mohou se na sebe vzájemně spolehnout, dohromady tvoří dobrý tým. Paul má neteř Emilii, otce Klause Rennera, který začíná trpět demencí, a sestru. Paul pomáhá otci v autodílně a opravují spolu veterána. V průběhu práce u dálniční policie žil chvíli s kolegyní Jenny, jejich vztah ale nevydržel dlouho. Své pracoviště opustí na konci roku 2019.\n\nPaul je Semirův osmý kolega. Jeho povaha je klidná, je nadaným policistou s bystrými smysly pro spravedlnost a srdcem na pravém místě. Jeho největším koníčkem jsou vodní sporty, zejména surfing. Ve 24 serii opustí svoje pracoviště z důvodu starání se o nemocného otce a odpluje sním na lodi.\n\nViktoria Reisingerová bude devátým parťákem Semira Gerkhana, poprvé bude ale po jeho boku stát žena. S Gerkhanem vytvoří tým od roku 2020, nahradí Paula Rennera. \n\nRáda jezdí na kole.\n\nKatharina Lamprechtová byla první šéfkou dálniční policie v seriálu. Společně s Frankem Stoltem a Ingem Fischerem vyřešila případ \"Rascara Capaca\" v pilotním díle \"Bomby na 92. kilometru\". Účastnila se výslechů podezřelých nebo obstarávala inzeráty či denní tisk. Výrazněji se do akce se zapojila v epizodách \"Konečná pro všechny\" a \"Chladnokrevně\", ale většinou řídila akce z kanceláře. Většinou dodržovala policejní pravidla. V šesté epizodě 2. série neznámo jak odešla společně se sekretářkou Reginou Christmannovou, policistou Manfredem Meier-Hoferem a manažerkou dálničního motorestu Marií.\n\nKatharina Lamprechtová byla přísná, ale pro své zaměstnance spravedlivá a vyžadovala kázeň, na druhou stranu se svých podřízených také uměla zastat. Tím si získala jejich respekt.\n\nAnna Engelhardtová byla druhá šéfová dálniční policie. Měla o 14 let mladší sestru Christinu. V jedné epizodě v seriálu se objevil její synovec. Před příchodem k dálniční policii byla na oddělení vražd. Šéfová se s kolegy spíše přátelila a byla velmi oblíbená. S týmem držěla pohromadě. Několikrát se dostala do těžké situace, ale vždy ji dovedla do úspěšného konce. Ve služebních záležitostech byla nekompromisní, ale byla ochotná i leccos odpustit. Na druhou stranu pokud se její lidé dostali do nějakého konfliktu, plně za nimi stála.\n\nV 5. sérii v epizodě \"Krátké štěstí\" měla vztah s Phillipem Kleinem. Měli spolu letět do Paříže, kde chtěl Phillip Anně nabídnout sňatek. Lisa, dcera jeho manželky, se kterou se chtěl rozvést, ho ale zabila, Annu unesla a chtěla ji zabít. Šéfovou její podřízení zachrání a Lisu zatknou. Později měla šéfová vztah s otcem Toma Kranicha, Frankem \"Frankiem\" Kranichem (10. série, epizoda \"Frankie\"). Ve 13. sérii v epizodě \"Zrada\" odchází poté, co ji zradil její přítel, který ji chtěl zabít. V roce 2016 se na jaře opět ukáže v pilotním díle \"Kobro, je to na vás!\", aby popřála a předala Semirovi, k 20. výročí u dálniční policie, dar od policejního prezidenta.\n\nAnna Engelhardtová je šéfová, která byla velmi atraktivní. Byla velmi energická, rozhodná a působila chladně, proto byla hodna svého jména \"Andělské srdce\". Od 3. série bylo jasné, že k ní choval policista Horst <nowiki>\"Hotte\"</nowiki> Herzberger city.\n\nKim Anne-Marie Christo Krügerová byla třetí šéfová dálniční policie. Poprvé byla k vidění v epizodě \"Okno\", kde s ní flirtoval Ben Jäger alias Winnetou Kozlowski, ještě v této epizodě přišla k dálniční policii. Její otec Alexander Christo byl zločinec, kterého v epizodě \"Panter\" postřelili. Kdysi byla zasnoubená s jedním policistou, který byl jejím kolegou a životním partnerem a čekala s ním dítě, její partner byl zastřelen při razii a později o dítě přišla. V 16. sérii v epizodě \"Bývalý\" se objevil její bývalý manžel Alexander Stark. Měla tři bratry a neteř Hannu. Kim Krügerová rozuměla dlouhým a složitým přednáškám technika Hartmuta Freunda. V 19. sérii měla milostný vztah se státním návladním Sanderem, ten se ale projeví jako záporák a ve 20. sérii nakonec umřel v díle \"Vzpoura\".\n\nKim Anne-Marie Krügerová byla přísná.\n\nRegina Christmannová byla první sekretářkou dálniční policie. Regina byla schopná sekretářka, která byla oporou při vyhledávání v policejních záznamech. V epizodě \"Nalezenec\" se objevila ve větší roli, kdy našla v motorestu Stolper dítě, které bylo uneseno z nemocnice a mělo být předáno jiným lidem. Dítě byla ale zachráněno spolu se svou matkou. Regina měla právě v tomto případu velkou zásluhu na vyřešení, protože kdyby dítě nenašla, nikdy by se na zločiny nepřišlo. Díky ní byly vyřešeny i další složité případy např. v epizodě \"Chladnokrevně\", kde pomocí informace zjistila, kdo je zločinec. Velmi dobře uměla pracovat na počítači. I díky tomu byly případy vyřešeny. Regina také musela odvézt matku Semira Gerkhana z letiště a Semirova matka se ji snažila dát dohromady se Semirem. K tomu ale nedošlo. V šesté epizodě 2. série neznámo jak odchází společně se šéfkou Katharinou Lamprechtovou, policistou Manfredem Meier-Hoferem a manažerkou dálničního motorestu Marií.\n\nRegina byla schopná sekretářka, která velmi dobře pracovala s počítači. S kolegy se přátelila. Nosila elegantní oblečení. Měla světlé vlasy. \nAndrea Schäferová se narodila v Německu. Má sestru Katrin, jejich rodiče se jmenovali Margot a Hans Hubert. Andrea byla druhou sekretářkou dálniční policie v Kolíně nad Rýnem. Se Semirem Gerkhanem spolu chodili, rozcházeli se a znovu se k sobě vraceli. V pilotním díle 8. série Na věky věků (2003) se vzali. V 10. sérii v epizodě \"Záblesk\" se jim narodila dcera Aida (2005). Andrea odešla na mateřskou dovolenou, ale v seriálu se objevovala dál. Ve 14. sérii v epizodě \"Kóma\" se jim narodila dcera Lilly (2009). Andrea si po svatbě nechala své příjmení, ale od 13. série měla příjmení Semira. V 18. sérii se se Semirem hodně pohádala, když Semir zjistil, že má tajného milence. Hned v pilotním díle \"Zmrtvýchvstání\" se rozešli, po několika dílech se dohodli i na rozvodu. Později se však zase dali dohromady, ve 21. sérii v díle \"Rukojmí\" Semir opět požádak Andreu o ruku a v pilotním díle 23. série \"Na východ od ráje\" měli druhou svatbu.\n\nKdyž v 19. sérii v epizodě \"Na vlastní pěst\" zemřeli rodiče Semirovy biologické dcery Dany, začali Danu vychovávat Semir s Andreou. Dana nejprve Andreu nesnášela, později se však jejich vztah zlepšil a Dana začala nevlastní matku akceptovat. Při druhé svatbě Semira a Andrey byla Dana Andreinou svědkyní.\n\nAndrea byla ideální sekretářkou, která všechno zařídí, zjistí a obstará, ale byla zároveň i mladá, atraktivní a pohotová. Andrea jezdila v českých autech. Velmi si oblíbila automobily značky Škoda, se kterými se objevila v několika epizodách, vystřídala několik Felicií a byla k vidění ve stříbrné Octavii a modré Fabii Combi. Andrea byla šťastná manželka a matka.\n\nPetra Schubertová přichází v epizodě \"Záblesk\". Petra původně pracovala jako sekretářka šéfa firmy na letecké součástky. Pak odhalila, že její šéf je zločinec, najala si soukromého detektiva Karstena Zimmermana a vše, co v hale dělo, natočili. Pak si jich ale zločinci všimli. Ujížděli, ale zločinci je pronásledovali. Karstena Zimmermana zabili, Petra s DVD uteče, ale v lese ho ztratila. Petra si nemohla vzpomenout, co se dělo a nepamatovala si ani vlastní jméno. Zločinci je ale pronásledovali dál a stříleli po nich. \n\nPetře, Tomovi a Semirovi se nic nestane a Petru odvážejí do nemocnice. Tam ji jeden zločinec nalezl a chtěl ji zabít. Podařilo se ji utéct a Tom, který mezitím zjistil, kdo Petra je, ji spolu se Semirem zachrání. Tom pak vzal Petru k sobě domů, ale zločinci je u něj doma přepadli a Petru unesli. Tom a Semir je ale našli, Petru zachránili a jejího šéfa a druhého zločince zatkli. Petra se stala novou sekretářkou dálniční policie. Semir pak pošle video, kde jim spolu s Andreou představují svou dceru Aidu. Petra měla další velkou roli v epizodě Věc důvěry, kdy byla zapletená do zločinu spolu s jejím bývalým přítelem. V pilotním díle 11. série \"Na život a na smrt\" měla vztah s Tomem. Svůj vztah tajili, a chtěli to ostatním říci na oslavě Semira. Tom byl ale zastřelen a po jeho pohřbu Petra odchází.\n\nByla třetí sekretářka dálniční policie v Kolíně nad Rýnem.\nČtvrtá sekretářka dopravní policie Kolínem nad Rýnem\n\nSusanna Königová se poprvé objevila v pilotním díle 11. série na párty s Andreou. V dalším díle nastoupila na místo Petry Schubertové. Nejdříve byla jen u počítače, ale v epizodách \"Krysí hnízdo\" a \"Okno\" má větší roli. V epizodě 19. série, \"Hra s ohněm\", prozradí, že čekala dítě s hasičem Tommym Gernhardtem. Ten byl však na konci epizody zatčen za krádeže cenných obrazů a Susanna tedy syna Friedricha, který se narodí ve 20. sérii v pilotním díle \"Kobro, je to na vás!\", vychovávala sama s pomocí technika Hartmuta.\n\nSusanna byla náhradou za Petru Schubertovou, která odešla po smrti Toma Kranicha. Byla velmi dobrou kamarádkou Andrey Schäferové-Gerkhanové, která jí v 11. sérii dohodila volné místo sekretářky dálniční policie. Ve 24 serii a 7 epizodě opustí po mnoha letech svoje pracoviště u dálniční policie.\n\nPartner Anjy Heckerdornové.\n\nJenny Dornová přišla v epizodě \"Výš, dál, rychleji\" v 15. řadě seriálu. Jenny přišla přímo z policejní akademie, má jednoho bratra a zastoupila Hotteho parťáka, Dietera Bonratha, když byl Dieter na dovolené. Po smrti Hotteho je, od epizody \"72 hodin strachu\" v 16. řadě do epizody \"Bez milosti\" v 19. řadě, Jenny parťákem Dietera. Po tragické smrti Dietera Bonratha navštěvovala policejní psycholožku Isabel Fringsovou, oporou jí byl také kolega Alex Brandt. Od dílu \"Kde je Semir?\" v 19. řadě byla povýšena na komisařku a začala pomáhat s případy Semirovi a Alexovi.Měla menší románek s technikem Hartmutem Freundem, později také s Paulem Rennerem. V epizodě Nejhledanější je podezřelá z vraždy svého bývalého přítele a uprchne do Budapešti v Maďarsku. Na konci epizody je jasné, že se vrací do týmu. Od epizody Bombová atmosféra je Jenny Dornová zpět ve službě dálniční policie.\n\nJenny je ctižádostivá půvabná mladá policistka. Je kamarádská a má ráda zvířata. Ráda nosí koženou bundu a džíny. Žije v Kolíně nad Rýnem, kde se narodila.\n\nHartmut Freund je velmi vzdělaný člověk. Je známý svými dlouhými přednáškami, kterým rozumí jen on a šéfová Kim Krügerová. Díky němu bylo vyřešeno mnoho případů. Většinou je u počítače nebo na technickém oddělení, ale občas je v terénu. V několika epizodách měl brýle, ale většinou je nemá. Má sestru Jessiku, která pracuje jako modelka.\n\nHartmut je velmi milý a přátelský. Miluje auta. Má své vlastní červené závodní auto, kterému říká Lucy.\n\nElena Krügerová se narodila v Německu. Pracovala jako provozní firmy Cargo Internacional. Pracovala také v Hongkongu, kde se seznámila s Leonem Zürsem, pašerákem drog, který se vydával za novináře, protože chtěl propašovat drogy z Asie do Německa. Měli spolu poměr, ale Elena všechno zjistila, že ji jen využíval a nechala se přeložit do Německa do Kolína nad Rýnem. Zde se seznámila s vrchním komisařem Tomem Kranichem, svou životní láskou. Řekla mu, že pracovala v Berlíně, nechtěla, aby se dozvěděl o její minulosti. Šli spolu na večeři a pak k Eleně domů. Ráno ji zranil jeden zločinec od Leona, Tom je hned u ní, Semir Gerkhan pronásleduje zločince. Tom se pak dozví, kde Elena pracovala a jede za ní do nemocnice. Elena mu se slzami v očích všechno řekne a zeptá se ho, jestli by se do ní zamiloval, kdyby mu to řekla. Tom odpoví ano a začnou se líbat. Do pokoje ale vejde se zbraní Leon Zürs, unese Elenu a Tomovi řekne, že na ni chce svůj zabavený koks. Tom jede na místo předání, předá Leonovi koks a Leon Elenu vyhodí z auta a odjíždí. Tom běží k Eleně a drží ji v náručí. Leon nečekaně zastaví a chce zabít Toma. Z Tomova auta ale vstane Semir, střílí na Leona a on na něj a pak přijedou posily. Leon ujíždí, Tom, Semir a ostatní policisté ho pronásledují. Leon najede na vlak, narazí do cisterny a jeho auto vybuchne. Epizoda Stíny minulosti končí, když se Tom a Elena objímají a líbají. \n\nDalší epizoda Rozloučení se odehrává o šest měsíců později. Elena řekne Tomovi, že je těhotná a společně plánují svatbu. Při jednom případu mají Tom a Semir podezření, že Leon Zürs přežil. Ten má od nehody popáleniny, velké bolesti a je odkázán na morfium. Chce zabít Toma, a tak do jeho auta nastraží bombu. Ten večer přinese Tom Eleně kytici červených růží a Tom a Elena spolu mluví o dítěti, Tom chce, aby se dítě když bude kluk, jmenovalo Bruno a Elena pak souhlasí. Ráno jdou Tom a Elena na ultrazvuk. Tom zavolá na služebnu, že přijde později, ale všichni mu gratulují, protože se vše dozvěděli od Semira. Elena si vezme od Toma klíče a jde ven. Semirovi mezitím zavolá doktor z patologie a řekne mu, že Leon Zürs žije. Semir to zavolá Tomovi, ten uvidí auto se zločinci a rychle běží ven za Elenou. Vykřikne \"Eleno\", Elena ale dá klíček do zapalování a bomba ji a její nenarozené dítě zabije. Po zatčení Leona Zürse Tom od policie odchází. Po odchodu svého nástupce Jana Richtera se vrací, ale za dva roky je zastřelen. Tom Elenu a jejich nenarozené dítě následoval o necelých pět let později.\n\nElena byla milá, hodná, usměvavá a klidná. Byla elegantní, měla hnědé vlasy a modré oči. S Tomem se do sebe zamilovali na první pohled. Plánovali svatbu a těšili se miminko.\n\nStátní zástupkyně. \n\n\"Sturmi\" je známý svými neuvěřitelně dlouhými přednáškami o konspiračních teoriích. Zahrál si po boku Semira a Bena. Mnohokrát jim však pomohl. Či dokonce zachránil život. Zemřel v 17. sérii kde dá Semira a Bena zase dohromady.\n\n\"Tacho\" byl studentem policejní akademie. Později se z něj stává policista a jako parťáka má Turba. Do řad policie je dovedl Semir, který jako malého zachránil Turba.\n"}
{"id": "911842", "url": "https://cs.wikipedia.org/wiki?curid=911842", "title": "Nišská pevnost", "text": "Nišská pevnost\n\nNišská pevnost (srbsky Нишка тврђава/Niška tvrđava, turecky Niş Kalesi) se nachází v centru města Niš (Srbsko), na pravém břehu řeky Nišavy. Rozkládá se v místě, kde se rozkládalo antické město \"Naissus\".\n\nPevnost pochází nejspíše z počátku našeho letopočtu a byla v průběhu dějin mnohokrát přestavována. První kamenné opevnění na pravém břehu řeky Nišavy vzniklo pravděpodobně v 2. století našeho letopočtu. Dochovány jsou pozůstatky antických i středověkých hradeb, na kterých byla v 18. století vybudována tehdy moderní turecká pevnost. Impulzem pro přestavbu a rozšíření do současného trojúhelníkovitého půdorysu představovala především ztráta Bělehradu, který Rakousko dobylo roku 1717. V letech 1719 až 1723 byly vybudovány 3 m silné hradby, vysoké 8 m a dlouhé 2100 m.\n\nPevnost měla čtyři brány; \"bělehradskou\" (na severu), \"stambolskou\" (na jihu, dnes hlavní brána pevnosti), \"jagodinskou\" (na západě) a \"vidinskou\" (na východě).\n\nV současné době patří nišská pevnost k hlavním turistickým atrakcím města; patří k nejlépe dochovaným opevněným objektům z dob existence Osmanské říše na srbském území. Od roku 1948 se jedná o kulturní památku, která je chráněna zákonem. V roce 1979 stvrdil tento status nišské pevnosti i srbský parlament.\n\nDo současné doby se dochovalo několik původních objektů, které byly součástí pevnosti, mezi které patří Bali-begova mešita (dochovala se však bez minaretu), hamam (turecké lázně), prachárna a skladiště vojenského materiálu.\n"}
{"id": "911843", "url": "https://cs.wikipedia.org/wiki?curid=911843", "title": "Teófilo Cubillas", "text": "Teófilo Cubillas\n\nTeófilo Juan Cubillas Arizaga (* 8. březen 1949, Lima) je bývalý peruánský fotbalista. Hrával na pozici záložníka či útočníka. Mezinárodní federace fotbalových historiků a statistiků (IFFHS) ho vyhlásila nejlepším peruánským fotbalistou všech dob. Pelé ho roku 2004 zařadil mezi 125 nejlepších žijících fotbalistů. Roku 1972 se stal Fotbalistou roku Jižní Ameriky. S peruánskou fotbalovou reprezentací vyhrál roku 1975 mistrovství Jižní Ameriky (Copa América) a zúčastnil se tří světových šampionátů (1970, 1978, 1982). Na prvních dvou se Peru probojovalo do čtvrtfinále a Cubillas byl v all-stars týmu turnaje. Za národní tým celkem odehrál 81 utkání a vstřelil 26 branek.\n\n"}
{"id": "911846", "url": "https://cs.wikipedia.org/wiki?curid=911846", "title": "Henk Groot", "text": "Henk Groot\n\nHenk Groot (* 22. dubna 1938, Zaandijk, Nizozemsko) je bývalý nizozemský fotbalista, který hrával na pozici útočníka. Celou svou fotbalovou kariéru strávil v Nizozemsku. Patří mezi nejlepší kanonýry v historii Ajaxu Amsterdam, se svými 41 nastřílenými góly během jedné sezóny drží klubový rekord. Zároveň je to druhý nejlepší počin v historii Eredivisie (po Coenu Dillenovi se 43 góly).\n\nNejúspěšnější období zažil v dresu nizozemského Ajaxu, s nímž vyhrál čtyřikrát titul v Eredivisie a dvakrát prvenství v nizozemském poháru. Ve finále nizozemského poháru sezóny 1960/61 dal hattrick proti NAC Breda a zařídil tak vítězství 3:0. V sezóně 1966/67 porazil Ajax ve finále opět Bredu, tentokrát 2:1 (Groot ve finále neskóroval). Ve svém prvním ročníku v Ajaxu 1959/60 se stal s 37 vstřelenými brankami nejlepším střelcem Eredivisie. Tento individuální úspěch si zopakoval i v následující sezóně 1960/61, střeleckou bilanci vylepšil na úctyhodných 41 branek.\n\nI během dvou sezón ve Feyenoordu (1963–1965) sklízel úspěchy, vyhrál v ročníku 1964/65 tzv. double - titul v Eredivisie i nizozemském poháru (ve finále porazil Feyenoord klub Go Ahead Eagles 1:0).\n\nPo svém návratu do Ajaxu v roce 1965 hrával s mladým talentem Johanem Cruijffem.\n\nV letech 1960–1969 nastupoval za nizozemskou fotbalovou reprezentaci. Svůj reprezentační debut absolvoval 3. dubna 1960 v přátelském utkání proti týmu Bulharska, Nizozemsko vyhrálo 4:2, Groot vsítil jeden gól. Celkem odehrál v nizozemské reprezentaci 39 zápasů a vstřelil v nich 12 branek.\n\n"}
{"id": "911847", "url": "https://cs.wikipedia.org/wiki?curid=911847", "title": "Saint-Martin-de-Bréthencourt", "text": "Saint-Martin-de-Bréthencourt\n\nSaint-Martin-de-Bréthencourt je francouzská obec v departementu Yvelines v regionu Île-de-France. V roce 2010 zde žilo 635 obyvatel.\n\n"}
{"id": "911849", "url": "https://cs.wikipedia.org/wiki?curid=911849", "title": "Jan Klaassens", "text": "Jan Klaassens\n\nJan Klaassens (4. září 1931, Venlo, Nizozemsko – 12. února 1983) byl nizozemský fotbalista, který hrával na pozici záložníka.\n\nS klubem VVV-Venlo triumfoval v sezóně 1958/59 v nizozemském poháru, kde vstřelil ve finále jeden gól proti ADO Den Haag. Venlo zvítězilo 4:1.\n\nÚspěšné období zažil ale i v dresu nizozemského Feyenoordu, kam v roce 1959 odešel a s nímž vyhrál dvakrát titul v Eredivisie.\n\nV letech 1953–1963 nastupoval za nizozemskou fotbalovou reprezentaci. Svůj reprezentační debut absolvoval 7. března 1953 v přátelském utkání proti B-týmu Dánska, Nizozemsko prohrálo 1:2.\n\nNezúčastnil se žádných vrcholových fotbalových turnajů, hrál pouze kvalifikační utkání. Celkem odehrál v nizozemské reprezentaci 57 zápasů a vstřelil v nich 1 branku.\n\n\n"}
{"id": "911853", "url": "https://cs.wikipedia.org/wiki?curid=911853", "title": "Sonchamp", "text": "Sonchamp\n\nSonchamp je francouzská obec v departementu Yvelines v regionu Île-de-France. V roce 2010 zde žilo 1 577 obyvatel.\n\n"}
{"id": "911855", "url": "https://cs.wikipedia.org/wiki?curid=911855", "title": "Bobby Kerr", "text": "Bobby Kerr\n\nRobert („Bobby“) Kerr (9. června 1882 Enniskillen – 12. května 1963 Hamilton) byl kanadský atlet, sprinter, olympijský vítěz v běhu na 200 metrů z roku 1908.\n\nNarodil se v Severním Irsku, ale jeho rodina emigrovala do Kanady, když měl pět let. V roce 1904 se na vlastní náklady zúčastnil olympiády v Saint Louis, kde startoval v bězích na 60, 100 a 200 metrů, ale vypadl v rozbězích. V následujících letech se jeho výsledky zlepšily. Vytvořil kanadské národní rekordy na tratích od 40 do 220 yardů. Během olympiády v Londýně v roce 1908 se probojoval do finále běhů na 100 i 200 metrů. V běhu na 100 metrů skončil na třetím místě, na dvojnásobné trati se stal olympijským vítězem v čase 22,6.\n\nPo první světové válce, kterou prožil jako důstojník, se stal trenérem. Jako funkcionář kanadské výpravy se zúčastnil olympiády v roce 1928 a 1932.\n\nProfil na sports-reference.com \n"}
{"id": "911857", "url": "https://cs.wikipedia.org/wiki?curid=911857", "title": "Windows Communication Foundation", "text": "Windows Communication Foundation\n\nWindows Communication Foundation (či též WCF, dříve označované jako \"„Indigo“\") je sada knihoven, API a běhové prostředí, dohromady tvořící framework v rámci frameworku .NET, zajišťující komunikaci mezi aplikacemi a umožňující vytvářet servisně orientované aplikace.\nMicrosoft vyvinul Component Object Model (COM), který umožňuje aplikacím, napsaným v různých jazycích, spolupracovat pomocí standardních COM rozhraní. COM však umožňuje používat komponenty lokálně, nikoliv vzdáleně. Pro vzdálené použití komponent byl vyvinut Distributed COM (DCOM). Tato technologie, jako kombinace COM a síťového protokolu, v podstatě umožňuje vzdálené použití COM objektů. Tyto technologie byly zahrnuty pod názvem .NET Remoting. Značnou nevýhodou byla závislost komponent na platformě .NET. WCF je zatím posledním krokem ve vývoji vzdálené komunikace v rámci .NET frameworku. Servisní orientace umožňuje komunikaci .NET komponent navzájem či s komponentami jiných platforem unifikovaným standardizovaným způsobem.\n\nSlužba WCF je program, který odhaluje kolekci koncových bodů (anglicky \"endpoint\"). Každý koncový bod je brána, skrze kterou služba komunikuje s okolím.\n\nKoncový bod má tři vlastnosti, které jej specifikují:\n\nPo spuštění pak služba naslouchá na svých koncových bodech, zda nějaký klient nevyžaduje komunikaci. \n\nKlienti, kteří musí před samotným začátkem komunikace již popis služby vlastnit, jsou iniciátorem komunikace se službou. Se službou komunikují pomocí spojení s určitým koncovým bodem.\nMezi základní vlastnosti WCF patří:\n\nCIBRARO, Pablo. Professional WCF 4: Windows Communication Foundation with .NET 4. Indianapolis, IN: Wiley, c2010, xxvii, 451 p. ISBN 978-047-0168-462. (angličtina)\n"}
{"id": "911861", "url": "https://cs.wikipedia.org/wiki?curid=911861", "title": "Halštrov (Horní Lužice)", "text": "Halštrov (Horní Lužice)\n\nHalštrov (německy \"Elstra\", hornolužickosrbsky \"Halštrow\") je město v Německu, nacházející se v saské Horní Lužici v zemském okresu Budyšín, cca 6 km jihovýchodně od Kamence. Název města je odvozen od řeky Černý Halštrov \"(Schwarze Elster)\", která jižně od města pramení. Halštrov je jedním z nejmenších měst v Německu, má obyvatel.\n\nHalštrov se dělí na 13 městských částí. V níže uvedeném seznamu je počet obyvatel jednotlivých částí k 1. červnu 2010. Jednotlivé části Halštrova jsou (jméno německy/jméno lužickosrbsky):\n\n\nDříve nezávislé komunity Rauschwitz (s městskými částmi Gödlau a Kindisch) a Prietitz byly při reformě místní správy v roce 1994 připojeny ke Halštrovu. Místní část Kriepitz (\"Krěpjecy\") patří jako jediná do lužickosrbské oblasti osídlení.\n\n\n\n\n"}
{"id": "911871", "url": "https://cs.wikipedia.org/wiki?curid=911871", "title": "Ove Kindvall", "text": "Ove Kindvall\n\nBengt Ove Kindvall (* 16. května 1943, Norrköping, Švédsko) je bývalý švédský fotbalista, který hrával na pozici útočníka. Produktivní střelec, během své kariéry se stal nejlepší střelcem švédské ligy Allsvenskan a třikrát nizozemské Eredivisie. V roce 1966 získal ve Švédsku ocenění Guldbollen pro nejlepšího fotbalistu roku. V anketě Zlatý míč, která hledala nejlepšího fotbalistu Evropy, se roku 1969 umístil na čtvrtém místě.\n\nJeho syn Niclas se stal také králem střelců v Allsvenskan.\n\nZa IFK Norrköping nastřílel v sezóně 1966 celkem 20 gólů a stal se nejlepším střelcem švédské ligy Allsvenskan. V roce 1963 získal s klubem ligový titul.\n\nNejúspěšnější období zažil v dresu nizozemského Feyenoordu, s nímž vyhrál titul v Eredivisie, vítězství v nizozemském poháru (1968/69 - Feyenoord zdolal ve dvou zápasech finále PSV Eindhoven) a třikrát se stal\nnejlepším střelcem Eredivisie:\nByl prvním cizincem, který se stal nejlepším kanonýrem nizozemské nejvyšší ligové soutěže, po něm se to povedlo až Brazilci Romáriovi v sezóně 1988/89.\nNastupoval i za švédskou fotbalovou reprezentaci. Celkem odehrál ve národním týmu 43 zápasů a vstřelil v nich 16 branek.\n\nÚčast Ove Kindvalla na vrcholových turnajích:\n\n"}
{"id": "911874", "url": "https://cs.wikipedia.org/wiki?curid=911874", "title": "Vojtovce", "text": "Vojtovce\n\nVojtovce (rusínsky \"Войтівці\", , ) jsou obec na Slovensku v okrese Stropkov. První zmínka o obci je z roku 1408.\n"}
{"id": "911876", "url": "https://cs.wikipedia.org/wiki?curid=911876", "title": "Seznam cizinců v Severstal Čerepovec", "text": "Seznam cizinců v Severstal Čerepovec\n\nToto je seznam cizinců, kteří alespoň jednou nastoupili za hokejový tým Severstal Čerepovec hrající v KHL. Cizinci jsou myšleni hráči nepocházející ze země, kde klub sídlí. \n"}
{"id": "911878", "url": "https://cs.wikipedia.org/wiki?curid=911878", "title": "Abdulhamid II.", "text": "Abdulhamid II.\n\nAbdülhamid II. (jiné přepisy: Abdülhamit II., Abdulhamid II., Abdü 'l-Hamíd; arab. \"Abd al-Hamíd II., Abdu 'l-Hamíd\", arab. nepřesně \"Abdul Hamíd II.\", arab. nepřesně \"Abdulhamíd II.\"; 21. září 1842, Konstantinopol – 10. února 1918, Konstantinopol) byl turecký sultán. Rozporuplná osoba tureckých dějin. Podporoval rozvoj školství a infrastruktury a považoval se za hlavu všech muslimů (chalífa). Jeho hlavním politickým spojencem bylo Německo.\n\nI když zpočátku usiloval o demokratické reformy říše (první ústava, vyhlášení konstituční monarchie), tak po porážce ve válce s Ruskem v roce 1878 je všechny sám zrušil. Krvavě potlačil povstání v Arménii a řecké nepokoje na Krétě, což v roce 1897 vedlo k řecko-turecké válce.\n\nPo vítězství mladoturků byl v roce 1908 přinucen obnovit ústavu. V roce 1909 byl sesazen a poslán do vyhnanství do Soluně.\n\nSultán Abdulhamid II. měl 13 manželek a 17 dětí.\n\n\n"}
{"id": "911879", "url": "https://cs.wikipedia.org/wiki?curid=911879", "title": "Guipure", "text": "Guipure\n\nGuipure (z franc.: \"guiper=obalit\") je druh krajky nebo pozamentu původně zhotovené z \"„cartisane“\" – stužky pergamenu obeskané hedvábnou, zlatou nebo stříbrnou nití.\n\nKrajka se vyráběla jako šitá nebo paličkovaná v různých vazbách, odstínech, barvách a šířkách, většinou s květinovými vzory spojovanými nitěnými můstky nebo hrubými stehy. \nNejstarší písemné zmínky o guipure pocházejí asi z první poloviny 16. století z Francie. V Anglii byly tyto výrobky v 16. století známé pod označením \"„pergamenová krajka“\" ( parchment lace). Bylo to luxusní zboží, které kupovali jen nejbohatší zákazníci. Např. 1 unce guipuru z cartisane oskaného hedvábím stála 7 šilinků a 8 pencí (cca 1/8 tehdejší ceny stejného množství ryzího zlata). Později se guipure vyráběl také z bavlněné příze. Krajky se používaly na lemování oděvů, lůžkovin, církevních rouch aj. Ve Francii bylo známé jejich použití ještě v 18. století. \n\n"}
{"id": "911890", "url": "https://cs.wikipedia.org/wiki?curid=911890", "title": "Válka policajtů", "text": "Válka policajtů\n\nVálka policajtů může být:\n\n\n"}
{"id": "911895", "url": "https://cs.wikipedia.org/wiki?curid=911895", "title": "Ingvar Svahn", "text": "Ingvar Svahn\n\nIngvar Svahn (22. května 1938, Malmö, Švédsko – 16. června 2008) je bývalý švédský fotbalista, který hrával na pozici záložníka. V roce 1967 získal ve Švédsku ocenění Guldbollen pro nejlepšího fotbalistu roku. Byl znám jako velmi čistě hrající fotbalista, během 10 sezón nedostal červenou, ba ani žlutou kartu.\n\nS Malmö FF vyhrál třikrát ligový titul.\n\nNastupoval i za švédskou fotbalovou reprezentaci. Celkem odehrál ve národním týmu 19 zápasů a vstřelil v nich 2 góly.\n\n"}
{"id": "911901", "url": "https://cs.wikipedia.org/wiki?curid=911901", "title": "ŽD Pudlov", "text": "ŽD Pudlov\n\nŽD Pudlov byl slezský fotbalový klub z Bohumína. Klub byl založen roku 1931 pod názvem \"SK Odra Pudlov\". Hned po založení byl Pudlov zařazen do 1.B třídy Těšínské župy fotbalové, kde se několik let střídavě pohyboval mezi I. A a I. B třídou. V roce 1948 došlo k velké reorganizaci československého fotbalu. Název klubu se změnil z tradičního \"SK Odra Pudlov\" na \"Baník Drátovny Pudlov\". V roce 1957 klub postoupil z I. A třídy do třetí nejvyšší soutěže ČSR, která nesla název Moravská divize. O rok později došlo ke sloučení podniků BŽGK a Drátoven v Železárny a drátovny, národní podnik. Název klubu se tímto krokem změnil na \"ŽD Pudlov\". V roce 1973 došlo ke sloučení ŽD Bohumín a ŽD Pudlov, nesoucí jméno jednoho podniku, do TJ ŽD Bohumín.\n\n\nPoznámky:\n\n"}
{"id": "911907", "url": "https://cs.wikipedia.org/wiki?curid=911907", "title": "Seznam cizinců v HC Spartak Moskva", "text": "Seznam cizinců v HC Spartak Moskva\n\nToto je seznam cizinců, kteří alespoň jednou nastoupili za hokejový tým HC Spartak Moskva hrající v KHL. Cizinci jsou myšleni hráči nepocházející ze země, kde klub sídlí. \n"}
{"id": "911908", "url": "https://cs.wikipedia.org/wiki?curid=911908", "title": "Eleonora Habsburská (1582–1620)", "text": "Eleonora Habsburská (1582–1620)\n\nEleonora Habsburská (25. září 1582 – 28. ledna 1620, Hall) byla rakouská arcivévodkyně ze štýrské linie Habsburků.\n\nJejími rodiči byli štýrský vévoda Karel II. a jeho žena Marie Anna Bavorská, která byla zároveň neteří svého muže. Narodila se jako deváté dítě a šestá dcera z 15 sourozenců. Jejím starším bratrem byl císař Ferdinand II. Štýrský.\n\nV roce 1607 vstoupila se svou starší sestrou Marií Kristýnou do kláštera šlechtičen v tyrolském Hallu. S sebou si arcivévodkyně přinesly \"věno\" v hodnotě 100 000 zlatých. Zde se Eleonora setkala s doktorem Hippolitem Guarinonim, který se staral o její zdraví. Stal se také jejím osobním poradcem a později autorem Eleonořina životopisu. Roku 1620 v klášteře zemřela a byla tu také pohřbena.\n"}
{"id": "911909", "url": "https://cs.wikipedia.org/wiki?curid=911909", "title": "Panajotis Kucalas", "text": "Panajotis Kucalas\n\nPanajotis Kucalas (* 13. ledna 1992, Příbram) je český fotbalový obránce s řeckými kořeny, od července 2014 působící v FK Baník Sokolov, kde je na hostování z AC Sparta Praha. Mimo Česko působil v Německu. Jeho oblíbenými hráči jsou Rio Ferdinand a Kevin Prince Boateng.\n\nSvoji fotbalovou kariéru začal v FSC Libuš, odkud v průběhu mládeže přestoupil do AC Sparta Praha. V roce 2011 se propracoval do seniorské kategorie, kde hrál za rezervu. V létě 2012 odešel hostovat do FC Graffin Vlašim, kde působil rok. Před sezonou 2013/14 zamířil na hostování do klubu SpVgg Lam, který se tal jeho prvním zahraničním angažmá. V červenci 2014 odešel hostovat do týmu FK Baník Sokolov. Po roce bylo jeho hostování prodlouženo.\n\n"}
{"id": "911911", "url": "https://cs.wikipedia.org/wiki?curid=911911", "title": "Lipidy ve sportovní výživě", "text": "Lipidy ve sportovní výživě\n\nLipidy jsou z chemického hlediska označovány jako estery vyšších karboxylových kyselin. Jsou významným zdrojem energie, plní funkci tepelné izolace, rozpouštějí se v nich významné nepolární látky (vitamíny, hormony, léčiva, barviva). Tyto organické sloučeniny jsou nerozpustné ve vodě, ale rozpustné v organických rozpouštědlech, jako je alkohol nebo ether. Do heterogenní skupiny lipidů patří triacylglyceroly (TG), fosfolipidy (PL), vosky, steroly a další sloučeniny. S ohledem na lipofilní povahu se k nim řadí také cholesterol.\n\nMetabolismus lipidů je komplikovanější, než jak je tomu v případě ostatních živin. Triglyceridy jsou v našem trávicím traktu rozloženy na jednotlivé mastné kyseliny a glycerol. Vzhledem k tomu, že se tuky nerozpouští ve vodě, nemůžou se vstřebávat mastné kyseliny přímo do krve, ale formují se spolu s cholesterolem do chylomikronů, které se ze střeva dostávají do lymfatického systému a odtud putují do krevního oběhu. Putují krví a uvolňují či vpouštějí mastné kyseliny přímo do svalů nebo adipocytů (tukové tkáně). . Trávení tuků tedy probíhá o mnoho pomaleji a tuky, které sníme, nejsou okamžitě k dispozici jako zdroj energie.\n\nZásoby tuku jsou v těle téměř nevyčerpatelné. Celkový obsah zásobních tuků je extrémně velký a ve většině reálných situací množství energie uložené ve formě tuků zdaleka přesahuje její výdej při jakékoliv fyzické zátěži. Většina triglyceridů je uložena v tukových buňkách, u dospělého muže středního věku, s adekvátním procentem tuku v těle, to je zásoba zhruba 80 000 – 100 000 kilokalorií. Mnohem méně je ho pak uloženo ve svalech (2500–2800 kcal) a v krvi se nachází něco okolo 70–80 kilokalorií. Když je tělo v klidu, adipocyty uvolňují mastné kyseliny do krevního řečiště a hlavním zdrojem energie jsou tedy tuky.\nJakmile ale začnete cvičit, tělo vylučuje katecholaminy (epinefrin, norepinefrin) společně s růstovým hormonem a glukagonem. Tyto hormony aktivují enzymy potřebné ke štěpení triglyceridů, které mohou být ve svalech nebo tukové tkáni. Větší množství mastných kyselin je do krevního řečiště uvolňováno z adipocytů (tukových zásob) a krví jsou unášeny k pracujícím svalům. \nProblémem je, že tuk je možno štěpit jen za přítomnosti kyslíku, ale přítomnost kyslíku není nutná pro spalování glykogenu. Trvá 20 až 40 minut cvičení, než je tuk ideálně dostupný jako palivo pro svaly, glukóza v krvi a glykogen ve svalech jsou k dispozici jako první. Vzhledem k tomu, že glykogenové zásoby jsou několikanásobně menší a lze je vyčerpat, je důležitý dostatečný příjem sacharidů.\nOrganismus je tedy schopen využívat jako zdroj energie cukry, tuky a v krajním případě i bílkoviny . Důležitá je ale jejich dostupnost a výhodnost v procesu získávání energie. Při prodlužující se délce trvání zátěže se velmi podstatně mění zdroje, které jsou v organismu využívány ke krytí zvýšených energetických nároků. \nJestliže se intenzita pohybu zvýší, dosáhne pak určitého bodu, kdy se jazýček vah vychýlí a tělo začne spalovat více sacharidů a méně tuku. Hovoříme-li o intenzitě cvičení, užíváme termín VO2 max k popisu maximálního množství kyslíku, které je nějaká osoba schopna využít. Určitá intenzita se tak měří či stanovuje jako procentní podíl VO2 max. Nejvyšší možná intenzita dosažitelná při aerobní práci je 100 % VO2 max. \nPři dlouhotrvající zátěži využívají svaly pro tvorbu energie téměř výhradně oxidativní metabolismus. Výjimkou je prvních několik pár minut cvičení, kdy k produkci energie přispívá anaerobní metabolismus, dokud není dosaženo víceméně ustáleného stavu potřeby kyslíku. Sacharidy a tuky jsou hlavní živiny využívané v oxidativním metabolismu a poměr mezi nimi je dán především intenzitou a délkou trvání zátěže. Při cvičení s nízkou intenzitou cvičení nepřesahující 50 % VO2 max je hlavním palivem tuk. Při dosažení 60–65 % VO2 max je poměr mezi využitím sacharidů a tuků přibližně stejný a při vyšší úrovni zátěže jsou hlavním zdrojem energie sacharidy. Dobře fungující metabolismus tuků je známkou dobré trénovanosti a obecné vytrvalosti. Tělo se snaží využívat více tukové zásoby, aby tím ušetřilo zásoby sacharidů. Kromě toho se vytrvalostním tréninkem také zvýší citlivost tukových buněk uvolňovat při různých podrážděních volné mastné kyseliny do krve. \nJako příklad dlouhodobé vytrvalostní zátěže můžeme uvést například běh na 5000 m až půlmaratón (21 km). Doba trvání je 13–60 minut, kde se jako zdroj k obnově ATP zpočátku využívá glukóza a po 20–30 minutách se paralelně s oxidativní fosforylací začíná uplatňovat lipolýza, která využívá jako energetické substráty tuky (převážně triacylglyceroly), které se štěpí na glycerol a mastné kyseliny. Oxidativní fosforylace zůstává dominantním procesem získávání energie, ale podíl lipolýzy se s prodlužující se zátěží stále zvyšuje.\n\nPříjem tuků se obecně neliší od příjmu tuků u nesportující populace, měly by být tedy zastoupeny nejméně 15 % a nejvíce 30 %. Strava by měla obsahovat mnohem více nenasycených než nasycených tuků: 5% nasycených, 15 % mononenasycených a 7 až 10 % polynenasycených. U zimních sportů se příjem pohybuje okolo 25–40 % celkového energetického příjmu, a to zejména kvůli častému pobytu v chladu. U některých sportovních odvětví se příjem tuků snižuje jen v určitých fázích tréninku či před závody, tak je tomu například u kulturistiky. U vysokosacharidových diet je nadbytek sacharidů přijímán na úkor ostatních živin. \nJednou z možností, jak kontrolovat příjem tuku, je počítat obsah tuků ve stravě. K vypočtení doporučeného příjmu tuku je k dispozici vzorec celkového množství přijatého tuku. \n\nCelkové množství přijatého tuku:\n\nCelkový energetický příjem krát 30 % = denní energetický příjem z tuku / 9 = celkové množství přijatého tuku v gramech.\n\nPříklad: 2000kcal x 0,3 = 600 / 9 = 67g tuku přijatého celkem.\n\nOptimální množství tuku se liší sport od sportu, dokonce i v rámci jednoho sportu mezi jednotlivými pozicemi hráčů v týmu. Sportovní odvětví, která jsou založena spíše na technice (např. golf, lukostřelba, bowling), je výkon z velké části nezávislý na tělesné hmotnosti a množství tuku a naopak v řadě sportů je nízká tělesná hmotnost a malé množství tuku považovány za významné faktory ovlivňující výkon. Nízká tělesná hmotnost umožňuje sportovci vykonávat přesné pohyby (gymnastika, skoky do vody), někde zas slouží ke snížení tzv. „mrtvé hmoty“ kterou sportovec musí nosit (vytrvalostní běh, triatlon, silniční cyklistika). Podíl tělesného tuku na celkové tělesné hmotnosti se pohybuje u netrénovaných mužů mezi 10 až 20 % (u trénovaných mezi 5 až 10 %) a u netrénovaných žen mezi 20 až 35 % (u trénovaných mezi 10–25 %). \n\nKontrola tělesné hmotnosti je založena na energetické rovnováze. Zásoby tuku se zmenšují, pokud přijímáme méně energie, než vydáváme. Nízkotučná strava však nemusí nutně znamenat nízkoenergetickou stravu. Přebytečná energie, bez ohledu na zdroj, se v konečném důsledku vždy uloží ve formě tuku. Pokud tedy chceme snížit procento tělesného tuku, nestačí omezit příjem tuků, ale přijímat celkově méně energie, než vydáváme. U sportovců je to náročnější v tom, že snížení nebo udržení nízkého procenta tělesného tuku nesmí zapříčinit nedostatek energie a snížení výkonu. Většina sportovců balancuje mezi nalezením ideální úrovně tělesného tuku, která jim dovolí jíst tak, aby obstáli v soutěži a zároveň měli bez restrikcí zajištěn dostatek adekvátní výživy. \n\n1. Sportovec by měl vyhledat radu odborníka, aby mu určil optimální tělesnou hmotnost a množství tělesného tuku.\n2. Pokud je třeba snížit hmotnost, je dobré stanovit si realistický cíl (0,5–1 kg za týden). Nejvhodnější doba je mimo nebo před soutěžní sezónou.\n\n3. Vést si jídelníček.\n\n4. Omezit příjem tuků a olejů a konzumovat nízkotučné a libové potraviny. Zároveň kontrolovat příjem sacharidů, aby vysokosacharidové potraviny nenahrazovaly tuky a oleje.\n\n5. Omezit potraviny s vysokým glykemickým indexem a nahradit je potravinami s nízkým glykemickým indexem. Nekonzumovat jídlo obsahující pouze sacharidy, ale kombinovat sacharidy s bílkovinami.\n\n6. Ovoce a zelenina mají nízký obsah energie a jsou bohaté na vlákninu. Zařazení většího množství ovoce a zeleniny do jídelníčku zvýší objem snědeného jídla a přitom sníží příjem energie.\n\n7. Záleží na energetické bilanci. Tělo si dokáže zvyknout jak na nadbytek (plýtvání přijatými živinami a energií), tak se umí přizpůsobit nedostatku (a získávat ze stravy více živin a energie).\n\n8. Zvýšení příjmu proteinů a snížení příjmu tuků je pro redukci tělesné hmotnosti přínosnější, než vyšší příjem sacharidů a nižší příjem tuků. Jedním z důvodů je, že čistý protein stimuluje procesy spalování tuku. Termogenní účinek proteinu je okolo 22 % oproti 0,8 % u sacharidů.\n"}
{"id": "911912", "url": "https://cs.wikipedia.org/wiki?curid=911912", "title": "PKS Polonia Karwina", "text": "PKS Polonia Karwina\n\nPKS Polonia Karwina byl slezský fotbalový klub polské menšiny z Karviné. Karviná jakožto multietnické město Těšínského Slezska byla domovem četných fotbalových klubů, které jednotlivé skupiny obyvatel zakládaly po první světové válce. Vznikl tehdy velký počet klubů polských, německých, českých a židovských. Nejznámějším a nejsilnějším polským klubem byla \"PKS Polonia Karwina\" založena v roce 1919. Po druhé světové válce nedošlo k obnovení německých a židovských klubů.\n\nČeské a polské kluby nicméně stále existovaly až do padesátých let, kdy v rámci komunistické \"optimalizace\" sportovního života v Československu byly české kluby sjednoceny do ZSJ OKD Mír Karviná a polská \"Polonia Karwina\" sloučena do tohoto klubu.\n\n\n"}
{"id": "911915", "url": "https://cs.wikipedia.org/wiki?curid=911915", "title": "Google Glass", "text": "Google Glass\n\nGoogle Glass (stylizováno jako „GL\"Λ\"SS“) je nositelný počítač s náhlavním displejem, head-up displejem (HMD, HUD), který je vyvíjen společností Google v Projektu Glass v oblasti výzkumu a vývoje, jehož posláním je produkovat masově všudypřítomné počítače. Google Glass zobrazuje informace podobné hands-free formátu u smartphonů, které mohou komunikovat s internetem prostřednictvím hlasových příkazů v přirozeném jazyce. I když rámy v současné době nejsou opatřeny čočkami, Google zvažuje partnerství s prodejci slunečních brýlí, jako jsou Ray-Ban nebo Warby Parker, a může také otevřít maloobchodní prodejny, aby si je zákazníci mohli vyzkoušet na zařízení. Edici Explorer nemohou použít lidé, kteří nosí dioptrické brýle, ale Google potvrdil, že Glass bude nakonec pracovat s rámy a čočkami, které se shodují s nositelovým lékařským předpisem; brýle budou modulární, a tudíž případně připojitelné k běžným brýlím.\n\nGlass vyvíjí Google x, který pracoval na dalších futuristických technologiích, jako jsou automobily bez řidiče. Projekt byl oznámen Projektem Glass na Google+. V jeho vedení jsou Babak Parviz, elektrotechnik, který se rovněž podílel na vložení displejů do kontaktních čoček, Steve Lee, produktový manažer a „geolokační specialista“, a Sebastian Thrun, který vyvinul Udacity a rovněž pracoval na projektu samostatně řízeného auta. Google si návrh Projektu Glass nechal patentovat. Technickým vedoucím/manažerem projektu je Thad Starner, expert na rozšířenou realitu.\n\nAčkoliv náhlavní displeje pro rozšířenou realitu nejsou novým nápadem, projekt přitáhl pozornost médií především kvůli jeho podpoře ze strany Google, stejně jako kvůli konstrukci prototypu, která je menší a štíhlejší než předchozí návrhy pro náhlavní displeje. První ukázkové Glass se podobají páru běžných brýlí, kde jsou čočky nahrazeny head-up displejem (HUD). Kolem srpna 2011 prototyp Glass vážil 8 liber; nyní je přístroj lehčí než běžné sluneční brýle. V budoucnu nové návrhy mohou umožnit integraci displeje do normálních brýlí.\n\nPodle několika zaměstnanců společnosti Google, byl Glass původně plánován k dispozici pro veřejnost „za cenu okolo běžných smartphonů“ do konce roku 2012, ale jiné zprávy uvedly, že není očekáváno, že by Glass byl v té době dostupný ke koupi.\n\nEdice Explorer je k dispozici pro testery a Google I/O vývojáře ve Spojených státech za 1500 dolarů, k doručení začátkem roku 2013, zatímco spotřebitelská verze bude k dispozici do konce roku 2013 za „výrazně nižší“ cenu než Edice Explorer. Nicméně v rozhovoru pro The World at One rádia BBC Radio 4, Eric Schmidt řekl, že Google Glass jsou otázkou pár brzkých let.\n\nProdukt začal být testován v dubnu 2012. Sergey Brin na sobě nosil Glass prototyp 5. 4. 2012 v San Francisku na události Nadace pro boj se slepotou. V květnu 2012 byl Glass ukázán v prvním krátkém videotestu s brýlemi, demonstrující schopnosti nahrávání přístroje při kvalitě 720p HD v pohledu první osoby. Sergey Brin ukázal Glass na The Gavin Newsom Show, kde kalifornský guvernér nadporučík Gavin Newsom také nosil Glass. Též demonstroval 27. června 2012 Glass na Google I/O, kde parašutisté, slaňovači, a horští cyklisté nosili Glass a živě vysílali svůj úhel pohledu do Google+ Hangout, který byl také v přímém přenosu na Google I/O prezentaci. V únoru 2013 Google vydalo demonstrační video představující hlasově rozšířený display zařízení Glass natáčející různé zkušenosti v pohledu první osoby.\n\nGoogle v současné době pracuje na modelech, které lze použít s běžnými dioptrickými čočkami. #ifihadglass. V příspěvku Google+, Google uvedl, že nebude připraven na vydání Explorer edice Glass, ale spotřebitelé ho mohou očekávat později v roce 2013.\n\nProgram pro první uživatele, nazván Glass Explorer program, je dostupný pro vývojáře a spotřebitele k testování Google Glass a pro odhadnutí, jak budou lidé chtít Glass využívat. Vstup do programu Explorer byl veřejnosti zpřístupněn 20. února 2013 a skončil 27. února 2013. Program uvádí, že hledá „odvážné, kreativní jedince“, kteří chtěli zařízení testovat. Ti, kteří se chtěli zúčastnit, museli poslat zprávu na Google+ nebo Twitter, skládající se z 50 slov nebo méně, uvádějící hashtagy #ifihadglass. Ti, kteří byli vybráni byli povinni zúčastnit se jedné z událostí Google Glass v New Yorku, San Francisku, Los Angeles nebo vyzvednout vývojářskou verzi za 1500 dolarů. Edice Explorer přijímá data pomocí WiFi připojení, nebo je to možné za použití bluetooth do zařízení s Androidem nebo iPhone a využít 3G nebo 4G data; Glass má také GPS čip. Explorer edice je dostupná v barvě uhlí, mandarinky, břidlice, bavlny a barev oblohy. Uživatelské hlasové příkazy jsou vyvolány prvně vyřčením fráze „ok glass“, pak následuje příkaz nebo lze listovat prstem po straně přístroje v možnostech použití. Explorer edice má vyměnitelné příslušenství pro sluneční brýle. Po spuštění programu jsou pro Glass plánovány měsíční aktualizace. 16. dubna 2013 Google oznámil, že počáteční jednotky Glass Explorer edice byly již vyrobeny a začne jejich přeprava. Ve stejný den Google také vydal webové stránky pro nastavení Google Glass, stejně jako doprovodná aplikace MyGlass. Vývojářům byl také poskytnut první přístup k Mirror API pro Glass.\n\nGoogle Glass má schopnost pořizovat fotografie a nahrávat 720p HD video. Během toho co je video nahráváno, je nad okem rozsvícena kontrolní dioda nahrávání, která je nepozorovatelná pro nositele.\n\nNa straně Google Glass je touchpad, který umožňuje uživatelům ovládat zařízení přejetím po časové ose rozhraní zobrazeného na obrazovce.\n\n\nPro vývojářské jednotky Explorer:\n\n\nGoogle Glass aplikace (Glassware) jsou bezplatné aplikace vytvořené třetí stranou vývojářů. Glass také používá mnoho existujících Google aplikací, jako například Google Now, Google Mapy, Google+ a Gmail. Dále mají Glass aplikaci \"„Ice Breaker“\", která má sloužit pro seznámení vlastníků Glass.\n\nAplikace třetích stran oznámených na South by Southwest (SXSW) zahrnují Evernote, Skitch, The New York Times a Path.\n\n15. dubna 2013 Google vydal Mirror API umožňující vývojářům začít dělat aplikace pro Glass. Ve smluvních podmínkách je uvedeno, že vývojáři nesmějí dát do svých aplikací reklamy nebo účtovat za ně poplatky; zástupce Google řekl, že to by se mohlo v budoucnu změnit.\n\nMnoho vývojářů a firem vytvořilo aplikace pro Glass, včetně zpravodajských aplikací, rozpoznávání obličeje, úpravy fotek a sdílení na sociálních sítích, jako je Facebook a Twitter.\n\nV květnu 2013 Google oznámil vydání sedmi nových aplikací, včetně upomínek pro Evernote, módní novinky z Elle a zpravodajské upozornění od CNN.\n\nKromě touchpadu může být Google Glass ovládán „hlasovými akcemi“. Pro probuzení Glass ze stand-by nositelé nakloní hlavu vzhůru pod určitým úhlem, a dále může Glass začít používat- například nabídku „O.K., Glass.“ Jakmile jsou Glass aktivována, probuzena, nositel může říci akci, jako „Udělej fotku“ (take a picture), „Nahraj video“, „Setkání s [osoba/Google+ kruh]”, “Google ‘V jakém roce byla založena Wikipedie?’, „Naveď mě k Eiffelově věži”, a „Pošli zprávu Johnovi“. Mnohé z těchto příkazů mohlo být viděno ve videu produktu, které bylo vydáno v únoru 2013.\n\nZahrnuje mj.:\n\nByly vytvořeny parodie a kritiky zaměřeny na šíři pojmu brýle rozšířené reality, od potenciálu vkládání reklam od Google (jeho hlavní zdroj příjmů) na více dystopických výsledků. Google však uvedl, že nemá žádné plány pro zařazení reklamy.\n\nV listopadu 2012 Glass získal uznání časopisem Time jako jeden z „nejlepších vynálezů roku 2012“, spolu s vynálezy jako Curiosity Rover.\n\nPo návštěvě Univerzity v Cambridgi předsedou Google Ericem Schmidtem v únoru 2013, profesor koleje Wolfson John Naughton chválil Glass a přirovnal ho k úspěchům průkopníka hardwaru a sítě Douglase Engelbarta. Naughton napsal, že Engelbart věřil, že stroje „by měly dělat to, co umí nejlépe stroje, což by uvolnilo lidi dělat to, co umí oni nejlépe“.\n\nFunkcionalita brýlí a minimalistický vzhled byly přirovnány k zařízení EyeTap Stevena Manna, také známe jako „Glass“ nebo „Digital Eye Glass“, i když Google Glass je „Generation-1 Glass“ ve srovnání s EyeTapem, což je „Generation-4 Glass“. Podle Manna, obě zařízení ovlivňují soukromí a utajení zavedením oboustranného sledování a dozoru.\n\nPanují obavy z různých zdrojů ohledně narušení soukromí, etikety a etiky používání zařízení na veřejnosti a nahrávání lidí bez jejich svolení. Diskutuje se, že Google Glass by porušoval právo na soukromí v důsledku bezpečnostních problémů a další. Obhájci soukromí se obávají, že lidé nosící takovéto brýle by mohli být schopní identifikovat cizince na veřejnosti za pomoci rozpoznání obličeje, nebo tajně nahrávat a vysílat soukromé rozhovory. Některé společnosti v USA vystavily petice proti Google Glass ve svých podnicích.\n\nV řadě zemí byly ohledně legality zařízení Glass vzneseny další obavy, zejména v Rusku, na Ukrajině a dalších zemích bývalého SSSR. V únoru 2013 si uživatel Google+ všiml právní otázky týkající se zařízení Glass a publikoval ji v komunitě Glass Explorers, šlo o problém možnosti toho, že zařízení je nelegální používat v Rusku a na Ukrajině. (Podle předpisů tam platných.)\n\nObavy rovněž vyvolala otázka nošení zařízení při řízení motorových vozidel. Státní zástupce Západní Virginie Gary G. Howell představil novelu zákona o státním zákonu proti posílání zpráv SMS během řízení, která měla zahrnovat zákazy proti „používání nositelného počítače s náhlavním displejem.“ V rozhovoru Howell uvedl: „Primární věcí jsou bezpečnostní obavy o to, že (Glass headset) může promítat text nebo video do vašeho zorného pole. Myslím, že v tom je velký potenciál pro rozptýlení.“- v praxi je toto tvrzení velice diskutabilní, jelikož projektor nezasahuje přímo do zorného pole vlastníka, nýbrž obraz vykresluje lehce nad zorným polem, pro dívání se na projektor je nutno lehce zvednou oči. Na druhou stranu může být pozornost rozptýlena i pohybem na hraně zorného pole. \n\nSmluvní podmínky Google Glass pro předzveřejněný program Glass Explorer konkrétně uvádějí \"„Nesmíte prodávat, půjčovat, převádět, nebo dávat zařízení žádné jiné osobě. Pokud prodáte, půjčíte, převedete, nebo dáte zařízení jiné osobě bez oprávnění od společnosti Google, Google si vyhrazuje právo deaktivovat zařízení a vy, ani neoprávněná osoba využívající zařízení, nebudete mít nárok na vrácení peněz, poskytnutí podpory nebo záruky na výrobek.“\" Wired News komentovalo tuto politiku společnosti prohlašující vlastnictví svých výrobků poté, co byly prodány, a řeklo: \"„Vítejte do nového světa, ve kterém společnosti udržují kontrolu nad svými produkty i poté, co si je spotřebitelé koupili.“\"\n\nJiž dnes existuje dost podobných zařízení, např. Recon Jet, META, Atheer, Vuzix M100, Shadow Creator nebo třeba Microsoft HoloLens.\n\n"}
{"id": "911926", "url": "https://cs.wikipedia.org/wiki?curid=911926", "title": "Mara Davi", "text": "Mara Davi\n\nMara Davi je americká herečka, zpěvačka a tanečnice. Její debut na Broadwayi přišel v roce 2006 v roli Maggie Winslow v revivalu muzikálu \"A Chorus Line\".\n\nVyrostla v Coloradu a její rodina se přestěhovala do Folsomu v Kalifornii, kde navštěvovala místní střední školu. Zde se objevila v mnoha regionálních uvedeních muzikálů jako \"Annie\", \"Za zvuků hudby\", \"Gypsy\", \"Baby\", \"Pomáda\" a \"Josef a jeho úžasný pestrobarevný plášť\". Byla přijata na CSU Fullerton, kde během druhého ročníku byla vybrána, aby hrála hlavní roli na americkém a japonském turné muzikálu \"42nd Street\".\n\nV červenci se 2007 připojila na Broadwayi k muzikálu \"The Drowsy Chaperone\", kde nahradila Sutton Foster v hlavní roli Janet van de Graaff. V březnu následujícího roku se objevila v novém muzikálu \"The Band Wagon\" v Old Globe Theatre v San Diegu. \n\nPoté se vrátila do New Yorku, kde hrála hlavní roli v koncertním ztvárnění \"No, No, Nanette\", po boku Rosie O'Donnell, Sandy Duncan, Shonna Wileyho a Freda Willarda. V roce 2011 se objevila v muzikálové adaptaci \"The Toxic Avenger\" v The Alley Theatre a nedlouho poté i v uvedení tohoto muzikálu na Broadwayi. \n\nV květnu 2008 poprvé vystupovala v jazzovém kabaretu Birdland. V roce 2009 se objevila na broadwayských prknech jako Judy Haynes v newyorském uvedení hry od Irvinga Berlina, \"White Christmas\".\n\nV roce 2013 ztvárnila tanečnici Daisy Parker, která vydírá režiséra pro získání role ve fiktivním muzikálu, ve druhé sérii televizního seriálu \"Smash\".\n\nSe svým manželem žije v New Yorku. \n\n"}
{"id": "911927", "url": "https://cs.wikipedia.org/wiki?curid=911927", "title": "Bílkoviny ve sportovní výživě", "text": "Bílkoviny ve sportovní výživě\n\nBílkoviny (proteiny) jsou makromolekulární látky složené z mnoha aminokyselin spojených peptidickou vazbou. Ze všech organických látek přítomných v tělesných tkáních jsou bílkoviny zastoupeny v největším množství, a to až z 80 %. Funkce bílkovin je hlavně stavební, vytváří mnoho tělesných struktur, jako jsou svaly, šlachy, vazy, srdeční svalstvo atd. Mezi další biologické funkce bílkovin patří funkce katalytické, regulační, obranné, transportní a zásobní.\n\nVšechny proteiny (bílkoviny) se skládají z aminokyselin. Jedná se o molekuly neboli stavební kameny složené z uhlíku, vodíku, kyslíku, dusíku a někdy i síry. V přírodě existuje 20 základních aminokyselin, které se rozličným způsobem kombinují a vytvářejí tak různé druhy bílkovin (proteinů) potřebných pro lidské tělo. \nK základním AMK patří glycin, alanin, valin, leucin, isoleucin, kyselina asparágová, asparagin, kyselina glutamová, glutamin, arginin, lysin, histidin, fenylalanin, serin, threonin, tyrozin, tryptofan, methionin, cystein a prolin. Přičemž esenciální jsou valin, leucin, izoleucin, známé jako BCAA a dále pak methionin, fenylalanin, threonin, tryptofan, histidin a lysin. BCAA jsou větvené aminokyseliny , které se zcela odlišují od ostatních AMK svým metabolismem a zpracováním v organismu. Zatímco jiné aminokyseliny jsou metabolizované v játrech, větvené aminokyseliny játra míjejí a jdou přímo k periferiím (tj. ke svalům lokalizovaným mimo tělesné jádro). Větvené aminokyseliny mohou být využity jako zdroj energie na opravu, \"údržbu\" či výstavbu svalové tkáně. Aminokyseliny vytváří různě dlouhé řetězce tzv. peptidy. Oligopeptidy obsahují do deseti aminokyselin, peptidy obsahují více jak deset aminokyselin a jako proteiny označujeme takové řetězce, které obsahují více jak 100 aminokyselin. \nPotraviny , které obsahují všechny esenciální aminokyseliny , jsou tzv. plnohodnotné proteiny (high-quality protein). Jsou to především potraviny živočišného původu jako vejce, maso, mléko a výrobky z nich. Neplnohodnotným proteinem (low-quality protein) nazýváme ty potraviny, kterým chybí některá z esenciálních aminokyselin. Mezi ně řadíme luštěniny, obiloviny, různé cereální výrobky a ořechy.\nBílkoviny pocházející z potravin živočišného původu jsou hodnotnější a lépe využitelné než bílkoviny z rostlinných zdrojů. Rostlinné potraviny taktéž obsahují aminokyseliny, ale jediný plnohodnotný protein je sójový; ostatní mají nedostatkovou jednu nebo více aminokyselin (tj. jsou neplnohodnotné proteiny).\n\nV lidském těle není žádná extrémně velká zásoba bílkovin. Sedmdesátikilový sportovec má obvykle tělesný obsah aminokyselin okolo 12 kg, přičemž jejich naprostá většina je ve formě bílkovin (dlouhých řetězců aminokyselin) a jen malé množství (okolo 200 g) je ve volné formě. Tedy všechny bílkoviny, které přijímáme, musí být ihned zpracovány. Bílkoviny přijaté z potravy jsou přestavěny na bílkoviny tělu vlastní. Cenné jsou především aminokyseliny esenciální, které tělo potřebuje a neumí si je vyrobit. Aminokyseliny, které vznikají trávením přijatých bílkovin, jsou absorbovány a dočasně uskladněny v poolu (rezervoáru). Buď jsou v omezeném čase využity k vybudování tělesného proteinu, anebo jsou transformovány. Není-li potřeba, aby se aminokyseliny v poolu změnily v bílkoviny, je tělo vybaveno na jejich rekonfiguraci zpět na glukózu a ta se potom uplatní jako zdroj energie anebo se přemění na tuk. \nTransformace aminokyselin je důležitá hlavně u pohybově aktivních osob, které omezují příjem energie, protože bílkoviny jsou používány jako zdroj energie v případě, že v těle není dostatek glykogenu. \nBílkoviny mají relativně krátkou životnost, i když celkový obsah v těle je víceméně stabilní.\nVětšina stavebních bílkovin a enzymů je ve velké míře syntetizována a odbourávána a tento obrat bílkovin spotřebuje až 20 % energie bazálního metabolismu. Tento proces je důležitý zejména při \"opravě\" poškozených tkání a při hojení ran, ale probíhá i ve zdravé tkáni. Poločas některých bílkovin je extrémně krátký – u některých jaterních enzymů trvá méně než 1h. Některé bílkoviny jsou mnohem stabilnější s poločasem v řádu dní a týdnů spíše než hodin. \n\nSvaly jsou tvořeny hlavně bílkovinami, když pomineme vodu, která představuje asi 75 % celkové hmotnosti svalu. Funkční vlastnosti svalu závisejí právě na bílkovinném složení a je pochopitelné, že pravidelné cvičení musí mít vliv na metabolismus bílkovin v organismu. Změny, které pravidelné cvičení způsobuje, jsou selektivní a specificky odpovídají typu tréninku. Je to zejména v případech intenzivního dlouhodobého vytrvalostního zatížení, nebo při intenzivním silovém tréninku. Cvičení má rovněž řadu okamžitých účinků na metabolismus proteinů a reakce na náhlou velkou zátěž představuje pro sval situaci v mnoha ohledech podobnou infekci nebo zranění. \nVytrvalostní trénink má malý účinek na nárůst svalové hmoty, vede ke zmenšení svalových vláken a ke strukturální změně buněčných membrán a mitochondrií. Také se zvyšuje obsah mitochondriálních proteinů, zvláště těch, které jsou zapojeny do oxidativního metabolismu.\nSilový trénink vede ke zvětšení objemu svalové hmoty. Ve svalu jsou dva hlavní druhy proteinu, aktin a myosin. Posilováním se zvyšuje množství aktinu a myosinu ve svalu, tím se zvětšuje obsah průřezu svalu, svalová kontrakce je silnější a dochází k navýšení svalové síly.\n\nBílkoviny by měly tvořit cca 12–15 % z celkového energetického příjmu. Spotřeba bílkovin je dodnes velmi diskutovaným tématem. Dnes se všeobecně uznává, že denní příjem okolo 0,8 g/kg tělesné hmotnosti splňuje potřeby většiny dospělé populace, pokud jídelníček tvoří různorodé zdroje bílkovin a pokud přísun energie odpovídá jejímu výdeji. Cvičení zvyšuje spotřebu bílkovin a doporučený denní příjem se liší podle typu prováděného sportu. Mnoho sportovců, zabývajících se hlavně silovými disciplínami, je ale stále přesvědčeno, že optimálního nárůstu svalové hmoty mohou dosáhnout jen při vysokém příjmu bílkovin. Před soutěží uvádějí kulturisti hodnoty až 4g/kg/den, což představuje 30–60 % celkového energetického příjmu. Sportovci z kolektivních a vytrvalostních sportů uvádějí spotřebu bílkovin kolem 1,2–2 g/kg/den u mužů a 1,1 a 1,7 g/kg/den u žen. Podstatné je také načasování příjmu bílkovin. V době odpočinku je prioritou doplnění svalového glykogenu, ale syntéza nových bílkovin je neméně důležitá. Regenerace zahrnuje jednak obnovu vyčerpané energie, tak také redukci svalových ztrát a poškozených svalů a v závislosti na intenzitě a délce pohybové aktivity i určitou obranu před snížením funkce imunitního systému. Pro zlepšení procesu regenerace by měli sportovci zvýšit příjem bílkovin před tréninkem a po něm. Při konzumaci jídla s malým obsahem proteinů před tréninkem dochází k většímu nárůstu svalové hmoty i zvýšení svalové síly. Po tréninku se proces obnovy glykogenových zásob nastartuje, pokud sportovci přijmou jídlo obsahující 0,5 g proteinu na kg tělesné hmotnosti spolu se sacharidy s vysokým glykemickým indexem jako je dextróza, maltodextrin, sacharóza nebo med, a to do 30 minut po zátěži. \n\nDoporučený denní příjem bílkovin u různých typů populace. \n"}
{"id": "911928", "url": "https://cs.wikipedia.org/wiki?curid=911928", "title": "Pracovní plošina", "text": "Pracovní plošina\n\nPracovní plošina je zdvihací zařízení vybavené pracovním místem pro obsluhu v podobě koše nebo plochy obklopené zábradlím. Umožňuje práci ve výšce na místech jinak nedostupných, jako jsou okraje střech, koruny stromů, osvětlovací stožáry, trolejová vedení elektrických drah. Většina plošin umožňuje pohyb nejen do výšky ale v kruhu daném dosahem ramene. Plošina může být vybavena zdrojem elektřiny pro používání ručního elektrického nářadí. Pracovní plošina přibližuje pracovníky na místo práce. Příbuzným zařízením jsou různé typy zvedáků, které naopak zvedají zařízení, na kterém se pracuje, do polohy vhodné pro práci (automobil v autoservisu). Pracovní plošina může být součástí montážních automobilů pro stavbu a údržbu trolejového vedení, takzvané trolejové věže.\n\n"}
{"id": "911932", "url": "https://cs.wikipedia.org/wiki?curid=911932", "title": "Nintendo DSi", "text": "Nintendo DSi\n\nNintendo DSi je malá herní konzole se dvěma displeji od firmy Nintendo. Jedná se o nástupce Nintendo DS Lite. Bylo uvedené v Japonsku 1. listopadu 2008, a celosvětově na začátku dubna 2009. V prodeji je také větší verze Nintendo DSi XL, které bylo uvedené o rok později. Jejím nástupcem je Nintendo 3DS.\n"}
{"id": "911939", "url": "https://cs.wikipedia.org/wiki?curid=911939", "title": "Eva Tálská", "text": "Eva Tálská\n\nEva Tálská (* 19. dubna 1944) je česká divadelnice, scenáristka, dramatička a režisérka\n\nJde o jednu ze zakladatelských osobností Divadlo Husa na provázku. Divadelní režii vystudovala v roce 1968 na brněnské Janáčkově akademii múzických umění.\n\nV roce 1992 založila v Brně divadelní školu Studio Dům, práci v divadle Husa na provázku se věnuje spíše příležitostně.\n\n\n\n\n"}
{"id": "911943", "url": "https://cs.wikipedia.org/wiki?curid=911943", "title": "Geologické kladivo", "text": "Geologické kladivo\n\nGeologické kladivo je kladivo, které se používá na štípání a lámání hornin, což je třeba při odběru vzorků a sledování čerstvého (nezvětralého) lomu hornin. Geologické kladivo, stejně jako většina kladiv, má dvě hlavy, jednu na každé straně. Nejkvalitnější geologická kladiva jsou ukována z jednoho kusu kalené oceli. Tato kladiva jsou robustní a mají velkou trvanlivost.\n\nKladivo kromě toho slouží jako měřítko při fotografování a zakreslování terénních schémat, při začišťování výchozů. Je to běžný a užitečný, avšak ne bezpodmínečně nutný nástroj každého geologa.\n\nGeologické kladivo má jedno nebo dvě čela (plošky používané pro údery). Hmotnost hlavy se pohybuje v rozmezí od 225 gramů do 680 gramů. Hmotnost 450 gramů je často uváděna jako dostačující pro všechny typy hornin. Obecně se kladiva s celkovou hmotností do 0,75 kg považují za nedostatečně těžká a vhodná pouze pro práci v měkkých horninách. Univerzálnější jsou kladiva s celkovou hmotností kolem 1 kg. Geologové pracující v terénech tvořených vyvřelými horninami, které jsou podstatně pevnější, nosí většinou těžší kladiva o hmotnosti 2 kg, nebo pokud to okolnosti dovolí, nosí jedno klasické a jedno těžší (2 až 5 kg) kladivo s oběma tupými konci – palici. Tou je možné je možné odštěpit i kusy nejpevnějších hornin.\n\nV Evropě jsou upřednostňována kladiva s jedním plochým čelem (tupou stranou) a druhou stranou ostrou, vhodnou k sekání. V současnosti jsou rozšířena celokovové kladiva s pogumovanou nebo kůží potaženou rukojetí. Kladiva s dřevěnou násadou jsou pružnější, vyžadují však více údržby a nejsou stejně trvanlivá. Dřevo násady by mělo být tvrdé ale ne křehké, vhodné je např. dřevo dřínu, jasanu nebo jeřabin. Někteří geologové upřednostňují dřevěnou násadu, protože si ji mohou upravit podle vlastních potřeb a kladivo s dlouhou násadou pak může sloužit při podpírání při chůzi, což je vhodné zejména v členitém a strmém terénu. Dřevěnou násadu lze různým způsobem upravovat, např. na ní vyznačit dílky měřítka, což je využíváno při zakreslování nebo fotografování odkryvů a hornin.\n\nGeologické kladivo se liší od paleontologického kladiva tvarem hlavy kladiva. Geologická kladiva mají jedno čelo (plochá strana) a jeden ostrý hrot. Paleontologické kladivo mívá jednu stranu plochou a druhou ve tvaru dláta, čímž je prakticky totožné s klasickými zednickými kladivy. Plochý dlátovitý hrot se používá ke štípání břidličnatých hornin, protože je vhodnější než klasický ostrý hrot geologického kladiva. Plochý hrot je také vhodný při začišťování odkryvů nebo kopání v měkkčích horninách.\n"}
{"id": "911959", "url": "https://cs.wikipedia.org/wiki?curid=911959", "title": "Seznam cizinců v Torpedo Nižnij Novgorod", "text": "Seznam cizinců v Torpedo Nižnij Novgorod\n\nToto je seznam cizinců, kteří alespoň jednou nastoupili za hokejový tým Torpedo Nižnij Novgorod hrající v KHL. Cizinci jsou myšleni hráči nepocházející ze země, kde klub sídlí. \n\n\n\n"}
{"id": "911961", "url": "https://cs.wikipedia.org/wiki?curid=911961", "title": "Seznam dílů seriálu Batesův motel", "text": "Seznam dílů seriálu Batesův motel\n\nToto je seznam dílů seriálu \"Batesův motel\". Americký televizní seriál \"Batesův motel\" je prequelem k filmu \"Psycho\". Líčí život Normana Batese a jeho matky Normy před událostmi, které se udály ve filmu, a je zasazen do moderního 21. století.\n\nV Česku se seriál vysílá na kanálu ČT2.\n\n<onlyinclude></onlyinclude>\n\n"}
{"id": "911964", "url": "https://cs.wikipedia.org/wiki?curid=911964", "title": "Občanská válka v Kolumbii (rozcestník)", "text": "Občanská válka v Kolumbii (rozcestník)\n\nObčanská válka v Kolumbii může být jedním s těchto konfliktů:\n"}
{"id": "911969", "url": "https://cs.wikipedia.org/wiki?curid=911969", "title": "Oľšavka (okres Stropkov)", "text": "Oľšavka (okres Stropkov)\n\nOľšavka je obec na Slovensku v okrese Stropkov. První písemná zmínka o obci je z roku 1551.\n\n"}
{"id": "911974", "url": "https://cs.wikipedia.org/wiki?curid=911974", "title": "Nižná Olšava", "text": "Nižná Olšava\n\nNižná Olšava je obec na Slovensku v okrese Stropkov. První zmínka o obci je z roku 1390. Leží v dolní části údolí Oľšavky, pravostranného přítoku Ondavy.\n\nObec je členem Mikroregionu Ondava se sídlem v Duplíně od roku 2002.\n"}
{"id": "911982", "url": "https://cs.wikipedia.org/wiki?curid=911982", "title": "Pelagićevo", "text": "Pelagićevo\n\nPelagićevo (v srbské cyrilici Пелагићево) je město v severní části Bosny a Hercegoviny, v Republice srbské, nedaleko Distriktu Brčko. Řadí se k menším sídlům; v roce 1991 mělo 2 233 obyvatel.\n\nPelagićevo se rozkládá v nížinné oblasti tzv. Posáví, v blízkosti silničního tahu Županja - Srebrenik. Svůj název má podle Vasy Pelagiće, srbského utopického socialisty konce 19. století (který byl v období existence socialistické Jugoslávie obzvláště ceněn, podobně jako například Svetozar Marković). Do roku 1970 nesla obec název \"Gornji Žabar\" (\"Горњи Жабар\"). Název Vasi Pelagiće neslo již dříve zemědělské družstvo, které bylo během kolektivizace v blízkosti Gornjeg Žabra zřízeno. V roce 1947 získalo město telefonické spojení a o tři roky později bylo napojeno také na elektrickou síť.\n\nPelagićevo je sídlem stejnojmenné opštiny, která má cca 10 000 obyvatel. Opština vznikla až po válce v 90. letech, kdy byla část původní opštiny Gradačac, která se nacházela na území Republiky srbské vyčleněna do samostatného celku.\n\nNedaleko obce se v oblasti zatopené pískovny nachází v celém okolí oblíbené Jezero Pelagićevo.\n\n"}
{"id": "911984", "url": "https://cs.wikipedia.org/wiki?curid=911984", "title": "Mše pro děti", "text": "Mše pro děti\n\nMše pro děti jsou uzpůsobeny tak, aby se jich mohly zúčastnit celé rodiny. Konají se většinou pouze ve větších či živějších farnostech, a to často jen mimo období hlavních prázdnin (tj. mimo července a srpna). V některých kostelích bývají ve všední dny, ve větších farnostech bývá i samostatná nedělní mše.\n\nDětská mše mívá nejčastěji kázání určené dětem, někdy jsou mírně upraveny některé části liturgie tak, aby byla pochopitelnější pro děti. Mezi používané prostředky patří například přítomnost dětí kolem oltáře při části obětování. Často bývá přizpůsoben výběr hudby, podobně, jako u tzv. kytarovek (mší s doprovodem kytarové hudby).\nV některých kostelích bývá pouze část kázání pro děti, leckdy vedené někým z laiků. Poté obvykle následuje během kázání pro dospělé tvořivý program nebo katecheze (obdoba nedělní školy v protestantských církvích.)\n\n\n"}
{"id": "911990", "url": "https://cs.wikipedia.org/wiki?curid=911990", "title": "Ivan Kabický", "text": "Ivan Kabický\n\nIvan Kabický (* 6. června 1962 Praha) je český politik a učitel, v letech 2010 až 2013 náměstek primátora Hlavního města Prahy, v letech 2006 až 2011 a opět od roku 2013 starosta Městské části Praha 18, člen ODS.\n\nPovoláním je učitel, jenž vystudoval na Univerzitě Karlově.\n\nOd roku 2013 je starostou městské části Prahy 18, tuto funkci zastával již předtím v letech 2006 - 2011. Od roku 2010 zastával také pozici náměstka pražského primátora pro oblast zdravotnictví, výstavnictví a volného času. V květnu 2013 na tento post (stejně jako na post radního v pražském zastupitelstvu) rezignoval. Kabického dcera Andrea bojovala ve finále soutěže krásy Česká Miss 2011. Titul však nezískala (vítězkou se stala Jitka Nováčková).\n\nV komunálních volbách v roce 2014 obhájil post zastupitele Městské části Praha 18, když jím vedená kandidátka ODS volby v městské části vyhrála. Dne 20. listopadu 2014 byl zvolen starostou městské části pro další funkční období.\n\nV březnu 2015 vystoupil z ODS. Ve funkci předsedy ODS v Letňanech ho vystřídal Milan Čmelík.\n\n"}
{"id": "911992", "url": "https://cs.wikipedia.org/wiki?curid=911992", "title": "Jozef Gargulák", "text": "Jozef Gargulák\n\nJozef Gargulák (* 9. prosince 1941) je bývalý slovenský fotbalový obránce.\n\nV československé lize hrál za ZVL Žilina. Nastoupil ve 143 utkáních a dal 5 gólů.\n\n"}
{"id": "911993", "url": "https://cs.wikipedia.org/wiki?curid=911993", "title": "Niclas Kindvall", "text": "Niclas Kindvall\n\nNiclas Kindvall (* 19. února 1967, Rotterdam, Nizozemsko) je bývalý švédský fotbalista, který hrával na pozici útočníka. Během své kariéry se stal nejlepším střelcem švédské ligy Allsvenskan. Bylo to v roce 1994, kdy dal celkem 24 gólů v dresu IFK Norrköping. Jeho otec Ove se stal také králem střelců v Allsvenskan.\n\nNiclas se narodil v roce 1967 v Rotterdamu, kde jeho otec hrál za zdejší klub Feyenoord. Niclas začal hrát fotbal ve Švédsku, kde strávil s výjimkou let 1994–1996 celou svou kariéru. V daných letech působil v německém klubu Hamburger SV, za něhož odehrál 19 bundesligových zápasů a vstřelil 2 branky.\n\nNastupoval i za švédskou fotbalovou reprezentaci. Celkem odehrál ve národním týmu 6 zápasů, aniž by vstřelil branku.\n\n"}
{"id": "911996", "url": "https://cs.wikipedia.org/wiki?curid=911996", "title": "Aulularia", "text": "Aulularia\n\nAulularia je latinská divadelní hra, kterou sepsal římský dramatik Titus Maccius Plautus, česky se hra nazývá \"Komedie o hrnci\". Pravděpodobný rok vzniku díla je 195 př. n. l.\n\nEuklio objeví poklad svého dědy a poté začne být podezíravý a bojí se, že mu chce někdo jeho zlato vzít. Poté, co jej Megadorus požádá o ruku jeho dcery, Euklio souhlasí za podmínky, že nebude své dceři dávat žádné věno. Euklidova dcera Fédria je však zamilovaná do Lykonida, s kterým čeká dítě. Před svatební hostinou dorazí Lykonides i se svým otrokem a snaží se svatbu Euklidovi rozmluvit. Lykonidův otrok mezitím ukradne zlato a vrátí se s ním zpět k Lykonidovi.\n\nZde děj z dochované části hry končí, pokračování se nezachovalo. Existují různé náměty konce této hry a to i v knižním vydání. Nejvýznamnější přepracování Plautovy Aulularie je Molièrův \"Lakomec\" z roku 1668.\n\n"}
{"id": "912000", "url": "https://cs.wikipedia.org/wiki?curid=912000", "title": "Louis-Hector de Callière", "text": "Louis-Hector de Callière\n\nLouis-Hector de Callière nebo Callières (12. listopadu 1648 – 26. května 1703) byl francouzský voják a politik, guvernér města Montreal (1684–1699) a generální guvernér Nové Francie v letech 1698-1703. Byl to schopný důstojník i politik, který dokázal nekompromisně prosazovat královskou vůli v kolonii. Zúčastnil se několika bitev s Irokézy a s Angličany. Generálním guvernérem Nové Francie se stal po smrti Louise de Buade de Frontenac. Šlo o jednoho z hlavních architektů tzv. velkého usmíření – montrealského míru mezi Indiány a Francouzi.\n"}
{"id": "912001", "url": "https://cs.wikipedia.org/wiki?curid=912001", "title": "Werner Legère", "text": "Werner Legère\n\nWerner Legère (28. května 1912, Hohenstein-Ernstthal – 14. října 1998, Glauchau) byl německý (NDR) spisovatel, především autor dobrodružných, historických a cestopisných knih pro mládež.\n\nWerner Legère se narodil v rodině úředníka, roku 1928 ukončil střední školu v Saské Kamenici (Chemnitz) a poté absolvoval tříletou praxi v tkalcovně v rodném městě. Pak pracoval jako knihkupec a od roku 1934 v Oberlungwitz jako stenotypista a cizojazyčný korespondent (odpovídal za korespondenci firmy ve francouzštině, angličtině, španělštině a portugalštině). Již v této době vydal v regionálních novinách svůj první esej, týkající se jeho rodáka Karla Maye. \n\nRoku 1940 byl povolán do vojenské služby. Nejprve sloužil ve Francii, ale pak byl poslán na východní frontu. Zde upadl do sovětského zajetí a vrátil se z něho až v roce 1947. Do roku 1954 pracoval jako správní úředník, získal uznání jako fotograf dokumentující rozvoj rodného města a po úspěchu svého románu \"Ich war in Timbuktu\" (1953, Byl jsem v Timbuktu) se stal spisovatelem na volné noze.\n\nV roce 1992 se zasloužil o odhalení sochy Karla Maye ve svém rodném městě a v roce 1993 obdržel čestné občanství tohoto města. \n\nProslul především jako autor dobrodružných, historických a cestopisných knih pro mládež, za které získal řadu ocenění, např. roku 1988 Záslužnou medaili NDR (Verdienstmedaille der DDR). \n\n\n\n"}
{"id": "912003", "url": "https://cs.wikipedia.org/wiki?curid=912003", "title": "Volby v Irsku", "text": "Volby v Irsku\n\nVolby v Irsku jsou svobodné. Volí se do parlamentu, místních zastupitelstev a Evropského parlamentu. Každých sedm let probíhají prezidentské volby. Do parlamentu je poměrným volebním systémem voleno 166 poslanců na pětileté volební období.\n\n"}
{"id": "912006", "url": "https://cs.wikipedia.org/wiki?curid=912006", "title": "Tuvia Bielski", "text": "Tuvia Bielski\n\nTuvia Bielski (8. května 1906 – 12. června 1987) byl polským vojákem židovského původu a později vůdcem guerillové skupiny zvané Bielskije partyzáni (či Bielského partyzáni nebo partyzáni Bielských). Tato skupina, kterou tvořili čtyři bratři Bielští a jejich spolubojovníci, operovala v lese Naliboki na území dnešního Běloruska (bývalé východní Polsko) během druhé světové války v letech 1942–1944. Skupině se podařilo zachránit více než 1200 Židů před likvidací ze strany nacistů. Po válce se Tuvia Bielski dostal nejprve do Izraele a následně do USA, kde v roce 1987 zemřel. V roce 2008 byl o skupině natočen film \"Odpor\". Tuviu Bielskiho si v něm zahrál herec Daniel Craig.\n"}
{"id": "912008", "url": "https://cs.wikipedia.org/wiki?curid=912008", "title": "Louise Brealey", "text": "Louise Brealey\n\nLouise Brealey (* 27. března 1979, Bozeat, Northamptonshire, Anglie, Spojené království), také uváděna jako Loo Brealey, je britská herečka, producentka, spisovatelka a novinářka. Její nejznámější rolí je patoložka Molly Hooper v \"Sherlockovi\", seriálové adaptaci knih Sira Arthura Conana Doyla od Stevena Moffata a Marka Gatisse.\n\nNarodila se v Bozeatu v Northamptonshire v Anglii. Studovala historii na Univerzitě v Cambridgi a poté byla na soustředění na Institutu Leeho Strasberga v New Yorku a jedním z jejich učitelů byl komik Philippe Gaulier.\n\nBrealey psala již od dob svého dospívání články o filmech, umění a hudbě a později přispívala svými recenzemi a postřehy do mnoha časopisů jako Premiere UK, Empire, Radio Times, SKY, The Face, Neon, AnOther a Total Film. Je editorkou knihy \"Anarchy and Alchemy: The Films of Alejandro Jodorowsky\" (vydalo nakladatelství Creation Books v roce 2007).\n\nAž do dubna 2009 byla zástupkyní šéfredaktora časopisu Wonderland a dělala rozhovor s Liv Tyler pro únorovou/březnovou obálku. Mezi její další zpovídané celebrity patří Pet Shop Boys a kolektiv umělců Gelitin. Poté, jako producentka na volné noze, napsala dokumentární příspěvky pro BBC Arts.\n\nV březnu 2012 produkovala, napsala a objevila se v \"The Charles Dickens Show\", dětském komediálním dramatu pro BBC 2 a v hlavních rolích se objevili Jeff Rawle, Rupert Graves, Neil Dudgeon, Nathaniel Parker, Lynda Baron, Honeysuckle Weeks, Rupert Young, Adjoa Andoh, Sam Kelly, Geoffrey Streatfeild, Fiona Button a Mariah Gale.\n\n"}
{"id": "912010", "url": "https://cs.wikipedia.org/wiki?curid=912010", "title": "Rourky", "text": "Rourky\n\nRourky (dříve též trubičky, trubky nebo rourky výtrusorodné) jsou typ hymenoforu, který je typický pro hřibovité houby a některé druhy chorošů. Mají podobu do výšky protažené síťky a tvarem připomínají včelí plástev. Vnitřní povrch jednotlivých rourek je vystlán výtrusorodým rouškem – hymeniem. Přepážky oddělující rourky se jmenují dissepimenta a tvoří je pletivo zvané roušková trama.\n\nRourky zpravidla kryjí celý spodní povrch klobouku. U některých druhů hřibovitých hub sestupuje až na třeň, kde tvoří tzv. síťku. Volná zakončení rourek jsou nazývána ústí rourek neboli póry. V případě hřibovitých hub (především sekce \"Luridi\" a \"Erythropodes\") se barva rourek a pórů může lišit.\n"}
{"id": "912012", "url": "https://cs.wikipedia.org/wiki?curid=912012", "title": "Tisinec", "text": "Tisinec\n\nTisinec je obec na Slovensku v okrese Stropkov. První zmínka o obci je z roku 1379.\n\nV červeném poli štítu stojí na zlaté půde bílý sekáč se zlatým kosištěm a stříbrnou kosou, po stranách se třemi a dvěma zlatými obilnými klasy.\n"}
{"id": "912017", "url": "https://cs.wikipedia.org/wiki?curid=912017", "title": "Mikuláš Jindřich, vévoda Orleánský", "text": "Mikuláš Jindřich, vévoda Orleánský\n\nMikuláš Jindřich se narodil na zámku Fontainebleau. Během svého krátkého života byl známý například jako \"Monsieur d'Orléans\" (orléanský pán) nebo \"Prince sans nom\" (princ beze jména).\nByl zasnouben s Marií Bourbonskou, vévodkyní z Montpensier, mimořádně bohatou dědičkou rodu Bourbon-Montpensier.\n\nZemřel jako čtyřletý na následky epileptického záchvatu. Byl pohřben v bazilice Saint-Denis. Jeho snoubenku i titul vévody z Orléansu později zdědil jeho nejmladší bratr Gaston.\n\n"}
{"id": "912019", "url": "https://cs.wikipedia.org/wiki?curid=912019", "title": "Okres Frýdlant", "text": "Okres Frýdlant\n\nOkres Frýdlant je bývalý okres, který se nacházel na severu dnešní České republiky ve Frýdlantském výběžku. Jeho rozloha činila 378 km². Podle sčítání v roce 1938 zde žilo 36 650 obyvatel, z nichž téměř 94 % (konkrétně 34 350) byla německé národnosti a zbytek (2 300) české. Sčítání uskutečněné roku 1950 uvádí již pouze 24 023 obyvatel.\n\nSprávu v okrese vykonával okresní výbor se sídlem ve Frýdlantě. V jeho čele byli:\n\nNa území tohoto politického okresu se nacházely dva okresy soudní, jeden také se sídlem ve Frýdlantu, druhý se sídlem v Novém Městě pod Smrkem.\n\nO zrušení okresu se uvažovalo na konci roku 1948, avšak z důvodů zajištění bezpečnosti státu se od tohoto nápadu upustilo. Ke skutečnému zániku okresu tak (po více než sto letech) došlo až na základě zákona o územním členění státu č. 36/1960 Sb. ze dne 9. dubna 1960, který frýdlantský okres k 1. červenci 1960 sloučil s okresem Liberec. Pod liberecký okres přešla všechna sídla frýdlantského okresu s výjimkou osady Jizerka, která se stala součástí okresu Jablonec nad Nisou. Budova, v níž frýdlantský okresní výbor sídlil, byla předána zdravotnictví.\n\nRoku 1957 byla s ohledem na jeho plánované včlenění do libereckého okresu zrušena také zdejší okresní vojenská správa (vznikla po reorganizaci roku 1954).\n\n"}
{"id": "912021", "url": "https://cs.wikipedia.org/wiki?curid=912021", "title": "Nálet na Coventry", "text": "Nálet na Coventry\n\nBombardování Coventry byl nálet německých bombardovacích svazů na britské město Coventry v noci ze 14. na 15. listopadu 1940. Coventry hrálo důležitou roli v zásobování britské armády (bylo centrem výroby munice a motorů). Luftwaffe v průběhu jedenácti hodin na město shodila stovky tun bomb. Cílem ale byla nejen likvidace válečného průmyslu, ale také zničení dělnických čtvrtí. \n\nLuftwaffe udělalo velmi důkladný průzkum města a soustředilo se na nejdůležitější továrny. Navzdory svému významu jako centrum výroby, Coventry bylo velice špatně chráněno proti potenciálnímu útoku, dost spoléhalo na svou polohu. Britské zpravodajské služby věděly, že o úplňku v noci ze 14. na 15. listopadu se má odehrát útok „Měsíční sonáta“, ale podle analýzy BBC a historických pramenů neznaly cíl. Daná noc se ukázala ideální, chladná a díky úplňku jasná. \n\nCelkem bylo na Coventry v průběhu 11 hodin shozeno 30 tisíc zápalných pum, 500 tun vysoce explozivních bomb a několik desítek padákových min. Operaci Mondscheinsonate (sonáta měsíčního svitu) vedli KGr 100 („značkáři“), jejichž letouny byly vybaveny novou a přesnou navigační pomůckou - přístrojem X-Gerät. Požáry způsobené zápalnými pumami v centru Coventry, pak neomylně naváděly zbývající jednotky Luftflotte 2 a 3.\n\nCentrum města bylo zničeno a ve spáleništi našlo smrt 554 lidí, dalších 865 bylo zraněno. Zničena byla například i původní katedrála, z níž zbyla pouze část obvodové zdi. Ruiny původní katedrály dodnes slouží jako památník v jehož sousedství byla postavena katedrála nová.\n\n"}
{"id": "912036", "url": "https://cs.wikipedia.org/wiki?curid=912036", "title": "Running Scared", "text": "Running Scared\n\n„Running Scared“ je píseň ázerbájdžánského popového dua Eldar & Nigar, s níž 14. května 2011 zvítězili na Eurovision Song Contest 2011 v německém Düsseldorfu v barvách Ázerbájdžánu se ziskem 221 bodů.\nAutory písně jsou švédští producenti Stefan Örn a Sandra Bjurman a anglický zpěvák Iain Farquharson. Örn a Bjurman napsali mimo jiné předcházející ázerbájdžánský příspěvek na Eurovizi, \"\"Drip Drop\"\" (2010)\n\nSe ziskem 221 bodů se Eldar a Nigar stali vítězi s vůbec nejnižším průměrným bodovým ziskem na zemi (5,26 bodů). Nejvyšší dvanáctibodové ohodnocení obdrželi z Ruska, Turecka a Malty. Slovenští hlasující píseň ohodnotili sedmi body.\n\nOficiální klip písně, natočený na Krymu v režii Tarma Krimma, byl vydán 11. dubna 2011.\n\n\n"}
{"id": "912040", "url": "https://cs.wikipedia.org/wiki?curid=912040", "title": "Mapy námětů", "text": "Mapy námětů\n\nMapy námětů (někdy také mapy témat) jsou mezinárodní standard pro reprezentaci a výměnu znalostí. Mapy námětů tak mohou být využity například jako model pro organizaci rozsáhlých informačních zdrojů, agregaci informací v distribuovaném prostředí či jako podpora navigace a vyhledávání v rozsáhlých kolekcích dokumentů .\n\nPočátky prací, jež postupně vedly ke vzniku prvních map námětů, se datují k roku 1991, kdy byla vtvořena pracovní skupina Davenport group, jež měla za úkol sjednotit terminologii systémové dokumentace využívanou prodejci systému UNIX s terminologií užívanou v odborných knihách. Cíl bylo vytvoření „živoucího“ indexu, který by bylo možné využít pro nezávisle udržovanou a neustále se měnící dokumentaci. Výsledkem jejich práce byl standard SOFABED (Standard Open Formal Architecture for Browsable Electronic Documents).\n\nV roce 1993 hledala nově vytvořená skupina Convention for the Application of HyTime další možná využití tohoto standardu, původně vytvořeného pro podporu multimediálních a hypertextových funkcí v jazyce SGML. Pro testování byl vybrán právě model SOFABED, jež se díky tomuto vylepšení stal základem první mapy námětů. V roce 1995 byl systém dostatečně propracovaný, že mohl být přijat pracovní skupinou ISO/JTC1/SC18/WG8, jako základ nového mezinárodního standardu. Ten byl dokončen v roce 1999 (publikován v lednu 2000) a nesl označení \"ISO/IEC 13250:2000 SGML Applications -- Topic Maps\". V současné době je platné její druhé vydání \"ISO/IEC 13250:2003 GML Applications -- Topic Maps\" a doplněk \"ISO/IEC 13250-2:2006 Information technology - Topic Maps - Part 2: Data model\". Obě verze normy jsou dostupné také v českém jazyce \"ČSN ISO/IEC 13250 (369830) Informační technologie - Aplikace SGML - Mapy námětů\".\n\nMapy námětů využívají \"dvouvrstvý model dat\", který můžeme rozdělit na spodní vrstvu informační (information layer) a vrchní vrstvu znalostí (knowledge layer). Původní inspirací pro toto rozdělení byl klasický rejstřík uváděný na konci tištěných knih.\n\nInformační vrstva reprezentuje obsah. Je to souhrn všech informačních zdrojů, dostupných pro konkrétní implementaci. Obvykle se tak jedná o sadu zdrojů, u kterých chceme využitím map námětů zlepšit možnosti navigace a vyhledávání. Tato vrstva může obsahovat jakékoliv dokumenty, bez ohledu na jejich formát (text, video, audio, grafika, atd.) či zápis. \n\nZnalostní vrstvu pak lze považovat za index k vrstvě informační. Skládá se z témat, reprezentujících jednotlivé předměty informační vrstvy a vztahů, které zobrazují spojitosti mezi jednotlivými tématy.\n\nKaždá mapa námětů obsahuje tři základní elementy - témata (topics), vztahy (associations) a výskyty (occurences). Mapy mohou být rozšířeny ještě o doplňkové prvky popis (type) a oblasti platnosti (scope), jejichž použitím lze zvýšit efektivitu vyhledávání informací.\n\nTémata jsou zástupci, kteří ve znalostní vrstvě mapy námětů zastupují objekty reálného světa, o kterých mapa pojednává. Tématy může být prakticky cokoliv od osoby, přes myšlenku, město, dílo, až po téma samotné. \nTémata mohou mít mnoho různých jmen. Kromě běžného názvu mohou obsahovat ještě nespočet variant, které vedou ke stejnému tématu. Takto se v mapách témat řeší např. synonymie. Každé téma přitom zastupuje právě jeden objekt a naopak každý objekt může být zastupován pouze jedním tématem. \n\nK přesnému určení objektu zájmu slouží ještě identifikátory témat. \n\nTy jsou dvojího druhu: \n\n\nLokátor předmětu se používá tehdy, když samotný odkazovaný zdroj je tématem. Ten je dostupný v určité počítačové síti, je tedy adresovatelný a tato adresa může být použita k jeho přesné identifikaci. Lokátor předmětu může být použit v případě, že chceme například hovořit o konkrétní webové stránce určité firmy a ne přímo o dané firmě. V takovém případě bude lokátorem předmětu URL adresa webové stránky. \n\nIdentifikátor předmětu je naopak používán tehdy, pokud odkazujeme na informační zdroj, ve kterém je dané téma popsáno \nči jinak definováno. Může se tak jednat například o odkaz na záznam určitě osoby na Wikipedii, kde jsou obsaženy základní biografické údaje.\nAby bylo možné zajistit globální interoperabilitu mezi mapami a umožnit tak jejich snazší sdílení či slučování, byly vytvořeny seznamy \"PSI (Published Subject Indicator)\", spravované organizací OASIS. \n\nDruhým prvkem v mapách námětů jsou výskyty, jež propojují jednotlivá témata s relevantními dokumenty a informačními zdroji. Výskyty mohou být dvojího druhu – interní a externí. Externí využívají lokátor URI k identifikaci informačního zdroje, který je obsažen v informační vrstvě. Externí výskyty tak propojují obě vrstvy mapy témat. Interní naopak reprezentují a odkazují na určité téma již uložené ve znalostní vrstvě a nepotřebují tudíž žádný další lokátor.\n\nVztahy jsou obsaženy ve vrstvě znalostí, kde spojují jednotlivá související témata. Nejedná se však pouze o běžné spojení příbuzných témat, jelikož vztahy zde mohou být volně popsány, a lze jimi tak vyjádřit prakticky jakýkoliv vztah. Vztahy mohou být n-ární. \nTo znamená, že nemusí nutně spojovat pouze dvě témata, ale podle potřeby jimi lze spojit témat víc. \nSpojením témat tato témata zároveň dostávají roli (role type), kterou zastávají v daném vztahu. Jestliže Picasso „vytvořil“ Tři muzikanty, stává se jejich autorem a Tři muzikanti naopak jeho dílem. Tímto způsobem je dosaženo vytvoření síťové struktury, díky které se mapy témat stávají velmi intuitivním a uživatelsky přátelským nástrojem pro vyhledávání informací.\n\nKaždý základní prvek může být jednoduše popsán, čímž dojde k upřesnění jeho významu a vztahu k ostatním prvkům. Každý popis (typ) se v dané mapě námětů automaticky stane tématem. \n\nPříklady typů: \n\nOblast platnosti zastupuje kontext, ve kterém je dané téma, vztah či výskyt zasazen. Tento prvek tak umožňuje v jedné mapě témat používat více než jednu terminologii. \nOblasti platnosti tak mohou nalézt například při slučování tematických map či při tvorbě vícejazyčných tematických map. Nejčastěji se však využívají pro filtrování . Pokud připojíme oblast platnosti k výskytům, můžeme nalezené materiály třídit například podle náročnosti (začátečník/pokročilý/expert).\n\nNorma ISO/IEC 13250:2003 definuje několik formátů pro syntax, sloužících k pohodlnému importu, exportu a výměně dat: \n\n\n\n\n\n\nKromě oficiálních standardizovaných formátů však vznikají i jiné formáty, zejména ze strany samotných uživatelů. Jedná se například o formáty \"TM/XML, JSON Topic Maps, TM/JSON či LTM\".\n\n"}
{"id": "912041", "url": "https://cs.wikipedia.org/wiki?curid=912041", "title": "Zzebra", "text": "Zzebra\n\nZzebra byla britská fusion a afro prog hudební skupina, aktivní v 70. letech.\n\nSkupinu založili bývalí členové skupiny If Terry Smith (kytara) a Dave Quincy (saxofon), Lasisi \"Loughty\" Amao ex-Osibisa (flétna a tenor saxofon), Gus Yeadon (aka August Eadon) ex-The Love Affair (piano a zpěv), Liam Genockey (bicí) a John McCoy (baskytara).\nSvé první album \"Zzebra\" skupina vydala v roce 1974.\n\nTerry Smith skupinu opustil před dokončením druhého alba \"Panic\" (1976). Nahradil ho Steve Byrd.\n\n"}
{"id": "912042", "url": "https://cs.wikipedia.org/wiki?curid=912042", "title": "Robert Rogers", "text": "Robert Rogers\n\nRobert Rogers (7. listopad 1731 – 18. květen 1795) byl americký koloniální hraničář a důstojník britské armády. Sloužil v britské armádě během francouzsko-indiánské války, Pontiacova povstání a americké války za nezávislost. Stal se zakladatelem a velitelem proslulé záškodnické jednotky zvané Rogers' Rangers (Rogersovi rangeři). On a jeho vojáci se zúčatnili mnoha kampaní. Jejich nejznámější akcí se stalo přepadení Saint-Francisu (říjen 1759), díky němuž došlo k výraznému oslabení francouzských indiánských spojenců v jedné ze svatovavřineckých misií. V pozdějším věku propadl Rogers alkoholismu, z armády byl propuštěn (1780), krátký čas strávil v americkém vězení a nakonec zemřel zapomenutý a zadlužený v Londýně. Major Rogers je hlavní postavou známé knihy \"Cesta na severozápad\" (1936) od Kennetha Robertse. V \"The Ranger Handbook\" – knize, kterou dostávají na začátku výcviku vojáci amerických jednotek Rangers – je veden jako zakladatel jejich taktiky.\n"}
{"id": "912047", "url": "https://cs.wikipedia.org/wiki?curid=912047", "title": "Marie Sebagová", "text": "Marie Sebagová\n\nMarie Sebagová ( ) (* 15. října 1986, Paříž) je francouzská šachistka, čtyřnásobná účastnice šachové olympiády žen s družstvem Francie.\n\nV roce 2008 získala titul velmistr.\n\n"}
{"id": "912049", "url": "https://cs.wikipedia.org/wiki?curid=912049", "title": "Klášter augustiniánů (Mělník-Pšovka)", "text": "Klášter augustiniánů (Mělník-Pšovka)\n\nKlášter obutých augustiniánů v Mělníku-Pšovce je v dnešní podobě barokní areál. Od roku 1966 je chráněn jako kulturní památka.\n\nKlášter augustiniánů byl vybudován roku 1263. Jeho donátory byli bratři Pavel z Luštěnic a Smil z Cítova. Augustiniáni sem přišli z Pivoně. Konventní kostel sv. Vavřince vysvětil biskup Jan III. z Dražic. Roku 1268 potvrdil král Přemysl Otakar II. bohaté nadání kláštera od jeho fundátora. Roku 1328 získal klášter příjmy ze Střem. Roku 1373 měl konvent spor s Mělníkem o hranice.\n\nDne 18. března 1421 byl klášter vypálen husity a 26 členů konventu bylo buď pobito, nebo uteklo. Řeholní život zde byl obnoven v roce 1484. Brzy však kázeň v klášteře silně poklesla. Bylo zde mnoho mnichů z Itálie. Za českého povstání získalo klášter a jeho statek město Mělník. Posledním převorem před povstáním byl od roku 1615 Gabriel z Hory Ulmy.\n\nV roce 1619 povstalí stavové zabavili konventu jeho hmotné zabezpečení a použili ho na úhradu vojska. Areál kláštera v roce 1620 koupilo od stavů město Mělník, a řeholníci byli nuceni žít jen v několika místnostech v patře konventních budov.\n\nObnovy se klášter dočkal až v roce 1640. Klášter a kostel prodělaly barokní přestavbu, kdy se na výzdobě hlavního oltáře klášterního kostela podílel Karel Škréta. Řeholníci tehdy působili také v duchovní správě několika okolních farností (např. v Horní Vidimi). V roce 1789 byl klášter císařem Josefem II. zrušen. Tehdy bylo v klášteře patnáct řeholníků, kteří odešli buď do Svaté Dobrotivé u Hořovic nebo ke sv. Tomáši v Praze a do Bělé pod Bezdězem. Augustinián Marek Blažej se stal prvním farářem v Pšovce, kdy byl konventní kostel sv. Vavřince prohlášen za farní.\n\nOd náboženské matice koupila roku 1789 klášter i statek Marie Ludmila z Lobkovic a v klášteře byly zřízeny kanceláře vrchní správy lobkovického panství Mělník. V 80. letech 20. století byla v klášteře učňovská škola.\n\nJedná se o čtyřkřídlou dvoupatrovou budovu kolem obdélného dvora s ambitem a s kostelem sv. Vavřince na severní straně. Prostory jsou v přízemí sklenuty valeně s lunetami nebo křížovou hřebínkovou klenbou. Při jižní straně kostela jsou dvě obdélné prostory, které jsou sklenuty křížovou žebrovou klenbou. Jedna z nich se stala sakristií kostela. V zachovaném čtvercovém ambitu, jehož arkády byly roku 1866 zazděny, je zachován mramorový náhrobník z roku 1574.\n\nKostel sv. Vavřince má zachován gotický pravoúhlý presbytář, k němuž byla přistavěna později plochostropá loď.\n\n\n\n"}
{"id": "912051", "url": "https://cs.wikipedia.org/wiki?curid=912051", "title": "Audience u císaře Karla I.", "text": "Audience u císaře Karla I.\n\nAudience u císaře Karla I. je společenská akce navazující na historický a morální odkaz posledního českého krále a rakousko-uherského císaře Karla I. Tato akce se koná každoročně od roku 2002 vždy poslední víkend v dubnu na zámku v Brandýse nad Labem.\n\nAkce se koná pravidelně poslední víkend v dubnu. Účastní se ho zástupci domácí i zahraniční veřejnosti, milovníci historie stejně jako historikové profesionální, armádní činitelé i politici. \n\n\n"}
{"id": "912055", "url": "https://cs.wikipedia.org/wiki?curid=912055", "title": "Edmund von Krieghammer", "text": "Edmund von Krieghammer\n\nEdmund von Krieghammer (4. června 1831 Lanžhot – 21. srpna 1906 Bad Ischl) byl rakousko-uherský generál a politik, v letech 1893–1902 ministr války Rakouska-Uherska.\n\nV období let 1843–1849 vystudoval Tereziánskou vojenskou akademii. Od roku 1849 působil jako poručík dragounského regimentu. Zúčastnil se italského tažení v roce 1859 a tažení v Čechách roku 1866. Roku 1869 byl povýšen na majora a křídelního pobočníka (\"flügeladjutanta\") císaře. Roku 1874 se stal plukovníkem a velitelem 10. dragounského regimentu, od roku 1877 velitelem 3. dragounského regimentu. V roce 1879 byl povýšen na generálmajora roku 1884 na podmaršála (\"feldmarschalleutnant\"). Od roku 1889 působil jako velitel 1. sboru a velící generál v Krakově. 1. listopadu 1891 byl jmenován generálem jezdectva.\n\nOd 23. září 1893 do 17. prosince 1902 zastával post ministra války Rakouska-Uherska (jedno ze tří společných ministerstev Rakouska-Uherska, zřízených po rakousko-uherském vyrovnání). Na funkci rezignoval kvůli opozici k jím předloženým branným zákonům. Stavěly se proti němu oba zákonodárné sbory dualistické monarchie, tedy Uherský parlament i Říšská rada. Měl i neshody s generálním štábem. Naopak ve funkci ho dlouhodobě podporoval císař František Josef I.\n"}
{"id": "912056", "url": "https://cs.wikipedia.org/wiki?curid=912056", "title": "Římskokatolická farnost Mělník-Pšovka", "text": "Římskokatolická farnost Mělník-Pšovka\n\nŘímskokatolická farnost Mělník-Pšovka je územním společenstvím římských katolíků v rámci mladoboleslavského vikariátu litoměřické diecéze.\n\nFarnost zde byla zřízena v roce 1782 při místním augustiniánském klášteře. Klášter byl zrušen v roce 1789 a augustinián Marek Blažej, který zde byl ponechán, se stal prvním farářem této nové farnosti. Ve 20. století začala být farnost administrována ex currendo z mělnického proboštství a tak je tomu dodnes.\n\n\n"}
{"id": "912058", "url": "https://cs.wikipedia.org/wiki?curid=912058", "title": "Paul Iby", "text": "Paul Iby\n\nMons. Paul Iby (23. ledna 1935, Raiding) je rakouský římskokatolický kněz a emeritní biskup Eisenstadtu.\n\nNarodil se 23. ledna 1935 v Raidingu, jako druhý syn zamědělce maďarského původu. Roku 1954 na Bundesgymnasium und Bundesrealgymnasium Mattersburg odmaturoval. Poté studoval teologii a filosofii a dne 29. června 1959 byl vysvěcen na kněze. Dále pokračoval ve studiu na Papežské Gregoriánské univerzitě v Římě kde roku 1967 získal doktorát z kanonického práva. V letech 1967 až 1974 byl osobním sekretářem biskupa Eisenstadtu. Od roku 1969 do roku 1977 vedl charitu a v letech 1973/1985 vedl školský úřad diecéze Eisenstadt. Byl vedoucím biskupského sekretariátu a kancléřem ordinariátu. Poté působil jako generální vikář stejné diecéze.\n\nDne 28. prosince 1992 byl papežem Janem Pavlem II. ustanoven diecézním biskupem Eisenstadtu. Biskupské svěcení přijal 24. ledna 1993 z rukou biskupa Stephana Lászla a spolusvětiteli byli biskup Helmut Krätzl a arcibiskup Vinko Puljić.\n\nDne 9. července 2010 přijal papež Benedikt XVI. jeho rezignaci na post biskupa Eisenstadtu, z důvodu dosažení kanonického věku 75 let.\n\nJe členem Řádu Božího hrobu.\n\nIby se vyslovil pro zrušení celibátu. \"„Pro kněží by byla jistě úleva, kdyby se povinný celibát zrušil,\"\" uvedl. Soudí, že kněží by měli mít právo se sami rozhodnout, zda jej chtějí dobrovolně přijmout, nebo mít rodinu.\n\nUvedl také, že by přivítal, kdyby ženatí muži mohli být vysvěceni na kněze.\n\nDo budoucna by se podle Ibyho měla zvážit možnost svěcení žen.\n\nIby navrhl povolit rozvody a uzavírání dalších manželství po uplynutí určité doby, po kterou se mají rozvedení manželé kát.\n\nIby zároveň připustil, že diskuse na tato témata zatím není v Římě na pořadu dne. \"„Řím je příliš upjatý... nesmělý,\"\" prohlásil v roce 2010.\n\nBiskup Iby soudí, že katolická církev je ve velmi hluboké krizi. Podíl na ní mají podle něj skandály související se zneužíváním dětí. Sám biskup byl však několikrát nařčen, že ve své diecézi zneužívání dětí duchovními přehlížel a nezakročil. Své jednání bránil „nezkušeností\".\n\nIby míní, že potrvá dlouho, než si církev znovu získá důvěru. Podaří se jí to podle něj tehdy, pokud bude otevřenější a svobodnější.\n\n\n"}
{"id": "912061", "url": "https://cs.wikipedia.org/wiki?curid=912061", "title": "Průlivové osady", "text": "Průlivové osady\n\nPrůlivové nebo Úžinové osady ( ) byla skupina britských kolonií v jihovýchodní Asii, jejíž název odkazoval na strategicky významnou Malackou úžinu, přes kterou vede mnoho námořních cest. Prvotně byly ustanoveny jako součást území pod kontrolou Britské Východoindické společnosti, od roku 1867 pak byly majetkem britské koruny jako tzv. korunní kolonie. V letech 1942 až 1945 území okupovalo Japonsko. Kolonie byla zrušena v roce 1946 v rámci procesu reorganizace britských držav ve Východní Indii po skončení 2. světové války.\n\nKolonie sestávala z počátku ze tří oddělených území: Malaka, Penang, Singapur. Později byl připojen region Dinding, Kokosové ostrovy, Vánoční ostrov a Labuan. V současnosti většina území náleží Malajsii, zatímco Singapur je nezávislý ostrovní stát a Kokosové a Vánoční ostrovy spadají pod správu Austrálie.\n\n\n"}
{"id": "912069", "url": "https://cs.wikipedia.org/wiki?curid=912069", "title": "Pečárka opásaná", "text": "Pečárka opásaná\n\nPečárka opásaná (\"Agaricus bitorquis\") nebo též pečárka pochvatá (\"Agaricus edulis\") je jedlá houba z čeledi pečárkovité (Agaricaceae).\n\nKlobouk bývá 40–120 mm široký, hladký, v mládí skoro kulovitý, později vyklenutý, plochý až mírně prohloubený. Mívá bílou barvu, uprostřed nažloutlou až světle okrovou. Lupeny jsou nejdříve bělavé, během stárnutí růžové, u starších plodnic červeno- až černohnědé.\n\nPečárka opásaná roste od května do října, a to jednotlivě, v malých skupinách až trsech, či roztroušeně na člověkem ovlivněných lokalitách. Obvykle se vyskytuje přímo ve městech a vesnicích v parcích a na zahradách. Nezřídka ji lze nalézt na holé zemi. Díky své tvrdé dužině a klobouku dokáže prorážet dokonce mezi dlažebními kostkami a skrz asfalt.\n"}
{"id": "912075", "url": "https://cs.wikipedia.org/wiki?curid=912075", "title": "Ludevít Grmela", "text": "Ludevít Grmela\n\nLudevít Grmela (* 16. dubna 1961) je bývalý československý fotbalista, záložník a fotbalový trenér.\n\nOdchovanec klubu SK Hanácká Slavia Kroměříž. V lize hrál za Zbrojovku Brno, odehrál 23 utkání a dal 2 góly. Dále hrál ve druhé lize za TJ Gottwaldov, v kyperské lize za AEL Limassol, v rakouském St. Pöltenu a v Lerku Brno.\n\nTrénoval juniorské týmy Mutěnic, Velkých Pavlovic a od května 2012 juniorku Zbrojovky Brno. Jako hlavní trenér vedl od dubna do září 2013 A-tým Zbrojovky Brno, kde nahradil Petra Čuhela. Na podzim 2014 trénoval FK Blansko v Divizi D. Po odvolání Oldřicha Machaly se začátkem listopadu 2014 stal trenérem druholigového Znojma. V červenci 2015 se stal asistentem hlavního trenéra druholigového SFC Opava Jana Baránka.\n\n"}
{"id": "912080", "url": "https://cs.wikipedia.org/wiki?curid=912080", "title": "Laborem exercens", "text": "Laborem exercens\n\nLaborem exercens (\"Vykonávající práci\" | \"O lidské práci\") je encyklika vydána Janem Pavlem II. 14. září 1981. Navazuje na Rerum novarum.\n\n\n"}
{"id": "912081", "url": "https://cs.wikipedia.org/wiki?curid=912081", "title": "Ladislav Prostecký", "text": "Ladislav Prostecký\n\nLadislav Prostecký (* 18. února 1954) je bývalý český fotbalista.\n\nV československé lize hrál za Spartu Praha, nastoupil v 15 utkáních a dal 1 gól. Ve druhé lize hrál za Mladou Boleslav.\n\n\n"}
{"id": "912085", "url": "https://cs.wikipedia.org/wiki?curid=912085", "title": "ČSAD Ústí nad Orlicí", "text": "ČSAD Ústí nad Orlicí\n\nČSAD Ústí nad Orlicí, a.s. je český autobusový dopravce se sídlem v Ústí nad Orlicí.\n\nSpolečnost byla založena 1. 1. 1994 pod názvem ČSAD BUS Ústí nad Orlicí, a.s. (užíván do 7. 10. 1997). Byla vytvořena na bázi dopravních závodů v Náchodě, Rychnově nad Kněžnou, Vysokém Mýtě a Svitavách autobusové divize státního podniku ČSAD s.p. Hradec Králové. Společnost měla v počátku střediska v Broumově, Jaroměři, Náchodě, Dobrušce, Rychnově nad Kněžnou, Vysokém Mýtě, Litomyšli, Ústí nad Orlicí, Lanškrouně, Moravské Třebové, Jevíčku, Svitavách a Poličce. Přímo tak navázala na historii zajišťování dopravní obslužnosti národním podnikem ČSAD, který vznikl v roce 1949.\n\nSvé podíly ve společnosti měly z počátku i obce v nichž společnost zajišťovala regionální dopravu. V polovině devadesátých let získal ve společnosti majoritní podíl Zdeněk Zemek prostřednictvím ČSAD Invest, a.s., který následně roku 2000, včetně podílu v ČSAD Jindřichův Hradec a.s., ČSAD Slaný, a.s. a ČSAD Benešov, a.s., prodal společnosti ICOM Transport, a.s. vlastněné Zdeňkem Kratochvílem a jeho rodinou.\n\nV roce 2013 zajišťuje ČSAD Ústí nad Orlicí, a.s. základní dopravní obslužnost v Královéhradeckém a Pardubickém kraji. Dálkové komerční linky vyjíždí z východočeských měst a míří především do Prahy, Liberce, Brna, Ostravy, Jihlavy či Jeseníku. Společnost má provozovny v Ústí nad Orlicí (sídlo), Litomyšli, Jevíčku, Lanškrouně, Rychnově nad Kněžnou a pobočku v Náchodě, která spadá pod Rychnov nad Kněžnou.\n\nVozový park se skládá, stejně jako ostatních společností koncernu ICOM Transport, především z vozů Mercedes-Benz, konkrétně řady Conecto Ü a Intouro druhé generace. Na podzim roku 2013 přibylo do vozového parku ČSAD Ústí nad Orlicí 17 vozů Iveco Crossway, které jezdí převážně na linkách v okolí Vysokého Mýta, kde se tyto vozy vyrábějí. V roce 2015 převzal 6 nových nízkopodlažních autobusů citaro a podepsal smlouvu na dodej 140 vozů Setra 415 LE Bussiness.\n"}
{"id": "912091", "url": "https://cs.wikipedia.org/wiki?curid=912091", "title": "Paulus Sladek", "text": "Paulus Sladek\n\nPaulus Sladek (1908-2002) byl římskokatolický duchovní, člen řádu obutých augustiniánů, teolog a zakladatel Ackermann-Gemeinde\n\nNarodil se jako Fritz Sladek v Třebenicích (\"Trebnitz\") v českoněmecké rodině. Studoval na gymnáziu v České Lípě, na kterém vyučovali augustiniáni z tamního kláštera. Angažoval se ve spolku \"Staffelstein\" (spolu s dalším pozdějším augustiniánem, P. Augustinem Schubertem).\n\nV roce 1926 vstoupil do augustiniánského řádu v konventu v Praze na Malé Straně. Zde přijal řeholní jméno \"Paulus\" (Pavel). V roce 1931 přijal kněžské svěcení a nějaký čas působil v českolipském klášteře. Poté přešel do Prahy, žil v konventu na Malé Straně, a věnoval se pastoraci vysokoškoláků. Byl kazatelem pro německojazyčné studenty.\n\nPo roce 1945 odešel do Německa. O rok později se angažoval při vzniku hnutí Ackermann-Gemeinde. Zbytek života prožil v Německu. V roce 1990 se účastnil znovuobnovení malostranského augustiniánského kláštera při kostele sv. Tomáše a pronesl při této příležitosti české kázání. Žil v klášteře ve Zwieselu, kde v roce 2002 zemřel a byl pohřben.\n\n\n\n"}
{"id": "912092", "url": "https://cs.wikipedia.org/wiki?curid=912092", "title": "Týden vědy a techniky AV ČR", "text": "Týden vědy a techniky AV ČR\n\nTýden vědy a techniky Akademie věd ČR je popularizační akce pořádaná Akademií věd České republiky, která je vzhledem ke svému rozsahu a počtu návštěvníků největším vědeckým festivalem v České republice. Koná se každoročně počátkem listopadu, trvá 15 dní a v roce 2016 se uskuteční již 16. ročník. Festival je určen široké veřejnosti, primárně však studentům středních škol, kterým každý rok umožňuje nahlédnout do rozličných vědeckých pracovišť nebo laboratoří Akademie věd České republiky a dozvědět se více o světě vědy. Na většinu akcí je nutné se registrovat na stránkách festivalu.\n\nPrvní ročník festivalu se konal v roce 2001 a začal jen s několika přenáškami a prezentacemi. Od té doby se Týden vědy a techniky stal skutečných vědeckým festivalem díky velkému zájmu studentů i veřejnosti. Festival pořádá Akademie věd ČR a podílejí se na něm všechna její pracoviště a četné partnerské organizace. Každý rok pořadatelé volí téma, v jehož duchu se pak celý ročník nese. \n\nTémata minulých let byla: \"Světový rok fyziky\" (2005), \"Biotechnologie\" (2006), \"Fascinace světlem\" (2007), \"Mezinárodní rok planety Země\" (2008), \"Jaký je náš svět\" (2009), \"Rozmanitost světa a života v něm\" (2010), \"Věda pro život\" (2011), \"Energie vědy\" (2012), \"Fascinace světem\" (2013), \"Dotkni se vědy\" (2014), \"15 světelných let\" (2015).\n\nZájem o festival každoročně stoupá. V roce 2015 jej navštívilo téměř 125 000 návštěvníků.\n\nFestival Týden vědy a techniky nabízí rozmanitý program dnů otevřených dveří, přednášek, vědeckých kaváren, seminářů, výstav nebo promítání vědeckých pořadů, a to po celé České republice. \n\nPřednášky trvají přibližně hodinu a většina jich je doprovozena vizuální prezentací. V závěru je vždy prostor pro doplňující otázky, případně diskusi.\n\nPro přehlednost jsou přednášky rozděleny podle témat:\n\nŘada přednášek festivalu je přenášena on-line a jejich záznamy jsou k dispozici ve videoarchivu na stránkách akce: www.tydenvedy.cz \nV roce 2015 otevřelo veřejnosti své dveře na 75 ústavů Akademie věd ČR a partnerských organizací.\nBěhem prohlídky vědeckého výzkumného pracoviště si mohou návštěvníci sami vyzkoušet některé laboratorní přístroje, zúčastnit se různých experimentů, komentovaných exkurzí po historických objektech, autorských čtení, promítání filmů, doprovodných přednášek, prezentací a výstav. Nedílnou součástí je prostor pro diskusi. \n\nSvé dveře v rámci Týdne vědy a techniky mj. veřejnosti otevírají i informační centra a vybrané elektrárny energetické Skupiny ČEZ, které nabízí názorný pohled na energetické výrobní zdroje různých typů.\nNejnázornější částí programu festivalu Týdne vědy a techniky Akademie věd ČR jsou výstavy, které se zaměřují na přiblížení vědy z různých pohledů. Výstavy mohou návštěvníci vidět jak v rámci Dnů otevřených dveří pracovišť AV ČR, tak samostatně v různých městech České republiky.\n\nFestival rovněž nabízí mimořádně názorné a velmi poutavě a přístupně natočené dokumentární filmy, které zprostředkovávají fascinující obraz nejnovějších možností přírodních, humanitních \na společenských věd. \n\nVědecké kavárny mají převážně formát neformální přednášky s větším prostorem pro diskusi účastníků. Jde většinou o přednášky v podvečerních hodinách soustředěné do literárních kaváren.\n\n\n"}
{"id": "912094", "url": "https://cs.wikipedia.org/wiki?curid=912094", "title": "Heinrich von Pitreich", "text": "Heinrich von Pitreich\n\nHeinrich von Pitreich (10. listopadu 1841 Lublaň – 13. ledna 1920 Vídeň) byl rakousko-uherský generál a politik, v letech 1902–1906 ministr války Rakouska-Uherska.\n\nV období let 1856–1859 studoval na ženijní akademii v bývalém Louckém klášteru u Znojma, pak vyšší ženijní kurz, roku 1866 působil v pevnosti v Krakově a Lvově, potom nastoupil do vojenské školy a roku 1871 byl jmenován hejtmanem v generálním štábu. Roku 1878 byl povýšen na majora, roku 1882 na podplukovníka. Roku 1883 převzal vedení 5. oddělení generálního štábu na říšském ministerstvu války. Roku 1885 dosáhl hodnosti plukovníka a od roku 1890 na miniterstvu války řídil prezidiální byro. Roku 1891 se stal generálmajorem a velitelem 24. divize v Přemyšli. Roku 1895 byl povýšen na podmaršála (\"feldmarschalleutnant\"). Od roku 1896 působil ve funkci zástupce náčelníka generálního štábu Friedricha von Beck-Rzikowského. Na této pozici vypracoval nové metody pro manévry jízdních vojsk a napsal návrh pravidel pro výcvik pěchoty.\n\nOd 17. prosince 1902 do 24. října 1906 zastával post ministra války Rakouska-Uherska (jedno ze tří společných ministerstev Rakouska-Uherska, zřízených po rakousko-uherském vyrovnání). Za jeho úřadování v čele rezortu byly do výzbroje armády zavedeny kulomety a nová děla. Zasloužil se i o reformu vojenských soudů. Snažil se o revizi dohody o kontingentech rekrutů z roku 1868, čímž ovšem proti sobě vyvolal ostrou opozici v Uhersku. Jeho ochota k ústupkům ho následně ale stála podporu následníka trůnu Františka Ferdinanda d'Este. Roku 1906 se o Heinrichu von Pitreichovi uvažovalo jako o možném náčelníkovi generálního štábu armády, ale post nakonec získal Conrad von Hötzendorf a Pitreich téhož roku musel odejít i z ministerské funkce.\n\nOd roku 1903 byl majitelem pluku číslo 63 (\"Das k.u.k. Infanterieregiment Freiherr von Pitreich Nr. 63\").\n\nJeho synem byl Maxmilian von Pitreich (1877–1945), důstojník rakousko-uherské, rakouské a německé armády. Bratr Anton von Pitreich (1838–1907) byl rakousko-uherským generálem, synovec Anton von Pitreich mladší (1870–1939) byl rovněž rakousko-uherským generálem.\n"}
{"id": "912096", "url": "https://cs.wikipedia.org/wiki?curid=912096", "title": "Attičtina", "text": "Attičtina\n\nAttičtina byla nářečím starořečtiny, kterým se mluvilo zhruba ve čtvrtém a třetím století před naším letopočtem a to zejména v Athénách a obecněji v Attice a také na některých ostrovech, například na Lémnu. V rámci soudobé starořečtiny měla nejblíž k iónštině, s kterou tvořila „východní“ skupinu atticko-iónských nářečí. Stala se hlavním předkem koiné a tím také předkem novořečtiny.\n\nAttičtinou psali svá díla například filosofové Platón a Aristotelés, dějepisci Xenofón a Thúkydidés a dramatici Aischylos, Sofoklés a Aristofanés.\n"}
{"id": "912097", "url": "https://cs.wikipedia.org/wiki?curid=912097", "title": "Moritz von Auffenberg", "text": "Moritz von Auffenberg\n\nMoritz von Auffenberg, též \"Moritz svobodný pán Auffenberg von Komarów\" (22. května 1852 Opava – 18. května 1928 Vídeň), byl rakousko-uherský generál a politik, v letech 1911–1912 ministr války Rakouska-Uherska.\n\nVystudoval Tereziánskou vojenskou akademii, později válečnou školu. Roku 1871 se stal poručíkem, roku 1880 byl jmenován hejtmanem v generálním štábu, roku 1900 byl povýšen na generálmajora, roku 1905 na podmaršála (\"feldmarschalleutnant\"). Působil v divizi v Záhřebu a seznámil se zde s jihoslovanskou problematikou. Od roku 1907 vykonával funkci generálního inspektora důstojnických škol. Roku 1910 se stal generálem pěchoty.\n\nOd 20. září 1911 do 9. prosince 1912 zastával post ministra války Rakouska-Uherska (jedno ze tří společných ministerstev Rakouska-Uherska, zřízených po rakousko-uherském vyrovnání). Na tuto funkci se dostal díky podpoře následníka trůnu Františka Ferdinanda d'Este. Prosadil nový branný zákon.\n\nZ postu ministra odešel již v roce 1912 a byl jmenován armádním inspektorem. Počátkem první světové války převzal roku 1914 velení 4. armády a s ní zvítězil v srpnu 1914 v bitvě u Komarówa (odtud predikát \"von Komarów\"). V září 1914 byl po porážce v bitvě u Rawy zproštěn funkce a čelil kritice za špatné velení.\n\n"}
{"id": "912102", "url": "https://cs.wikipedia.org/wiki?curid=912102", "title": "Seznam cizinců v HK Dynamo Minsk", "text": "Seznam cizinců v HK Dynamo Minsk\n\nToto je seznam cizinců, kteří alespoň jednou nastoupili za hokejový tým HK Dynamo Minsk hrající v KHL. Cizinci jsou myšleni hráči nepocházející ze země, kde klub sídlí. V historii klubu nastoupilo celkem 149 hráčů, kteří nepocházeli ze země, kde klub sídlí. Nejvíce jich bylo z Ruska (53 hráčů), Kanady (19 hráčů) a Ukrajiny (15 hráčů).\n"}
{"id": "912104", "url": "https://cs.wikipedia.org/wiki?curid=912104", "title": "Benešovský holub", "text": "Benešovský holub\n\nBenešovský holub, též benešovský selský holub, „benešák“ je plemeno holuba domácího pocházející z České republiky. Vznikl jako jednostranně užitkový holub do volných chovů, ale postupem času došlo ke zdůrazňování znaků exteriéru a barevnosti peří a šlechtění na užitkovost přešlo do pozadí. V okrasných chovech je držen i ve voliérách. V seznamu plemen EE a tudíž i v českém vzorníku plemen náleží mezi užitkové holuby, neboli holuby tvaru, a to pod číslem 0054.\n\nBenešovský holub byl vyšlechtěn na Benešovsku ve třicátých až čtyřicátých letech 20. století. K vytvoření plemene byl použit moravský pštros, poštovní holub, koburský skřivan a rys. Bylo uznáno v roce 1947 a to nejprve pod názvem benešovský hřivnáč, od roku 1948 pak jako benešovský selský holub. V roce 1970 byl založen klub chovatelů benešovských selských holubů.\n\nPůvodní ráz plemene byl modrý bezpruhý. V padesátých a šedesátých letech byl šlechtěn též ráz bílý a to za použití bílého poštovního holuba a bílého kinga. Poprvé byl bílý benešovský holub představen na výstavě v Benešově v roce 1963 a k oficiálnímu uznání tohoto zbarvení došlo v roce následujícím na základě výsledků celostátní výstavy výletků v Praze. Bílé zbarvení nebylo zvoleno náhodně, bílí holubi jsou vhodnější pro jatečné účely. V sedmdesátých letech 20. století došlo k uznání rázů černého, červeného a žlutého, které byly vytvořeny přikřížením moravského pštrosa, později přibyl též ráz stříbřitý, tygr a hnědý. \n\nBenešovský holub je silný holub polního typu, který se velikostí a tvarem těla podobá moravskému pštrosovi. Ve srovnání s holubem skalním je mohutnější, jeho tělo je středně dlouhé a hruď široká. Hlava je kulatá, dobře klenutá s poněkud vyšším a širším čelem, zobák je silný a krátký. Oční duhovka je oranžová až červená, jen u bílého rázu vikvová. Obočnice jsou černošedé, u bílých, recesivně žlutých a červených načervenalé, u stříbřitých ptáků šedočervené. Krk je široce nasazeny a celá postava benešovského holuba je statná, široká, hlubší a dopředu klenutá.\n\nOpeření je dobře přilehlé. Chová se pouze v bezpruhém kresebném rázu. Původním zbarvením byla modrá, dále bílá, další barevné rázy byly získány křížením s moravským pštrosem, po kterém zdědil benešovský holub dostatečně lesklé a syté opeření, dále byl křížen s holubem kingem. \n\nBenešovský holub by měl být dobrý letec a polař, schopný obstarat si většinu potravy sám. Mezi původní ceněné vlastnosti benešovského holuba patřila jeho skromnost, shánčlivost a plodnost. Skromnost, plodnost a vitalitu si do značné míry stále zachovává. I v současnosti je vhodný i do extenzivně užitkových chovů k jatečným účelům, uplatní se jako výstavní holub a také jako chůvka pro větší či těžší plemena holubů. \n\n"}
{"id": "912112", "url": "https://cs.wikipedia.org/wiki?curid=912112", "title": "Kimbo Slice", "text": "Kimbo Slice\n\nKimbo Slice, vlastním jménem Kevin Ferguson (8. února 1974 Nassau, Bahamy – 6. června 2016 Margate, Florida), byl americký profesionální boxer, příležitostný herec a bojovník MMA v těžké váze, původem z Baham.\nJako malý se se svou matkou a dvěma bratry odstěhoval na Floridu, kde jim zničil dům hurikán Adrew. Nejprve se živil jako vyhazovač ve striptýzového klubu, poté se stal řidičem limuzíny. Roku 2002 byl zatčen za nedovolené ozbrojování. Měřil 188 cm a vážil 106 kg.\n\nKe své přezdívce \"Slice\" přišel při pouliční rvačce, když soupeři natrhl obočí.\nKimbo Slice se proslavil v pouličních pěstních soubojích, které byly zveřejňovány a zpeněženy na internetu a získaly si popularitu. Jediná jeho zaznamenaná prohra v organizovaném pouličním pěstním souboji byla s bývalým bostonským policistou Seanem Gannonem, který už od roku 2004 profesionálně soutěžil v MMA, ale kariéru ukončil po třech zápasech v roce 2005; jeho poslední zápas byl v UFC, kam se Kimbo dostal až v roce 2009.\n\nPrvní zápas Kimba v MMA se odehrál 23. června 2007 v New Jersey. Jeho soupeř byl bývalý šampión v těžké váze Ray Mercer. Zápas skončil hned v prvním kole a Kimbo se stal vítězem. Po tomto zápase si Kimba začaly všímat lepší organizace a nakonec z Cage Fury přestoupil do EliteXC.\n\nDalší zápas z 16. února 2008 v Miami vyhrál Kimbo nad Tankem Abbottem ve 43 sekundách prvního kola. Když 31. května 2008 Kimbo vyhrál nad Jamesem Thompsonem, byl tvrdě zkritizován – Thompson dostal technické KO a Kimbo ho poté ještě třikrát udeřil.\n\nPrvní kdo Kimba porazil byl Seth Petruzelli 4. října 2008 na Floridě. Pořadatelé před zápasem Petruzellimu nabídli finanční obnos pokud proti Kimbovi nenasadí své nejtvrdší údery. Petruzelli však nehledě na peníze za 14 sekund zvítězil. Zanedlouho poté EliteXC zkrachovala a Kimbo se dostal až do UFC.\n\nJediný zápas v UFC roku 2010 prohrál s Mattem Mitrionem na TKO, což zavinilo vyhození z UFC. Od té doby se začal místo MMA věnovat boxu, kde využívá svých zkušenostní z pouličních pěstních soubojů a zatím ani jednou neprohrál.\n\nPo téměř dvou letech pauzy Kimbo ohlásil další boxerský zápas s bělorusem Alexandrem Ustinovem, který se měl odehrát 11. prosince 2014 v Dynamo palace v Moskvě. Mělo jít o největší boxerský zápas v Kimbově kariéře. Ze zápasu však kvůli neshodám ohledně financí sešlo.\n\n20. června 2015 se uskutečnil zápas mezi Kimbem a 51letým Kenem Shamrockem, který proběhl pod záštitou Bellatoru v St. Louis. Kimbo zvítězil už v prvním kole na KO. Zápas se měl odehrát už v roce 2008 v organizaci EliteXC, ale kvůli Shamrockovu zranění byl zrušen. Shamrocka tehdy nahradil Seth Petruzelli.\n\n\n"}
{"id": "912114", "url": "https://cs.wikipedia.org/wiki?curid=912114", "title": "Julio César Romero", "text": "Julio César Romero\n\nJulio César Romero Insfrán, zvaný Romerito (* 28. srpen 1960, Luque) je bývalý paraguajský fotbalista. Hrával na pozici záložníka. Je jediným Paraguajcem, kterého Pelé roku 2004 zařadil na seznam 125 nejlepších žijících fotbalistů světa, který připravil ke 100 letům FIFA. Roku 1985 byl vyhlášen nejlepším fotbalistou Jižní Ameriky. S paraguajskou fotbalovou reprezentací vyhrál roku 1979 Mistrovství Jižní Ameriky (Copa América). Hrál též na světovém šampionátu roku 1986. Za národní tým celkem odehrál 32 utkání a vstřelil 13 branek. S klubem FC Barcelona získal v sezóně 1988/89 Pohár vítězů pohárů. \n\n"}
{"id": "912117", "url": "https://cs.wikipedia.org/wiki?curid=912117", "title": "Alexander von Krobatin", "text": "Alexander von Krobatin\n\nAlexander von Krobatin (2. září 1849 Olomouc – 27. prosince 1933 Vídeň), byl rakousko-uherský generál, vojenský pedagog a politik, v letech 1912–1917 ministr války Rakouska-Uherska.\n\nV roce 1869 absolvoval Vojenskou akademii v Hranicích. Vyřazen byl v hodnosti poručíka. V letech 1871–1873 také absolvoval vyšší dělostřelecký kurz a v letech 1874–1876 i kurz technické chemie na Vídeňské vysoké škole technické. V letech 1877–1882 vyučoval v hodnosti nadporučíka a hejtmana na technické vojenské akademii. Později v hodnosti majora velel dělostřelecké kadetní škole ve Vídni. Roku 1895 byl povýšen na plukovníka a po dobu 14 měsíců velel regimentu. Koncem října roku 1896 byl jmenován předsedou 7. odboru říšského ministerstva války a koncem října roku 1904 se zde stal sekčním šéfem a v této vysoké úřednické funkci setrval až do svého jmenování ministrem. Mezitím byl roku 1900 povýšen na generálmajora.\n\nOd 9. prosince 1912 do 10. dubna 1917 zastával post ministra války Rakouska-Uherska (jedno ze tří společných ministerstev Rakouska-Uherska, zřízených po rakousko-uherském vyrovnání). Ve funkci se zasloužil o nasazení rychlopalných děl do výzbroje armády a dokončil zavádění těžkých minometů o ráži 305 mm, které objednal pro armádu již předchozí ministr Moritz von Auffenberg.\n\nPřed vypuknutím první světové války, v době po atentátu v Sarajevu, hlasoval při politických poradách společně s náčelníkem generálního štábu pro vyhlášení války Srbsku. Zasloužil se pak o provedení rychlé mobilizace a prvotního nástupu vojsk na bojiště. V dubnu 1917 byl zproštěn na vlastní žádost funkce ministra a císař Karel I. ho jmenoval velitelem 10. armády na korutanských hranicích. V říjnu 1917 se zde zapojil do těžkých bitev s Italy, získal hodnost polního maršála a ještě v červnu 1918 podnikl poslední pokus o rakousko-uherskou ofenzívu na italské frontě.\n\nByla mu udělena četná vyznamenání jako Královský uherský řád sv. Štěpána či Císařský rakouský řád Leopoldův. Byl světově uznávaným odborníkem na dělostřelecké otázky.\n"}
{"id": "912120", "url": "https://cs.wikipedia.org/wiki?curid=912120", "title": "Staškovce", "text": "Staškovce\n\nStaškovce jsou obec na Slovensku v okrese Stropkov. První zmínka o obci je z roku 1408. Současná obec vznikla v roce 1960 sloučením Malého a Velkého Staškovce.\n\n\n"}
{"id": "912122", "url": "https://cs.wikipedia.org/wiki?curid=912122", "title": "Mark Williams", "text": "Mark Williams\n\nMark Williams (* 17. června 1959 v Bromsgrove ve Worcestershire, Velká Británie) je anglický herec, komik a spisovatel. \n\nNavštěvoval střední školu Bromsgrove, poté studoval na univerzitě v Oxfordu a po promoci nastoupil k divadelní společnosti Mikron Theatre. V minulosti ho však lidé vídali také jako číšníka, tesaře, stavitele, elektrikáře, zahradníka nebo umělého inseminátora dobytka.\n\n1982 \n\n1987 \n\n1988 \n\n1989 \n\n1990 \n\n1991 \n\n1993 \n\n1994 \n\n1995 \n\n1996 \n\n1997 \n\n1998 - Canterbury Tales, The\n\n1999 \n\n2000 \n\n2001 \n\n2002 \n\n2003 \n\n2004\n\n2005\n\n2006\n\n2007\n\n2008\n\n2009\n\n2010\n\n2011\n\n2013\n"}
{"id": "912123", "url": "https://cs.wikipedia.org/wiki?curid=912123", "title": "Rudolf Stöger-Steiner von Steinstätten", "text": "Rudolf Stöger-Steiner von Steinstätten\n\nRudolf Stöger-Steiner von Steinstätten, původně \"Rudolf Stöger\", od r. 1891 \"Rudolf Stöger-Steiner\", od r. 1892 predikát \"von Steinstätten\" (26. dubna 1861 Pernegg an der Mur – 12. května 1921 Štýrský Hradec), byl rakousko-uherský generál a politik, v letech 1917–1918 poslední ministr války Rakouska-Uherska.\n\nByl synem továrníka. Roku 1891 ho adoptoval otčím Josef Steiner von Steinstätten. Od roku 1875 navštěvoval kadetní školu v Liebenau, z níž byl vyřazen roku 1879 a nastoupil do služby v armádě. V letech 1884–1886 navštěvoval ještě válečnou školu a od roku 1887 pracoval v generálním štábu. Působil potom u různých jednotek. Roku 1890 byl povýšen na hejtmana a roku 1896 na majora. Učil taktiku ve válečné škole. Roku 1899 byl povýšen na podplukovníka a roku 1903 na plukovníka. Roku 1907 se stal velitelem regimentu 74, od roku 1909 v hodnosti generálmajora velel 56. pěchotní brigádě. Roku 1910 byl coby odborník na taktiku a autor vojenských učebnic jmenován velitelem armádní střelecké školy. Roku 1912 dosáhl hodnosti podmaršála (\"feldmarschalleutnant\").\n\nPo vypuknutí první světové války nastoupil do bojů jako velitel 4. pěchotní divize. Zúčastnil se bojů na podzim 1914 v Haliči, včetně bitvy u Komarówa a bitvy u Rawy nebo u Přemyšlu. Rovněž byl účasten bitvy u Gorlice, v níž rakousko-uherská a německá armáda prolomila ruské pozice a odvrátila hrozbu ruské invaze do střední Evropy. Jako velitel armádní skupiny velel v červenci 1915 nově utvoření 62. pěchotní divizi při druhé bitvě u Kraśniku. Krátce poté převzal velení XV. sboru na italské frontě, kde působil jako generál pěchoty a zúčastnil se opakovaných bitev na Soči.\n\nOd 10. dubna 1917 až do 2. listopadu 1918 zastával post ministra války Rakouska-Uherska (jedno ze tří společných ministerstev Rakouska-Uherska, zřízených po rakousko-uherském vyrovnání). V květnu 1918 byl povýšen na generálplukovníka. Podařilo se mu dosáhnout maximálního početního stavu armády a posílení výzbroje. V posledních měsících úřadování ale již přihlížel ochabování armády a rozvratu rakousko-uherského státu, včetně stávkovkého hnutí, vojenských vzpour a problémů se zásobováním. Byl přesvědčen o nemožnosti pokračoval dále v bojových akcích. Při poradách s panovníkem se přimlouval za vyhlášení příměří. Po zániku monarchie v listopadu 1918 rezignoval na svůj úřad.\n\nKoncem roku 1918 přesídlil do Štýrského Hradce, kde roku 1921 zemřel. Byl mu udělen Císařský rakouský řád Leopoldův.\n"}
{"id": "912126", "url": "https://cs.wikipedia.org/wiki?curid=912126", "title": "65. pole", "text": "65. pole\n\n65. pole je české nakladatelství se sídlem v Praze. Bylo založeno v roce 2007.\n\nNázev nakladatelství byl inspirován počtem šachovnicových polí (64), symbolizuje přesahující a nečekané. Majitelem a ředitelem nakladatelství 65. pole je Mgr. Tomáš Brandejs. Vydávání knih doprovázejí Večery 65. pole, kde se literatura setkává s hudbou a výtvarným uměním.\n\n65. pole vydává českou i překladovou beletrii, poezii, naučné knihy, životopisy zejména z oblasti hudby a dětskou literaturu. Nejúspěšnějším titulem je Ekonomie dobra a zla Tomáše Sedláčka. Kniha, která daleko překročila hranici svého žánru, se dočkala zahraničních ocenění, divadelního zpracování a byla přeložena do 16 jazyků.\n\nKnížky pro děti a cestopisné knihy jsou bohatě ilustrované, s důrazem na kvalitní grafické i knihařské zpracování.\n\n\n\n\n\n\n\n\n\n\nEdice Double - série rozhovorů Tomáše Sedláčka s respektovanými světovými osobnostmi\n\n\nEdice Tah - česká beletrie převážně jihočeských autorů\n\nEdice Za obzor - cestopisy, atlasy a knihy pro romantiky\n\nEdice Políčko - knihy pro děti a knihy napsané dětmi\n\n\nŽivotopisy - zejména hudební biografie\n\n\nNaučná literatura\n\n"}
{"id": "912133", "url": "https://cs.wikipedia.org/wiki?curid=912133", "title": "Přívěsná pracovní plošina", "text": "Přívěsná pracovní plošina\n\nPřívěsné pracovní plošiny nemají vlastní pohon, a proto je nemůžeme označit jako samostatné vozidlo. Přívěsné pracovní plošiny disponují pracovními výškami 12 – 30 m. Se svými malými převozními rozměry jsou vhodné jak do vnitřních prostor, tak i pro venkovní práce. Nejmenší přívěsné plošiny umožňují projetí i 80 cm dveřmi, potřebují minimální prostor a jejich instalace je velmi rychlá. Pracovní plošiny jsou konstruovány pro přímé připojení k síťovému napětí 230 V/50 Hz případně na svůj vlastní akumulátor nebo dieselový motor.\n\nNosnost pracovního koše bývá až 250 kg a to v celé oblasti stranového dosahu. Proto lze z jednoho pracovního místa pokrýt velkou plochu střechy, okapu nebo fasády. Nekonečná otoč 360 stupňů a na obě strany otočný pracovní koš přitom nabízejí optimální manipulaci. Čtyři hydraulické rychloopěry se ovládají jednotlivě a pomocí vestavěného stabilizátoru lze jednoduchým způsobem rychle vyrovnat výškové rozdíly. \n\n"}
{"id": "912134", "url": "https://cs.wikipedia.org/wiki?curid=912134", "title": "Oskar Rabin", "text": "Oskar Rabin\n\nOskar Jakovlevič Rabin (rusky \"Оскар Яковлевич Рабин\"; 2. ledna 1928, Moskva – 7. listopadu 2018 Florencie) byl ruský malíř žijící v Paříži, významný představitel sovětského undergroundu.\n\nStudoval na výtvarné škole VCHUTEIN, odkud byl v roce 1949 propuštěn pro formalismus. Koncem padesátých let založil sdružení nonkonformních umělců Lianozovská škola. Jeho malířské dílo je ovlivněno expresionismem, zobrazuje v temných barvách a karikaturní zkratce reálie každodenního sovětského života. V roce 1974 patřil k organizátorům Buldozerové výstavy. V roce 1978 byl ze SSSR vypovězen, usadil se ve Francii. V roce 2006 mu byl vrácen ruský pas.\n\nMalířem byl i jeho syn Alexandr Rabin (1951-1994).\n\n\n\n"}
{"id": "912135", "url": "https://cs.wikipedia.org/wiki?curid=912135", "title": "Přetypování", "text": "Přetypování\n\nPřetypování je v informatice operace znamenající převedení jednoho datového typu na jiný. \n\nToto přetypování se provede automaticky pokud se původní datový typ \"vejde\" do datového typu cíleného objektu nebo převodem nedojde ke ztrátě informace. Toto nastává například pokud jsou v jedné aritmetické operaci přítomny operandy různých typů. V této situaci se operand s nižší prioritou konvertuje na operand s prioritou vyšší (nižší rozsah→vyšší rozsah).\n\npříklad pro jazyk C:\n\nVynucené přetypování se použije tam, kde není implicitní převod možný. Nastává zde problém se smysluplností těchto převodů a zároveň je třeba dát pozor na ztrátu informace, ke které při této konverzi dochází.\n\npříklad pro jazyk C:\n\nPři explicitním přetypování je třeba dbát zřetel na to, aby cílený typ dokázal pojmout informaci převáděného typu. V tom případě bude výsledkem nedefinovaná hodnota. \n\nPřetypování v C/C++ se provádí tak, že se před výraz napíše do závorek typ, na který chceme přetypovat.\n\nV C++ se pro přetypování ukazatelů používají operátory static_cast, dynamic_cast a reinterpret_cast.\n\nPHP explicitně nepoužívá deklarování typu proměnně. Její typ se určí tím co se do ní vloží. PHP rozlišuje čtyři základní typy proměnných: Integer, Float, Boolean a String. K přetypování slouží příkaz settype(), který nenávratně konvertuje proměnnou na jiný typ. Společně s příkazem settype() existuje příkaz gettype(), který vrací typ proměnné.\n\nU Javy se implicitní přetypování provádí automaticky stejně jako v C.\n\nExplicitní konverze musí být inicializována programátorem ve zdrojovém kódu, jinak se příkaz vyhodnotí jako chybový.\n\n"}
{"id": "912136", "url": "https://cs.wikipedia.org/wiki?curid=912136", "title": "Vladiča", "text": "Vladiča\n\nVladiča je obec na Slovensku v okrese Stropkov.\nVznikla roku 1964 sloučením obcí Driečna (do roku 1960 Malá Driečna a Veľká Driečna), Nižná Vladiča, Suchá a Vyšná Vladiča.\n"}
{"id": "912139", "url": "https://cs.wikipedia.org/wiki?curid=912139", "title": "Kleštík Jakobsonův", "text": "Kleštík Jakobsonův\n\nKleštík včelí nebo kleštík Jakobsonův\n(\"Varroa jacobsoni\" Oudemans, 1904) je parazitický roztoč včely východní. Svým životem je zcela vázán na orientální druhy včel.\nJako kleštík Jakobsonův byl až do roku 2000 označován roztoč vinou člověka přenesený na včelu medonosnou a zavlečený do celého světa. V roce 2000 autoři Anderson a Trueman na základě pozorování a rozborů DNA určili parazita na včele medonosné jako odlišný druh a pojmenovali jej \"Varroa destructor\".\n\nRNDr. Antonín Kůrka uvádí v roce 2005 v publikaci „České názvy živočichů VI. Pavoukovci (Arachnida) II. Roztoči (Acari)“ český název kleštík včelí a jako „synonymum, které nedoporučuje používat“ název roztoč včelí.\n\nDoc. Ing. Antonín Přidal, Ph.D., uvádí v roce 2007 v  publikaci „Vysvětlení nomenklatoriky a taxonomie v čeledi Varroidae (kleštíkovití)“ český název kleštík Jakobsonův.\n\n"}
{"id": "912141", "url": "https://cs.wikipedia.org/wiki?curid=912141", "title": "Loona", "text": "Loona\n\nLoona, nevlastním jménem Marie-Jose Van Der Kolk (IJmuiden, Nizozemsko) je zpěvačka, tanečnice a skladatelka z Nizozemska.\n\nJejí první hit byl Bailando v roce 1998 následovaly i další hvězdné hity jako například Vamos a la playa nebo El Tiburon, ParaPaPaPaPa, Mamboleo, Latino Lover, Policia, Uh La La La, Hijo de la Luna,\nViva el amor, Angel, Rhythm of the night,…\nLoonu proslavil její manžel DJ Sammy, s ním má dceru Safira María (*10.2.2005).\nLoona zpívá se svým manželem píseň Rise Again v době kdy byla těhotná (*tedy v roce 2004)\n"}
{"id": "912142", "url": "https://cs.wikipedia.org/wiki?curid=912142", "title": "ANG", "text": "ANG\n\nZkratka ang má více významů:\n\n\n\n\n"}
{"id": "912148", "url": "https://cs.wikipedia.org/wiki?curid=912148", "title": "Šíp (příjmení)", "text": "Šíp (příjmení)\n\nPříjmení Šíp (Šípová) nosí více osobností:\n\n"}
{"id": "912150", "url": "https://cs.wikipedia.org/wiki?curid=912150", "title": "Willy Mizera", "text": "Willy Mizera\n\nWilly Mizera (23. března 1907 – ) byl československý fotbalista, záložník.\n\nV československé lize nastoupil ke 105 utkáním a vstřelil 1 gól. Hrál za Teplitzer FK (1929-1936). Ve Středoevropském poháru nastoupil ve 2 utkáních proti Juventusu.\n\n\n"}
{"id": "912151", "url": "https://cs.wikipedia.org/wiki?curid=912151", "title": "Seznam cizinců v HC CSKA Moskva", "text": "Seznam cizinců v HC CSKA Moskva\n\nToto je seznam cizinců, kteří alespoň jednou nastoupili za hokejový tým HC CSKA Moskva hrající v KHL. Cizinci jsou myšleni hráči nepocházející ze země, kde klub sídlí. \n"}
{"id": "912153", "url": "https://cs.wikipedia.org/wiki?curid=912153", "title": "Šmoldas", "text": "Šmoldas\n\nPříjmení Šmoldas nosí vícero různých osob:\n\n"}
{"id": "912156", "url": "https://cs.wikipedia.org/wiki?curid=912156", "title": "Vodík-5", "text": "Vodík-5\n\nVodík-5 (též vodík 5, značka H) je umělý radioizotop vodíku, který se rozpadá s poločasem přeměny větším než 9,1×10 s. Jde o jeden z tzv. těžkých izotopů vodíku, tedy s neutronovým číslem vyšším než 2.<br>Lze jej vyrobit v laboratoři bombardováním jader tritia rychlými jádry tritia, jedno z jader tritia pohlcuje 2 neutrony z druhého, které se tak mění na protium (lehký vodík):\n\n2 H → H + H.\n"}
{"id": "912161", "url": "https://cs.wikipedia.org/wiki?curid=912161", "title": "Heinrich Karl von Haymerle", "text": "Heinrich Karl von Haymerle\n\nHeinrich Karl von Haymerle (7. prosince 1828 Vídeň – 10. října 1881 Vídeň) byl rakousko-uherský diplomat a politik, v letech 1879–1881 ministr zahraničí Rakouska-Uherska.\n\nVystudoval Orientální akademii ve Vídni a během revoluce 1848–1849 v Rakouském císařství se v říjnu 1848 podílel na vídeňském studentském povstání. Byl zatčen a jen díky přímluvě barona Alexandera von Hübnera u Alfreda Windischgrätze unikl trestu zastřelení. Od roku 1850 působil v diplomatických službách, zprvu jako úředník v Istanbulu, později například byl pověřen diplomatickými úkoly během krymské války. Od roku 1862 byl legačním tajemníkem ve Frankfurtu nad Mohanem. Po německo-dánské válce nastoupil roku 1864 v Kodani s cílem urovnat diplomatické vztahy s Dánským královstvím. Roku 1866 se účastnil mírových jednání mezi Prusy a Rakušany v Praze. Následně byl až do roku 1868 prozatímním vyslancem v Berlíně a pak ho Friedrich Ferdinand von Beust povolal na ministerstvo zahraničí. Krátce působil v Instanbulu, od prosince 1869 v Aténách a od roku 1872 v Haagu. Roku 1876 opět krátce působil přímo na ministerstvu, v době úřadování Gyuly Andrássyho. V lednu 1877 byl jmenován velvyslancem v Římě. Následujícího roku byl třetím rakousko-uherským zplnomocněncem na Berlínském kongresu.\n\nOd 8. října 1879 do 10. října 1881 zastával post ministra zahraničí Rakouska-Uherska (jedno ze tří společných ministerstev Rakouska-Uherska, zřízených po rakousko-uherském vyrovnání) a z titulu této funkce byl i formálním ministerským předsedou Rakouska-Uherska. Historik Otto Urban ovšem uvádí, že na rozdíl od svého předchůdce Gyuly Andrássyho, který měl faktický zásadní vliv na politiku monarchie, byl Heinrich Karl von Haymerle převážně aktivní výlučně jako šéf diplomacie a do vnitřních otázek státu nezasahoval. Ve funkci ministra se zasloužil roku 1881 o znovuobnovení spolku tří císařů, aliance Německa, Rakouska-Uherska a Ruska o vzájemné neutralitě. Připravil rovněž prostor pro vznik trojspolku Německa, Rakouska-Uherska a Itálie (ustaven až po Haymerleho smrti roku 1882).\n"}
{"id": "912162", "url": "https://cs.wikipedia.org/wiki?curid=912162", "title": "Eduard Outrata", "text": "Eduard Outrata\n\nEduard Outrata (7. března 1898 Čáslav – 8. června 1958 Praha) byl československý národohospodář, politik a účastník protinacistického odboje.\n\nAbsolvoval gymnázium v Časlavi, poté vystudoval práva a Vysokou školou obchodní v Praze.\n\nRoku 1923 nastoupil jako pracovník do brněnské Zbrojovky. Od roku 1933 byl jejím obchodním ředitelem a v letech 1936–1939 generálním ředitelem. V červnu roku 1939 odešel s rodinou do exilu, když se nevrátil ze služební cesty do okupované vlasti a stal jedním z představitelů II. odboje, spoluzakladatelem Československého národního výboru (ustaven 17. listopadu 1939 v Paříži), v londýnské exilové vládě ministrem financí (1940–1941) a následně (1941–1942) státním ministrem pověřeným agendou ministerstva obchodu, průmyslu a živností. V letech 1940–1945 člen státní rady v Londýně.\n\nVýznamně pomohl i Spojencům, když předal britské vládě k využití technické novinky Zbrojovky. Patřila k nim tzv. toleranční soustava, která umožňovala vzájemnou výměnu součástí pušek a jiných zbraní, technická řešení lehkých pěchotních zbraní včetně kulometu Bren a těžkého kulometu Besa, které se pak staly účinnou zbraní britské armády.\n\nPo válce se s rodinou vrátil do Československa. Ačkoliv před válkou inklinoval k národním socialistům, jako jeden z mála zůstal po Únoru 1948 ve funkcích, když akceptoval komunistický režim. Zastával vyšší státní funkce, v letech 1945–1949 byl generální sekretář Hospodářské rady při předsednictvu vlády, v letech 1946–1949 byl místopředseda Ústřední plánovací komise, poté v letech 1949–51 působil jako náměstek ministra-předsedy Státní plánovací komise.\n\nRoku 1951 mu komunistický režim přestal důvěřovat a v době čistek byl uvězněn. Následně byl roku 1954 v politickém procesu, na základě vykonstruovaných obvinění, odsouzen na 12 let vězení. V roce 1956 byl ze zdravotních důvodů propuštěn. Zemřel 8. června 1958 v Praze. Následně byl v roce 1963 soudně rehabilitován.\n\nV databázi Archivu bezpečnostních složek abscr.cz je \"Outrata, Eduard, datum narození 7.3.1898\" a \"7.5.1898\" (nejstarší záznam, \"zaveden 15.8.1955\") uveden jako zaznamenán:\n\n"}
{"id": "912166", "url": "https://cs.wikipedia.org/wiki?curid=912166", "title": "Gustav Kálnoky", "text": "Gustav Kálnoky\n\nGustav Kálnoky, plným jménem \"Gustav Sigmund hrabě Kálnoky von Kőröspatak\" (29. prosince 1832 Letovice – 13. února 1898 Brodek u Prostějova), byl rakousko-uherský šlechtic z rodu Kálnokyů von Köröspatak, diplomat a politik, v letech 1881–1895 ministr zahraničí Rakouska-Uherska.\n\nPocházel z rodiny sedmihradské šlechty Kálnokyů von Köröspatak, která se později rozdělila na sedmihradskou a moravskou linii. Náležel do moravské větve, jež sídlila na panství v Letovicích. Po ukončení studií nastoupil Gustav Kálnoky k 2. husarskému regimentu. Z aktivní služby vystoupil roku 1854 v hodnosti nadporučíka a působil pak v diplomatických službách. Nejprve byl činný coby atašé na rakouském vyslanectví v Mnichově, od roku 1857 v Berlíně a od roku 1860 byl legačním radou v Londýně, kde setrval po deset let. Následně působil na diplomatickém postu v Římě. Roku 1874 se stal vyslancem v Kodani a roku 1880 vyslancem u ruského dvora. Roku 1879 obdržel hodnost generála.\n\nOd 20. listopadu 1881 do 15. května 1895 zastával post ministra zahraničí Rakouska-Uherska (jedno ze tří společných ministerstev Rakouska-Uherska, zřízených po rakousko-uherském vyrovnání) a z titulu této funkce byl i formálním ministerským předsedou Rakouska-Uherska. Historik Otto Urban ovšem uvádí, že na rozdíl Gyuly Andrássyho, který měl coby ministr v 70. letech 19. století i faktický zásadní vliv na politiku monarchie, byl Gustav Kálnoky stejně jako předešlý ministr Heinrich Karl von Haymerle převážně aktivní jen jako šéf diplomacie a do vnitřních otázek státu zejména v 80. letech 19. století nezasahoval. Pokračoval v politice Heinricha Karla von Haymerleho udržení aliance Německa, Rakouska-Uherska a Ruska (spolek tří císařů). Dařilo se mu rovněž udržovat status quo na Balkáně ve formě nezávislosti tamních menších států. Roku 1882 byl také utvořen trojspolek Německa, Rakouska-Uherska a Itálie, čímž získala podunajská monarchie výrazné mezinárodněpolitické ukotvení. Ve funkci ministra skončil poté, co se dostal do konfliktu s uherským předsedou vlády Dezső Bánffym ohledně papežského nuncia Antonia Agliardiho.\n\n24. března 1897 byl jmenován doživotním členem Panské sněmovny (jmenovaná horní komora Říšské rady).\n\nJeho bratrem byl politik Béla Kálnoky z Köröspataku.\n"}
{"id": "912170", "url": "https://cs.wikipedia.org/wiki?curid=912170", "title": "Palestrina", "text": "Palestrina\n\nPalestrina (latinsky \"Praeneste\") je město v italské provincii Řím v regionu Lazio. Nachází se asi 35 kilometrů na východ od Říma, s nímž ho spojovala římská cesta via Praenestina. Pochází odtud hudební skladatel Giovanni Pierluigi da Palestrina.\n\n\n"}
{"id": "912172", "url": "https://cs.wikipedia.org/wiki?curid=912172", "title": "Kostel Krista Spasitele (Frýdlant)", "text": "Kostel Krista Spasitele (Frýdlant)\n\nKostel Krista Spasitele je kostel Církve československé husitské ve Frýdlantě. Od roku 2003 je chráněn jako kulturní památka České republiky.\n\nOd poloviny 16. století bylo Frýdlantsko téměř výhradně luterské. Roku 1627 však bylo vydáno Obnovené zřízení zemské, kterým bylo katolické náboženství prohlášeno za jediné povolené vyznání v českých zemích. Teoreticky platilo i zde, nicméně blízkost a snadná překonatelnost hranic se Slezskem a de facto saskou Horní Lužicí bránila násilné rekatolizaci, jinde v zemi obvyklé.\n\nStátní moc se sice zprvu o podobné metody pokoušela, případy obcí, zcela vylidněných emigrací kvůli víře (např. dnešní Nové Město pod Smrkem roku 1651), však vedly k vyšší obezřetnosti. Během 1. pol. 18. bylo nakonec nekatolickým frýdlantským poddaným dovoleno navštěvovat bohoslužby v sousedních zemích, kde byli vedeni jako farníci.\n\nKazatelská stanice libereckého sboru německé Evangelické církve augsburského vyznání, zřízená ve Frýdlantu roku 1883, tak byla první oficiální augsburskou obcí založenou ve Frýdlantském výběžku po více než 250 letech. Dvanáct let po založení se stala filiálním sborem, samostatným pak od roku 1898.\n\nV roce 1887 členové náboženské obce založili spolek pro výstavbu kostela. S podporou Jednoty Gustava Adolfa jej postavila místní firma Appelt–Hampel podle projektu bonnského architekta Julia Rolffse (1879–1946) ve stylu gotizující secese.\n\nZákladní kámen stavby byl položen v roce 1902. V roce 1903 byly vysvěceny zvony, dostavěn kostel a pokračovalo vnitřní zařizování. Dne 2. června 1904 se konalo slavnostní vysvěcení kostela, s první bohoslužbou slouženou farářem Jiřím Pellarem. Roku 1912 vedle kostela vyrostla fara, rovněž podle návrhu J. Rolffse.\n\nKostel je jednolodní, obdélníkový, loď má otevřený krov. Okenní malby byly zhotoveny v Hrádku nad Nisou. Varhany postavila v roce 1903 varhanářská dílna Schuster. Původně byly v kostele tři zvony, ale po 2. světové válce zde zůstal jen jediný, nejmenší.\n\nEvangelické církvi augsburského vyznání sloužil kostel do roku 1945. Po skončení 2. světové války a odsunu německého obyvatelstva byl předán do správy Církve československé husitské. Teprve poté zde byla poprvé sloužena bohoslužba v českém jazyce. Do vlastnictví této církve kostel přešel až v roce 1952.\n\nZhruba na přelomu tisíciletí byl kostel opraven při zachování prakticky všech architektonických a umělecko-řemeslných detailů.\n\n"}
{"id": "912183", "url": "https://cs.wikipedia.org/wiki?curid=912183", "title": "Gyula Andrássy mladší", "text": "Gyula Andrássy mladší\n\nGyula Andrássy, plným jménem \"Gyula hrabě Andrássy von Csík-Szent-Király und Kraszna-Horka\" (30. června 1860 Trebišov – 11. června 1929 Budapešť), byl rakousko-uherský, respektive uherský politik, v roce 1918 krátce ministr zahraničí Rakouska-Uherska.\n\nByl synem uherského politika Gyuly Andrássyho (1823–1890). Od roku 1885 zasedal v Uherském parlamentu. Od 10. června 1894 do 14. ledna 1895 zastával funkci ministra \"a latere\" Uherska (redukovaný rezort zahraničních věcí v rámci dualistického uspořádání, formálně ministr zastupující krále) ve vládě Sándora Wekerleho. Po zavedení nového jednacího řádu parlamentu za Istvána Tiszy odešel z vládní strany a působil pak v parlamentu jako předák liberální opozice. Po pádu Tiszy byl od 8. dubna 1906 do 17. ledna 1910 uherským ministrem vnitra ve druhé vládě Sándora Wekerleho. Nepodařilo se mu ale prosadit klíčové branné předlohy a návrh volební reformy.\n\nJeho politická kariéra pak vyvrcholila krátce v posledních týdnech existence monarchie. Od 24. října 1918 do 2. listopadu 1918 zastával post ministra zahraničí Rakouska-Uherska (jedno ze tří společných ministerstev Rakouska-Uherska, zřízených po rakousko-uherském vyrovnání) a z titulu této funkce byl i formálním ministerským předsedou Rakouska-Uherska. 27. října 1918 přijal jménem Rakouska-Uherska podmínky příměří požadované Spojenými státy americkými a výslovně uvedl, že vláda souhlasí s americkými postoji ohledně „\"práv národů rakousko-uherských, zejména práv Čechoslováků a Jihoslovanů\"“. Zveřejnění textu Andrássyho nóty otevřelo cestu spontánnímu rozpadu státu prostřednictvím jednotlivých etnických hnutí. Právě veřejné publikování nóty stálo na počátku spontánních demonstrací v Praze 28. října, na nichž došlo k vyhlášení samostatnosti.\n\nPo vzniku samostatného Maďarska byl aktivní jako člen nového maďarského parlamentu a roku 1921 se stal předsedou křesťansko-demokratické strany. V říjnu toho roku se podílel na druhém pokusu posledního císaře Karla I. o převzetí moci v Maďarsku. Po neúspěchu restaurace Habsburků byl Andrássy vyšetřován. V roce 1926 se stáhl z politického života.\n"}
{"id": "912184", "url": "https://cs.wikipedia.org/wiki?curid=912184", "title": "Volby prezidenta Slovenské republiky (1993–1998)", "text": "Volby prezidenta Slovenské republiky (1993–1998)\n\nVolba prezidenta Slovenské republiky byla stanovena v Ústavě Slovenské republiky, přesněji v ústavě, jak ji schválila Slovenská národní rada 16. prosince 1992 a jež nabyla účinnosti 1. ledna 1993, v momentě vzniku Slovenské republiky. Jelikož se forma volby prezidenta roku 1998 změnila, přestal být tento způsob volby aktuální a je tedy z jistého hlediska uzavřený. Níže jsou uvedeny všechny volby prezidenta republiky, které se uskutečnily nikoliv přímo voliči, ale nepřímo voliteli, tj. poslanci parlamentu SR.\n\nkandidáti: Roman Kováč, Milan Ftáčnik, Antonín Neuwirth, Jozef Prokeš \n\n\nKandidáti: Michal Kováč\n\nkandidáti: Štefan Markuš, Juraj Hraško, Augustín Kurek\n\n\nkandidáti: Ladislav Ballek, Milan Fogaš\n\n\nkandidáti: Milan Sečanský, Brigita Schmögnerová a Zdeno Šuška.\n\n\nkandidát: Vladimír Abrahám\n\n\nkandidát: Otto Tomeček\n\n\n\n\n\n\n"}
{"id": "912191", "url": "https://cs.wikipedia.org/wiki?curid=912191", "title": "Rakovnický kotrlák", "text": "Rakovnický kotrlák\n\nRakovnický kotrlák, též rakovnický rejdič, či rakovnický válivý rejdič, je plemeno holuba domácího pocházející z České republiky, z okolí Rakovníka. Je to drobný holub patřící do skupiny tzv. válivých rejdičů: jeho let je přerušovaný válením, při kterém holub dělá opakované rychlé přemety vzad. V seznamu plemen EE a tudíž i v českém vzorníku plemen náleží mezi rejdiče a vysokoletce, a to pod číslem 0885.\n\nRakovnický kotrlák je staré české plemeno, vyprávění pamětníků dokazují jeho chov na Rakovnicku už v 19. století a už v té době měl zřejmě podobný zevnějšek i způsob letu. O jeho původu není nic známo, předpokládá se, že může být vzdáleně spřízněn s orientálními válivými rejdiči. První monografie plemene byla vydána již v roce 1921. Klub chovatelů rakovnických kotrláků byl založen v roce 1960.\n\nRakovnický kotrlák je drobný holub živého temperamentu. Patří mezi rejdiče polního typu, přičemž jeho tělesné tvary jsou elegantní a líbivé. Postava musí být co nejkratší. Hlava je menší, s vyšším a širokým čelem a mírně zploštělým temenem, zobák je široce nasazený, středně dlouhý, tupý a mírně klopený. Ozobí je jemné. Oči jsou perlové, v bílém peří vikvové, obkroužené úzkými obočnicemi. Barva zobáku a obočnic odpovídá zbarvení peří. Krk je krátký, směrem k hlavě se zužuje, ale na trup nasedá široce. Trup je kratší, dobře osvalený, lehce skloněný, hruď je vypjatá, hluboká a široká. Křídla jsou krátká, silná, svalnatá, dobře složená a přiléhající k tělu. Jejich letky jsou široké, nekříží se a spočívají nad ocasem. Ten je nesený v linii hřbetu, kterou prodlužuje, je úzce složený a přestože není moc dlouhý, téměř se dotýká země. Nohy jsou krátké a silné, běháky neopeřené a postoj je nízký a široký.\n\nOpeření je krátké, husté a dobře přiléhající. Rakovnický kotrlák se chová v bílém, černém, modrém, červeném, žlutém, hnědém, šedohnědém a stříbřitém barevném rázu a v množství kreseb. Kromě plnobarevných holubů se chová v kresbě pruhové a kapraté, v rázu mramorovaném, v pštrosí a sedlaté kresbě, dále jsou kotrláci bělohrotí, s bílými ručními letkami, plamínci, s barevnou skvrnou na čele, tygři a bělouši.\n\nJe to plodný holub, který polaří, má-li k tomu příležitost, a má malou spotřebu krmiva.\n\nLetová akrobacie je charakteristickým znakem plemene. Válení, neboli metání kotrlců, jsou přemety vzad prováděné v letu jednotlivými holuby. Holub se ve vzduchu otočí přes záda o 360° a pokračuje v původním směru letu. Někteří jedinci před přemetem ještě zatleskají křídly. Netrénovaný holub předvádí většinou jen jednotlivé přemety při vodorovném letu. Při tréninku, tedy vypouštění k proletu na omezenou dobu, se u nich objevuje i výškový let a takové válení, při kterém holub salta opakuje několikrát rychle za sebou. Kotrlák může válet buď při vodorovném letu, tzv. do šňůry, to je nejčastější, nebo může válet svisle dolů. Při takovém letu v nízkých výškách může dojít k úrazu nebo i k úhynu holuba nárazem na střechu nebo na zem. Počet provedených přemetů a schopnost holuba provádět je v různých směrech letu je podmíněna genetickými předpoklady.\n\n\n"}
{"id": "912198", "url": "https://cs.wikipedia.org/wiki?curid=912198", "title": "Rutina Wesley", "text": "Rutina Wesley\n\nRutina Wesley (* 1. února 1979, Las Vegas, Nevada, Spojené státy americké) je americká filmová, televizní a divadelní herečka. Její nejznámější rolí je Tara Thornton v seriálu \"True Blood\".\n\nNarodila se a vyrůstala v Las Vegas v Nevadě. Její otec, Ivery Wheeler, je profesionální stepař a její matka, Cassandra Wesley, byla herečkou. Navštěvovala střední školu na lasvegaské akademii mezinárodních studií, dramatických a vizuálních umění. Studovala tanec v Simba Studios a ve West Las Vegas Arts Center.\n\nBěhem času na las vegaské akademii zmeškala několik přijímajících pohovorů na vysoké školy, ale nakonec byla přijata na University of Evansville v Indianě. Váhala při vstupu na univerzitu kvůli nedostatku menšin ve státě. Poté, co v roce 2001 získala titul BFA v divadelním herectví ji její babička navrhla, že by si měla udělat ošetřovatelský kurz, ale Wesley trvala na tom, že bude pokračovat ve svém vzdělávání. V roce Ve stejném roce se přihlásila na Juilliard a absolvovala zde v květnu 2005 a včetně toho, že strávila léto v Royal Academy of Dramatic Art. Na Juilliardu se stala blízkou přítelkyní se svým pozdějším hereckým kolegou, Nelsanem Ellisem.\n\nSvůj čas rozděluje mezi Los Angeles a Astorii v Queens. Je vdaná za svého bývalého spolužáka s Julliardu, herce Jacoba Fishela.\n\n"}
{"id": "912200", "url": "https://cs.wikipedia.org/wiki?curid=912200", "title": "Veľkrop", "text": "Veľkrop\n\nVeľkrop je obec na Slovensku v okrese Stropkov. První zmínka o obci je z roku 1408.\n"}
{"id": "912201", "url": "https://cs.wikipedia.org/wiki?curid=912201", "title": "Varechovce", "text": "Varechovce\n\nVarechovce jsou obec na Slovensku v okrese Stropkov. První zmínka o obci je z roku 1430.\n\n"}
{"id": "912202", "url": "https://cs.wikipedia.org/wiki?curid=912202", "title": "Thomas Ravelli", "text": "Thomas Ravelli\n\nThomas Ravelli (* 13. srpna 1959, Vimmerby, Švédsko) je bývalý švédský fotbalista, který hrával na pozici brankáře. V roce 1981 získal ve Švédsku ocenění Guldbollen pro nejlepšího fotbalistu roku. Za švédskou fotbalovou reprezentaci nastoupil k 143 zápasům, což ho řadí na druhé místo ze všech švédských fotbalistů (je to vysoké číslo i v celkovém měřítku všech světových fotbalistů). 10. září 2013 překonal totiž jeho prvenství Anders Svensson.\n\nRodiče byli rakouští imigranti italského původu. Jeho bratr-dvojče Andreas hrál také fotbal, avšak na pozici obránce. Oba bratři spolu hráli ve švédské reprezentaci i v klubu Östers IF.\n\nVe Švédsku získal celkem 9 ligových titulů, tři v dresu Östers IF a šest s týmem IFK Göteborg, s nímž navíc v roce 1991 vyhrál švédský fotbalový pohár Svenska Cupen. V roce 1994 skončil na druhém místě (za Michelem Preud'hommem z Belgie) v anketě IFFHS \"Brankář roku\". V roce 1998 absolvoval krátkou anabázi v americkém klubu Tampa Bay Mutiny. Kariéru ukončil v mateřském klubu Östers IF.\n\nNastupoval i za švédskou fotbalovou reprezentaci. Celkem odehrál v národním týmu 143 zápasů.\n\nÚčast Thomase Ravelliho na vrcholových turnajích:\n\n"}
{"id": "912204", "url": "https://cs.wikipedia.org/wiki?curid=912204", "title": "Mrázovce", "text": "Mrázovce\n\nMrázovce jsou obec na Slovensku v okrese Stropkov. Geomorfologicky leží v Ondavské vrchovině. Poprvé byla ves zmíněna roku 1408.\n\nNa blízkém vrchu Hradzisko (284 m) stávalo v 15. století bratřické hradisko. Jednalo se o opevnění elipsovitého tvaru o rozměrech 50×15 metrů, protáhlé v západovýchodním směru. Obytné a hospodářské budovy, převážně dřevěné, byly obehnány soustavou příkopů a valů. Původně se mělo za to, že jde o hrad Modré pole ze 14. století, který je doložen v okolí Stropkova, ale jeho přesná poloha je neznámá. Archeologické výzkumy z let 1981 a 2004 však určily, že se jedná o jiný objekt, který zde pravděpodobně stál jen někdy mezi lety 1450 a 1467.\n\n"}
{"id": "912205", "url": "https://cs.wikipedia.org/wiki?curid=912205", "title": "Facility a Condition Report", "text": "Facility a Condition Report\n\nJedná se o dvě zprávy v muzeologické problematice, které se v praxi využívají při žádosti o mezinárodní výpůjčku (název je v angličtině). \n\nJe to datovaný a autorizovaný protokol, popisující stav objektu, vytvořený pro konkrétní účel.<br>\nMěl by obsahovat tato kritéria a vyjádření k nim: \n\nJe to datovaný a autorizovaný protokol, popisující stav díla, vytvořený pro konkrétní účel.<br> \nDokument obsahuje popis současného stavu díla. Měl by obsahovat: \n"}
{"id": "912206", "url": "https://cs.wikipedia.org/wiki?curid=912206", "title": "Drive (film, 2011)", "text": "Drive (film, 2011)\n\nDrive je americký film z roku 2011, který režíroval dánský režisér Nicolas Winding Refn. Herci v hlavních rolích jsou Ryan Gosling, Carey Mulligan, Bryan Cranston, Oscar Isaac a Albert Brooks. Film byl natočen podle stejnojmenné knihy Jamese Sallise, kterou zpracoval do scénáře Hossein Amini.\n\nStejně jako kniha, film pojednává o bezejmenném hollywoodském kaskadérovi (Ryan Gosling), který po nocích pracuje pro zločince jako řidič, kterého si najímají po krádeži, aby je odvezl do bezpečí. Film byl v roce 2011 uveden na filmovém festivalu v Cannes, kde byl přijat s ovacemi a režisér filmu získal ocenění za nejlepší režii. \n\nBezejmenný Řidič (Ryan Gosling) žije v bytě s levným nájmem a pracuje jako mechanik v autodílně vlastněné Shannonem (Bryan Cranston), který řidiči dělá také manažera a obstarává mu práci filmového kaskadéra na částečný úvazek. Řidič má ale také tajnou práci, organizovanou Snannonem, jako nájemný řidič pro zločince, kteří potřebují odvézt do bezpečí. Jeho pravidlem je, že nikdy nepracuje pro stejné lidi dvakrát a zločincům, kteří si ho najmou, dává pěti minutový limit na jejich loupeže. Pokud se lupiči opozdí, Řidič odjede bez nich. Jednoho dne potká ve výtahu svou novou sousedku Irene (Carey Mulligan) a jejího syna Benicia. Později jim před místním supermarketem pomůže s autem.\n\nIrenino auto je odtaženo do Shannonovy garáže a Řidič nabídne Irene a Beniciovi odvoz domů. Zároveň se řidič začne o Irene a Benicia zajímat, pomáhat jim a tráví s nimi volný čas. Během toho se potká s Ireniným manželem, Standardem, který byl propuštěn z vězení. Jeho návrat k rodině ale není jednoduchý, kvůli dluhu z vězení. Ke splacení dluhu má Standard vykrást zastavárnu, a Řidič mu nabídne svou pomoc.\n\nNovela \"Drive\" od Jamese Sallise byla vydána v roce 2005. Producenti Marc E. Platt a Adam Siegel z Marc Platt Productions zakoupili práva na zfilmování novely ihned po tom, co si Siegel přečetl recenzi v magazínu \"Publishers Weekly\". Postava Řidiče Siegela zaujala, protože to byla ta \"postava, kterou už jen tak někde nezahlédnete – byl to muž s jasným posláním; byl dobrý v tom co dělal a nestyděl se za to.\" Řidič zaujal Platta kvůli tomu, že mu připomínal filmové hrdiny, ke kterým vzhlížel v mládí. Postavy, které typicky hráli Steve McQueen a Clint Eastwood.\n\nHossein Amini – na Oscara nominovaný scenárista – přepracoval původní novelu pro plátna kin. Připadalo mu, že kniha kterou mu studio zaslalo, byla velmi jedinečná, protože byla krátká, pochmurná a trochu jako báseň. A protože nemá novela jednoduchý přímočarý příběh, ale je plná vzpomínek a poskakuje dopředu a zpět v čase, byla její adaptace pro filmový scénář pro Aminiho výzvou. \n\nFilm byl dokončen s rozpočtem okolo 13 milionů dolarů a natáčel se v různých částech Los Angeles v Kalifornii. Natáčení začalo 25. září 2010. Lokace vybíral sám režisér Winding Refn, zatímco ho Gosling vozil napříč nočním městem. Z důvodu obav o rozpočet si filmování v Los Angeles vyžádal sám režisér. Winding Refn se přesunul kvůli natáčení do svého domu v Los Angeles a spolu s ním tam po dobu natáčení přebývali i herci a scenárista Amini. Přes den pracovali na scénáři a natáčeli film, po večerech se potom dívali na filmy, nebo upravovali již natočený materiál a nebo jezdili po nočním městě. Režisér si následně vyžádal, aby byly nástroje pro úpravu filmu také převezeny do jeho domu. I když byl scénář k filmu jen na 81 stran, Winding Refn a Gosling stále upravovali a zkracovali dialogy v průběhu natáčení.\nJedna scéna ve filmu, která nakonec nemá žádný dialog je sequence ve výtahu – \"série omračujících pohledů a obrazů, které jsou dobrým příkladem toho, že film mnoho nápadů a emocí vyjadřuje skrze obraz raději než slovy.\n\nSvětová premiéra filmu proběhla 20. května 2011 v rámci filmového festival v Cannes. Premiéra filmu v České republice byla 15. září 2011.\n\n\"Drive\" byl poprvé vydán na DVD 9. března 2012 a později byl vydán znovu v limitované edici společně s Blu-ray disky 5. září 2012. Od začátku roku 2013 je film \"Drive\" dostupný online přes český obchod iTunes.\n\n"}
{"id": "912207", "url": "https://cs.wikipedia.org/wiki?curid=912207", "title": "Let Me Be Your Star", "text": "Let Me Be Your Star\n\nLet Me Be Your Star je původní píseň představená v první epizodě televizního seriálu \"Smash\" s názvem Pilot. Složili ji Marc Shaiman a Scott Wittman, ale v prostředí seriálu ji napsalo skladatelské duo Tom Levitt (Christian Borle) a Julia Houston (Debra Messing) pro muzikál o Marilyn Monroe s názvem \"Bombshell\". Píseň zároveň slouží i jako titulní píseň celého seriálu.\n\nV první epizodě píseň zpívají postavy Karen Cartwright (Katharine McPhee) a Ivy Lynn (Megan Hilty), když se připravují a poté i ucházejí o roli Marylin pře celým produkčním týmem.\n\nPíseň se od té doby v seriálu mnohokrát opakovala, a to jako sólová píseň nebo i jako duet. V první sérii ji opět zpívaly Karen a Ivy ve druhé epizodě „The Callback\" a „The Workshop\", Ivy ji zpívala v šesté epizodě „Chemistry\" a Rebecca Duvall (Uma Thurman) ji zpívala v jedenácté a čtrnácté epizodě, s názvy „The Movie Star\" a „Previews\". Ve druhé sérii ji opakovala Karen a několik tanečnic v první epizodě „On Broadway\" a Ivy v osmé epizodě „The Bells and Whistles\" a v jedenácté epizodě „The Dress Rehearsal\".\n\nPíseň byla původně vydána jako singl na iTunes a Amazonu. V současné době je dostupná i na albech seriálu, The Music of Smash a Bombshell (na druhém zmiňovaném je obsažena verze s prodlouženou předehrou, která v seriálu nezazněla), s vokály od McPhee a Hilty z pilotní epizody.\n\nPíseň ke dni 13. dubna 2012 prodala přes 48 000 digitálních kopií.\n\nDne 19. července 2012 byla píseň nominována na cenu Emmy pro nejlepší původní hudbu a text. V prosinci 2012 byla také nominována na cenu Grammy za nejlepší píseň napsanou pro vizuální médium. Píseň nevyhrála ani v jedné z kategorií.\n\nMegan Hilty zpívala píseň na silvestrovský večer na \"NBC's New Year's Eve with Carson Daly\" dne 31. prosince 2011.\n"}
{"id": "912213", "url": "https://cs.wikipedia.org/wiki?curid=912213", "title": "Předmětové heslo", "text": "Předmětové heslo\n\nPředmětové heslo můžeme definovat jako vyjádření obsahu pomocí jednoslovných nebo víceslovných lexikálních jednotek a také pomocí charakteristiky formy dokumentu.\n\nPředmětová hesla patří mezi věcné selekční jazyky. \n\nVěcné selekční jazyky dělíme na \n\n\n\nPodle způsobu organizování lexikálních jednotek, tedy hesel, v procesu indexování a vyhledávání rozeznáváme věcné selekční jazyky prekoordinované a postkoordinované.\n\n\n\nPředmětová hesla jsou tedy typicky předmětovým a prekoordinovaným selekčním jazykem. Všechna témata dokumentů nebo uživatelských dotazů jsou vyjádřena soubory slov v přirozeném jazyce a vytvářejí spolu pevný celek. \n\nV lístkových katalozích a první generaci OPAC katalogů byl celek těchto hesel nedílnou částí v procesu pořádání a vyhledávání informací. Pracovat se s takovýmito katalogy dalo jen po zadání celého hesla, což znamenalo úzkou spolupráci uživatele a knihovníka. I přes tyto zjevné nevýhody byla předmětová hesla často vyhledávaným a efektivním způsobem vyhledávání. \n\nPostupem času, v dalších generacích OPAC katalogů, v souvislosti se zdokonalením systémových nástrojů pro vyhledávání, se dalo vyhledávat po slovech, po jednotlivých částech předmětového hesla – pomocí jednotlivých hesel, podhesel a dalších zpřesnění.\n\n\n\n\nJedním z nejznámějších řízených slovníků, který spravuje předmětová hesla, je systém Library of Congress Subject Headings (LCSH). Je rozšířený do asi 20 zemí světa. Systém LCSH byl použit jako základ, když se, v polovině 90. let 20. století, vytvářely v Národní knihovně ČR zásady koncepce věcného zpracování dokumentů podle uznávaných mezinárodních standardů. Použit byl proto, že představuje nejrozšířenější a nejvíce propracovaný typ univerzálního předmětového selekčního jazyka, který je používaný při indexaci dokumentů. V současnosti neexistuje jiný systém, který by byl tak propracovaný, měl takovou tradici ve zpracování dokumentů a podpůrné zázemí. Důležité také je, že ve srovnání s jinými pořádacími systémy, je snadné systém LCSH přizpůsobit danému elektronickému prostředí v konkrétním systému a to s vynaložením menších finančních prostředků a času. \n\nV ČR z něj vychází Národní knihovna České republiky při tvorbě souboru věcných autorit. Používají se při tvorbě předmětových hesel, které jsou přiřazeny k bibliografickému záznamu zpracovaného dokumentu.\n\nTvorba předmětového hesla se provádí na základě obsahové analýzy konkrétního dokumentu a to induktivní metodou, tedy „zdola“ a za použití souboru věcných autorit. Při tvorbě nelze vycházet jen z názvu dokumentu. Volí se vždy nejužší, nejpodrobnější pojem. Při vytváření předmětového hesla se dává přednost vyjádření obsahu dokumentu podstatným jménem, případně spojením dvou podstatných jmen či pomocí podstatného a přídavného jména. Podstatné jméno se uvádí vždy v 1. pádě množného čísla. Dříve se u víceslovného předmětového hesla používala inverze, tzv. priorita substantiva, což znamenalo, že první v předmětovém hesle bylo vždy podstatné jméno. Dnes se tento způsob při tvorbě hesla již nepoužívá, protože v elektronickém prostředí dnešních katalogů ztrácí význam. \nK výhodám systému tvorby předmětových hesel patří podrobné vyjádření obsahu dokumentu, maximální informační hodnota celého předmětového hesla a tím také odpovídající informační služby pro uživatele. K nevýhodám, které se objevily až v elektronickém prostředí, patří rozklad víceslovných hesel nebo délka celého předmětového řetězce – mnohdy se nezobrazuje na jednom řádku, konce se ztrácejí nebo se objevují na druhém řádku.\n\n"}
{"id": "912217", "url": "https://cs.wikipedia.org/wiki?curid=912217", "title": "ČFK Kickers Praha", "text": "ČFK Kickers Praha\n\nČeský footballistický kroužek Kickers byl český fotbalový klub z Prahy. Klub byl založen roku 1893 pod názvem \"Český footballistický kroužek Akademického\". Kádr týmu byl zcela tvořen studenty Akademického gymnázia v Praze. V roce 1896 klub vyhrál první neoficiální český fotbalový šampionát, který se konal pod názvem \"Národní zápasy mužstev kopaný míč cvičících\". V roce 1897 byl klub zakázán a hráči přešli pod hlavičku Český Sculling CA.\n\n\nZdroj: \n\n\n"}
{"id": "912222", "url": "https://cs.wikipedia.org/wiki?curid=912222", "title": "Potôčky (okres Stropkov)", "text": "Potôčky (okres Stropkov)\n\nPotôčky (rusínsky \"Потiчкы\") jsou obec na Slovensku v okrese Stropkov. První zmínka o obci je z roku 1567.\n"}
{"id": "912223", "url": "https://cs.wikipedia.org/wiki?curid=912223", "title": "Potoky", "text": "Potoky\n\nPotoky jsou obec na Slovensku v okrese Stropkov. První zmínka o obci je z roku 1551.\n"}
{"id": "912224", "url": "https://cs.wikipedia.org/wiki?curid=912224", "title": "Emre Belözoğlu", "text": "Emre Belözoğlu\n\nEmre Belözoğlu [emre belozoulu] (* 7. září 1980, Istanbul) je turecký fotbalista. Hraje na pozici záložníka. V současnosti působí ve Fenerbahçe Istanbul.\n\nS tureckou reprezentací získal bronzovou medaili na Mistrovství světa roku 2002 a na Mistrovství Evropy 2008. Za národní tým celkem odehrál 90 utkání a vstřelil 9 branek. S Galatasaray Istanbul vyhrál roku 2000 Pohár UEFA a následně i Superpohár UEFA. Ten vyhrál i s Atléticem Madrid roku 2012, finálový zápas byl jeho prvním v dresu Atlética. Je jedním ze dvou Turků, které Pelé roku 2004 zařadil mezi 125 nejlepších žijících fotbalistů.\n\nV sezóně 2012/13 získal s Fenerbahçe turecký pohár. Na konci sezony 2013/14 se s Fenerbahçe radoval ze zisku ligového titulu (pro klub celkově devatenáctého, pro něj druhého s tímto týmem).\n\nByl to rok 2001, který přinesl přestup z tureckého Galatasaray do Interu. V první sezóně se dostal na hřiště ve 14 utkáních Serie A, vždy jako střídající hráč z lavičky.\nPo výkonech na MS 2002 si získal důvěru trenéra Héctora Cúpera a v další sezóně nastoupil do 25 zápasů Serie A. Pozornost upoutal v prosincovém zápase na půdě Lazia Řím, kde dvěma brankami ve druhém poločase otočil výsledek z 1:3 na konečných 3:3. V 67. minutě ze 30 metrů přeloboval špatně postaveného gólmana Peruzziho a o devět minut později jej překonal opět.\n\nBěhem letních měsíců roku 2005 přestoupil z Interu do anglického Newcastle United za částku 3,8 milionu liber (£). Turecký reprezentant podepsal kontrakt na pět let.\nZájem o jeho služby podle manažera Newcastlu Graema Sounesse projevil také městský rival Interu, AC Milán.\n\nV říjnovém ligovém utkání proti Sunderlandu se Belözoğlu podílel na vítězství 3:2. Jeho centr z rohového kopu našel hlavu Ameobiho a Newcastle se ocitl ve vedení. Ačkoli do poločasu bylo srovnáno na 2:2, ve druhém poločase strhl Belözoğlu výhru na stranu domácích, a to z přímého kopu v 63. minutě.\nV listopadu dal střelou z dvaceti metrů jediný gól zápasu s Birminghamem City, a to v 78. minutě.\nBěhem první sezony v Premier League nastoupil celkově do 20 zápasů, Newcastle nakonec získal sedmou příčku.\n\nV další sezóně odehrál 24 zápasů v anglické lize. V prosinci 2006 zařídil výhru 3:2 v závěru zápasu s Readingem.\nV dubnu 2007 na půdě Portsmouthu vstřelil další gól v černobílém dresu, ale Newcastle podlehl 1:2.\n\nKoncem května 2012 se upsal čerstvému vítězi Evropské ligy, Atléticu Madrid, se kterým podepsal dvouletou smlouvu.\nV Madridu jej uvítal další turecký reprezentant Arda Turan. Belözoğlu se natrvalo neprosadil do základní sestavy, nastoupil ale do všech zápasů skupinové fáze Evropské ligy. Během šesti zápasů EL si připsal tři gólové asistence a jeden gól proti Coimbře. Proti Coimbře rozhodl gólem z přímého kopu, přičemž Atlético vyhrálo 2:1.\nNa podzim ve španělské La Lize zasáhl do pouhých sedmi zápasů a zkraje roku 2013 se vrátil do Fenerbahçe.\n\nPo několika sezónách ve Fenerbahçe se v roce 2015 upsal jinému tureckému celku, a to İstanbulu Başakşehir. Počínaje červencem v roce 2019 se opět vrátil do Fenerbahçe.\n\nBelözoğlu poprvé reprezentoval v přátelském zápase proti Norsku v únoru 2000.\n\nV roce 2002 se dostal do nominace na mistrovství světa. Trenér Şenol Güneş jej nasadil do úvodního skupinového zápasu proti Brazílii, které Turecko prohrálo 1:2.\nBěhem dalšího zápasu s Kostarikou otevřel v 55. minutě skóre, ale soupeř nakonec vyrovnal na 1:1. Emre navíc obdržel v závěru žlutou kartu, když strčil do jednoho z členů kostarického trenérského týmu.\nTaktéž proti čínské reprezentaci odehrál celé utkání a přispěl k výhře 3:0 a tedy i k postupu do osmifinále. Do osmifinále proti Japonsku kvůli dvěma obdrženým žlutým kartám nemohl zasáhnout, ale vrátil se pro čtvrtfinále se Senegalem, které Turecko zvládlo v prodloužení. Po semifinálové prohře s Brazílií se Turci dočkali bronzové medaile, když porazili Jižní Koreu 3:2.\n\nJako kapitán dovedl Belözoğlu turecké mužstvo na EURO 2020.\nBěhem kvalifikačního utkání s Andorrou v září 2019 odehrál jubilejní stý reprezentační zápas.\n\n"}
{"id": "912225", "url": "https://cs.wikipedia.org/wiki?curid=912225", "title": "AC Praha", "text": "AC Praha\n\nAthletic Club Praha byl český fotbalový klub z Prahy. Klub byl založen v roce 1891, kdy několik nadšenců založilo na pražských Maninách klub se jménem \"Athletic Club Praha\". Pěstovala se zde mimo jiné i cyklistika, a když byla Vltava zamrzlá, tak i bruslení. Po dvou letech činnosti se však klub rozhádal a odešla z něj skupina odbojníků v čele s Karlem, Otou a Josefem Malečkovými. Ti založili Athletic Club Královské Vinohrady.\n\nV listopadu 1896 uspořádal Český Scurlling Cercle na Císařské louce pod dozorem České atletické Unie (Český svaz fotbalový byl založen až 1901) první mezinárodní „Mistrovství Království Českého ve hře míčem kopaným“, přes nepříznivé počasí měly zápasy tisícovou návštěvnost. AC Praha (bílý dres s příčnou červenou páskou) zde prohrála s AC Sparta (černý dres s bílým S na prsou) 6:0, o týden později získala AC Praha bez boje dva body nad SK Slavia (košile dělená ve čtyři červeno-bílé čtverce a na levé straně červená hvězda) — profesoři gymnasií zakázali svým studentům hru, stejně jako předtím při zápasu se Spartou. Mistrovský titul vyhrál nad Spartou Deutscher Fusball Club v Praze (košile dělená ve čtyři čtverce bílo-modré).\n\nV roce 1902 se AC zúčastnilo devátého Mistrovství Čech a Moravy, které pro klub skončilo naprosto katastrofálně. Valná hromada klubu byla obviněna, že neplatí své dluhy vůči hráčům. Klub musel prodat dresy, obuv a míče. Ve stejném roce byl klub následně rozpuštěn.\n\n"}
{"id": "912230", "url": "https://cs.wikipedia.org/wiki?curid=912230", "title": "Málkův kříž", "text": "Málkův kříž\n\nMálkův kříž je pomník na severních svazích Kančího vrchu, jenž je součástí Jizerských hor. Má podobu kamene s iniciálami „F. M.“ a datem 20. listopadu 1870, do něhož je zapuštěn železný kříž. Kolem kamene je dřevěný plůtek s kamennými sloupky.\n\nMálek byl zdejším svědomitým lesníkem bydlícím v dětřichovické myslivně, jehož se obávaly pytlácké bandy, které v té době (na konci 19. století) v oblasti mezi Dětřichovem, Albrechticemi a Vysokým řádily. Několik pytláků poslal do vězení a jednoho v lese postřelil. Na Velikonoce dostal anonymní dopis, v němž stálo, že „umře v lese jako pes, nepřestane-li honit chudáky“. Ráno 20. listopadu odešel na kontrolu revíru vyzbrojen pouze puškou nabitou zaječími broky. Po obhlídce lesa se chtěl ještě zastavit na místní pile a nakonec zajít do hospody. Domů se však již nevrátil. Našli jej tři dřevaři z Filipky, které na místo přilákalo vytí a zuřivé štěkání psů. Málka našli v bezvědomí, těžce zraněného a obličej i prsa měl rozstřílená hrubým sekaným olovem. Donesli jej do myslivny, kde se však již k životu neprobral a kolem 17. hodiny skonal.\n\nPachatele se odhalit nepovedlo. Až po 27 letech (roku 1897) udal jistý člověk z Vysokého svého švagra Antonína Riegra, v té době dvaapadesátiletého zedníka a plátenického tovaryše, že to byl on, kdož na polesného Málka v lese vystřelil. Policejní vyšetřování toto nařčení potvrdilo. Lesník Málek osudného dne narazil na skupinu pytláků pocházejících z Vysokého, která se vypravila na zajíce. Ač nechal pušku na rameni a pytlákům hrozil pouze holí, Rieger na něj vystřelil. Soud ho za to odsoudil k trestu smrti. K vykonání rozsudku ovšem nedošlo, protože se jeho obhájci díky kličkám v zákoně podařilo tento trest odvrátit a vrah si nakonec odseděl 12 let za mřížemi. Po jeho odpykání se vrátil do své rodné obce, kde žil až do smrti řádným životem.\n"}
{"id": "912236", "url": "https://cs.wikipedia.org/wiki?curid=912236", "title": "Ekonomická rada diecéze", "text": "Ekonomická rada diecéze\n\nEkonomická rada diecéze nebo také rada pro hospodářské záležitosti (latinsky \"consilium a rebus oeconomicis\") je v římskokatolické církvi pomocný a poradní orgán diecézního biskupa, který stojí v jejím čele. Na rozdíl od pastorační rady diecéze je její zřízení povinné. Úkolem ekonomické rady diecéze je mimo jiné sestavování rozpočtu diecéze a kontrola ročního vyúčtování. Její postavení upravují kánony 492 a 493 CIC.\n\n\n"}
{"id": "912237", "url": "https://cs.wikipedia.org/wiki?curid=912237", "title": "Džal", "text": "Džal\n\nDžal (Abcházsky:Џьал) je vesnice v Abcházii v okresu Očamčyra. Nachází se 15 km severně od okresního města Očamčyra. Ve vesnici žije 423 obyvatel, z nichž 91 % jsou Abcházci. V rámci Abcházie má status obecního centra.\nNa severu obec hraničí s obcemi Gup a Tchina, na východě s obcí Akuaskia, na jihu s obcí Merkuloj a na západě s obcemi Mokva.\nVe vesnici žilo v roce 2011 423 obyvatel, z nichž 91,7 % jsou Abcházci, 7,1 % Gruzínci a 0,7 % Rusové. První dochované sčítání lidu zde proběhlo v roce 1886, při kterém zde žilo 644 a většina byli Abcházci. V roce 1926 zde žilo 2 852 obyvatel, z nichž 82,0 % byli Abcházci a 11,8 % Gruzínci . V roce 1959 zde žilo 3 570 obyvatel, v roce 1989 zde žilo 3 046 obyvatel (Během éry SSSR byla vesnice vedena společně s okolními vesnicemi takže počty obyvatel nejsou přesné). Po válce v letech 1992 - 1993 z vesnice odešla většina Gruzínců.\n"}
{"id": "912238", "url": "https://cs.wikipedia.org/wiki?curid=912238", "title": "Ludwig von Flotow", "text": "Ludwig von Flotow\n\nLudwig von Flotow (17. listopadu 1867 Vídeň – 6. dubna 1948 Gmunden) byl rakousko-uherský diplomat a politik. Od 2. listopadu 1918 do 11. listopadu 1918 zastával post ministra zahraničí Rakouska-Uherska (jedno ze tří společných ministerstev Rakouska-Uherska, zřízených po rakousko-uherském vyrovnání). Byl posledním představitelem tohoto ministerstva před zánikem monarchie. Fakticky již jeho úkolem bylo pouze provádění likvidace rezortu, protože Rakousko-Uhersko se už od konce října 1918 rozpadlo.\n"}
{"id": "912239", "url": "https://cs.wikipedia.org/wiki?curid=912239", "title": "Nürnberger Versicherungscup", "text": "Nürnberger Versicherungscup\n\nNürnberger Versicherungscup je profesionální tenisový turnaj žen hraný v německém Norimberku, ležícím ve spolkové zemi Bavorsko. Založen byl v roce 2013. Na okruhu WTA Tour se řadí do kategorie WTA International.\n\nTurnaj se koná v květnovém termínu jako poslední příprava před antukovým grandslamem French Open, jemuž o týden předchází.\n\nV únoru 2019 organizátoři oznámili záměr turnaj ukončit po odehrání Nürnberger Versicherungscupu 2019.\n\nNürnberger Versicherungscup probíhá od roku 2013 v Tennis-Clubu 1. FC Nürnberg. Areál obsahuje dvanáct otevřených antukových dvorců a tři kryté kurty s tvrdým povrchem Rebound Ace. Kapacita centrálního kurtu činí 1 300 diváků a prvního dvorce 400 návštěvníků.\n\nDebutový ročník 2013 se konal v závěrečné červnové fázi antukové sezóny. Následně byl termín změněn na květen před grandslam French Open. Do soutěže dvouhry nastupuje třicet dva tenistek a čtyřhry se účastní šestnáct párů. Rozpočet dosahuje částky 250 000 dolarů. Nejvyšší počet dvou singlových titulů vybojovala Nizozemka Kiki Bertensová. Ředitelkou je Sandra Reichelová.\n\nNorimberská událost nahradila v kalendáři okruhu katalánský antukový turnaj Barcelona Ladies Open, odehrávající se v téže kategorii.\n\n"}
{"id": "912241", "url": "https://cs.wikipedia.org/wiki?curid=912241", "title": "Mehmed VI.", "text": "Mehmed VI.\n\nMehmed VI. (14. ledna 1861 − 16. května 1926) byl 36. a poslední sultán Osmanské říše, panující v letech 1918-1922. Po skončení 1. světové války a po útěku mladotureckých politiků se pokusil sám vládnout v souladu s politikou států Dohody; v roce 1920 přijal Sèvreskou smlouvu. Roku 1922 byl sesazen z trůnu Mustafou Kemalem (Atatürkem).\n\nPrvní světová válka byla pro Osmanskou říši pohromou. Britské a spojenecké síly dobyly Bagdád, Damašek a Jeruzalém. Během války byla většina říše rozdělena mezi evropské spojence. Dne 10. srpna 1920 byli Mehmedovi zástupci nuceni podepsat Sèvreskou smlouvu, v níž se vzdali nároků na neturecká území. Turecko podle smlouvy ztratilo 4/5 svého území, zdejší nacionalisté toto zásadně odmítali. Nová vláda (Velké národní shromáždění Turecka), v jejímž čele stál Mustafa Kemal, byla založena dne 23. dubna 1920 v Ankaře (dříve Angora) a zrušila sultanát. Mehmed byl vypovězen z Konstantinopole, kterou opouští na palubě britské válečné lodi Malaya dne 17. listopadu. Byl ve vyhnanství na Maltě, později žil na italské riviéře.\n\nMehmed zemřel dne 16. května 1926 v San Remu, v Itálii.\n\n"}
{"id": "912244", "url": "https://cs.wikipedia.org/wiki?curid=912244", "title": "Unorthodox Jukebox", "text": "Unorthodox Jukebox\n\nUnorthodox Jukebox je druhé studiové album amerického zpěváka Bruna Marse, které vyšlo 12. prosince 2012 u vydavatelství Atlantic Records. Album se umístilo na prvním místě jak v britském žebříčku UK Albums Chart tak i v americkém Billboard 200.\n\n"}
{"id": "912246", "url": "https://cs.wikipedia.org/wiki?curid=912246", "title": "Michal Novinski", "text": "Michal Novinski\n\nMichal Novinski, narozený jako \"Michal Ničík\", (4. října 1971 Žilina, Československo) je hudební skladatel známý hlavně jako autor filmové a divadelní hudby.\n\nKariéra Michala Novinského odstartovala, když ve svých 19 letech dostal zakázku Slovenského národního divadla zkomponovat hudbu k baletu \"Svetlo v tme\" (režie a choreografie Ondrej Šoth). Po úspěchu tohoto projektu následovala spolupráce se známým slovenským mimem Milanem Sládkem a dalšími divadelními režisérmi ze Slovenska a České republiky, mj. s Jurajem Nvotom, Romanem Polákem, Jiřím Pokorným, Michalem Dočekalem. V roce 2011 zkomponoval hudbu pro divadelní hru Petra Zelenky \"Ohrožené druhy\", která měla premiéru v pražském Národním Divadle. Novinski spolupracoval s předními divadelními scénami na Slovensku, v České republice a v Maďarsku, hlavně s Národním divadlem v Praze, Vígszínház v Budapešti a Slovenským národním divadlem SND v Bratislavě.\n\nNovinského poslední prací je původní hudba ke kritikou oslavovanému filmu \"Ve Stínu\", na kterém spolupracoval se svým dlouholetým hudebním souputníkem Janem P. Muchowem, za kterou získali cenu Český Lev a Cenu české filmové kritiky za rok 2012.\n\nJe členem Evropské Filmové Akademie (EFA),České Filmové a Televizní Akademie (ČFTA) a Slovenské Filmové a Televizní Akademie (SFTA).\n\nZa svoji práci obdržel ocenění České Filmové a Televizní Akademie Český Lev za nejlepší hudbu ve filmech \"Kuky se vrací\" (2010), režírované Janem Svěrákem a \"Ve stínu\" (2012), režírované Davidem Ondříčkem. Na Slovensku obdržel ocenění Slnko v sieti udělované Slovenskou Filmovou a Televizní Akademií za hudbu k filmu \"Nedodržený slib\", režie: Jiří Chlumský.\n\n\n\n\n"}
{"id": "912247", "url": "https://cs.wikipedia.org/wiki?curid=912247", "title": "Bombové útoky na obytné domy v Rusku", "text": "Bombové útoky na obytné domy v Rusku\n\nBombové útoky na obytné domy v Rusku představují sérii čtyř velkých teroristických útoků uskutečněných v září 1999 v ruských městech Bujnaksk, Moskva a Volgodonsk. Zahynulo při nich celkem 307 lidí a více než 1000 dalších bylo zraněno. Podle oficiálního vyšetřování útoky spáchali islámští teroristé ze severního Kavkazu pod vedením saúdskoarabských mudžahedínů Ibn Al-Chattába a Abú Omar Al-Saifa. Spolu s invazí militantů Sami Basajeva do Dagestánu se útoky staly hlavním spouštěčem druhé války v Čečensku.\n\nK prvnímu útoku došlo 4. září 1999 ve městě Bujnaksk v Dagestánu, blízko čečenských hranic. Ve 21:45 místního času tam před 5patrovým obytným domem, ve kterém bydleli ruští pohraničníci se svými rodinami, vybuchla v zaparkovaném nákladním autě mohutná nálož. Útok si vyžádal 64 mrtvých (z toho 23 dětí) a kolem 140 zraněných. Ještě týž den byl v témže městě nalezen další automobil naložený 2700 kg výbušniny, bomba však byla včas zneškodněna.\n\nDne 9. září o půlnoci došlo k druhému útoku, kdy asi 350kg nálož vybuchla v přízemí paneláku ve čtvrti \"Pečatniki\" na jihovýchodě Moskvy. Devět pater vysoká budova se po explozi kompletně zřítila, v 108 bytech zahynulo celkem 100 lidí a přes 600 dalších bylo zraněno.\n\nTřetí a nejhorší útok se udál 13. září opět v Moskvě, tentokrát v obytném komplexu blízko dálnice \"Kaširskoje\" na jihu města, asi 6 km od posledního útoku. Časovaná nálož ukrytá v suterénu 8patrové budovy vybuchla o 5. hodině ráno, budovu zcela zničila a zabila 124 lidí, více než 200 jich zranila.\n\nK poslednímu útoku došlo 16. září 1999 v jihoruském městě Volgodonsk. V 5:57 tam před devítipatrovým panelovým domem vybuchl nákladní automobil naložený výbušninami, přičemž mohutná tlaková vlna zcela zničila fasádní část budovy a poškodila dalších 37 okolních domů. Zahynulo celkem 19 lidí, 89 bylo zraněno.\n\nDalší dvě bomby umístěné v panelácích v Moskvě (13. září) a ve městě Rjazaň (22. září) byly včas odhaleny a zneškodněny. Avšak právě události v městě Rjazaň dodnes vyvolávají mnoho otázek a otevírají tak cestu k nejrůznějším dohadům a spekulacím. Již druhý den po zneškodnění bomby totiž místní policie zadržela tři osoby podezřelé z jejího nastražení, přičemž se ukázalo se, že šlo o agenty ruské zpravodajské služby FSB. Následně ředitel FSB Nikolaj Patrušev označil incident v Rjazani za cvičení a uvedl, že nešlo o skutečnou bombu, ale jen o napodobeninu obsahujících cukr, ačkoliv policejní pyrotechnik, který ji odstraňoval, tvrdil, že ji jednoznačně identifikoval jako pravou a tvořenou výbušninou RDX.\n\nKrátce po útocích se objevilo několik anonymních telefonátů, které se k nim přihlásily a označily je jako odvetu za bombardování povstaleckých vesnic ruskými silami v Čečensku a Dagestánu. V jednom telefonátu se zodpovědná skupina představila jako \"Osvobozenecká armáda Dagestánu\". Už na začátku srpna 1999 totiž islamističtí a separatističtí militanti pod vedením Čečenců Šamila Basajeva a arabského mudžahedína Ibn Al-Chattáb pronikly z Čečenska do Dagestánu s cílem \"osvobodit ho od ruské okupace a nastolit v něm islámský režim\" . Následná ruská protiofenzíva vedoucí k jejich porážce vyprovokovala několik militantů k výhrůžkám slibujícím rozsáhlé teroristické akce proti civilistům po celém Rusku. Přestože v té době nebyly přímé důkazy, že by za útoky stáli povstalci z Čečenska, ruští představitelé považovali tuto oblast za hlavní ohnisko rozšiřujícího se separatistického násilí a terorismu v zemi. Invaze ozbrojenců do Dagestánu a následné teroristické útoky proto přímo vedly k zahájení druhé čečenské války (dne 26. září 1999), která obnovila federální kontrolu nad teritoriem, které bylo od konce první čečenské války fakticky nezávislé.\n\nČečenský vůdce Šamil Basajev útoky označil za práci dagestánských povstalců a popřel, že by se nich jakkoliv podíleli jeho lidé. Podobně účast na nich popřel i arabský mudžahedínský velitel \"Ibn Al-Chatab\", ačkoli předtím to byl právě on, který otevřeně vyhrožoval terorismem proti civilistům.\n\nPodle oficiálního vyšetřování, jehož závěry byly předloženy v roce 2002, stáli za útoky právě Ibn Al-Chattáb a jeho spolubojovník Abú Omar Al-Saif. Ti měli pověřit zorganizováním útoku Karačajevského islamistu Ačimeza Gočijajeva, který původně působil v Moskvě jako podnikatel. Skupina teroristů pod jeho přímým vedením sestrojila bomby, které následně rozvezl do vybraných míst po zemi. Gočijajev si ještě předtím pronajal ve třech moskevských panelácích sklepy, do kterých byly výbušniny uloženy. Jak se ukázalo, většina účastníků útoků opravdu pocházela z Dagestánu, výcvik a materiální podporu však získaly především v čečenských povstaleckých táborech.\n\nCelkově bylo doposud (stav z června 2010) kvůli podílu na útocích odsouzeno ruskými soudy přes 10 lidí (z toho čtyři k doživotnímu vězení). Několik dalších podezřelých bylo zabito při protiteroristických akcích bezpečnostních složek, včetně Chattába (v březnu 2002) a Al-Saifa (prosinec 2005). Ačimez Gočijajev zůstává stále na útěku.\n\nNavzdory závěrům oficiálního vyšetřování obklopuje útoky na obytné domy v Rusku mnoho konspiračních teorii, které obviňují ze zosnování teroristických aktů hlavně ruskou zpravodajskou službu FSB. Ta je měla údajně provést hlavně kvůli urychlení zahájení války v Čečensku a jejímu ospravedlnění před ruskou veřejností, jakož i pro zvýšení popularity a upevnění moci pro tehdejšího premiéra Vladimira Putina. Tyto konspirační teorie pramení hlavně ze série nejasností obklopujících útoky, které zahrnují např. zmíněný incident ve městě Rjazaň,nebo údajné maření nezávislého vyšetřování v Rusku. Podrobněji se případem zabývá anglická Wikipedie, k dispozici jsou i odkazy na zdroje \n\nČást expertů však přesto tyto teorie odmítá.\n\n"}
{"id": "912248", "url": "https://cs.wikipedia.org/wiki?curid=912248", "title": "Andreas Ravelli", "text": "Andreas Ravelli\n\nAndreas Ravelli (* 13. srpna 1959, Vimmerby, Švédsko) je bývalý švédský fotbalista a trenér, který hrával na pozici obránce. Za švédskou fotbalovou reprezentaci nastoupil k 41 zápasům a vstřelil 2 góly. Po ukončení fotbalové kariéry trénoval v letech 1997–1998 klub Östers IF, v němž strávil největší část svého fotbalového života. Založil také fotbalový kemp pro mládež.\n\nRodiče byli rakouští imigranti italského původu. Jeho bratr-dvojče Thomas hrál také fotbal, avšak na pozici brankáře. Oba bratři spolu hráli ve švédské reprezentaci i v klubu Östers IF.\n\nVe Švédsku získal celkem tři ligové tituly v dresu Östers IF. Mimo krátkého účinkování v IFK Göteborg působil poté ještě v klubech Hovmantorp a Lenhovda IF.\n\nNastupoval i za švédskou fotbalovou reprezentaci. V A-týmu Švédska zažil debut 12. listopadu 1980 v kvalifikačním utkání s Izraelem (remíza 0:0). 15. května 1983 vstřelil v A-týmu Švédska svůj první gól v kvalifikačním střetnutí s Kyprem, pomohl tak k vítězství 5:0.\n\nNezúčastnil se žádného vrcholového turnaje. Celkem odehrál v letech 1980–1989 v seniorském národním týmu 41 zápasů, v nichž se dvakrát střelecky prosadil.\n\n"}
{"id": "912260", "url": "https://cs.wikipedia.org/wiki?curid=912260", "title": "Adolf Bohaty", "text": "Adolf Bohaty\n\nAdolf Bohaty (6. srpna 1845 Žlutice – ???) byl český a rakousko-uherský stavební podnikatel a politik německé národnosti působící na Trutnovsku a Liberecku.\n\nNarodil se ve Žluticích. Navzdory česky znějícímu příjmení měl až do roku 1654 doloženou německou národnost svých předků. Vystudoval reálku v Plzni a odborné školy v Mnichově. Roku 1872 přesídlil do Trutnova, kde působil jako stavitel. Na městském hřbitově v Trutnově postavil kapli svatého Kříže.\n\nK roku 1895 se uvádí jako člen obecní rady v Trutnově. Od roku 1883 zasedal v liberecké obchodní komoře.\n\nRoku 1883 se stal poslancem Říšské rady (celostátní zákonodárný sbor), kde zastupoval kurii obchodních a živnostenských komor, obvod Liberec. Slib složil 4. prosince 1883. Mandát obhájil v řádných volbách roku 1885, volbách roku 1891 a volbách roku 1897.\n\nNa Říšské radě patřil po volbách roku 1883 do poslaneckého klubu Sjednocené levice, do kterého se spojilo několik ústavověrných proudů. Jako kandidát Sjednocené levice se uvádí i po volbách roku 1885. Po rozpadu Sjednocené levice přešel do frakce Německý klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za Sjednocenou německou levici. Z klubu Sjednocené německé levice vystoupil roku 1896. Ve volbách roku 1897 byl na Říšskou radu zvolen za Německou pokrokovou stranu. K roku 1897 se profesně uvádí jako městský stavební mistr.\n\nPůsobil i jako poslanec Českého zemského sněmu, kam byl zvolen v zemských volbách roku 1883. Znovu byl poslancem sněmu zvolen roku 1887. Uspěl i v řádných zemských volbách roku 1889 a v zemských volbách roku 1895.\n"}
{"id": "912262", "url": "https://cs.wikipedia.org/wiki?curid=912262", "title": "Útok v moskevském divadle na Dubrovce", "text": "Útok v moskevském divadle na Dubrovce\n\nÚtok na moskevské divadle na Dubrovce představuje velkou teroristickou akci, která se odehrávala od 23. do 26. října 2002 v Moskvě. Asi 40 čečenských islámských teroristů během představení muzikálu obsadilo budovu moskevského divadelního centra na Dubrovce a vzalo více než 850 lidí jako rukojmí. Požadovali stažení ruských vojsk z Čečenska a ukončení druhé čečenské války. Závažná krize vyvrcholila osvobozovací operací ruských speciálních sil, při níž bylo do nitra budovy napuštěno velké množství blíže neznámého uspávacího plynu s velkou pravděpodobností nějakého derivátu analgetika fentanyl . Celkově si události v moskevském divadle vyžádaly smrt kolem 170 lidí, z toho nejméně 130 rukojmích, přičemž většina z nich zemřela na následky otravy (předávkování) zmiňovaným plynem.\n\nÚtok teroristů začal 23. října krátce po 21:00 místního času, když před budovou Divadelního centra v moskevské městské části \"Dubrovka\" přistavili autobus, ve kterém se nacházelo asi 40 maskovaných ozbrojenců. Teroristé střílející do vzduchu vnikli do divadla, ve kterém právě probíhalo druhé dějství vyprodaného představení muzikálu \"Nord-Ost\". V panice během prvních minut útoku se několika desítkám lidí podařilo z budovy utéci přes okna a únikové východy, ozbrojenci však přesto zadrželi více než 850 rukojmích, shromáždili je v hlavním sále a po budově rozložili výbušniny.\n\nVelitelem ozbrojenců byl dvaadvacetiletý Movsar Barajev, synovec známého čečenského povstaleckého velitele Arbiho Barajeva (zabitého v červnu 2001). Velkou část teroristů tvořily ženy, především tzv. černé vdovy, manželky zabitých čečenských povstalců. Mezi nimi byla i vdova po A. Barajevo, \"Zura Barajevová\". Teroristé předložili své požadavky, které zahrnovaly ukončení druhé čečenské války, odchod ruských vojsk z Čečenska a uznání jeho nezávislosti. Ruské vládě dali týdenní ultimátem, po kterém hrozili popravováním rukojmích. \n\n24. října po půlnoci propustili teroristé bez podmínek pár desítek lidí, šlo hlavně o malé děti, těhotné ženy a neruské občany. Brzy ráno teroristé zabili mladou ženu, která z nejasných příčin pronikla přes policejní kordón a vnikla do budovy. Večer téhož dne se dvěma rukojmím podařilo z budovy odejít, teroristé na ně stříleli z granátometu a jednoho zranili. Začala přímá vyjednávání s teroristy, kterých se na jejich žádost zúčastnily známé veřejné a politické osobnosti jako např. Boris Němcov, Grigorij Javlinskij nebo Anna Politkovská. Do budovy byly také krátkodobě vpuštěni novináři a lékaři.\n\n25. října bylo v průběhu dne propuštěno několik lidí, hlavně dětí. Večer vnikl do budovy muž, který se domníval, že mezi rukojmími je jeho syn, teroristé ho zastřelili. Kolem půlnoci došlo k incidentu, při kterém se jeden rukojmí pravděpodobně pokusil ze sálu odejít, teroristé na něj spustili střelbu, při které zasáhli dva další rukojmí, jeden z nich zemřel. Prchajícího muže chytili a popravili.\n\n26. října nad ránem spustily ruské speciální síly Specnaz operaci na záchranu rukojmích. Asi o 5:00 ráno před hlavním vchodem do divadla zhaslo osvětlení. Do vnitřních prostor budovy začal být v té době přes ventilaci vpouštěn plyn, který měl uspat nebo alespoň utlumit reakce teroristů. Složení použité chemické látky ruské úřady nikdy nezveřejnily, ale předpokládá se, že šlo o derivát fentanylu, pravděpodobně 3-methylfentanyl, který je extrémně potentní (uvádí se, že je 400-6000x , dle použitého izomeru, silnější než morfin). Asi o 5:30 elitní protiteroristické jednotky FSB Alfa a Vympel vnikly do budovy. Během obsazování divadla došlo k několika přestřelkám, z budovy se ozvaly i výbuchy, teroristé stihli zastřelit dvě rukojmí (podle některých zdrojů je zastřelili ještě před útokem speciálních jednotek), několik dalších zranili. Po více než hodině však speciální jednotky definitivně obsadily celou budovu a zneškodnili všechny teroristy, včetně \"Movsara Barajevo\". Následně se začala rozsáhlá evakuace rukojmích, před budovou byly přistaveny desítky sanitek, které začaly rukojmí ošetřovat a evakuovat do nemocnic.\n\nPřestože většinu rukojmích podařilo zachránit a speciální jednotky byly zprvu chváleny za úspěšnou akci, použití neznámého plynu mělo fatální následky. Počáteční zprávy hovořily jen o pár desítkách mrtvých, ale celkový počet civilních obětí začal narůstat a podle oficiálních údajů se nakonec vyšplhal až na 130, přičemž většina lidí zemřela na následky otravy zmiňovaným plynem. Ten sice nebyl smrtelně jedovatý, ovšem při dlouhodobější inhalaci byl velmi nebezpečný hlavně pro starší lidi, děti, ženy, či lidí trpících zdravotními problémy. Situaci výrazně zkomplikovalo utajování jeho chemického složení, které nebylo poskytnuto ani lékařům v nemocnicích a mnoho lidí tak zemřelo kvůli nesprávné léčbě otravy. K smrti několika lidí údajně přispěla i chaotická evakuace, když mnohým nebyla poskytnuta adekvátní rychlá lékařská pomoc a lidé byli hromadně převáženi v přeplněných vozidlech záchranné služby, přičemž se někteří v tlačenici udusili. Téměř všichni, kteří útok přežili, museli být hospitalizováni; ještě dva dny po útoku bylo v nemocnicích přes 640 bývalých rukojmích, z toho asi 150 ve vážnějším stavu. \n\nMezi mrtvými bylo i 10 dětí (ve věku od 11 do 16 let), 17 herců z muzikálu, známý spisovatel Alexander Karpov a také několik cizinců (z Ukrajiny, USA, Arménie, Rakouska, Kazachstánu, Holandska a Běloruska). Podle některých zdrojů byl celkový počet civilních ztrát úřady záměrně značně podhodnocen, např. organizace sdružující příbuzné obětí a těch, co tragédii přežili v r. 2005 uvedla, že zahynulo až 174 civilistů. Nejasnosti panují i ​​kolem skutečného počtu teroristů, kteří se útoku zúčastnili. Oficiálně jich bylo 40 a všichni byli odstraněni, podle zachráněných rukojmích jich však mohlo být i více než 50. Je možné, že v panice po útoku bezpečnostních sil několik teroristů uniklo, úřady to však odmítají.\n\nKvůli velkému množství pravděpodobně zbytečných civilních obětí při zásahu čelily ruské úřady silné veřejné kritice a mnohým žalobám. Obzvlášť jim bylo vyčítáno použití nebezpečné chemické látky, utajování jejího složení a nedostatečné zabezpečení evakuace. Podle několika nezávislých odborníků však byl zásah speciálních jednotek za daných podmínek dobře připravenou akcí. Tvrdí, že bez použití speciálního plynu, který výrazně utlumil reakce teroristů, by bylo mrtvých civilistů mnohem více. Hrozilo také odpálení výbušnin, jejichž množství mohlo podle některých dokonce zapříčinit kolaps celé budovy.\n\nV pozadí útoku stáli přední představitelé čečenského povstaleckého odboje, především známý polní velitel Šamil Basajev, který se k tomu otevřeně přihlásil a pravděpodobně i čečenský separatistický prezident Aslan Maschadov, který do té doby teroristické útoky proti civilistům odmítal a oficiálně odsoudil i obsazení divadla. Jednoznačně však svou odpovědnost za něj nepopřel a to, že o útoku dopředu věděl a podpořil ho v interview pro novináře 25. října potvrdil i velitel teroristů \"Movsar Barajevo\" a později také ruské tajné služby.\n\nAnna Politkovská 28. dubna 2003 v ruském týdeníku Novaja Gazeta (vlastnil jej Alexandr Lebeděv) tvrdila, že jeden údajně mrtvý člen čečenského komanda z Dubrovky „přežil“, a nyní pracuje pod jinou identitou v Putinově tiskovém oddělení (šlo o bývalého představitele čečenské vlády v Jordánsku, viz záhadný \" jordánský\" přítel Basajeva velitel Chatáb, jenž byl na podzim 2002 údajně otráven). Politkovská tvrdila, že mezi teroristy byli agenti ruských tajných služeb. Podle ní šlo o „řízený teroristický útok“, o jehož přípravě věděly tajné služby i vedení země. Ovšem jiné zdroje tuto teorii odmítají a podle Svobodné Evropy se Politkovská mohla sama stát obětí dezinformace.\n\n"}
{"id": "912265", "url": "https://cs.wikipedia.org/wiki?curid=912265", "title": "Volby na Islandu", "text": "Volby na Islandu\n\nVolby na Islandu jsou svobodné. Volí se do parlamentu, obecních zastupitelstev a každé čtyři roky probíhají prezidentské volby. Do jednokomorového parlamentu je voleno 63 poslanců na čtyřleté volební období.\n\n"}
{"id": "912270", "url": "https://cs.wikipedia.org/wiki?curid=912270", "title": "Michael Johann von Wallis", "text": "Michael Johann von Wallis\n\nHrabě Michael Johann von Wallis (4. ledna 1732 Neapol – 18. prosince 1798 Vídeň) pocházel z rodu Wallisů. Byl rakouský polní maršál a od roku 1791 do roku 1796 prezident Dvorské válečné rady.\n\nJeho otec byl hrabě Franz Wenzel Wallis (1696–1774), bratr byl Olivier Remigius hrabě Wallis (1742–1799). Jeho synovcem byl prezident dvorské komory Josef Wallis.\n\nV roce 1747 vstoupil do pěšího pluku (č.11) svého otce a po sedmi letech služby byl povýšen do hodnosti podplukovníka a v roce 1758 do hodnosti plukovníka. V roce 1764 se stal generálmajorem, v roce 1774 se stal po smrti otce majitelem pěšího pluku. V letech 1775 a od 1779 až do roku 1783 byl odvelen na Moravu a zde byl velícím generálem. Roku 1783 byl velícím generálem v Čechách a od roku 1784 generál-polní zbrojmistr.\nOd roku 1791 se stal prezidentem dvorské válečné rady a tento úřad zastával až do roku 1796, kdy odešel z činné služby. Během jeho činnosti byly opětně založeny ženijní jednotky, 1792 a 1795 vždy po jednom batalionu. Velkou pozornost věnoval zeměbraně Tyrol.\n\n"}
{"id": "912276", "url": "https://cs.wikipedia.org/wiki?curid=912276", "title": "Steve Prefontaine", "text": "Steve Prefontaine\n\nSteve Prefontaine (25. ledna 1951 Coos Bay, Oregon — 30. května 1975 Eugene, Oregon) byl americký atlet, vytrvalec, závodil za University of Oregon. Ve své době byl velmi populární pro svůj hippiesácký vzhled a útočný styl. Jeho příklad stál u zrodu módy joggingu v Americe sedmdesátých let. \n\nNa olympiádě v Mnichově skončil na 4. místě v závodě na 5000 metrů. \n\nNa vrcholu slávy zahynul při dopravní nehodě. K uctění jeho památky se koná každoroční závod \"Prefontainův memoriál\". \n\nV roce 1997 o něm režisér Steve James natočil film \"Prefontaine\" (Česká televize jej vysílala pod názvem \"Zázračný běžec\"). Hlavní roli hrál Jared Leto.\n\n\n"}
{"id": "912278", "url": "https://cs.wikipedia.org/wiki?curid=912278", "title": "Zeitz", "text": "Zeitz\n\nZeitz (česky \"Žič\", \"Žíč\" nebo \"Žičice\") je město na jihu německé spolkové země Sasko-Anhaltsko. Nachází se na řece Bílý Halštrov asi 30 km jihozápadně od Lipska.\n\nPrvní písemná zmínka o městě pochází z roku 967, kdy zde Ravennský synod rozhodl pod názvem \"Cici\" zřídit sídlo pohraniční marky a biskupství za účelem christianizace Polabských Slovanů. Biskupové však roku 1032 přesídlili do Naumburgu. Město mělo právo na opevnění, působil zde Georgius Agricola, autor prvního odborného spisu o hornictví. V roce 1652 vzniklo vévodství Sasko-Zeitz a Zeitz byl jeho hlavním městem do roku 1718, kdy vévodský rod vymřel po meči.\n\nRozvoj města nastal v důsledku průmyslové revoluce. V roce 1855 vznikl strojírenský závod ZEMAG (\"Zeitzer Eisengießerei und Maschinenbau AG\"), roku 1858 cukrovar a roku 1889 továrna na výrobu uhelných briket \"Herrmannschacht\". Za druhé světové války působil ve městě koncern na výrobu syntetických paliv BRABAG, v němž pracovali převážně vězni koncentračního tábora Buchenwald. Byl mezi nimi maďarský spisovatel židovského původu Imre Kertész, který své zážitky popsal ve světoznámém románu \"Člověk bez osudu\".\n\nPo druhé světové válce bylo město významným průmyslovým centrem, byla postavena nová sídliště \"Zeitz-Ost\" a \"Völkerfreundschaft\".\n\nDne 18. srpna 1976 se před kostelem sv. Michaela upálil evangelický farář Oskar Brüsewitz na protest proti diskriminaci věřících v NDR.\n\nVe městě se nachází zámek Moritzburg, bývalá vévodská rezidence přestavěná na muzeum. Je zde také \"Dóm svatého Petra a Pavla\" z 10. století, \"kostel sv. Michaela z 12. století\", gotická radnice, budova bývalé tržnice se zvonkohrou a pomník obětem fašismu z roku 1950. Ve městě sídlí divadlo \" Kürbiskern\", muzeum kočárků a Lutherova společnost.\n\n\n\n"}
{"id": "912286", "url": "https://cs.wikipedia.org/wiki?curid=912286", "title": "Frýdlantský betlém", "text": "Frýdlantský betlém\n\nFrýdlantský betlém je výtvor místního rolníka Gustava Simona (17. června 1873 – 24. prosince 1953) o rozměrech 4,15 × 2 metry. Vystaven je v roubené chalupě čp. 357 ve Frýdlantě. Celá scéna narození Ježíše Krista je zasazena do místní krajiny na pozadí Jizerských hor. Objekty betléma jsou vyrobeny z lepenky a ze dřeva. Nejprve sice byly všechny figurky statické, ale později došlo k zabudování hodinového stroje, díky čemuž se jednotlivé postavy začaly pohybovat. Po dokončení obsahuje betlém celkem 130 figur a zvířat, které se prostřednictvím provazových šňůr pohybují, a vedle toho ještě dalších 50 figurek statických.\n"}
{"id": "912287", "url": "https://cs.wikipedia.org/wiki?curid=912287", "title": "Ján Gomola", "text": "Ján Gomola\n\nJán Gomola (* 2. ledna 1944) je bývalý slovenský fotbalista, útočník.\n\nV československé lize hrál za Jednotu Trenčín, TJ SU Teplice, ZVL Žilina a TJ Škoda Plzeň. Nastoupil ve 160 ligových utkáních a dal 20 gólů.\n\n\n"}
{"id": "912292", "url": "https://cs.wikipedia.org/wiki?curid=912292", "title": "Günter Eich", "text": "Günter Eich\n\nGünter Eich (1. února 1907 Lebus – 20. prosince 1972 v Salzburg) byl německý spisovatel, autor rozhlasových her a básník. K jeho nejznámějším dílům patří poválečné básně \"Inventura\" a \"Latrína\", rozhlasová hra \"Sny\" a sbírka krátkých prozaických útvar \"Krtci\".\n\nGünter Eich studoval sinologii, studia ale nikdy nedokončil (později se však věnoval překladům čínských básní). Roku 1929 vyšla jeho první sbírka \"Básně\". Od roku 1931 patřil k okruhu literátů kolem časopisu \"Die Kolonne\".\nOd roku 1933 psal rozhlasové scénáře pro rozhlas, práci nepřerušil ani pro nástupu nacistického režimu, scénáře byl konformně – jak dokazuje nejnovější odborná literatura: členem NSDAP se stal 1. května 1933, ale své členství nikdy nepotvrdil čili bylo pozastaveno. Roku 1945 se dostal do amerického zajetí, kde se věnoval psaní básní. První poválečnou sbírkou byly \"Odlehlé dvorce\" (1948). Stal se členem Skupiny 47 – zde se seznámil s rakouskou spisovatelkou Ilse Aichingerovou, s níž se oženil a měl dvě děti.\nJeho rozhlasová hra \"Sny\" (1951) vyvolala mnoho posluchačských ohlasů, většina z posluchačů byla otřesena. Další rozhlasová hra \"Já a ta druhá\" (1953) byla oceněna renomovanou \"Cenou válečných slepců\".\n\nEich zavedl a etabloval poetickou rozhlasovou hrou: Eich ukázal, jakou rozhlasová hra může mít působivost, zavedl nové způsoby vyprávění rozhlasové hry a nepodceňoval ani zvukovou stránku hry, ovšem rozvíjel pouze možnost tzv. literární rozhlasové hry. Eich byl v padesátých letech velmi produktivním autorem: jen v roce 1951 lze zaznamenat sedm premiér jeho rozhlasových scénářů (z toho dvě dramatizace). Jeho texty se záhy staly „měřítkem“ kvality: jednalo se o hry blízké magickému realismu, odehrávající se ve snových světech, psané básnickým, jinotajným jazykem a vyznačující se vybroušeností dramatické formy. Lze předpokládat, že autoři, kteří chtěli rovněž tvořit pro rozhlas, si Eichovy hry nastudovali a dle této „šablony“ se snažili uspět v redakcích rozhlasových her po celém Německu. Poté byla rozhlasové scéna Eichem tolik přesycena, že došlo k revoltě v podobě Knilliho návrhu na zavedení totální zvukové hry a dále hnutí \"Nová rozhlasová hra\", kde mladí rozhlasoví tvůrci upozorňovali na možnosti využití zvukové stránky žánru.\n\nV českém kontextu Eichovo dílo v rozhlase prosazoval a uvedl dramaturg Jaromír Ptáček, jeho rozhlasové hry přeložila Jitka Bodláková, jeho básně překládali Ludvík Kundera, Michaela Jacobsenová a Jonáš Hájek.\n\n\n\n\n\n\n"}
{"id": "912302", "url": "https://cs.wikipedia.org/wiki?curid=912302", "title": "Slezský barevnohlávek", "text": "Slezský barevnohlávek\n\nSlezský barevnohlávek je plemeno holuba domácího pocházející ze Slezska. Je to létavý holub polního typu s vynikající užitkovostí v extenzivních chovech. V seznamu plemen EE a v českém vzorníku plemen náleží mezi užitkové holuby, neboli holuby tvaru, a to pod číslem 0064. Někdy je řazen též mezi holuby barevné.\n\nOblastí původu slezského barevnohlávka je zejména Opavsko, odkud se barevnohlávek nejprve rozšířil do celého Slezska a pak do dalších oblastí. Plemeno se rozpadá do několika národních rázů: V Česku a na Slovensku se slezský barevnohlávek chová s opeřenými běháky, tzv. punčoškami, v Německu se chovají především barevnohlávci bezrousí. Němečtí nebo polští barevnohlávci mohou být i chocholatí. V Německu byl vyšlechtěn i rousný barevnohlávek, německý rousný typ se liší též zbarvením, tmavá barva krku pokračuje až na vole a dosahuje k přednímu okraji hřebenu hrudní kosti. U bezrousých německých barevnohlávků se zase dává přednost ptákům s tmavýma očima.\n\nSlezský barevnohlávek, jak je chován na českém území, je středně velký holub polního typu, proporcemi připomíná divokého holuba skalního. Hlava je zakulacená s výrazným čelem, bez chocholky, linie hlavy tvořená čelem, temenem a týlem tvoří ladně vypjatou křivku. Zobák je poměrně slabý, s nevýrazným ozobím. Barva duhovky u modrého a černého barevného rázu je červená, u červených a žlutých žlutočervená, oči jsou velké a výrazné. Krk je středně dlouhý a plynule přechází v přiměřeně dlouhý, svalnatý, lehce nazad skloněný trup, hruď je široká a dobře vyklenutá, křídla silná, vpředu lehce odstávající od těla. Ocas je nesený v linii hřbetu. Nohy jsou středně vysoké. Slezský barevnohlávek českých zemí je tzv. punčoškatý, celé běháky jsou porostlé krátkým peřím, které sahá až k prstům nebo až na vnější prst.\n\nBarevnohlávek získal jméno podle typické kresby: základní barva je bílá, hlava a ocas jsou barevné. Zbarvení hlavy sahá do zátylí, odkud pokračuje přes strany krku na hrdlo v asi 1 cm široký barevný obojek. Ten vpředu zabírá asi 1/3 krku. Na ocase jsou barevná rýdovací pera, horní ocasní krovky, část peří kostřece a celý podocasní klín. Barevné plochy by měly být sytě zbarvené a přechody mezi barevným a bílým peřím ostré. Plemeno se chová ve čtyřech barevných varietách: modré, černé, červené a žluté.\n\nBarevnohlávek je skvělým ptákem do volných užitkových chovů: je nenáročný, otužilý, létavý a velmi ostražitý, takže odolává dravcům. Dále je tento holub vynikající a náruživý polař, který si spoustu potravy umí obstarat sám a v průběhu roku mu stačí jen přikrmování. Samozřejmostí je dobrá plodnost a k výhodám patří také převážně bílá barva opeření, která usnadňuje kuchyňské zpracování.\n\n\n"}
{"id": "912303", "url": "https://cs.wikipedia.org/wiki?curid=912303", "title": "Ernst Bareuther", "text": "Ernst Bareuther\n\nErnst Bareuther (19. ledna 1838 Aš – 17. srpna 1905 Freiburg im Breisgau) byl rakousko-uherský politik německé národnosti z Čech.\n\nStudoval na gymnáziu v Chebu a pak práva na Karlo-Ferdinandově univerzitě v Praze a na Vídeňské univerzitě. Roku 1868 získal titul doktora práv. Po studiích se usadil ve Vídni jako advokát.\n\nSpoluzakládal Bund der Deutschen in Böhmen (\"Spolek Němců v Čechách\"). Od roku 1871 působil jako poslanec Českého zemského sněmu. Byl sem poprvé zvolen v doplňovacích volbách v září 1871 za kurii městskou, obvod Kraslice, Nejdek, Schönbach. Na sněmu zasedal dlouhodobě (zvolen byl i v zemských volbách roku 1895). Na českém sněmu zastupoval město Aš. Do roku 1890 byl na sněmu členem výkonného výboru německých poslanců. V období let 1882–1885 zasedal rovněž ve vídeňské obecní radě. Patřil mezi vůdce vídeňské evangelické komunity a angažoval se v protikatolickém hnutí Los von Rom (\"Pryč od Říma\").\n\nVe volbách roku 1873 se stal poslancem Říšské rady (celostátní zákonodárný sbor), kde zastupoval městskou kurii, obvod Cheb, Františkovy Lázně atd. Mandát obhájil za stejný obvod ve volbách roku 1879 a volbách roku 1885. Na schůzi 18. února 1887 oznámil rezignaci, ale již 23. dubna 1887 znovu složil poslanecký slib. Opakovaně pak byl ve svém okrsku volen i ve volbách roku 1891, volbách roku 1897 a volbách roku 1901. Ve vídeňském parlamentu zasedal až do své smrti roku 1905. Pak jeho místo zaujal Edmund Jäger.\n\nPoliticky byl zpočátku orientován liberálně. Na Říšské radě se v říjnu 1879 uvádí jako člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Zasazoval se o práva Němců v Čechách, podporoval jejich administrativní oddělení od etnicky českých oblastí. Byl zastáncem němčiny coby státního jazyka.\n\nPo volbách roku 1885 patřil do klubu Sjednocené levice, do kterého se spojilo několik ústavověrných proudů. V roce 1890 se uvádí jako poslanec klubu Deutschnationale Vereinigung.\n\nPozději byl spoluzakladatelem Německé pokrokové strany, ještě později přešel do okruhu Deutschnationale Vereinigung okolo Otty Steinwendera. Od roku 1898 náležel k všeněmeckému hnutí Georga von Schönerera. Patřil ke stoupencům spolupráce s Německým císařstvím a obdivovatelům kancléře Bismarcka.\n"}
{"id": "912304", "url": "https://cs.wikipedia.org/wiki?curid=912304", "title": "Jay-Jay Okocha", "text": "Jay-Jay Okocha\n\nAugustine Azuka „Jay-Jay“ Okocha (* 14. srpen 1973, Enugu) je bývalý nigerijský fotbalista. Hrál na pozici záložníka. S nigerijskou reprezentací vyhrál roku 1994 mistrovství Afriky, jednou zde získal stříbro (2000) a třikrát bronz (2002, 2004, 2006). Získal též zlatou medaili na Letních olympijských hrách roku 1996. Zúčastnil se též tří světových šampionátů (1994, 1998, 2002). Za národní tým celkem odehrál 73 utkání a vstřelil 14 branek. V letech 2004 a 2005 byl vyhlášen posluchači rozhlasové stanice BBC nejlepším fotbalistou Afriky. Je jediným Nigerijcem, kterého Pelé roku 2004 zařadil mezi 125 nejlepších žijících fotbalistů. V roce 2012 začal Okocha hrát v indické fotbalové lize za Durgapur.\n\n"}
{"id": "912305", "url": "https://cs.wikipedia.org/wiki?curid=912305", "title": "A Very Potter Senior Year", "text": "A Very Potter Senior Year\n\nA Very Potter 3D: A Very Potter Senior Year (uváděno také jako AVPSY) je závěrečný díl muzikálové trilogie od divadelní společnosti StarKid Productions. Místo plného muzikálu, jako v předchozích dvou dílech, má nyní muzikál podobu scénického čtení ze scénáře (který napsali Matt Lang, Nick Lang a Brian Holden), s živým zpěvem písní na LeakyConu v Chicagu v Illinois dne 11. srpna 2012. Muzikál obsahuje téměř všechny herce ze StarKidu, včetně Darrena Crisse, který se ke společnosti vrátil a zopakoval si roli Harryho Pottera a Evanna Lynch, která ztvárnila Lenku Láskorádovou v původní filmové sérii a nyní si svou roli zopakovala. Scénář a soundtrack byl zveřejněn v prosinci 2012 a oficiální záběry ze hry byly vydány na oficiálním YouTube kanálu StarKidu dne 15. března 2013. V březnu 2013 získal přes 400 000 zhlédnutí, čímž se stránka StarKid Productions stala nejsledovanější měsíce. Příběh je parodií, založenou na knižní sérii o Harrym Potterovi (zvláště na knize \"Harry Potter a Tajemná komnata\") od J. K. Rowlingové, stejně jako na jeho filmových zpracováních. \n\nBonnie Gruesen, která ztvárnila Hermionu v prvních dvou muzikálech, se nemohla v muzikálu objevit kvůli jiným závazkům. Julia Albain, která hrála Crabba a dámu se sladkostmi, byla oznámena mezi herci, ale musela odstoupit.\n\n\n\n"}
{"id": "912306", "url": "https://cs.wikipedia.org/wiki?curid=912306", "title": "Svenska Cupen", "text": "Svenska Cupen\n\nSvenska Cupen (česky Švédský pohár) je hlavní vyřazovací soutěž ve švédském fotbalu. První ročník byl odehrán v roce 1941. Soutěže se účastní týmy z první ligy Allsvenskan, z druhé ligy Superettan a také celky z nižších švédských soutěží (v sezóně 2012/13 to bylo celkem 96 klubů).\n\nAktuálním vítězem ze sezóny 2014/15 je IFK Göteborg.\n\nZdroje:\n\n"}
{"id": "912308", "url": "https://cs.wikipedia.org/wiki?curid=912308", "title": "French Open 2013 – smíšená čtyřhra", "text": "French Open 2013 – smíšená čtyřhra\n\nObhájcem titulu smíšené čtyřhry na pařížském French Open 2013 byl indický pár Sania Mirzaová a Mahesh Bhupathi, jehož členové ale nestartovali společně. Mirzaová vytvořila nejvýše nasazenou dvojici se švédskou světovou trojkou na deblovém žebříčku Robertem Lindstedtem, zatímco Bhupathiho spoluhráčkou se stala Australanka Casey Dellacquová, se kterou hrál z pozice turnajových sedmiček.\n\nVítězem smíšené čtyřhry se stal český pár Lucie Hradecká a František Čermák, který ve finále francouzského grandslamu 6. června porazil pátý nasazený francouzsko-kanadský pár Kristina Mladenovicová a Daniel Nestor, po setech 1–6, 6–4 a v závěrečném supertiebreaku 10–6.\n\nHradecká s Čermákem se tak stali čtvrtou výhradně českou dvojicí, která dosáhla na pohár Marcela Bernarda („Coupe Marcel Bernard“) pro šampióny v mixu. Před nimi turnajový triumf získali Věra Suková s Jiřím Javorským (1957), Renáta Tomanová s Pavlem Složilem (1978) a konečně sourozenci Helena a Cyril Sukovi (1991).\n\nDo soutěže nastoupilo třicet dva párů. Vítězové si do žebříčků čtyřher nepřipsali žádné body a podělili se o částku 105 000 eur.\n\n\n"}
{"id": "912311", "url": "https://cs.wikipedia.org/wiki?curid=912311", "title": "El Hadji Diouf", "text": "El Hadji Diouf\n\nEl Hadji Ousseynou Diouf (* 15. leden 1981, Dakar) je senegalský fotbalista. Hraje na pozici útočníka či záložníka. V současnosti působí v klubu Leeds United. Se senegalskou reprezentací získal stříbrnou medaili na mistrovství Afriky roku 2002. Zúčastnil se též Mistrovství světa ve fotbale 2002. Za národní tým celkem odehrál 69 utkání a vstřelil 21 branek. V roce 2002 byl vyhlášen posluchači rozhlasové stanice BBC nejlepším fotbalistou Afriky. V letech 2001 a 2002 získal ocenění Africký fotbalista roku, které uděluje CAF. Je jediným Senegalcem, kterého Pelé roku 2004 zařadil mezi 125 nejlepších žijících fotbalistů.\n\nEl Hadji Diouf je znám i svým kontroverzním chováním. Není mu cizí plivání po soupeřích ani rasistické urážení podavače míčů. V lednu 2011 vulgárně nadával protihráči Jamie Mackiemu z Queens Park Rangers FC, zatímco ten se svíjel na zemi s nadvakráte zlomenou nohou.\n\n"}
{"id": "912314", "url": "https://cs.wikipedia.org/wiki?curid=912314", "title": "Maicon Souza", "text": "Maicon Souza\n\nMaicon Souza de Jesus (* 28. července 1989) je brazilský fotbalový záložník, momentálně hrající za brazilský celek AD Cabofriense.\n\n"}
{"id": "912317", "url": "https://cs.wikipedia.org/wiki?curid=912317", "title": "Renesanční architektura v Česku", "text": "Renesanční architektura v Česku\n\nRenesanční architektura v Česku tvoří významnou fázi vývoje architektury na území dnešní České republiky. V českých zemích se renesanční sloh projevoval přibližně od konce 15. století do první poloviny 17. století. \n\nV porovnání s gotikou trvalo období renesance na českém území poměrně krátce, na druhou stranu šlo o období míru, hospodářského vzestupu a rozkvětu měst. V Čechách však přetrvávala silná gotická tradice – ještě na počátku 16. století se dokončovaly velké gotické kostely (např. Týnský chrám), jejichž stavba se v nestabilním období způsobeném husitskými válkami značně protáhla, ne-li úplně zastavila. Hlavními stavebníky v tomto období byl královský dvůr, následovaný bohatými šlechtickými rody a měšťanstvem, tudíž se stavební aktivita soustředila především na obytnou architekturu, mezi kterou patří zámky, paláce nebo měšťanské domy. \n\nRenesanční sakrální architektura se v Česku projevovala vzácně, což souvisí s tehdejší oslabenou majetkovou pozicí církve. Nové kostely tak byly často financovány ze prostředků soukromých, městských či komorních (královských). Nejčastějšími stavebníky kostelů v předbělohorském období však byla šlechtická vrchnost. Renesanční styl se v sakrální architektuře 16. století uplatňoval až druhotně. České renesanční kostely se často podřizují starší gotické tradici, ať už dispozicí, klenbami či okenními kružbami. Mezi takové pozdně renesanční kostely v Praze patří kostel svatého Rocha na Hradčanech a luteránský kostel svatého Salvátora na Starém Městě. Až na samém konci 16. století se začaly v souvislosti se stavebními aktivitami jezuitů objevovat první stavby, které přestávají respektovat gotický půdorys (Vlašská kaple Nanebevzetí Panny Marie při Klementinu). Pozoruhodné jsou renesanční kostely Jednoty bratrské v Mladé Boleslavi a Lipníku nad Bečvou. V renesančním slohu bylo vystavěno vícero pražských synagog. Dobře zachovaná je Pinkasova a Vysoká synagoga, na původní renesanční dispozici pak jen lehce upomíná dnešní Maiselova synagoga. Další významnou židovskou památkou je například Šachova synagoga v Holešově.\n\nV tomto prvním období se renesanční styl ještě mísí s gotickými prvky (typická je kupříkladu kroužená nebo sklípková klenba).\n\nRenesance se k nám šířila zejména z Uher, kde se jí dobře dařilo díky Matyáši Korvínovi. Odtud se pak na začátku 90. let 15. století dostal renesanční sloh přes Moravu do Čech. Nejstarší prvky renesanční architektury na Moravě jsou portály zámků v Tovačově a Moravské Třebové z roku 1492. Za nejstarší renesanční památky v Čechách jsou pak považována okna Vladislavského sálu datovaná do roku 1493 (a také jeho portály), která jsou dílem Benedikta Rieda. Jeho dílem je i Ludvíkovo křídlo Starého královského paláce Pražského hradu z počátku 16. století, které je považováno za nejstarší renesanční palácovou stavbu v Čechách, ačkoli ještě v některých prostorech využívá pozdně gotických kleneb.\n\nPrvní skutečně renesanční stavbou v Praze byl Královský letohrádek v Královské zahradě Pražského hradu, jehož architekty byl patrně Ital Paolo della Stella a později i Bonifác Wolmut. Tato stavba bývá považována za nejčistší renesanční stavbu (ve smyslu italské renesance) na sever od Alp. Bonifác Wolmut v zahradě postavil ještě Míčovnu a svatovítskou katedrálu doplnil renesanční kruchtou.\n\nV blízkosti Prahy byl z iniciativy královské rodiny postaven další významný renesanční letohrádek – Hvězda na Bílé hoře. Návrh architektonické koncepce patrně vytvořil samotný český princ, arcivévoda Ferdinand Tyrolský, jenž tu dobu v Praze působil jako královský místodržící zastupující svého otce Ferdinanda.\n\nV letech 1545–1563 postavil na Hradčanském náměstí italský architekt, česky nazývaný jako Augustin Vlach, renesanční palác pro rodinu Lobkoviců, dnes označovaný jako Schwarzenberský palác. Palác je zajímavý svou sgrafitovou fasádou. Další významné pražské renesanční paláce jsou například palác pánu z Hradce a Martinický palác.\nMimo Prahu vznikla řada renesančních zámků, a to buď jako novostavby, nebo přestavbou starších středověkých sídel. Mezi ně patří například Litomyšl, Telč, Český Krumlov (tyto tři na seznamu UNESCO), Kratochvíle, Jindřichův Hradec, Nelahozeves, Opočno, Velké Losiny, Bučovice nebo Moravská Třebová. V severních Čechách se uplatňuje tzv. saská renesance s typickými štíty ovlivněná sousedním německým Saskem.\n\nKvůli dobře zachovaným renesančním měšťanským domům jsou proslulá např. města Telč, Český Krumlov, Slavonice, Jindřichův Hradec, Prachatice, Pardubice, Nové Město nad Metují nebo Litoměřice.\n\nNejvýznamnějšími architekty druhé poloviny 16. století byli Italové Ulrico Aostali, působící především v Praze, a Baldassare Maggi, působící v jižních Čechách.\n\n"}
{"id": "912318", "url": "https://cs.wikipedia.org/wiki?curid=912318", "title": "Despina Olympiou", "text": "Despina Olympiou\n\nDespina Olympiou řecky \"Δέσποινα Ολυμπίου\" nebo , známá také jako Dena Olympiou je populární kyperská zpěvačka, která je dobře známa jak na Kypru, tak i v Řecku. Reprezentovala Kypr na Eurovision Song Contest 2013 ve švédském Malmö, kde se jí s písní \"\"An Me Thimase\"\" nepodařilo postoupit do finále.\n\nDespina se narodila a vyrostla v kyperském Limassolu. Později se odstěhovala do Londýna a absolvovala Trinity College of Londοn, kde studovala hru na klavír a hudební teorii.\n\nSvou hudební kariéru započala v roce 1992. O rok později se přestěhovala do Atén, kde spolupracovala s Yiannisem Pariosem. Despina také spolupracovala také s řeckými umělci, včetně Harise Alexiouse, Michalise Hatzigiannise, Dimitrise Mitropanose či Mimise Plessase.\n\nPoprvé se objevila na albu George Sarriho \"Ftaine oi Aponoi Kairoi\" s písní \"\"I kounia mas\"\". Podílela se i na jeho dalších nahrávkách či na albu Pandelise Thalassinose, kam nahrála čtyři písně.\nV roce 2003 vydala debutové album \"Ton Mation sou i Kalimera\".\n\nV roce 2002 začala nahrávat se společností Universal Greece. O rok později začala spolupracovat Michalisem Hatzigiannisem, s nímž nahrála duet \"\"Na 'soun allios\"\". Singl obdržel platinové ocenění. Následně Despina vydala alba \"Exoume Logo\" (2004) a \"Auto ine Agapi\" (2005).\n\nNa jaře 2007 vydala CD singl \"\"Pes to Dinata\"\", který se na Kypru i v Řecku těšil značné oblibě.\n\nAlbum \"Mazi Xorista\" (2008) vydala opět ve spolupráci s Michalisem Hatzigiannisem. Bylo oceněno platinovou deskou. Tentýž rok získala Despina cenu MAD Award za píseň \"\"O paradisos\"\"O dva roky později následovalo album \"Mia stigmi\", oceněné zlatou deskou a chválou ze strany veřejnosti i kritiky. Obsahovalo hity \"\"Pano stin agapi\"\", \"\"Adynamia\"\" a baladu \"\"Mi m'agapas\"\".\n\nV roce 2012 Despina nahrála s řeckým rapperem Stereo Mikem singl \"\"Den s' afino apo ta matia mou\"\", který sklidil ohlas v Řecku i na rodném Kypru.\n\n1. února 2013 kyperský veřejnoprávní vysílatel CyBC oznámil, že Despina bude reprezentovat Kypr na Eurovision Song Contest 2013 v Malmö. O dva týdny později byla představena soutěžní píseň \"\"An me thimasai\"\". Součástí PR kampaně byly anglická a španělská verze. V prvním semifinále 14. května Kypr nepostoupil do finále - obsadila 15. místo se ziskem 11 bodů.\n\n"}
{"id": "912320", "url": "https://cs.wikipedia.org/wiki?curid=912320", "title": "Prekoordinovaný selekční jazyk", "text": "Prekoordinovaný selekční jazyk\n\nPrekoordinovaný selekční jazyk má pro dokumenty předem vytvořené kategorie, do kterých můžeme indexovaný dokument zařadit podle vybraných kritérií. Jednotlivé znaky jazyka jsou pevně dané a nelze měnit jejich pořadí. To uspořádání je výhodné pro proces indexace a zpracování dokumentu, ovšem nevýhodou je obtížnější vyhledávání a to především u mezioborových dokumentů či dokumentů, jejichž obsah má přesah do jiných vědních disciplín. Jako příklad lze uvést u systematických selekčních jazyků například mezinárodní desetinné třídění, u předmětových selekčních jazyků jsou to předmětová hesla.\n\nPrincip prekoordinace je historicky výrazně starší než princip postkoordinace. První prekoordinované selekční jazyky můžeme najít již v Alexandrijské knihovně (katalog vytvořený Kallimachem z Kyrény) či Aššurbanipalově knihovně. Ve středověku se používalo základní dělení literatury na dvě skupiny – literaturu světskou a literaturu duchovní. Rozdělovat literaturu podle věd se začalo s rozvojem knihtisku okolo roku 1500. Na přelomu 19. a 20. století vznikají dva druhy kategorizace dokumentů do tříd podle toho, kterou částí universa lidského poznání se dokument zabývá. Jsou jimi DDT a MDT.\n\nDeweyho desetinné třídění (DDT) vzniklo v roce 1876. Vymyslel ho Melvil Dewey, významný americký knihovník, jeden ze zakladatelů ALA a Library Journal. Jeho třídění se v USA velmi rychle rozšířilo a do jeho smrti v roce 1931 nahradilo tehdejší abecední jmenné pořádání v 96% všech knihoven v USA.\nSamotné DDT (v angličtině DDC) je založeno na dělení dokumentů podle jejich obsahu. V DDT najdeme 10 hlavních kategorií, z nichž každá má 10 podkategorií a každá podkategorie má dalších 10 podkategorií. Celkem má tedy DDT 1000 kategorií. \nNapříklad do hlavní kategorie 200 náleží náboženství, podkategorie 270 jsou dějiny křesťanské církve a její podkategorie 275 jsou dějiny křesťanské církve v Asii..\n\nMezinárodní desetinné třídění (MDT) vzniklo z DDT v roce 1905. MDT vymysleli Paul Otlet a Henri La Fontaine, kteří potřebovali univerzální systém pro potřeby Mezinárodního bibliografického ústavu, který založili v Bruselu. \nMDT je v současné době nejrozšířenější klasifikační systém na světě. Na rozdíl od DDT není omezení počtu tříd, takže se MDT stále rozrůstá a v současné době má okolo 66.000 kategorií. Stejně jako DDT má i MDT 10 hlavních kategorií, které se dále hierarchicky dělí. Zajímavé je, že notace MDT, tedy přidělené číslo, se chápe jako číslo za desetinnou čárkou. Díky tomu je možné MDT rozšiřovat prakticky do nekonečna bez nutnosti velkých posunů jednotlivých kategorií..\n\nPředmětová hesla jsou jednoslovná či víceslovná formálně upravená vyjádření obsahu či formy dokumentu. Při tvorbě předmětových hesel využíváme heslář, což je seznam hesel, které můžeme použít pro popis dokumentu. Předmětové heslo vybereme na základě obsahové analýzy a to tak, aby se jednalo o co nejužší pojem. Pro lepší orientaci můžeme použít společně s heslem podheslo, které pojem upřesňuje. Nejčastěji tato potřeba vzniká při rozlišování synonym například Cukrovka (řepa) – Cukrovka (nemoc). Předmětová hesla bývají nejčastěji řazena v hesláři hierarchicky..\n\n"}
{"id": "912321", "url": "https://cs.wikipedia.org/wiki?curid=912321", "title": "Vitín (rozcestník)", "text": "Vitín (rozcestník)\n\nNázev Vitín má více sídel:\n"}
{"id": "912325", "url": "https://cs.wikipedia.org/wiki?curid=912325", "title": "Převodový můstek", "text": "Převodový můstek\n\nPřevodový můstek umožňuje převod dat mezi systémy, které spolu přímo nekomunikují.\nJde tedy o načtení dat (export) z jednoho systému, transformaci dat, případně doplnění a jejich následné zapsání (import) do cílového systému.\nVždy však platí zásada, že systém který zapisuje (importuje) data, nesmí narušit konzistenci databáze.\nPři čtení dat (exportu) toto samozřejmě nehrozí.\n\nZe zdrojového systému se načtou data a uloží se do formátu, se kterým bude moci převodový můstek dále pracovat nebo jej předat pro import do dalšího systému. \n\nPři importu dat je nutné zachovat podporovaný formát dat, který vyžaduje cílový systém. Pokud je to možné vždy je lépe pro vlastní import využít vlastní nástroj systému. Ten je pak schopen určit, zda jsou data validní a provést korektní import dat bez narušení integrity systému. \n\nTyto můstky mohou být jednosměrné i obousměrné. Jednosměrný můstek data převádí jen jedním směrem a je značně jednodušší. Obousměrný můstek musí kontrolovat změny, aby nedošlo ke konfliktům úpravou dat v jednom záznamu v obou systémech současně. V případě že ke konfliktu dojde, musí umět můstek navrhnout řešení konfliktu, tak aby došlo k opětovnému sladění systémů.\n\n"}
{"id": "912328", "url": "https://cs.wikipedia.org/wiki?curid=912328", "title": "Kaple svatého Michaela archanděla (Bezděz)", "text": "Kaple svatého Michaela archanděla (Bezděz)\n\nKaple sv. archanděla Michaela (ochránce rytířů) patří mezi naše nejhodnotnější památky architektury 13. století vůbec. Jako jedna z prvních staveb hradu byla postavena na jeho východní straně ve stylu raně gotickém. Kaple byla původně zasvěcena Archandělovi Michaelovi, roku 1624 byla však přesvěcena Panně Marii a poté znovu sv. Archandělu Michaelovi. V roce 1666 sem byla benediktiny uložena jedna ze tří kopií Černé Madony Montserratské, která údajně měla schopnost uzdravovat. Právě díky těmto zázračným vlastnostem mířily na Bezděz zástupy poutníků, a kaple tedy neměla nouzi o pravidelné návštěvníky bohoslužeb. Hrad i jeho kaple jsou chráněny jako kulturní památka České republiky.\n\nDo dějin českého národa se Bezděz zapsal osudy svých obyvatel, které inspirovaly řadu českých umělců k vytvoření významných děl v oblasti literární, hudební a výtvarní. Mezi nevýznamnější obyvatele patří královna Kunhuta, která byla na Bezdězu vězněna od roku 1279 spolu se svým synem Václavem II..\n\nČeský král Přemysl Otakar II. v průběhu 60. let 13. století vzhledem k výhodné poloze osady Bezdězu, dal pokyn k vystavění mohutného kamenného hradu. Hrad sloužil jako obrana obchodní cesty, která vedla z Prahy do Žitavy a také proti stále větší rozpínavosti sousedících rodů Markvarticů a Ronovců. Stavbu prováděla královská stavební huť, která působila na všech významných stavbách Přemysla Otakara II. Stavba gotického hradu trvala pouze necelých 15 let a je považována za nejmodernější a nejdokonalejší hradní stavbu 13. století. Velkolepá kaple vypovídá o tom, že slohová orientace mistrů, kteří budovali Bezděz, byla nejspíše hesenská. Zajímavostí je, že kaple byla dostavěna až po skonu Přemysla Otakara II. v bitvě na Moravském poli. Roku 1283 byl Bezděz navrácen do vlastnictví krále. Hrad byl rovněž v zástavě pánů z Dubé, které vyplatil Karel IV. a stal se dočasným vlastníkem Bezdězu. Podle většiny pramenů v roce 1398 král Václav IV. zastavil hrad bratranci markraběti Prokopovi a na krátké období i bratrovi Zikmundovi. V roce 1624 se stal majitelem Albrecht z Valdštejna. Za jeho doby se stal hrad klášterem a v průběhu 17. století začala být kaple upravována pro potřeby kláštera. To vedlo k tomu, že se na území Bezdězu začali zabydlovat mniši. Poté byl hrad v držení různých šlechtických rodů.\n\nKaple je jednolodní prostora zaklenutá dvěma poli křížových kleneb a klenbou závěru. Před vstupem se nachází malá arkádová předsíň s lomeným portálem, nad kterým se objevuje vegetabilní motiv, kterým jsou zdobeny různé architektonické prvky v celé kapli. Světlo do kaple proniká přes dvě řady gotických lomených oken (zasklená jsou pouze okna na vnější straně kaple.) V západní části se nachází tribuna určena pro krále. Ve východní části pak oltář, sedile, které bývaly využívány i k poslechu bohoslužeb. Ve střední části pak najdeme sakristii.\n\nDo předsíně kaple, která je sklenutá na dva osmiboké pilíře, vstupují návštěvníci po třinácti schodech. Vchod je do krátké arkádové chodby. Z předsíně do svatyně se vchází po dvou schodech portálem, který je sedm metrů vysoký a jeho tympanon zdobí vegetabilní motiv - Strom života. Vpravo od vstupního portálu na západní straně lodi, stojí tribuna s netradičním vchodem z patra. Tribuna je podpírána dvěma hrotitými oblouky. V jižní zdi je umístěno točité schodiště, které vede na kůr a na ochoz vedoucí z kaple k velké věži podél paláce. Tribuna byla využívána panovníkem při bohoslužbách. Pro veřejnost je v této době zpřístupněna pouze dvakrát do roka. K uložení mešního nádobí a roucha sloužila sakristie, která se nachází ve střední části. Sakristii osvětlovalo z nádvoří pouze malé okénko. Nad portálem najdeme znak stromu s ještěrkou, která symbolizovala plodnost. V té době se věřilo, že pokud se žena pod portálem projde, do roka přijde do jiného stavu.\n\nDalším rysem bezdězské kaple jsou sedile. Tyto výklenky podél obou bočních stěn sloužily k odpočinutí při modlitbách. Na svorníku žeber klenby najdeme ještě dnes pozůstatky vylomeného otisku štítu. Neví se, zda to byl znak královský nebo některého z pánů české šlechty.\n\nV místech nad sedíliemi se nachází ochoz. Z ochozu kaple, který byl součástí opevnění, byla možnost pozorovat hlavní bránu a skrz nezasklená okna se účastnit bohoslužby. Tento typ ochozu se v českých zemích vyskytoval zřídkakdy, avšak pro francouzské burgundské kaple je běžný. Ochoz, který odlehčuje silné zdivo, je široký tři metry a byl především zhotoven za účelem obrany, měl tedy i vojenský charakter. Sloužil k zajištění bezpečnosti pozdějšího vstupu z této východní strany a v případě potřeby se z ochozu mohla stavba chránit ze tří světových stran. Skalnatého srázu stavitel využil tak, že na něm vystavěl nevysokou zídku, z níž pak stráž mohla lépe vyhlížet nepřítele. Okna kaple mají kružbu ve tvaru volného pětilistu a sférického rovnoramenného kříže. Kaple byla osvícena přes dvě řady gotických lomených oken. Ostění oken je jemně profilované, okna byla původně zasklena a vyplněna vitrážemi, což dokládají drážky v jejich profilaci.\n\nI nosný systém je velmi zajímavý. Na plochých talířových patičkách vystupují od země oblé přípory bez dělících výžlabků a polygonálních soklíků. Mezi soklíky a patky byly vloženy malé klínky. „Přípory vrcholí štíhlými kalichovitými, nahoře trojdělenými hlavicemi s prstenci dole vykrojenými jemným výžlabkem a nizoučkou trojdílnou krycí deskou. Celek završuje trojice kalichovitých hlavic.\" Hlavice jsou zdobeny vegetativním motivem.\n\nPod kaplí je umístěna podzemní hrobka, v níž byly uloženy ostatky všech mnichů zemřelých v klášteře. Ostatky mnichů byly v roce 1910 vyzvednuty, přeneseny do obce Bezděz a pohřbeny na hřbitově u farního kostela.\n\nNaproti tribuně, uprostřed vyvýšené podlahy kněžiště stával oltář. V době, kdy byl vlastníkem Albrecht z Valdštejna, nechal v kapli vystavět oltář svatého Marka, kam chodili věřící každou sobotu na mši. 29. dubna 1704 byl oltář vyměněn za nový. Na jeho zhotovení přispěli tehdejší majitelé hradu. Po stranách se nacházely vedle hlavního oltáře ještě čtyři další. Ty byly zasvěceny sv. Benediktu (napravo), sv. Kříži (nalevo). Další byl zasvěcen Janu Nepomuckému a poslední z roku 1703 sv. Salvátoru, jenž obsahoval i sochu světce. „Ostatní oltáře byly vyzdobeny scénami ze života světců - představují Narození Panny Marie, Neposkvrněné početí, Navštívení Panny Marie, Očišťování Panny Marie, Letnice, Nanebevzetí Panny Marie a Zvěstování. Zbylé obrazy zpodobňovaly Z mrtvých vstání Krista, Kristus zjevuje Panně Marii, Bolestná Panna Marie, Kristovo narození, Nejsvětější Trojice, Svatý Benedikt a sv. Scholastika.\" Tyto obrazy byly vymalovány dobrodinci z blízkého okolí v letech 1720-1730.\n\nV roce 1736 byly do kaple umístěny nevelké varhany. V kněžišti bývaly zbytky mramorové tumby hlavního oltáře, která kryla hrobku. Do ní byl v roce 1748 pochován převor bezdězského kláštera Veremund Proche a stala se místem pohřbu i některých jiných mnichů (jejich ostatky byly později přeneseny do vsi pod hradem a pohřbeny na hřbitově u kostela sv. Jiljí). V roce 1785 bylo z Bezdězu odvezeno vše včetně varhan. V témže roce byl klášter zrušen císařem Josefem II. a pravidelné bohoslužby zde ustaly.\n\nSanktusová věžička kdysi skrývala dva zvony. První z doby raně gotické a druhý až z roku 1701, kdy zvon hradu daroval Arnošt František z Valdštejna. Protože byla věž malá, oba dva velké zvony se do ní nevešly, a tak byla v roce 1732 vystavěna v blízkosti nová zvonice. V 80. letech téhož století bylo provedeno nové zastřešení kaple.\n\nJeště v polovině 19. století jsme mohli vidět po všech stěnách kaple zbytky maleb, které zde vznikly v roce 1724 a roku 1844 byly otlučeny a přebíleny vápnem spolu se všemi budovami Bezdězu. V letech 1912-1913 byla kaple nákladně opravena Arnoštem z Valdštejna. Byla vyměněna a doplněna celá řada pískovcového ostění, žeber a kružeb, poškozené články byly případně zrestaurovány. Projekt vypracoval vídeňský architekt Humbert Walcher z Moltheimu a práce na hradě vedl stavitel a architekt Rudolf Rösler z České Lípy. Omítnutí, vydláždění a zasklení oken proběhlo v 60. letech 20. století.\n\n\n"}
{"id": "912330", "url": "https://cs.wikipedia.org/wiki?curid=912330", "title": "1. česká hokejová liga 2013/2014", "text": "1. česká hokejová liga 2013/2014\n\n1. česká hokejová liga 2013/14 je 21. ročníkem české druhé nejvyšší soutěže. Z extraligy do tohoto ročníku nikdo nesestoupil, naopak z 2. ligy do tohoto ročníku postoupilo mužstvo HC AZ Havířov 2010.\n\nSoutěž má 14 klubů. V základní části se celky střetnou každý s každým 4× (2× doma a 2× venku). To jest celkem 52 kol. Poté bude následovat play-off, do kterého se probojuje 1. - 8. tým tabulky. Vyřazovací boje (čtvrtfinále a semifinále) se odehrají na 4 vítězné zápasy. Vítězové semifinále postoupí do baráže o extraligu. Kluby z 9. - 14. pozice utvoří šestičlennou skupinu play-out, ve které se utkají dvoukolově každý s každým (celkem 10 kol), přičemž se budou počítat i všechny výsledky ze základní části. Poslední dva celky budou hájit svoji prvoligovou příslušnost v baráži proti vítězům play-off jednotlivých skupin 2. ligy. Baráž o 1. ligu se bude hrát jako pětičlenná skupina systémem dvoukolově každý s každým (doma a venku).\n\n\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\nToto je konečné pořadí nejlepších deset brankářů.\n\n\n\n\n\n"}
{"id": "912331", "url": "https://cs.wikipedia.org/wiki?curid=912331", "title": "Postkoordinovaný selekční jazyk", "text": "Postkoordinovaný selekční jazyk\n\nPostkoordinované selekční jazyky vytvářejí pojmy relevantní obsahu dokumentu na základě indexace daného dokumentu. Nejsou žádné pevné kategorie, do kterých musíme dokument umístit. To znamená, že jednotlivé termíny můžeme libovolně spojovat a vytvářet tak jejich kombinace pro přesnější popis dokumentu. Výhodou tohoto uspořádání je snadná vyhledatelnost dokumentu uživatelem, aktuálnost slovníku, který nezastarává, jak se to může stát u prekoordinovaných jazyků a také bezproblémová indexace dokumentů z nových nebo rychle rozvíjejících se oborů. Nevýhodou pak je samotný proces indexace, který je značně složitý, především kvůli možnosti špatné interpretace textu počítačem a výběr nerelevantních termínů pro popis dokumentu. \n\nPrincip postkoordinace je z historického hlediska poměrně nový a k jeho rozšíření došlo až v době nástupu počítačového zpracování informací.\n\nJako příklad můžeme uvést klíčová slova jako příklad postkoordinovaného předmětového selekčního jazyka a Ranganathanovo dvojtečkové třídění jako příklad postkoordinovaného systematického selekčního jazyka.\n\nToto třídění můžeme nalézt i pod pojmem fasetová klasifikace či dvojtečkové třídění. Dvojtečkové třídění vzniklo v roce 1933, kdy ho vymyslel S. R. Ranganathan, což byl významný indický knihovník, který mimo jiné vytvořil pět zákonů knihovní vědy. Dosud se toto třídění používá v knihovnách v Indii.\n\nFasetová klasifikace se liší od běžně používaných prekoordinovaných pořádacích systémů možností začlenit dokument do libovolného množství kategorií, oproti striktnímu zařazení do jedné kategorie. Vzniká tím uživatelsky přívětivý vyhledávací systém, který umožňuje snadnější nalezení dokumentu. Nevýhodou ovšem je složitější a náročnější zpracování. V době lístkových katalogů taky značná rozsáhlost těchto katalogů. \n\nDvojtečkové třídění používá alfanumerickou notaci, kde jsou jednotlivé kategorie spojeny dvojtečkami, odtud tedy název dvojtečkové třídění.\nJako příklad můžeme uvést dokument pojednávající o výzkumu léčby plicní tuberkulózy prostřednictvím rentgenu prováděný v Indii v roku 1950. Jeho notace bude následující:\ncož znamená: \n\nKlíčová slova jsou v současné době hojně užívanou metodou popisu dokumentu. Mohou vznikat z různých částí dokumentu – z názvu, obsahu, abstraktu a podobně. Další variantou je použití autorských klíčových slov, tedy klíčových slov navržených přímo autorem. Klíčová slova jsou velmi podobná předmětovým heslům s tím rozdílem, že neexistuje řízený slovník, ze kterého klíčová slova vybíráme. V současné době je snaha zapojit do procesu popisu dokumentu uživatele dokumentu, proto v některých katalozích může uživatel jednotlivé knihy tagovat, neboli jim přidělovat klíčová slova dle svého uvážení. To kromě výhody používání aktuální terminologie přináší i problémy s odstraňováním nerelevantních tagů.\nKlíčová slova mají výhodu, že stejně jako uživatelův dotaz tvoří množinu postkoordinovaných, syntakticky neuspořádaných slov a slovních spojení. Při vyhledávání v počítačové paměti jsou jednotlivá slova a slovní spojení dotazu porovnávána s těmi slovy a spojeními, jimiž bylo vyjádřeno téma dokumentu, jeho částí nebo jednotlivých v něm obsažených informací. Nevýhodou je, že uživateli pak na jeho dotaz počítač může uživateli nabídnout řadu dokumentů, které jeho dotazu odpovídají jen zčásti. .\n\nDeskriptorové selekční jazyky vznikají od konce 19. století, jejich rozšíření ale přichází až ve druhé polovině 20. století. Základem deskriptorových jazyků je tezaurus neboli slovník, ve kterém můžeme najít deskriptory (preferované termíny) a nedeskriptory (nepreferované termíny). Nedeskriptory slouží pouze pro lepší uživatelskou orientaci, pokud neznají preferovaný termín, a jsou pomocí něj odkázáni na deskriptor. Deskriptory jsou v tezauru řazeny hierarchicky.\nTvorba tezaurů je velmi náročná, především co se týče výběru správných termínů pro deskriptory a podchycení všech ekvivalentních termínů, podle kterých můžou uživatelé vyhledávat. Naopak přidávání nových termínů do tezaurů stejně jako vyhledávání v tezaurech je snadnější než u předmětových hesel. .\n\n"}
{"id": "912335", "url": "https://cs.wikipedia.org/wiki?curid=912335", "title": "Václav Březnovský", "text": "Václav Březnovský\n\nVáclav Březnovský (10. srpna 1843 Praha – 19. října 1918 Praha) byl český podnikatel a politik, představitel radikálního antisemitského křídla mladočeské strany.\n\nVyučil se rukavičkářem, později vlastnil rukavičkářskou dílnu a byl známý mezi pražskými živnostníky. V roce 1863 se účastnil polského povstání proti Rusku a organizoval české dobrovolníky v Krakově. Byl pak zatčen. Později byl aktivní v české politice za mladočeskou stranu. Působil jako člen pražské obchodní komory a od roku 1884 zasedal ve sboru obecních starších města Prahy.\n\nV letech 1895–1907 byl poslancem Českého zemského sněmu. Byl sem zvolen za Nové Město Pražské.\n\nRoku 1893 se stal poslancem Říšské rady (celostátní zákonodárný sbor), kde zastupoval městskou kurii, obvod Příbram, Březové Hory atd. Nastoupil sem 10. října 1893 místo Blažeje Mixy. Mandát obhájil ve volbách roku 1897, nyní za všeobecnou kurii, obvod Praha, Karlín, Smíchov. V témže okrsku byl zvolen i ve volbách roku 1901. Ve vídeňském parlamentu setrval do konce funkčního období sněmovny, tedy do roku 1907.\n\nPatřil k radikálnímu křídlu mladočeské strany. Mladočeská strana ho pojala do svého vedení před zemskými volbami v Čechách roku 1889, kdy se snažila rozšířit svůj záběr i na střední a nižší střední vrstvy. Stal se členem sboru důvěrníků a později i členem výkonného výboru mladočeské strany. V dubnu 1894 v rozpočtové debatě na Říšské radě vystoupili podobně orientovaní poslanci Jan Vašatý, Eduard Grégr a Václav Březnovský s radikálními a zčásti vulgárně opozičními projevy. V rámci mladočeské strany se následně aktivizovalo umírněné křídlo, v jehož čele stál Josef Kaizl, a prosadilo základní programový dokument (takzvaná nymburská rezoluce), kterým se strana distancovala od planého radikalismu. I pak ale stoupenci radikální politiky včetně Březnovského měli na dění ve straně jistý vliv. V roce 1896 se strana rozdělila, když se v Říšské radě projednávala takzvaná Badeniho volební reforma, která výrazně rozšiřovala volební právo, ale zachovávala kuriový systém a tedy nerovnost voličských hlasů. Březnovský patřil mezi 15 mladočeských poslanců, kteří odmítli vládní předlohu podpořit.\n\nTrvalým rysem Březnovského politické aktivity byl antisemitismus. Vyostřil se zejména v kampani před volbami do Říšské rady roku 1897, kdy díky zřízení všeobecné kurie (právě v důsledku Badeniho volební reformy) bylo poprvé zavedeno všeobecné volební právo a kdy se tedy otevřela možnost průniku do parlamentní politiky i sociálním demokratům. Mladočeši ostře vystupovali proti socialistům a označovali je za protinárodní element, přičemž Březnovský používal protižidovské argumenty. Měl ve svém volebním obvodu značnou podporu od pražských živnostníků a řemeslníků. Agresivní kampaň v roce 1897 také přinesla dilema pro pražské židy, kteří zčásti zůstali věrní mladočechům, ale někteří hlasovali raději pro sociálně demokratického kandidáta. Březnovský sice 1. kolo volby vyhrál, ale jen těsně a sociální demokrat Karel Dědic nečekaně uspěl. Teprve v 2. kole Březnovský získal poslanecký mandát. Podpořily ho totiž, navzdory jeho dřívější antiklerikální rétorice i katolické strany.\n\nPo volbách Březnovský prohlásil, že bylo chybou zaměřovat se jen na německé židy, protože ti čeští byli podle něj stejně nebezpeční: „\"ve skutečnosti český žid je stejný jako německý, který je prostě židem všude\".“ V dubnu 1897 založil Březnovský spolek \"Národní obrana\", který se deklaroval jako první antisemitská politická organizace. Stal se jeho předsedou. Když nově zvolení čeští sociálně demokratičtí poslanci v Říšské radě přednesli takzvané protistátoprávní prohlášení, kterým se distancovali od historických státoprávních argumentů české liberálně-konzervativní politické reprezentace, Březnovský to komentoval s tím, že sociální demokraté se „\"z návodu židů\"“ dopustili velezrady. Osobně se roku 1899 několikrát dostavil jako divák do soudní síně při procesu s Leopoldem Hilsnerem, židovským mladíkem obviněným z vraždy křesťanské dívky. Interpeloval pak na Říšské radě ministra spravedlnosti v otázce údajných židovských snah o diskreditaci soudu.\n\nVe svém protižidovském přesvědčení naopak Březnovský nacházel shodu s německorakouskými antisemity z Křesťansko-sociální strany (Ernest Schneider). Spolupráce se Schneiderem začala již v roce 1891, kdy oba připravili zájezd vídeňských antisemitských živnostníků na jubilejní výstavu do Prahy, kde se čeští i němečtí antisemité přátelsky přivítali a společně se bavili. V roce 1907 vydal Březnovský vlastním nákladem spis \"Židovská otázka\", který přeložil z ruského originálu. Brožura byla státními úřady zkonfiskována, ale Březnovský (tehdy stále ještě poslanec Říšské rady) o ní promluvil v rozpravě na 480. schůzi parlamentu 22. ledna 1907. Podobně zaměřené byly i další publikace, které vydal: \"Ujařmení světa Židy\" a \"Řeč rabína Eichhorna\" (s podtitulem \"V židovských chapadlech. Antisemitské epištoly pro český národ\").\n\nZemřel v říjnu 1918.\n\n"}
{"id": "912338", "url": "https://cs.wikipedia.org/wiki?curid=912338", "title": "Tame Impala", "text": "Tame Impala\n\nTame Impala je skupina pocházející z australského Perthu. Jde o psychedelic rockový projekt muzikanta Kevina Parkera. Jejich mateřským vydavatelstvím je společnost Modular Recordings. V roce 2010 na sebe upozornili vydáním svého debutového alba \"Innerspeaker\" a většího úspěchu dosáhli díky kritikou velmi dobře přijatému albu z roku 2012, nazvaném \"Lonerism\". Název kapely odkazuje na impalu, což je středně velká africká antilopa. Sami sebe rádi popisují jako „stabilně plynoucí psychedelicko-groove rockovou skupinu zdůrazňující snovou melodii.“\n\nTame Impala byla zformována z originální blues/jazz/psychedelické skupiny Kevina Parkera, The Dee Dee Dums. Členem The Dee Dee Dums byl kromě již zmíněného Kevina Parkera (kytara) také Luke Epstein (bubny). Skupina se v roce 2005 umístila na druhém místě soutěže AmpFest a třetím místě soutěže The Next Big Thing. V roce 2006 nahradil Sam Devenport původního bubeníka Lukea Epsteina, který se stal členem kapely Sugarpuss.\nNa konci roku 2007 se kapela přejmenovala na \"Tame Impala\" a zároveň odhalila dalšího nového bubeníka a původní dvoukytarový formát skupiny nahradila více tradičním formátem kytara/basová kytara/bubny. Devenport poté opustil skupinu, aby se mohl soustředit na svou hereckou kariéru.\nV červenci roku 2008 podepsala skupina celosvětovou smlouvu s nezávislým vydavatelstvím Modular Recordings.\n\nPo podepsání smlouvy následovalo vydání jejich eponymního debutového EP, které vyšlo v září roku 2008. Kvůli grafickému návrhu obalu EP (autorem je samotný Kevin Parker) je často nesprávně nazýváno \"Antares Mira Sun\". Obal je interpretací slajdu, který Kevin viděl během astronomické přednášky, který demonstroval odlišnosti ve velikosti mezi hvězdami Antares, Mira a Sluncem.\n\n\"Tame Impala EP\" se umístilo na 1. pozici australské nezávislé hitparády (AIR) a na 10. místě v hitparádě ARIA Singles Chart. Tři skladby z EP: „Desire Be, Desire Go“, „Half Full Glass of Wine“ a „Skeleton Tiger“ se dokonce objevily ve vysílání národního rádia Triple J Network. V roce 2008 dělali předskokany kapelám You Am I, The Black Keys, Yeasayer a MGMT a vystoupili na festivalech Southbound, Meredith Music Festival a Falls Festival.\n\nPrvní singl skupiny, „Sundown Syndrome“, byl nahrán v londýnském studiu Toerag v březnu roku 2009, s pomocí nahrávacího inženýra Liama Watsona. Premiéru měl 10. května v australské rádiové stanici Triple J. Oficiálně vyšel v červenci roku 2009.\nNedlouho po vydání singlu se kapela představila na každoročním komediálním, filmovém a hudebním festivalu „Rottofest“, který se každoročně odehrává na ostrově Rottnest ležícím v Západní Austrálii. Krátce poté vyrazila kapela na turné po Austrálii.\n\nSkladba „Sundown Syndrome“ byla součástí soundtracku k filmu nominovaném na cenu Oscar, „Děcka jsou v pohodě.“\n\nNa začátku roku 2010 vystoupili na festivalu Big Day Out, kde mimo jiných zahrály kapely Muse, The Mars Volta, Kasabian a Rise Against.\n\nDebutové album \"Innerspeaker\" vyšlo 21. května 2010. V interview s Triple J, v němž hovořili o nedávné nominaci na cenu J Award, Parker prozradil, že tajně nahrávají nové album. „Jay a já nahráváme docela nutkavě a mohu říct, že album číslo dvě je již blízko potenciálního dokončení, díky čemuž jsem natolik nadšený, že se nedokážu ovládnout a musím vám o tom říct.“ Toto prohlášení bylo velmi překvapivé, neboť přišlo pouze v rozmezí několika měsíců od vydání jejich debutového alba.\n\nKapela byla uprostřed roku 2010 zaměstnána koncertováním na jejich 'Innerspeaker šňůře', která začala 13. května 2010. Současně předskakovali kapele MGMT na jejich americkém turné. V Austrálii odehráli koncert na festivalu Splendour in the Grass a v červenci vyjeli na evropské turné (zahrnující koncert na Reading festivalu) a v říjnu zahájili australské turné. V listopadu se opět vrátili do Anglie a Evropy s 15 koncertními daty, zahrnující i jejich doposud největší londýnské vystoupení, jehož se zúčastnili Noel Gallagher, Tom Meighan, Sergio Pizzorno, Noel Fielding, Alexa Chung a Alison Mosshart. Následovalo 20 koncertů po Spojených státech a Kanadě. V roce 2010 obdrželi nominace na ceny ARIA Music Awards v kategoriích Album roku, Nejlepší rockové album, Nejlepší kapela a také Průlomový umělec.\n29. listopadu 2010 vyhrálo album \"Innerspeaker\" cenu J Award za Album roku.\n\n7. prosince 2011 začal Kevin Parker mixovat v pořadí druhé album, nazvané \"Lonerism\", jehož producentem se stal Dave Fridmann.\n2. března 2012 umístili Tame Impala na svůj oficiální profil na Facebooku informaci, že nové album je dokončeno. Kavin Parker řekl, že \"Lonerism\" „reprezentuje odklon od předešlé práce, který vznikl díky začlenění rozšířené zvukové palety, více emocionálním textům a výraznější příběhové perspektivě.“ Většina alba byla stejně jako u předchozího napsána a nahrána Kevinem Parkerem u něj doma, v Perthu v Austrálii.\nUrčité části alba byly nahrány v Parkerově domácím studiu ve Francii, kde také produkoval a hrál na dream popovém albu skupiny Melody's Echo Chamber, což je projekt francouzské zpěvačky Melody Prochet.\n\nPrvní singl z alba, „Elephant“, vyšel v červenci roku 2012. Album oficiálně vyšlo 5. října v Austrálii, 8. října ve Spojeném království a 9. října v USA.\n\nStallinRock označil \"Lonerism\" za nejlepší album roku.\n\nSkladba „Feels Like We Only Go Backwards“ byla vydána jako druhý singl alba.\n\nV listopadu 2012 získalo album ocenění J Award pro australské album roku, což získalo již jejich debutové album \"Innerspeaker\" v roce 2010. Tato skutečnost dělá Tame Impala první kapelou, která vyhrála cenu J Award více než jednou a zároveň první kapelou, která získala toto ocenění za každé album, které kdy vydalo. Tento úspěch následovalo v lednu 2013 vítězství ceny \"Rolling Stone\" v kategorii Album roku, které získali již za album \"Innerspeaker\". Stejné ocenění získali také od britského magazínu \"NME\".\nAlbum \"Lonerism\" bylo zvoleno nejlepším albem roku v anketách Rolling Stone, Triple J, NME, Filter Magazine, Urban Outfitters, FasterLouder a Obscure Sound.\n\nSkladby „Elephant“ a „Feels Like We Only Go Backwards“ se vyšplhaly na 7., respektive 9. příčku hitparády \"Triple J Hottest 100\".\nCelosvětové turné kapely začalo na konci roku 2012 a pokračovalo i v roce 2013. Součástí turné byla i vystoupení na velkých festivalech, mezi které patří Coachella nebo Sasquatch Festival a také účast v pořadu Late Night with Jimmy Fallon.\n\nPíseň „Elephant“ byla použita v reklamě na mobilní telefon Blackberry Z10 a také v závěrečné epizodě druhé řady seriálu stanice HBO, \"Girls\".\n\n18. května 2013 bylo prostřednictvím Facebooku kapelou oznámeno, že stávající člen Nick Allbrook opouští kapelu, aby se soustředil na svou vlastní hudební kariéru a také, že Cam Avery, člen kapel Pond a The Growl, naskočí na jeho místo. Posledním koncertem, který Allbrook odehrál, bylo závěrečné vystoupení na jejich australské koncertní šňůře, a to v Belvoir Amphitheatre ve městě Perth. Což bylo shodou okolností první místo, kde Allbrook hrál svůj první koncert s kapelou Tame Impala v roce 2008. Jako poslední sbohem zahrál s kapelou cover skladby „Prototype“ od skupiny Outkast.\n\n\n\n\n\n\n\n\nRolling Stone Australia Awards oceňují přínos populární kultuře v Austrálii a na Novém Zélandu.\n\nAPRA Awards se konají každoročně již od roku 1982. Australasian Performing Right Association (APRA) oceňuje nejlepší „skladatele a textaře“.\n\n"}
{"id": "912339", "url": "https://cs.wikipedia.org/wiki?curid=912339", "title": "Bronchopneumonie", "text": "Bronchopneumonie\n\nBronchopneumonie, též lobulární pneumonie (nezaměňovat s lobární pneumonií), je typ povrchového zápalu plic (pneumonie) bakteriálního původu, tvořící ložiskové záněty.\n\nMezi původce onemocnění se řadí streptokoky, stafylokoky, hemofilus, Enterobacteriaceae, Pseudomonas aeruginosa a anaerobní bakterie. Příznaky zahrnují horečku, kašel s vykašláváním a únavu. Často následuje virový zápal plic. Léčí se antibiotiky.\n\nSpecifickými typy bronchopneumonie jsou:\n"}
{"id": "912341", "url": "https://cs.wikipedia.org/wiki?curid=912341", "title": "Liza Marklundová", "text": "Liza Marklundová\n\nLiza Marklundová, rodným jménem Eva Elisabeth Marklund (* 9. září 1962 Pålmark u Pitey, Norrbotten) je švédská spisovatelka detektivních románů, novinářka a spolumajitelka třetího největšího švédského nakladatelství Piratförlaget. Sloupky také přispívá do plátku \"Expressen\". Její novely, především pak o investigatvní žurnalistce Annice Bengtzonové, byly přeloženy do třiceti jazyků a některé z nich zfilmovány.\n\nV roce 2004 byla jmenována velvyslankyní Dětského fondu Organizace spojených národů. Spolu s manželem žije dlouhodobě ve Španělsku.\n\nLiterární debut zaznamenala v roce 1995 románem \"Gömda – en sann historia\", jímž zahájila sérii o Marii Erikssonové. Následně se detektivní romány o Annice Bengtzonové staly mezinárodními bestsellery. V roce 1998 obdržela cenu Polonipriset za nejlepší kriminální knihu od autorky a také Debutantpriset, ocenění udělované za nejlepší prvotinu roku, když byl oceněn její román \"Sprängaren\" (1998). V roce 1999 ji Švédský odborový svaz SKTF vyhlásil spisovatelem roku. Seznam ICA-kuriren vydávaný švédským velkoobchodním řetězcem ji v roce 2003 zařadil na 15. místo, a o rok později na 4. příčku, nejpopulárnějších Švédek. Roku 2007 pak získala Švédskou literární cenu organizovanou rozhlasovou stanicí RixFM.\n\nJejí knihy se staly nejprodávanějšími bestsellery ve všech pěti severských zemích. V letech 2002 a 2003 zařadil internetový časopis \"Publishing Trends\" dva z jejích románů do žebříčku mezinárodních bestsellerů, když se kniha \"Prime Time\" umístila na třináctém a \"The Red Wolf\" na dvanáctém místě. Ve Skandinávii a Německu pak její díla napsané v žánru Literatura faktu vzbudily vášnivé diskuse.\n\nKriminální thriller \"The Postcard Killers\" (česky \"Pohlednice smrti\", 2012), vytvořený ve spolupráci s americkým autorem Jamesem Pattersonem, se stal její dvanáctou knihou. Ve Švédsku vyšel 27. ledna 2010 a v únoru téhož roku vedl žebříček nejprodávanějších knižních titulů. Ve Spojených státech byl vydán 16. srpna 2010. Na konci téhož měsíce pak vystoupal do čela seznamu nejprodávanějších knih sestavovaného deníkem \"The New York Times\", čímž se Marklundová stala druhým švédským spisovatelem vůbec – po Stiegu Larssonovi a jeho trilogii Millennium –, který figuroval na 1. místě tohoto amerického žebříčku prodejnosti.\n\nLiterárním debutem se v roce 1995 stala kniha \"Gömda\", která představuje první část série o Marii Erikssonové. Námět pojednávající o ženě zneužívané svým přítelem a donucené se skrývat, vychází ze skutečnosti.\n\nŠvédská novinářka Monica Antonssonová vydala v roce 2008 knihu, v níž kritizovala faktografický podklad tohoto románu, což vyvolalo veřejnou debatu. Jejím důsledkem byla reklasifikace díla ve švédských veřejných knihovnách z původního zařazení v literatuře faktu do beletrie.\n\n\nK roku 2013 obsahovala série knih o Annice Bengtzonové osm částí. Hlavní hrdinkou je hekticky žijící investigativní žurnalistka Annika Bengtzonová, ambiciózní workoholička pracující pro stockholmské noviny \"Kvällspressen\". Mimo profesního života je matkou syna a dcery, které vychovává v postupně rozpadajícím se manželství se zaměstnancem ministerstva spravedlnosti Thomasem.\n\nAnnika Bengtzonová se podílí v rámci svých možností na objasňování zločinů, především vražd. Součástí děje je často politický podtext, odkazující na korupci a politické skandály, nebo genderové záležitosti. Časopis \"Resumé\" v roce 2008 zařadil Marklundovou na 22. místo v seznamu nejvilvnějších mediálních osobností Švédska.\n\n\nDíly série nebyly napsané, respektive vydané, v chronologické posloupnosti, v jaké se jednotlivé události odehrávají. Chronologickou následnost uvádí seznam:\n\nTři romány \"Nobels testamente\", \"Livstid\" a \"En plats i solen\" lze v rámci série považovat za trilogii.\n\nDva filmy založené na sérii o Annice Bengtzonové, a to \"The Bomber\" (kniha \"Sprängaren\") a \"Paradise\", natočil ve švédštině anglický režisér Colin Nutley. Titulní postavu Bengtzonové ztvárnila herečka Helena Bergströmová. Premiéra prvního snímku se odehrála v roce 2001 a druhého roku 2003.\n\nV roce 2009 koupila produkční společnost Yellow Bird práva na filmovou adaptaci šesti románů o Annice Bengtzonové: \"Studio 69\", \"Prime Time\", \"The Red Wolf\", \"Nobel's Last Will\", \"Lifetime\" a \"A Place in the Sun\". Yellow Bird je součástí evropské produkční a distribuční skupiny Zodiak Ent, která již dříve produkovala filmy o trilogii Millennium podle námětu Stiega Larssona. Celkový rozpočet šestidílné série o novinářce Bengtzonové se pohyboval ve výši 100 miliónů švédských korun. Do hlavní role byla obsazena švédská herečka Malin Crépinová.\n\n\n"}
{"id": "912347", "url": "https://cs.wikipedia.org/wiki?curid=912347", "title": "Jaroslav Mysík", "text": "Jaroslav Mysík\n\nJaroslav Mysík (1889 – 21. května 1928) byl český fotbalista, střední záložník a útočník.\n\nHrál za Viktorii Žižkov a AC Sparta Praha. Vítěz Poháru dobročinnosti 1913 a 1914 a finalista 1912. Vynikající technik, tvůrce hry i střelec.\n\n\n"}
{"id": "912350", "url": "https://cs.wikipedia.org/wiki?curid=912350", "title": "Hong Mjong-po", "text": "Hong Mjong-po\n\nHong Mjong-po (hangŭl: 홍명보, hanča: 洪明甫) (* 12. únor 1969, Soul) je bývalý jihokorejský fotbalista a současný fotbalový trenér.\n\nHrával na pozici tzv. libera. Je to jediný Korejec a jeden ze dvou asijských hráčů, kterého Pelé zařadil roku 2004 mezi 125 nejlepších žijících fotbalistů (tím druhým je Japonec Hidetoši Nakata). Získal bronzovou medaili na Letních olympijských hrách roku 2012, na mistrovství Asie roku 2000 a byl členem legendárního jihokorejského týmu, který dosáhl historického úspěchu – čtvrtého místa – na mistrovství světa roku 2002. Tým zde vedl jako kapitán. Krom toho se zúčastnil dalších tří světových šampionátů (1990, 1994, 1998). Za jihokorejský národní tým celkem odehrál 136 utkání a vstřelil 10 branek.\n\nJako trenér vedl jihokorejský národní tým na Mistrovství světa 2014 v Brazílii, kde jeho svěřenci obsadili s jedním bodem poslední místo v základní skupině H.\n\n"}
{"id": "912354", "url": "https://cs.wikipedia.org/wiki?curid=912354", "title": "Luis Enrique Martínez García", "text": "Luis Enrique Martínez García\n\nLuis Enrique Martínez García (* 8. květen 1970) je bývalý španělský fotbalista a bývalý trenér FC Barcelona. Hrával většinou na pozici záložníka, ale vynikal velkou univerzálností.\n\nSe španělskou reprezentací získal zlatou medaili na Letních olympijských hrách roku 1992, krom toho hrál na třech světových šampionátech (1994, 1998, 2002) a jednom závěrečném turnaji mistrovství Evropy (1996). Za národní tým celkem odehrál 62 utkání a vstřelil 12 branek. S FC Barcelona vyhrál v sezóně 1996/97 Pohár vítězů pohárů a následně i Superpohár UEFA. Je trojnásobným mistrem Španělska, jednou s Realem Madrid (1995), dvakrát s Barcelonou (1998, 1999). Je jedním ze tří Španělů, které Pelé zařadil roku 2004 mezi 125 nejlepších žijících fotbalistů.\n\nPo skončení hráčské kariéry se stal trenérem, v letech 2011–2012 vedl AS Řím, v letech 2013–2014 Celtu de Vigo. V květnu 2014 se dohodl na dvouleté trenérské smlouvě s FC Barcelona.\n\nV roce 1991 odešel z Gijónu do Realu Madrid, kde strávil pět sezón.\n\nVe svém prvním roce za Barcelonu v sezóně 1996/97 nastřílel 17 ligových gólů a byl tak další útočnou silou mužstva Bobbyho Robsona za Ronaldem a Figem. Ačkoliv Barcelona skončila ve španělské lize druhá, získala jiné trofeje: španělský Superpohár, domácí pohár a Pohár vítězů pohárů.\n\nV dalším ročníku vedl Barcelonu kouč van Gaal. Enrique patřil ke klíčovým hráčům a v lize opět kraloval a připsal si 18 gólů za 34 zápasů. Také jeho výkony pomohly k zisku mistrovského titulu. Další rok pod van Gaalem vyústil v obhajobu titulu.\n\nV ročníku 1999/00 se Enriquemu a jeho spoluhráčům podařilo více se ukázat v Lize mistrů, kde v předchozích letech katalánský velkoklub mnohdy skončil ve skupině. V základní skupině se jedním gólem prosadil ve druhém zápase proti Fiorentině, který skončil výhrou 4:2.\nDalší zápas dal gól doma proti Arsenalu, který znamenal zisk bodu za remízu 1:1.\nTřetí gól zaznamenal na půdě Arsenalu, kde Barcelona zvítězila 4:2.\nDalší tři góly vstřelil ve druhé skupinové fázi. Barcelona došla do semifinále, tam ale neuspěla proti Valencii. Ligu Katalánci zakončili na druhém místě, sezónu tedy zakončili bez trofeje. Enrique nastoupil do 19 zápasů La Ligy a trefil se třikrát včetně vítězného zápasu proti Atléticu Madrid (2:1) v prosinci 1999, kdy se trefil po povedené Rivaldově patičce.\n\nEnrique se v létě 2011 stal trenérem italského týmu AS Řím, se kterým podepsal smlouvu na dva roky.\nV srpnu jeho mužstvo senzačně vypadlo v předkole Evropské ligy se Slovanem Bratislava.\nV italské lize dosáhl na sedmé místo, které pro další rok nezaručovalo evropské poháry. Angažmá proto předčasně ukončil koncem sezóny.\n\nV červnu 2013 přijal místo trenéra ve španělském klubu Celta de Vigo.\nMezi roky 2014 až 2017 vedl tým FC Barcelona.\n\nOsobní důvody jej v červnu 2019 přiměli ukončit působení u reprezentace Španělska. Do funkce se vrátil 19. listopadu téhož roku, kdy vystřídal svého nástupce Roberta Morena.\n\n"}
{"id": "912358", "url": "https://cs.wikipedia.org/wiki?curid=912358", "title": "Vyzina", "text": "Vyzina\n\nVyzina je látka získaná ze sušených plovacích měchýřů jeseterovitých ryb. Jedná se o druh kolagenu, který se používá zejména jako čiřidlo při výrobě kvasných nápojů, tedy především vína a piva. Vařením z ní lze též připravit speciální vysoce lepivý rybí klih, který se používá při některých malířských technikách, zejména v restaurátorství při zlacení.\n\nVyzina se původně připravovala pouze z jeseterovitých ryb, zejména z měchýřů vyz velkých. V roce 1795 však skotský vynálezce William Murdoch přišel s levnější náhražkou, když použil tresky. Tato inovace pak v řadě zemí nahradila drahou vyzinu dováženou z Ruska.\n"}
{"id": "912361", "url": "https://cs.wikipedia.org/wiki?curid=912361", "title": "Fotbalista roku (Francie)", "text": "Fotbalista roku (Francie)\n\nNejlepšího francouzského fotbalistu roku vyhlašuje od roku 1959 časopis \"France Football\". Do roku 1995 musel vítěz hrát ve francouzské lize, od roku 1996 může působit i v zahraničních ligách. Od roku 2001 nehlasují novináři, ale bývalí vítězové ankety.\n\n"}
{"id": "912363", "url": "https://cs.wikipedia.org/wiki?curid=912363", "title": "Josef Myslivec (fotbalista)", "text": "Josef Myslivec (fotbalista)\n\nJosef Myslivec (* 31. března 1939) je bývalý český fotbalista, obránce.\n\nV československé lize hrál za TJ Sklo Union Teplice, nastoupil ke 124 ligovým utkáním. V roce 1969 odešel do Slovanu Liberec.\n\n\n"}
{"id": "912366", "url": "https://cs.wikipedia.org/wiki?curid=912366", "title": "Útok sarinem v tokijském metru", "text": "Útok sarinem v tokijském metru\n\nÚtok sarinem v tokijském metru (japonsky: \"地下鉄サリン事件\") byl teroristický útok spáchaný členy kultu Óm šinrikjó 20. března 1995 v japonském hlavním městě Tokio. Při sérii koordinovaných útoků během ranní špičky vypustili pachatelé sarin na pěti místech v tokijském metru. Při útoku bylo zabito 12 lidí, 50 vážně zraněno a téměř 5000 mělo problémy se zrakem.\n\nÚtok byl do požáru budovy Mjódžó 56 v roce 2001 nejfatálnějším incidentem v Japonsku od konce druhé světové války.\n\nÚtok sestával z 5 koordinovaných činů: v 5 různých soupravách na třech linkách Čijoda, Marunouči a Hibija byl vypuštěn plyn.\n\nV pondělí 20. března 1995 se vydalo 5 členů sekty Óm šinrikjó do tokijského metra s plastovými kapslemi zabalenými v novinách, které obsahovaly 900 ml tekutého jedu sarin. Čtyři pachatelé nesli po dvou sáčcích a jeden nesl tři. Během ranní špičky v jednom z nejfrekventovanějších systémů metra na světě propíchli sáčky ostrou špicí deštníku. Linky a stanice byly předem vybrány a po propíchnutí vaků pachatelé vystoupili ze souprav a na konkrétních stanicích je čekali komplicové, kteří zajistili jejich odvoz. Tekutý sarin mezitím vytékal na podlahu vlaků a provoz metra fungoval normálně až do doby, dokud nezačali mít cestující problémy. Z některých souprav personál metra vyhodil propíchnuté sáčky a postaral se o zraněné, avšak jedna souprava s rychle se odpařujícím sarinem na podlaze pokračovala dál. O pár stanic dále byl provoz ukončen a cestující evakuováni.\n\nV jednom z vagonů nebyla jedna ze dvou kapslí propíchnuta a druhá naštěstí jen velmi špatně, což mělo za následek jen velmi pomalé uvolňování sarinu.\n\nNízký počet obětí byl ovlivněn nízkou čistotou sarinu (jen 30%, navíc se zápachem z nečistot) a zanedbáním příprav na zvýšení odparu sarinu, popřípadě mylnou představou útočníků o velmi vysoké těkavosti sarinu.\n\nV další soupravě byla kapsle propíchnuta několikrát, a tak cestující velmi rychle zdroj plynu identifikovali, načež byla kapsle vykopnuta jedním pasažérem ven na nástupiště stanice, kde právě vlak stál. O 4 stanice byl vlak zastaven úplně, protože cestující stiskli nouzové tlačítko, když vlak projížděl tunelem.\n\nPři útoku zemřelo 12 cestujících a pracovníků metra, tisíce lidí však potřebovalo lékařské ošetření. Mnozí byli velmi vážně zasaženi, ale většina měla jen lehká zranění, např. dočasné oslepnutí nebo dýchací problémy.\n\nPět mužů, kteří propíchli kapsle s jedem, a další, kteří jim pomáhali s odvozem, byli členy sekty Óm šinrikjó. Pachatelé, i jejich řidiči byli odsouzeni buď na doživotí nebo k trestu smrti.\n\nK trestu smrti byl odsouzen i vůdce sekty Šókó Asahara (narozený 1955). Téměř nevidomý Asahara svým učením oslovil tisíce lidí nejen v Japonsku. Mnozí z nich byli vysoce vzdělaní (i na prestižních univerzitách). V roce 2004 ho soud po několikaletém procesu odsoudil na smrt a to i kvůli dalším zločinům. Poprava Asahary a 6 dalších pachatelů byla provedena 6 července 2018.\n\n"}
{"id": "912369", "url": "https://cs.wikipedia.org/wiki?curid=912369", "title": "Çaykur Rizespor", "text": "Çaykur Rizespor\n\nÇaykur Rizespor je turecký sportovní klub z města Rize. Domácím stadionem je Yeni Rize Şehir Stadı s kapacitou přes 15 000 diváků. V současnosti působí v turecké nejvyšší lize Süper Lig.\n\nKlub byl založen v roce 1953 v zelenožlutých barvách a profesionální status má od roku 1968 jako Rizespor. Tehdy také vyměnil barvy za modrozelené. Od roku 1990 je hlavním sponzorem turecká společnost Çaykur zabývající se zpracováním čaje, klub má tedy od sezóny 1990/91 v logu umístěn symbol čajového lístku a jméno firmy.\n\nPo sezóně 2012/13 postoupil do turecké nejvyšší ligové soutěže Süper Lig ze druhého místa turecké druhé ligy PTT 1. Lig.\n\nOd 11. ledna 2020 je hráčem klubu český útočník Milan Škoda, který sem přestoupil z pražské Slavie.\n\n\"K 25. prosinci 2014.\"\n\n\n"}
{"id": "912375", "url": "https://cs.wikipedia.org/wiki?curid=912375", "title": "Josef Podzimek", "text": "Josef Podzimek\n\nJosef Podzimek (28. květen 1937, Brno) je český stavební inženýr a podnikatel.\n\n28. října 2008 obdržel z rukou prezidenta republiky státní ocenění Medaile Za zásluhy III. stupně.\n\nVystudoval průmyslovou školu stavební a následně fakultu inženýrského stavitelství. Tam posléze působil mezi lety 1958 a 1961 jako asistent. Posléze pracoval v podniku Labe-Vltava a později také na povodí Dolní Vltava. Od roku 1968 do roku 1990 pracoval v podniku Povodí Vltavy. Mezi lety 1990 a 1994 působil jako ředitel společnosti Ekotrans Moravia a od roku 1994 působil jako jednatel rodinné firmy v Třešti. \n\nMezi jeho koníčky patří krom jiného i fotografování.\n\n\n"}
{"id": "912377", "url": "https://cs.wikipedia.org/wiki?curid=912377", "title": "Županja", "text": "Županja\n\nŽupanja je město ve východní části Chorvatska, ve Vukovarsko-sremské župě, nedaleko hranice s Bosnou a Hercegovinou. V roce 2011 mělo 12 185 obyvatel, což ho činí třetím největším v oblasti. Městem protéká řeka Sáva.\n\nŽupanja se nachází v blízkosti významných dopravních tahů, mezi Dálnice A3, která spojuje Záhřeb a Bělehrad a některé regionální silnice, které zajišťují spojení do měst Slavonski Brod, Orašje, či Vinkovci. Železniční spojení do Županje je zajištěno prostřednictvím regionální trati, která v tomto městě začíná a vede až do Vinkovců, kde se napojuje na hlavní trať Záhřeb - Bělehrad. Z hlediska průmyslové výroby je významnou továrnou na území Županji cukrovar, rozkládající se na severním okraji města.\n\nMěsto je poprvé připomínáno roku 1528 na uherské mapě pod názvem \"Zapanablatia\". Později bylo součástí tzv. vojenské hranice a během Chorvatské války za nezávislost o Županju probíhaly těžké boje.\n\n"}
{"id": "912378", "url": "https://cs.wikipedia.org/wiki?curid=912378", "title": "Moneron", "text": "Moneron\n\nMoneron (, , Kaibato, ainu: Todomoshiri) je ostrov sopečného původu ležící v severní části Japonského moře, 43 km jihozápadně od Sachalinu. Ostrov je součástí Ruské federace, má rozlohu 30 km², v současnosti je neobydlený; byl na něm zřízen mořský park a vstup je možný jen na povolení.\n\nAinuové ostrov nazývali \"Totomoširi\" (\"Ostrov lvounů\") V roce 1787 ho jako první Evropan navštívil Jean-François de La Pérouse a pojmenoval ho po členu své výpravy Paulu Méraultu Monneronovi. V letech 1905 až 1945 patřil ostrov Japonsku. V roce 1983 byl nedaleko Moneronu sestřelen let Korean Air 007.\n\nOstrov je skalnatý, většina původních lesů byla vykácena. Roste zde divoká réva, růže svraskalá a morušovník. Na ostrově jsou dvě řeky, Uso a Moneron, které vytvářejí četné vodopády. Podnebí je chladné, větrné. Teplý Cušimský proud umožňuje bohatý život v okolním moři — typickým představitelem je lachtan ušatý. Na Moneronu hnízdí množství mořských ptáků, především buřňáčků.\n\n"}
{"id": "912380", "url": "https://cs.wikipedia.org/wiki?curid=912380", "title": "Písemné památky Finska do roku 1805", "text": "Písemné památky Finska do roku 1805\n\nPravděpodobně nejstarším finským textem je překlad modlitby „Otčenáš“ napsané v knize \"„Cosmographia“\" . Tato kniha byla vydána Sebastianem Münsterem v Basileji v roce 1544 (v německo-latinské verzi) a jedná se o nejstarší německé dílo popisující celý svět. Může se jednat o text, který byl už v 15. st předčítán v církevním prostředí.\n\nAgricola pocházel z vesnice \"Torsby\", v tehdejší švédsky mluvící církevní farnosti Pernaja v \"Nylandu\" (Uusimaa). Dá se tedy předpokládat, že Agricola mluvil švédsky a finsky. Ale který jazyk byl jeho mateřský? To, že Agricola měl bohatou slovní zásobu a mluvil plynule finsky, nemusí nutně znamenat, že byla jeho mateřským jazykem. Jeho používání některých gramatických důvtipů ale ukazuje na to, že ovládal finštinu jako rozený Fin. Na druhé straně se ale také dopouštěl omylů - místo suomen kieli (finský jazyk) psal Agricola soomen kieli, místo työ (práce) psal töö. Nabízí se tedy otázka proč dvojhlásku ie dává správně ale ne dvojhlásky uo a yö? Protože ie tuto dvojhlásku znal ze svého mateřského jazyka. U podstatného jména kansa (národ), natáhnul n a zkrátil s, zatímco postposici kanssa (s), zkrátil s a prodloužil s. S vysvětlením přišel Hugo Bergroth: ve finské švédštině jsou neznělé souhlásky prodlouženy po znělých souhláskách. Jaký byl jeho mateřský jazyk nelze s určitostí říci.\nPrvní finská tištěná kniha – Abckiria (ABC kniha) od Mikaela Agricoly se objevila ve stejném roce jako překlad modlitby „Otčenáš“ od Sebastiana Münstera nebo možná o rok dříve – tedy v roce 1543. \"Abckiria\" sloužila jako učebnice pro čtení a katechismus. První tisk obsahoval 16 stránek a druhé vydání vyšlo v roce 1551 s 24 stránkami.\n\nUkázka textu z knihy [Abckiria]Oppe nyt wanha ia noori / joilla ombi Sydhen toori.\nJumalan keskyt / ia mielen / iotca taidhat Somen kielen.\nLaki / se Sielun Hirmutta / mutt Cristus sen taas lodhutta.\nLue sijs hyue lapsi teste / Alcu oppi ilman este.\nNijte muista Elemes aina / nin Jesus sinun Armons laina.\n\nAgricola byl až do konce svého života aktivním spisovatelem – v roce 1544 vydal ve finštině psanou \"modlitební knížku\" „Rucouskiria“ (Modlitebník z Bible). Kniha obsahuje čtyři předmluvy a asi 700 modliteb na různá témata. Tato modlitební knížka obsahuje také díla Martina Luthera. Hlavním cílem Agricola bylo přeložit celou Bibli ale z důvodu nedostatku financí překlad nedokončil. \n\nV té době bylo hodně věřících toho názoru, že mši je třeba vést v latinském jazyce. Jejich svědomí chtěl uklidnit s těmito slovy:\nKylle se cwle Somen kielen,\nioca ymmerdä Caikein mielen.\n\n\"Základy finské literatury\" byly vyloženy ve 30. letech 16. st, když Michael Agricola začal překládat \"Nový zákon\" – „Se WSI testamenti“. Tento překlad byl dokončen v roce 1548 a jedná se o nejvýznamnější Agricolovo dílo. V roce 1549 přeložil Agricola tři menší liturgické knihy do finštiny. \n\n\"Davidův žaltář\" obsahuje Agicolasovu rýmovanou předmluvu k básni, která tvoří seznam starých finských pohanských bohů. Tato předmluva tvoří nepostradatelný zdroj poznání starověkého náboženství Finů.\nAgricolas omezil svoji individuální spisovatelskou činnost na předmluvy ve vázané a nevázané formě. Dvě z těchto předmluv jsou pozoruhodné. Jedna předmluva k Novému zákonu – a druhá předmluva obsahuje zajímavé sdělení o podmínkách v jihozápadním Finsku za doby christianizace.\n\nAgricolas svými díly stanovil pravidla pravopisu, která jsou základem moderní finské gramatiky. Agricolas vymyslel nová slova nebo používal výpůjčky ve finském jazyce, která se používají dodnes. \nZe 16.st pochází anonymní Evangelium, které bylo také vydáno v tomto století. Jedná se o výňatek z evangelií pro uctívání.\n\n\n\nBjörn Collinder, \"Finnisch als Kultrusprache\", 2. vydání, Berlín 1968, \n"}
{"id": "912381", "url": "https://cs.wikipedia.org/wiki?curid=912381", "title": "Prawitz Öberg", "text": "Prawitz Öberg\n\nHartwig Edmund Prawitz Öberg (16. listopadu 1930, Gislöv, Švédsko – 4. listopadu 1995) byl švédský fotbalista a později trenér, který hrával na pozici obránce. V roce 1962 získal ve Švédsku ocenění Guldbollen pro nejlepšího fotbalistu roku. Přestože hrál většinou obránce, dokázal zastat i posty záložníka a útočníka.\n\nCelou svou kariéru strávil v klubu Malmö FF, s nímž získal jeden ligový titul v Allsvenskan a jedno prvenstí ve Svenska Cupen. Po ukončení aktivní hráčské kariéry vedl krátce jako trenér švédský klub Lunds BK.\n\nNastupoval za švédskou fotbalovou reprezentaci. Celkem odehrál v národním týmu 26 zápasů a vstřelil 5 gólů.\n\nÚčast Prawitze Öberga na vrcholových turnajích:\n\n"}
{"id": "912382", "url": "https://cs.wikipedia.org/wiki?curid=912382", "title": "Construct (album, Dark Tranquillity)", "text": "Construct (album, Dark Tranquillity)\n\nConstruct je v pořadí desáté a studiové album skupiny Dark Tranquillity. Vyšlo v roce 2013.\n\n\n"}
{"id": "912383", "url": "https://cs.wikipedia.org/wiki?curid=912383", "title": "Volby v Itálii", "text": "Volby v Itálii\n\nVolby v Itálii jsou svobodné. Volí se do parlamentu, místních a regionálních zastupitelstev a Evropského parlamentu. Každých sedm let se konají nepřímé prezidentské volby. Do dvoukomorového parlamentu je voleno 630 poslanců na pětileté volební období.\n\nPodle jejich výsledků ve volbách do poslanecké sněmovny dne 4. března 2018 lze uspořádat italské politické strany takto:\n\n"}
{"id": "912389", "url": "https://cs.wikipedia.org/wiki?curid=912389", "title": "Rika", "text": "Rika\n\nRika (ukrajinsky Ріка, maďarsky Nagyág) je ukrajinská řeka (Zakarpatská oblast), přítok Tisy.\n\nProtéká severojižním směrem a odvádí vodu z Karpat; jako horská řeka formuje v nižinných oblastech široká údolí s četnými meandry. Její údolí dosahuje v oblastech horního toku šíře někdy i 40 m, a v oblasti dolního toku, resp. v místě, kde opouští Karpaty až 500 m. Údolí Riky slouží také jako dopravní tepna; je zde vedena silnice spojující města Chust a Mižhirja. Na mnohých místech je přemostěna, buď prostými zavěšenými lávkami, či betonovými silničními mosty.\n\nVzniká soutokem menších řek Prislyp a Torunka v nadmořské výšce 583 m n. m. a po 92 km se vlévá do Tisy, jako její pravostranný přítok. V centrální části jejího toku, nedaleko vesnice Nižnyj Bystryj se její voda využívá pro přečerpávací elektrárnu. Nedaleko Chustu, kde se setkává s Tisou, je přehrazena a její voda se využívá k výrobě elektrické energie. Její povodí má rozlohu 1240 km².\n"}
{"id": "912392", "url": "https://cs.wikipedia.org/wiki?curid=912392", "title": "Fotografický popruh", "text": "Fotografický popruh\n\nFotografický popruh je příslušenství k fotoaparátu nebo videokameře, které umožňuje nošení aparátu přes rameno nebo za krkem. Fotografické popruhy jsou k dispozici v různých verzích, počínaje jednoduchými popruhy za krk, rozšiřitelné až po složité systémové fotografické popruhy. Popruh pomáhá při dlouhém nošení fotoaparátu snižovat bolest krku a zad, neboť běžná hmotnost fotografického vybavení zrcadlovky a objektivu může dosáhnout dvou kilogramů.\n\nTypickými materiály pro vlastní popruh je nylon, kůže nebo imitace kůže. Do popruhu může být začleněna jako ochrana proti krádeži ocelové lanko. Svou roli v kvalitě popruhu hraje: pohodlnost nošení, rozložení hmotnosti fotoaparátu, možnost aretace popruhu, možnost oboustranného nošení (vlevo i vpravo), připojení na batoh, opatření kapsičkami, pružnost a vzdušnost materiálu, jednoduchost / složitost odepnutí popruhu od fotoaparátu, \n\nDigitální zrcadlovky jsou vybaveny obvykle popruhem za krk (\"anglicky:\" neck strap), který je připevněn do kroužků v horní části fotoaparátu. Na standardně dodávaném řemenu za krk je obvykle vyšita značka a model fotoaparátu nebo modelové rodiny. Popruh za krk se obvykle umísťuje kolem krku, fotoaparát pak visí na uživatelově hrudníku nebo břichu. Pokud je na fotoaparátu větší objektiv, pak překáží a snižuje mobilitu fotografa. K dispozici jsou také fotografické popruhy dodávané na trhu s fotografickým příslušenstvím. Ty jsou často delší, s čalouněným materiálem vyšší kvality nebo jsou lépe vypolstrované.\n\nPrincip spočívá v rozložení hmotnosti sestavy fotoaparát objektiv do co největší plochy. Některé typy zajistí i rychlou fixaci při delších přechodech, čímž sníží nepříjemné rázové zatížení, při jeho pohupování při chůzi. Dovolí i zcela nezávislé nošení batohu, na rozdíl od upevnění na postroji vlastního batohu. Postroje jsou často využívány pro kombinované nošení například dalekohledu a fotoaparátu, přičemž nás jejich řemeny netáhnou za krk a snadno se nastaví jejich vzájemný rozestup tak aby do sebe nenarážely a šlo s nimi pohotově pracovat.\n\nŠiroký a měkký řemen s širokým popruhem je vhodný na kratší až střednědobé nošení fotoaparátu. Jedná se o řemen, který je oproti originálním řemenům vypracován s ohledem na příjemnější nošení. Měkčí, širší a třeba i s mírnou pružností a schopností tlumit rázy při chůzi. Některé z řemenů jsou pro případ krádeže, formou přeříznutí řemenu, vybaveny zašitým ocelovým lankem/kordem. Použije jej fotograf na turisticky exponovanějších místech a má obavy z krádeže.\n\nFotografický popruh se stativovým závitem se šroubuje do stativového závitu na fotoaparátu nebo objektivu. Horní část fotoaparátu zůstává bez rušivého popruhu. Šroub je opatřen mechanismem tak, že se fotoaparát na popruhu může otáčet. To může být zajištěno pomocí otočného háčku na karabině nebo kuličkového ložiska.\n\nLogicky z toho vyplývá, že při záběrech ze stativu musí být tento popruh odstraněn. Alternativně je také možné upevnit jej k rychloupínací stativové destičce. V tomto případě je rychloupínací destička přišroubovaná k fotoaparátu a popruh je (např. pomocí karabiny) připojen k fotoaparátu.\n\nDalší způsob je upevnění fotoaparátu na opasku po boku prostřednictvím různých upínacích systémů. Systém se hodí spíše na lehčí fotoaparáty a pro kompakty s výměnnými objektivy. Velmi praktické, pokud při sobě nosíme kompaktní fotoaparát jako fotozápisník. Systémy na opasky nejsou zcela vhodné na těžší sestavy s teleobjektivy.\n\nPro fotografy, kteří jsou vybaveni dvěma nebo třemi fotoaparáty se nabízejí systémové fotografické popruhy. \n\nTypické kombinace jsou:\n\n\nMalé kompaktní fotoaparáty jsou opatřeny úzkým popruhem sloužícím k zachycení za zápěstí.\n\nNěkteré batohy mají ve své výbavě velmi praktické rozepínací oko, které umožní upevnění řemenu fotoaparátu tak aby fotografa neřezal přímo do krku. Přitom se dá, při potřebě sundat batoh, oko rozepnout. Není to však pro každého, díky poloze upínacího oka se ne každý naučí obsluhovat přezku za zády. Výhodou je, že se sestava fotoaparátu s batohem vzájemně vyvažuje a nošení je tak mnohem příjemnější. Nemá-li batoh oko k upevnění řemenu, lze nouzově toto upnutí provést provlečením za madlo batohu. Předpokládá to však řemen fotoaparátu s přezkou. Další možností je vybavení batohů závěsným systémem na ramenních popruzích, díky kterým může být fotoaparát připnout přímo k nim. Zde se opět ukazuje praktičnost systému, jehož popruhy je možno kombinovat s batohy vybavenými zmíněnými oky.\n\nUpnutí stativu dnes umožňuje každý druhý fotografický batoh. V praxi v terénu však fotografové přecházejí dlouhé úseky s rozloženým stativem. Pro tento účel byl vyvinut praktický jednoduchý batoh přesně pro účel pohotovostního nošení stativu.\n\n\n\n"}
{"id": "912394", "url": "https://cs.wikipedia.org/wiki?curid=912394", "title": "Železniční trať Gdaňsk – Stargard", "text": "Železniční trať Gdaňsk – Stargard\n\nŽelezniční trať Gdańsk – Stargard (v Polsku označená číslem 202)\nje elektrifikovaná železniční trať v Polsku, o délce 334,360 km. Vede z Gdańsku přes Lębork, Słupsk, Koszalin, Świdwin do Stargardu. Protíná Pomořské a Západopomořské vojvodství.\n\n\n"}
{"id": "912399", "url": "https://cs.wikipedia.org/wiki?curid=912399", "title": "Slezský voláč", "text": "Slezský voláč\n\nSlezský voláč je plemeno holuba domácího, pocházející ze Slezska. Současný slezský voláč se ještě nedávno dělil na několik samostatných plemen: v Německu se slezský voláč choval v rázu celobarevném a bílém, v českém Slezsku vznikl slezský voláč straka, slezský voláč lysý a slezský voláč bělouš, kteří měli samostatné vzorníky, tedy standardy plemene. V současnosti jsou tato plemena spojena pod názvem slezský voláč a jsou považována za jeho rázy. Je oblíbený a hojně chovaný především v Německu. V seznamu plemen EE a v českém vzorníku plemen náleží mezi voláče a to pod číslem 0323.\n\nSlezský voláč je staré plemeno, které se na území Slezska chovalo už od nepaměti. Jeho původ je nejasný, ale někteří němečtí autoři ho považují za plemeno vycházející ze staroněmeckého voláče. V době vzniku slezského voláče byla většina obyvatelstva Slezska německé národnosti a byli to hlavně Němci, kdo toto plemeno choval. Ze Slezska se voláč rozšířil do celého Německa a německý vliv je na plemeni patrný dodnes. Německý slezský voláč byl chován v rázu celobarevném a bílém, rázy bělouš, straka a lysý byli sice uznáváni za slezského voláče, ale se samostatným vzorníkem. Klub chovatelů slezských voláčů byl v Německu založen už v roce 1913.\n\nV Československu byl během světových válek chov okrasných holubů téměř zdecimován, v Českém Slezsku se však chov voláčů udržel. Slezský voláč byl spíše označením skupiny plemen.\n\nSlezský voláč bělouš, neboli voláč bělouš, bylo plemeno středního voláče, ale mezi slezskými voláči patřil k největším. Vyznačoval se též dobrou volatostí. Oblastí vzniku bělouše bylo Opavsko. Bělouš se vyznačoval voletem hruškovitého nebo válcovitého tvaru, dlouhými zády, širokou hrudí a nohama střední délky. Byl to dobrý letec a otužilý pták, kterému vyhovovaly i drsné klimatické podmínky, dobře polařil a byl velmi plodný. Původním využitím se jednalo o užitkového holuba do volných chovů, ale postupem času se začal klást důraz na exteriérové znaky, jako je elegantní postava, volatost a čistota zbarvení peří.\n\nSlezský voláč bělouš měl typickou barvu opeření: základní pruhové zbarvení je ředěné. Modrý bělouš má základní barvu šedě stříbřitou, na křídlech jsou dva černé pruhy, konce letek a ocasní pruh jsou černé. Červený bělouš je téměř bílý, s narůžovělým odstínem a načervenalým voletem se zeleným leskem. Na křídlech jsou dva červené pruhy. Žlutý bělouš je také téměř bílý se smetanově nažloutlým nádechem, vole je nažloutlé se zlatým leskem a na křídlech jsou dva žluté pruhy. Plavý červenopruhý ráz, zvaný též kotlák, má základní barvu světle červenošedou, vole a křídelní pruhy jsou červené a na voleti je bronzový lesk. Červenopruhý ráz je smetanově bílý s červenými pruhy na křídlech, žlutopruhý ráz je podobný, ale základní barva je světlejší a křídelní pruhy jsou světle žluté.\n\nSlezský voláč lysý, též voláč lysý, byl střední voláč silné tělesné stavby s poněkud slabším hrudníkem než měl bělouš. Oblastí vzniku voláče lysého bylo Opavsko a v druhé polovině 20. století se jednalo o ohrožené plemeno. Barva typická pro slezského voláče lysého vlastně neodpovídá názvu plemene, protože správně se jedná o bělohlávka: jeho hlava je bílá s barevným rozhraním probíhajícím rovně od koutků zobáku středem očí do záhlaví. Horní polovina zobáku je světlá, dolní odpovídá zbarvení peří, oko je vikvové, obočnice růžové až červené. Choval se v množství rázů, z nichž některé zcela vymizely nebo se chovaly jen velmi zřídka.\n\nSlezský voláč straka, též voláč straka, byl ze slezských voláčů nejmenší a nejméně volatý. Chovala se vzácně na Opavsku, odkud pochází, a v Německu. Hlavním rozdílem oproti ostatním plemenům středních voláčů je opět kresba: holub je barevný, ale křídla, s výjimkou barevného sedla, jsou bílá. Choval se v barvě černé, modré, červené, žluté a stříbřité.\n\nModerní slezský voláč je štíhlý holub se vzpřímeným postojem a silnější stavbou těla. Mezi středními voláči má větší tělesný rámec. Od špičky zobáku ke konci ocasu měří 38-42 cm, přičemž 3/5 jeho délky tvoří přední část těla. Hlava je mírně klenutá, hladká, oční duhovka je žlutá až oranžová, tmavá u bílých, lysých a mniších holubů. Obočnice jsou nenápadné, zbarvené podle barvy okolního opeření, zobák má střední délku a je spíše slabý. Krk je pokud možno co nejdelší. Slezský voláč má velké hruškovité vole, u hrudi podvázané a nafouklé až pod zobák, v přední části je rozšířené a vyduté až na šíji ptáka. Postava holuba je elegantní, hruď není příliš široká, hrudní kost je delší, záda jsou dlouhá, ramena nepříliš široká či vystupující. Nohy jsou středně dlouhé, vždy neopeřené, bérce mají být mírně viditelné.\n\nVšechny barevné rázy slezského voláče by měly být vyrovnané v typu. Slezský voláč byl zušlechtěn křížením s anglickými a brněnskými voláči, elstry i dalšími plemeny, v Česku byl přikřížen též slovenský voláč.\n\nCelkem se slezský voláč chová v 73 barevných a kresebných rázech:\n\n\n\n"}
{"id": "912407", "url": "https://cs.wikipedia.org/wiki?curid=912407", "title": "El Hadji Diouf (1988)", "text": "El Hadji Diouf (1988)\n\nEl Hadji Diouf (* 20. srpna 1988, Dakar) je senegalský fotbalista. Hraje na pozici záložníka. V současnosti působí v českém klubu FK Čáslav, kde nosí dres s číslem 24.\n\nDříve působil např. v řeckém klubu AEK Atény, v Portugalsku, v Maďarsku. Do Čáslavi přišel v roce 2013 z rumunského klubu FC Botoșani.\n\n"}
{"id": "912408", "url": "https://cs.wikipedia.org/wiki?curid=912408", "title": "Neurové", "text": "Neurové\n\nNeurové (starořecky: , : , česky též \"Nerjani\") byl dávný národ, který měl obývat území kolem pramenů řek Tyras (řeka Dněstr) a Hypanis (řeka Kubáň nebo Jižní Bug), nyní v západní části Ukrajiny nebo ještě dál severněji až v dnešním Bělorusku.\n\nPrvní zmínka o Neurech se nachází ve 4. díle Hérodotových \"Dějin\". Píše se tam o národu, který žije „nad Skythy“ (tj. na sever od nich): \"„Neurové se spravují zvyky skythskými. O jednu generaci před Dareiovým válečným tažením se jim stalo, že museli celou svou zemi opustit pro množství hadů. V jejich zemi totiž bylo hadů mnoho a ještě více jich na ně přišlo z vnitrozemských pustin, takže v tísni opustili svou vlast a bydlili společně s Budíny. Zdá se, že jsou tito lidé čarodějníky. Skythové a Řekové, kteří ve Skythii bydlí, o nich říkají, že se jednou za rok každý Neur promění na několik dní ve vlka a potom se zase vrací ke své podobě. Mě ovšem tyto řeči nepřesvědčují, oni však to přesto tvrdí a přísahají na to.“\"\n\nDle Plinia staršího se pramen řeky Barysfen (Dněpru) nachází v zemí Neurů. Není ale známo, zdali Plinius za pramen Dněpru považoval samotný Dněpr nebo řeku Berezinu v Bělorusku.\n\nPavel Josef Šafařík ve \"Slovanských starožitnostech\" nazývá Neury též Nurjany a tvrdí, že šlo o předchůdce Slovanů.\n\n"}
{"id": "912410", "url": "https://cs.wikipedia.org/wiki?curid=912410", "title": "Rail Cargo Austria", "text": "Rail Cargo Austria\n\nRail Cargo Austria AG (RCA) je rakouský železniční dopravce zabývající se nákladní dopravou. Společnost je součástí skupiny Österreichische Bundesbahnen a její sídlem je Vídeň.\n\nOd května 2012 společnost provozuje nákladní dopravu také na tratích v České republice, a to prostřednictvím své organizační složky se sídlem v Praze. Nejdříve se jednalo o kontejnerové vlaky z přístavu Trieste do terminálu AWT v Paskově. Ke značnému rozšíření aktivit společnosti na českém území došlo od dubna 2013, kdy tento dopravce převzal vozbu ucelených vlaků uhlí a koksu v tranzitu z Polska do Rakouska. Na tyto vlaky jsou nasazovány elektrické lokomotivy rakouské řady 1216 (typ Siemens ES64U4).\n\n"}
{"id": "912411", "url": "https://cs.wikipedia.org/wiki?curid=912411", "title": "Borský vrch", "text": "Borský vrch\n\nBorský vrch je zcela zalesněný kopec na severovýchodním okraji Nového Boru, na katastrálním území jeho čtvrti Arnultovice. Dosahuje výšky 446 m. n.m., oproti městu je jeho vrchol o 60 metrů výše. Vrchol je přístupný po neznačených lesních pěšinách, rozhledu brání hustá zeleň.\n\nNevysoký čedičový kopec je plně zalesněný listnatými stromy. Nižší partie jsou zčásti zastavěné rodinnými domky.\n\nHranice mezi Lužickými horami a nižší Ralskou pahorkatinou je na linii Nový Bor a Svor, hranice mezi Českým středohořím a Lužickými horami je vedena po linii Nový Bor, Prysk, Česká Kamenice. Nový Bor je tedy na rozhraní Lužických hor, Českého středohoří a Ralské pahorkatiny, v severní části okresu Česká Lípa.\nKopec vystřídal řadu různých jmen, Revírníkův, Městský, Velíškův i jiné. Na sklonku 19. století byly na okrajích lesa lavičky s výhledem na město. V roce 1920 kopec koupilo město a zřídilo zde lesopark. Po roce 1945 postupně lesopark i lavičky zanikly.\n\nZhruba 250 metrů od vrcholu pod jihovýchodním svahem vede Liberecká ulice, která je zároveň silnicí 268. Odtud lze jít nahoru pěšinou, případně využít Vančurovu ulici na jihozápadní straně (směr k zastavěné čtvrti Arnultovice), z níž jsou vedeny další cesty k vrcholu. Žádná z nich není značená či upravená. Od středu města je vrchol vzdálený necelý 1 km a silnice na něj nevede. Pod severozápadním svahem vede železniční Trať 080 z Nového Boru severním směrem.\n\n"}
{"id": "912413", "url": "https://cs.wikipedia.org/wiki?curid=912413", "title": "César Luis Menotti", "text": "César Luis Menotti\n\nCésar Luis Menotti (* 5. listopadu 1938, Rosario), známý jako \"El Flaco\" (\"Hubeňour\"), je bývalý argentinský fotbalista a trenér.\n\nJako hráč působil v klubech Rosario Central a CA Boca Juniors, dvakrát nastoupil za reprezentaci, na sklonku kariéry si krátce zahrál v FC Santos s Pelém. Trenérskou dráhu začal v klubu CA Huracán, který v roce 1973 přivedl k překvapivému titulu. Když byla Argentina na mistrovství světa ve fotbale 1974 vyřazena ve čtvrtfinále, byl povolán na lavičku národního mužstva. Jako první začal před hvězdami buenosaireských velkoklubů (Velká pětka argentinského fotbalu) dávat přednost talentovaným hráčům z venkova, jako byli Mario Kempes, Leopoldo Luque nebo Osvaldo Ardiles. Na mistrovství světa ve fotbale 1978 dovedl argentinské mužstvo v domácím prostředí k historicky prvnímu titulu mistrů světa. Za jeho působení také začal svou kariéru Diego Maradona: v roce 1978 se jako sedmnáctiletý do užšího výběru nedostal, ale o čtyři roky později ve Španělsku už byl hlavní hvězdou. Argentinci však na mistrovství světa ve fotbale 1982 po matném výkonu vypadli ve čtvrtfinále, Menotti byl podroben velké kritice, že sázal na své oblíbené hráče, kteří byli z formy; nakonec byl vyhozen a jeho místo získal Carlos Bilardo. Později působil v klubech jako Barcelona FC, Valencia CF nebo CA Boca Juniors, ale výraznějšího úspěchu už nedosáhl.\n\nMenotti byl známý jako charismatická osobnost, dlouhovlasý muž s ostrými rysy, silný kuřák, intelektuál, který zasvěceně hovořil o spisovatelích tak náročných, jako Ernesto Sabato a netajil se kritikou vojenského režimu a jeho špinavé války. Odmítavě se vyjadřuje také o současné komercionalizaci fotbalu. \n\n"}
{"id": "912414", "url": "https://cs.wikipedia.org/wiki?curid=912414", "title": "Pjotr Mašerov", "text": "Pjotr Mašerov\n\nPjotr Mironovič Mašerov (: , : , původním příjmením Mašero, : ; 26. února 1918, Širki – 4. října 1980, Minsk při autonehodě) byl sovětský běloruský politik, velice populární v tehdejším i současném Bělorusku. Od roku 1965 do své smrti byl prvním tajemníkem Ústředního výboru Komunistické strany Běloruska, a tak prakticky hlavou Běloruska v rámci Sovětského svazu.\n\nDětství strávil ve vesnici Širki v Sennském okrese. Jeho otec byl rolník a řemeslník, byl zatčen v roce 1937 kvůli protestům proti kolektivizaci zemědělství (podle některých zdrojů na základě lživého obvinění) a v březnu následujícího roku zahynul v gulagu, což mimo jiné způsobilo značnou finanční tíseň rodiny v dalším období. Mašerov vystudoval ve Vitebsku učitelství matematiky a fyziky a začal vyučovat v obci Rasony.\n\nZa Velké vlastenecké války nejprve krátce bojoval v řadách Rudé armády, a když fronta postoupila dále na východ, stal se jedním z prvních vůdců partyzánského hnutí v okolí Vitebska a v celém Bělorusku, v akci byl dvakrát raněn. Za své hrdinství byl 15. srpna 1944 vyznamenán zlatou hvězdou Hrdiny Sovětského svazu, ztratil ale svou matku, kterou gestapo v září 1942 při pátrání po něm umučilo. Zachování památky válečných hrdinů a obětí se věnoval později i on sám, významně se zasadil o vybudování památníku vyhlazení vesnice Chatyň, památníku Brestské pevnosti nebo monumentálního \"Kurganu slavy\" (Mohyly slávy) na severovýchod od Minsku. Přispěl tím k přerodu historie partyzánského hnutí v Bělorusku v mýtus partyzánského hrdinství jako konkrétního symbolu identity běloruského národa.\n\nDo komunistické strany vstoupil v březnu 1943. Ještě před koncem války se stal také předsedou oblastního výboru Komsomolu (v řadách komsomolu stoupal již od studií na pedagogickém institutu, kde se stal členem tamního výboru a vedl sekci pro kulturně-masové záležitosti), pokračoval dále aparátem komunistické strany přes oblastní výbory v Minsku a Brestu až do ústředního výboru. V roce 1965 se stal po Kirillu Mazurovovi, který byl jen o čtyři roky starší, prvním tajemníkem Ústředního výboru Komunistické strany Běloruska. V následujícím roce se stal kandidátem politbyra ÚV KSSS a poslancem Nejvyššího sovětu SSSR. Byl vyznamenán hvězdou Hrdiny socialistické práce (1978) a sedmkrát Leninovým řádem.\n\nNa přelomu července a srpna 1968 se účastnil jednání československé a sovětské delegace v Čierné nad Tisou, které bylo součástí událostí spojených s hnutím tzv. pražského jara.\n\nJako politik se v tehdejší době odlišoval charizmatem a větší otevřeností. V čele běloruské politiky za jeho předchůdce Mazurova a za jeho éry byli partyzánští spolubojovníci, což brežněvovské vedení Sovětského svazu změnilo po Mašerovově smrti, když po něm nastoupil sice Bělorus, ale dříve moskevský funkcionář a místopředseda svazové vlády Tichon Kiseljov.\n\nByl ženatý se stomatoložkou Polinou Galanovovou, seznámili se krátce před druhou světovou válkou a byli spolu aktivní též v jednom partyzánském oddílu. Měli dvě dcery, Nataliji a Jelenu.\n\nMašerov zahynul 4. října 1980 při autonehodě na dálnici mezi Minskem a Moskvou, když do cesty jeho automobilu nečekaně vjel nákladní vůz.\n\nV Bělorusku se traduje, že smrt byla připravena Brežněvovým státním a komunistickým vedením v Moskvě, aby tak byl odstraněn populární kandidát na místo tajemníka politbyra Ústředního výboru Komunistické strany SSSR a možná (kupř. podle slov jeho dcery Natalije Petrovny Mašerovové) i na místo předsedy Rady ministrů Sovětského svazu. Žádné důkazy o tom ale nebyly nalezeny ani po rozpadu Sovětského svazu a částečném zpřístupnění archivů KGB.\n\nHodnocení jeho působení je rozporné. Zatímco některé prameny vyzdvihují údajný růst hospodářství Běloruska až o trojnásobek, jiné tvrdí, že větší vliv měla ekonomická reforma, kterou zhruba ve stejné době spustil nový předseda Rady ministrů Sovětského svazu Alexej Kosygin. Zejména zemědělství za vlády Mašerova spíš stagnovalo a mnoho podniků se propadlo do ztráty. Rovněž jeho význam pro kulturu je nejasný a spektrum jeho hodnocení sahá od kladného vlivu na rozvoj národní kultury (kupř. podpora výstavby Domu spisovatelů, Domu učitelů, Minské filharmonie, podpora hudební skupiny Pesňary atd.) až po její podřizování celosvazovému vzoru.\n\nMnoho míst v Bělorusku neslo Mašerovovo jméno, na centrálním náměstí ve Vitebsku je jeho busta a je tam po něm pojmenována i univerzita.\n\nMinský Mašerovův prospekt byl v roce 2005 přejmenován na Prospekt vítězů, proti protestu několika desítek lidí na opětovné navrácení Mašerovova jména do názvu ulice zasáhly speciální jednotky OMON. Po Mašerovovi byla pojmenována jiná ulice vzniklá spojením tří menších ulic ve starém Minsku. Podle Vitalije Silického může tento krok souviset s faktem, že jedna z Mašerovových dcer vystupuje jako ostrý kritik politiky prezidenta Lukašenka.\n\n"}
{"id": "912416", "url": "https://cs.wikipedia.org/wiki?curid=912416", "title": "Pesňary", "text": "Pesňary\n\nPesňary (bělor. \"Песняры́\") byla běloruská hudební skupina založená Vladimirem Muljavinem v Minsku v roce 1969. Široce známá byla v bývalém Sovětském svazu kvůli písním \"Kasiu Jaś kaňušinu\", \"Bělovežskaja pušča\", \"Bělorussija\" a dalším...\n\nZáklady hudby byly brány z běloruského folkloru. Skupina vytvářela aranžmá lidových písní, vlastní původní texty věnovala skupina dějinám a kultuře Bělorusů.\n\nV roce 1998 skupina ukončila činnost, Muljavin zemřel v roce 2003.\n\nV současné době existuje pět skupin, které zpívají písně skupiny a používají v názvu slovo Pesňary.\n\n"}
{"id": "912419", "url": "https://cs.wikipedia.org/wiki?curid=912419", "title": "Whitechapel Road", "text": "Whitechapel Road\n\nWhitechapel Road je hlavní silnice v londýnském East Endu, konkrétně v jeho části Whitechapel. Spojuje Whitechapel High Street na západě a Mile End Road na východě, s nimiž dohromady tvoří silnici A11. Pojmenována je po zdejší kapli zasvěcené sv. Marii.\n\nV blízkosti či při Whitechapel Road se mimo jiné nachází budova slévárny zvonů Whitechapel Bell Foundry z roku 1670, stanice metra Whitechapel (do roku 1938 též stanice St. Mary's), Londýnská královská nemocnice a v minulosti též Davenant Foundation School.\n\n"}
{"id": "912420", "url": "https://cs.wikipedia.org/wiki?curid=912420", "title": "Morotopithecus bishopi", "text": "Morotopithecus bishopi\n\nMorotopithecus bishopi (v překladu \"„opice z Moroto“\") je druh vyhynulých primátů, žijící v časném miocénu v okolí dnešního města Moroto ve východní Ugandě. Dosud je znám pouze jediný druh rodu, \"Morotopithecus bishopi\", považovaný za jednoho z nejstarších zástupců nadčeledi Hominoidea.\n\nJeho ostatky, které poprvé zachytil William Bishop v 60. letech 20. století na lokalitě Moroto II, byly původně přiřazeny druhu \"Proconsul major\". Další fragmenty nalezl na téže lokalitě v letech 1994 – 1995 Daniel Gebo, jenž posléze celý komplex vyčlenil jako nový druh pod názvem \"Morotopithecus bishopi\". Druhové jméno je odvozeno z příjmení jeho objevitele.\n\nDosud získané kosterní ostatky jsou nečetné a značně torzovité. Typovým exemplářem je dobře dochované patro s přilehlými partiemi horní čelisti, označené kódem UMP 62-11. Dále bylo nalezeno několik izolovaných zubů, zlomky dolní čelisti, obratlů, stehenních kostí, lopatky a článku prstu.\n\n\"Morotopithecus\" představuje relativně velkého primáta, jehož hmotnost je podle dochovaných částí kostry odhadována zhruba na 40 – 50 kg. Předpokládá se, že se podobně jako další časně miocénní hominoidi pohyboval ve větvích stromů, kde se živil převážně ovocem.\n\nZnaky na lebce i na zubech jsou ještě poměrně primitivní, odpovídající dalším nálezům úzkonosých primátů z časného miocénu. Protáhlý čenich doplňovaly u samců výrazné špičáky jako znak silného pohlavního dimorfismu.\n\nZajímavé jsou nalezené části postkraniální kostry, které nesou znaky, odpovídající moderním lidoopům. Mimo jiné jsou zásadním podkladem pro zařazení rodu \"Morotopithecus\" mezi hominoidy.\n\nVelkou pozornost poutají zejména bederní obratle. Jejich podoba naznačuje, že hluboké zádové svaly byly oproti svalstvu kvadrupedních opic v bederní oblasti redukované a nemohly již efektivně pracovat. Bederní část páteře Morotopitheca proto byla méně pružná, přizpůsobená částečně vzpřímenému postoji, podobně jako u moderních zástupců nadčeledi Hominioidea. To znamená, že \"Morotopithecus\" se mohl pohybovat lezením a šplháním, zatímco \"Proconsul\", jemuž se jinak podobal, běhal pouze po čtyřech. Alespoň částečnému pohybu v závěsu na větvích odpovídá i podoba kloubního spojení lopatky, které ukazuje na pohyblivější ramenní kloub. Předpoklad vzpřímenější pozice páteře podporují také silné stehenní kosti, utvářené tak, aby unesly tělo při občasném přenesení váhy na zadní končetiny. V současné době se jedná se o nejstarší doklad takového způsobu pohybu, jaký je pozorován u moderních lidoopů.\n\nTaxonomická a fylogenetická pozice rodu \"Morotopithecus\" je dosud značně nejasná. Zejména vzhledem k malému množství kosterních ostatků je \"Morotopithecus\" chápán většinou jako hominoid, zatím však bez možnosti přesnějšího zařazení, tedy jako \"Hominoidea incertae sedis\". Na základě morfologie lebky a zubů je často stavěn do blízkosti prokonsulidů, na počátek vývojové linie hominoidů, avšak podle podoby postkraniální kostry by mohl být dnešním lidoopům mnohem blíže. Pro takové závěry je ovšem získaný materiál dosud příliš torzovitý a většina odborníků se prozatím zdráhá tuto možnost přijmout.\n\nNěkteří badatelé vzhledem k malému množství podkladů pochybují o způsobu popsané lokomoce se zapojením šplhu a lezení. Mimo jiné je napadána příslušnost zlomku lopatky k ostatním nalezeným kostem i závěry, vyvozované z velmi fragmentárních stehenních kostí.\n\nPředložena byla i možnost sloučení rodu \"Morotopithecus\" s rodem \"Afropithecus\". Podle odpůrců návrhu se oba rody dostatečně odlišují velikostí těla i morfologií stoliček, ačkoliv celková podoba tváře je velmi podobná. \"Morotopithecus\" i \"Afropithecus\" jsou si v každém případě velmi blízcí a je obtížné vytvářet závěry na základě několika málo zlomků kostí.\n\nVědci jsou rovněž rozděleni v názoru na otázku, zda je vzpřímenější postoj Morotopitheca znakem, zděděným pozdějšími hominoidy a nebo pouze náhodou, důsledkem konvergentního vývoje.\n\nVelkým problémem rodu \"Morotopithecus\" je také datování lokality. Nejnovější datace pomocí modernější metody Ar/Ar z 90. let vykazuje stáří více než 20,6 milionů let, zatímco původní datování pomocí metody metody K/Ar z 60. let ukazuje na stáří pouhých 17,5 milionů let. Výsledky staršího datování však podporují také data, získaná studiem biostratigrafie.\n\nVyřešení všech těchto otázek může zásadním způsobem ovlivnit podobu evolučního stromu hominoidů. K jejich potvrzení nebo vyvrácení však budou potřeba další nálezy.\n"}
{"id": "912422", "url": "https://cs.wikipedia.org/wiki?curid=912422", "title": "Seznam cizinců v OHK Dynamo Moskva", "text": "Seznam cizinců v OHK Dynamo Moskva\n\nToto je seznam cizinců, kteří alespoň jednou nastoupili za hokejový tým OHK Dynamo Moskva hrající v KHL. Cizinci jsou myšleni hráči nepocházející ze země, kde klub sídlí. \n"}
{"id": "912424", "url": "https://cs.wikipedia.org/wiki?curid=912424", "title": "Barys Kit", "text": "Barys Kit\n\nBarys Uladzimirovič Kit (: , : ; 6. dubna 1910 Petrohrad, Rusko – 1. února 2018 Frankfurt nad Mohanem) byl běloruský a americký matematik, fyzik, chemik a odborník na kosmonautiku. Působil zejména ve Spojených státech amerických.\n\nNarodil se v Petrohradu v rodině Bělorusa, zaměstnance Ministerstva pošty a telegrafu, s rodiči se nedlouho poté přestěhoval do jejich běloruského domova. V letech 1928 až 1933 vystudoval matematiku na Univerzitě Štěpána Báthoryho ve Vilniusu (tehdy polské Wilno). Začal vyučovat matematiku na běloruském gymnáziu ve Vilniusu a v roce 1939 se stal jeho ředitelem.\n\nPo začátku druhé války a připadnutí Vilniusu Litvě se vrátil do sovětského Běloruska a začal se věnovat rozvoji místního školství. Byl jmenován školním inspektorem Baranovičského okruhu a vyučoval i na baranovičském učitelském ústavu. V té době byla v oblasti díky jeho úsilí otevřena celá řada škol.\n\nV roce 1941 byl Sovětský svaz přepaden nacisty. Kit pak pracoval jako učitel a ředitel pedagogické školy v běloruských Pastavách. Pro podezření ze spolupráce s partyzány byl uvězněn gestapem a víc než měsíc strávil ve vězení. Byl propuštěn po písemných zárukách od bývalých studentů. V roce 1943 se stal ředitelem obchodní školy v Maladzečně, k jejímuž otevření vydaly německé okupační úřady povolení. V roce 1944 mu naopak kvůli jeho pedagogické činnosti hrozilo obvinění z kolaborování s nacisty ze strany sovětských orgánů, odjel proto do Německa, kde pracoval v mnichovském ukrajinském gymnáziu opět jako učitel matematiky. Zároveň studoval na zdravotnické fakultě mnichovské univerzity.\n\nNa konci roku 1948 se přestěhoval do USA, kde pracoval ve farmaceutické společnosti. Pomáhal nově přistěhovalým běloruským imigrantům. V roce 1950 se přemístil do Los Angeles a začal pracovat jako chemik v různých společnostech.\n\nOd poloviny 50. let začala jeho vědecká dráha v oblasti astronautiky a kosmického výzkumu, která trvala 25 let. Nastoupil do společnosti North American Aviation, kde zkoumal možností použití tekutého vodíku jako raketového paliva. V roce 1960 vydal první učebnici o palivu pro raketové systémy v dějinách. Jako matematik-analytik vypracoval pro International Telephone and Telegraph Corporation systém prostředků spojení mezi Zemí a Měsícem jako součást programu Apollo.\n\nZaměstnala ho i americká vláda, pro niž působil jako konzultant pro otázky sovětské kosmonautiky. V roce 1964 popsal její stav v publikaci vydané ve spoluautorství s Frederickem Ordwayem. Přednášel také matematiku na Marylandské univerzitě, kde i později byl emeritním profesorem.\n\nV roce 1972 se přestěhoval do Německa a usadil se ve Frankfurtu. V roce 1982 získal titul Ph.D. na Univerzitě v Řezně.\n\nMěl dva syny, jeden se věnoval rovněž astronautice, druhý se stal chirurgem. Žil s manželkou Tamarou Kazevičovou.\n\nBarys Kit byl čestným členem předsednictva Německé astronautické společnosti Hermanna Obertha, členem výboru Mezinárodní astronautické akademie, viceprezidentem Eurasijské mezinárodní astronomické akademie.\n\nByl čestným občanem Navahrudaku. 3. října 1991 obdržel Kit diplom akademika Mezinárodní akademie astronautiky.\n\n\n"}
{"id": "912427", "url": "https://cs.wikipedia.org/wiki?curid=912427", "title": "Jean Tigana", "text": "Jean Tigana\n\nJean Amadou Tigana (* 23. červen 1955, Bamako) je bývalý francouzský fotbalista narozený v Mali. Hrál na postu záložníka.\n\nS francouzskou reprezentací vyhrál mistrovství Evropy roku 1984 (Tigana v all-stars týmu turnaje), získal bronzovou medaili na mistrovství světa roku 1986 (i zde v all-stars) a hrál i na světovém šampionátu roku 1982, kde Francie skončila na čtvrtém místě. Celkem za národní tým odehrál 52 utkání a vstřelil jeden gól.\n\nRoku 1984 byl časopisem France Football vyhlášen nejlepším fotbalistou Francie. V anketě Zlatý míč, která hledala nejlepšího fotbalistu Evropy, se ve stejném roce umístil na druhém místě.\n\nPo skončení hráčské kariéry se stal trenérem.\n\n"}
{"id": "912431", "url": "https://cs.wikipedia.org/wiki?curid=912431", "title": "Seznam cizinců v HC Lev Praha", "text": "Seznam cizinců v HC Lev Praha\n\nToto je seznam cizinců, kteří alespoň jednou nastoupili za hokejový tým HC Lev Praha hrající v KHL. Cizinci jsou myšleni hráči nepocházející ze země, kde klub sídlí. \n\n"}
{"id": "912432", "url": "https://cs.wikipedia.org/wiki?curid=912432", "title": "Mazánek", "text": "Mazánek\n\nPříjmení Mazánek nosí více významných osobností:\n\n"}
{"id": "912434", "url": "https://cs.wikipedia.org/wiki?curid=912434", "title": "Margaret Berger", "text": "Margaret Berger\n\nMargaret Berger (* 11. říjen 1985; Trondheim, Norsko) je norská elektropopová zpěvačka-skladatelka. Umístila se druhá ve druhé řadě norské odnože pěvecké soutěže Idol v roce 2004. Následně obdržela kontrakt se společností Sony BMG. V roce 2013 reprezentovala Norsko na Eurovision Song Contest 2013 v Malmö, kde s písní \"\"I Feed You My Love\"\" obsadila čtvrté místo se ziskem 191 bodů.\n\nK roku 2013 vydala 2 alba – \"Chameleon\" (2004) a \"Pretty Scary Silver Fairy\" (2006).\n\nMargaret se narodila 11. října 1985 v Trondheimu, vyrůstala v Hitře. Zpívala v místním gospelovém sboru, a ve věku dvaceti let začala psát vlastní písně. Posléze začala studovat hudbu na škole Heimdal videregående. Pro regionální kapelu Slim Void napsala píseň \"\"In Company With Bottles\"\".\n\nV roce 2004 Margaret participovala v 2. sezóně pořadu Idol: Jakten på en superstjerne. Dostala se do TOP 50 a soutěžila v semifinále. Nedostala se přes počáteční semifinálová kola, kde prohrála se zpěvačkami Maria Haukaas Storeng a Kjartan Salvesen (konečný vítěz). Nicméně získala \"call-back\" díky divoké kartě od porotkyně Anneli Drecker s tím, že Margaret byla jedna z jejích nejoblíbenějších soutěžících.\n\nMargaretino debutové album bylo vydáno 4. října 2004. Album dosáhlo čísla 4 v \"Norwegian albums chart\". Na albu oficiální singly z alba, ale videoklip k písni \"\"Lifetime Guarantee\"\" dostal ocenění Spellemannprisen (norská Grammy).\n\nDruhé album \"Pretty Scary Silver Fairy\" bylo vydáno 2. října 2006. Album dosáhlo pozice 8 v Norsku a získalo pozitivní reakce. Ovlivněno zpěvačkou a herečkou Björk, skupinami Daft Punk a The Knife, album odbočilo z předchozí snahy a představuje směs elektronické a taneční populární hudby.\n\nPilotní singl \"\"Samantha\"\" dosáhl čísla 6 v \"Norwegian singles chart\". Text pojednává o ženě, jež se změní, aby potěšila ostatní. 2 další následující singly: \"\"Will You Remember Me Tomorrow?\"\" (No. 13, Norwegian singles chart) a \"\"Robot Song\"\" (neumístila se). V roce 2008 se Margaret stala hudebním ředitelem stanice NRK P3, jedné ze tří celostátních rozhlasových stanic norské vysílací společnosti.\n\nV únoru 2011 vydala singl \"\"In a Box\"\" pod Universal Music. Singl zahrnoval the B-side \"4-E.V.E.R. L.O.V.E\".\nV červnu 2011 její hudební vydavatelství vydala EP se čtyřmi skladbami \"Four Hits: Margaret Berger\"', který zahrnoval singly \"\"Lifetime Guarantee\"\", \"\"Samantha\"\", \"\"Will You Remember Me Tomorrow?\"\" a \"\"Chameleon\"\".\n\nMargaret reprezentovala Norsko na Eurovision Song Contest 2013 s písní \"\"I Feed You My Love\"\" po výhře v norském národním finále 9. února. Píseň napsal Karin Park a MachoPsycho, vyšplhala se na číslo 4 v Norwegian singles chart. Dne 18. května 2013 se Margaret umístila na 4. pozici se ziskem 191 bodů, což je nejlepší výsledek v soutěži od jejich výhry v roce 2009 a šestý nejlepší v historii vůbec.\n\nMargaret v současnosti nahrává své 3. album ve švédském Göteborgu. Album bude obsahovat píseň \"\"I Feed You My Love\"\" stejně jako spolupráci se švédskou indie popovou skupinou Lo-Fi-Fnk. Dne 28. srpna 2013 oznámila na Instagramu vydání druhého singlu \"\"Human Race\"\". Singl byl vydán dne 6. září. V rozhovoru s So So Gay oznámila, že album vyjde v únoru 2014. Nicméně, toto datum vydání bylo odsunuto. Dne 14. března 2014 byl vydán třetí singl \"\"Scream\"\" ze třetího alba \"New Religion\" (2014).\n\n\n"}
{"id": "912438", "url": "https://cs.wikipedia.org/wiki?curid=912438", "title": "Vasto", "text": "Vasto\n\nVasto je italské město v provincii Chieti v oblasti Abruzzo. Leží u pobřeží Jaderského moře\n\nV roce 2011 zde žilo 40 835 obyvatel.\n\nCasalbordino, Cupello, Monteodorisio, Pollutri, San Salvo\n"}
{"id": "912442", "url": "https://cs.wikipedia.org/wiki?curid=912442", "title": "Eufrosina Polocká", "text": "Eufrosina Polocká\n\nEufrosinie Polocká, bělor. \"Еўфрасі́ння Полацкая\", rus. \"Евфроси́ния По́лоцкая\" (* 1104 Vitěbsk - 1167 (Jeruzalém) nebo 1173 (Polock)) byla dcera vitěbského knížete Svjatoslava, představená pravoslavného kláštera a osvícenka v období Kyjevské Rusi. Byla kanonizována v květnu 1910. V současné době je považována za svatou - ochránkyni Běloruska.\n\nVe dvanácti odmítla manželství a laický život obecně a odešla do Polockého kláštera (předpokl. 1116). Zhruba v roce 1119 se přestěhovala do cely při polockém chrámu Svaté Sofie, kde začala přepisovat knihy v místní knihovně.\n\nNěkdy po roce 1120 Efrosinia (tehdy ještě řeholnice) dala podnět k vybudování ženského Spaského kláštera v Selci u Polocku, kde stávala stará rezidence polockých biskupů. Po vybudování kláštera v roce 1126 byla jmenována představenou tohoto kláštera. Byla také iniciátorkou založení mužského klášteru Bohorodičky і сirkve Svaté bohorodičky při něm (1151-1154). Objednala u mistra klenotníka Lazaře Bogši (bělor. Лазар Богшa) zlatý kříž s relikviemi, který se později stal známým jako\n„kříž Efrosinie Polocké“ (1161). Za druhé světové války byl kříž během německé okupace odcizen a ztracen.\n\nNa konci života se Efrosinie vydala na pouť do Jeruzaléma, kde po vyčerpávající cestě (předpoklad i diplomatické mise v Konstantinopolu) pravděpodobně zemřela (1167).\n\nPravoslavné církve Efrosinie Polocké existují v Londýně, South Rivers (USA) a Torontu (CAN).\n\nV Bělorusku byla první budova církve po kanonizaci Eufrosinie vybudována v roce 1914, ale byla zbourána sovětskou vládou v roce 1951. Nová církev zasvěcená Efrosinie Polocké vznikla koncem 90. let 20. století v Minsku.\n"}
{"id": "912445", "url": "https://cs.wikipedia.org/wiki?curid=912445", "title": "Suzuki GSX 1200 Inazuma", "text": "Suzuki GSX 1200 Inazuma\n\nSuzuki GSX 1200 Inazuma je motocykl firmy Suzuki kategorie nakedbike, vyráběný v letech 1999-2000. Vzhledově velmi podobný je slabší model Suzuki GSX 750 Inazuma, který nemá chromovaný blok motoru.\n\nSuzuki GSX 1200 Inazuma je motocykl klasického vzhledu, který umocňuje zejména zadní kyvná vidlice se dvěma pružícími a tlumícími jednotkami a rozsáhlé použití chromovaných dílů. Motor, upravený z verze Suzuki GSF 1200 Bandit, nabízí ještě dynamičtější a brutálnější zátah z nízkých otáček. Motor má jiné karburátory a je vyladěn k dodávání síly hlavně v nízkých a středních otáčkách a má větší kroutící moment, 90% kroutícího momentu je dostupných při 3800 otáčkách. Oproti Banditu má i vzpřímenější pozici jezdce.\n\nNakedbike klasické koncepce se vzduchem a olejem chlazeným řadovým čtyřválcem plněným čtyřmi karburátory CVK o průměru 32 mm, s elegantně vykrojenou nádrží a centrálním stojanem. Vzhledem k nižší výšce sedla a jeho užšímu tvaru je vhodný i pro jezdce menších postav.\n\n\n"}
{"id": "912446", "url": "https://cs.wikipedia.org/wiki?curid=912446", "title": "Gösta Löfgren", "text": "Gösta Löfgren\n\nKarl Gösta Herbert Löfgren (29. srpna 1923 – 5. září 2006) byl švédský fotbalista a později trenér, který hrával na pozici útočníka. V roce 1955 získal ve Švédsku ocenění Guldbollen pro nejlepšího fotbalistu roku.\n\nNejdříve hrál za klub Motala AIF, s nímž v sezóně 1957/58 postoupil do Allsvenskan, kde tým vydržel jednu sezónu.\nPoté působil v klubu IFK Norrköping. Po ukončení aktivní hráčské kariéry vedl v letech 1971–1972 jako trenér právě švédský klub IFK Norrköping.\n\nNastupoval za švédskou fotbalovou reprezentaci. Celkem odehrál v národním týmu 40 zápasů a vstřelil 12 gólů.\n\n\n"}
{"id": "912452", "url": "https://cs.wikipedia.org/wiki?curid=912452", "title": "Ferdinand Španělský", "text": "Ferdinand Španělský\n\nFerdinand Španělský (16. května 1609, Madrid – 9. listopadu 1641, Brusel) byl španělský infant-kardinál, generální guvernér jižního Nizozemí a účastník bojů v třicetileté válce (1618–1648), pocházející ze španělské větve Habsburské dynastie.\n\nByl třetím synem španělského krále Filipa III. a Markéty Štýrské, která byla manželovou sestřenicí 2. stupně. Jeho nejstarší bratr se stal španělským králem Filipem IV.\n\nV roce 1620 se stal toledským arcibiskupem. Po smti své tety Isabely byl od roku 1634 byl generálním guvernérem jižního Nizozemí. Do Antverp, kde se ujal vlády, přijel roku 1635 s velkou slávou. Přitom stihl na cestě z Milána, se svou armádou v bitvě u Nördlingenu, porazit švédská vojska.\n\nVládu v Nizozemí provázely boje s Francií a se Spojenými provinciemi. Ferdinand měl vojenské schopnosti, které nemohl naplno uplatnit, neboť Španělsko v té době nemělo silnou pozici. Roku 1637 přišlo Nizozemí o Bredu. Dokázal však ubránit Antverpy, když vyhrál u Kalla bitvu proti Holanďanům. Díky neustálým polním tažením měl podlomené zdraví a v roce 1641 předčasně zemřel. Pohřben byl v Bruselu v katedrále sv. Guduly.\n\n\n"}
{"id": "912453", "url": "https://cs.wikipedia.org/wiki?curid=912453", "title": "Bartoloměj Kuru", "text": "Bartoloměj Kuru\n\nBartoloměj Kuru (* 6. dubna 1987) je rakouský fotbalový brankář, narozený v Čechách, momentálně hrající za rakouský celek ASK-BSC Bruck an der Leitha.\n\nHrál v mládežnických týmech pražské Sparty a Slavie.\n\nNastoupil v rakouském týmu U19, se kterým skončil na Mistrovství Evropy ve fotbale hráčů do 19 let 2006 v Polsku v semifinále (porážka 0:5 s pozdějším vítězem Španělskem). Zahrál si i na Mistrovství světa ve fotbale hráčů do 20 let 2007 v Kanadě, kde Rakousko podlehlo v semifinále České republice 0:2.\n\n"}
{"id": "912456", "url": "https://cs.wikipedia.org/wiki?curid=912456", "title": "Slavoj Liberec", "text": "Slavoj Liberec\n\nSlavoj Liberec byl český fotbalový klub z Liberce. Založen byl v roce 1949 pod názvem Sokol Čechie Liberec XI. O rok později se klub přejmenoval na Slavoj Liberec. Slavoj se stal v roce 1953 prvním libereckým klubem v nejvyšší soutěži. V roce 1955 se Slavoj sloučil s Tatranem Liberec. O tři roky později se Slavoj sloučil s Jiskrou Liberec. Nově vzniklý klub dostal název Slovan Liberec.\n\nZdroj: \n\n\nZdroj: \n\n"}
{"id": "912459", "url": "https://cs.wikipedia.org/wiki?curid=912459", "title": "Jiskra Liberec", "text": "Jiskra Liberec\n\nJiskra Liberec byl český fotbalový klub z Liberce. Založen byl v roce 1922 pod názvem Rapid Horní Růžodol. V roce 1950 se klub přejmenoval na Kolora Liberec. V roce 1954 klub postoupil do československé nejvyšší soutěže, ve které setrval jen jednu sezónu. V sestupovém roce se Kolora sloučila do Lokomotivy Liberec. O tři roky později se Jiskra sloučila znovu, tentokráte se Slavojem Liberec. Nově vzniklý klub dostal název Slovan Liberec.\n\nZdroj: \n\n\nZdroj: \n\n"}
{"id": "912460", "url": "https://cs.wikipedia.org/wiki?curid=912460", "title": "2. československá fotbalová liga 1967/68", "text": "2. československá fotbalová liga 1967/68\n\nV soubojích 36. ročníku druhé nejvyšší fotbalové soutěže – 2. československé fotbalové ligy 1967/68 – se utkalo 28 mužstev ve dvou skupinách po 14 účastnících každý s každým dvoukolovým systémem podzim–jaro. Tento ročník začal v pátek 11. srpna 1967 ve Vítkovicích zápasem domácího VŽKG Ostrava se Spartakem Považská Bystrica (hosté vyhráli 2:1) a skončil v sobotu 22. června 1968.\n\nPoznámky:\n\nPoznámky:\n\n"}
{"id": "912463", "url": "https://cs.wikipedia.org/wiki?curid=912463", "title": "NBA 2K13", "text": "NBA 2K13\n\nNBA 2K13 je sportovní basketbalová hra vydaná americkou společností 2K Sports v roce 2012. Hra obsahuje mnoho herních módů a byla vydává v několika jazycích (v češtině ale zatím ne). Je možné ji hrát také online po internetu. Hra existuje na několik přístrojů a operačních systémů (Microsoft Windows, Android, Mac OS, iOS, Wii, XBox 360, Wii U)\n\nMy Career: V tomto módu si vytvoříte hráče a hrajete za něj. Od NBA Draftu až do ukončení kariéry. Budujete si pozici v týmu. Od nováčka až po nejžádanějšího hráče soutěže. Můžete také požádat o vyměnění do jiného týmu, nebo vás mohou vyměnit. Během zápasu se vám mění známka. Mění se podle toho jak hrajete. Je na stupnici A,B, C, D a F. Každá známka má ještě plus a minus ale F minus nemá. Podle toho jak hrajete tolik na hřišti strávíte času.\n\nThe Association: Zde si zvolíte klub a hrajete za něj. Jste v pozici trenéra i hráče. Můžete rezignovat na pozici a vybrat si jiný tým. Hrajete kolik sezón chcete.\n\nSeason: Stejné jako The Association, ale za klub hrajete jen jednu sezónu. Pak mód skončí. Vyměňování hráčů je libovolné.\n\nCreate A Legend: zde si zvolíte jakéhokoli hráče ze současné NBA. Můžete si vybrat také hráče z minulosti a přidatsi jej do jakéhokoli týmu chcete. Jako profesionál dostáváte více příležitostí na hřišti. A jako hvězda ze hřiště skoro neslezete. V podstatě se tento mód podobá módu MyCareer.\n"}
{"id": "912464", "url": "https://cs.wikipedia.org/wiki?curid=912464", "title": "Sven Dahlkvist", "text": "Sven Dahlkvist\n\nSven Anders Peter „Dala“ Dahlkvist (* 30. května 1955, Mockfjärd, Švédsko) je bývalý švédský fotbalista a trenér, který hrával na pozici obránce. V roce 1984 získal ve Švédsku ocenění Guldbollen pro nejlepšího fotbalistu roku. Za švédskou fotbalovou reprezentaci nastoupil k 39 zápasům a vstřelil 4 góly. Po ukončení fotbalové kariéry trénoval v letech 1993–1999 klub Örebro SK, v němž strávil část svého fotbalového života, a krátce i tým Eskilstuna City.\n\nJeho dcera Lisa Dahlkvist hrála také fotbal (za tým Umeå IK a švédskou ženskou fotbalovou reprezentaci).\n\nVe Švédsku, kde strávil celou fotbalovou kariéru, získal jeden ligový titul v dresu AIK Stockholm a jedno prvenství ve švédském poháru Svenska Cupen. V AIK byl dlouhou dobu klíčovým hráčem. Poté hrál ještě v klubu Örebro SK.\n\nNastupoval i za švédskou fotbalovou reprezentaci. V A-týmu Švédska zažil debut 19. dubna 1979 v přátelském utkání s domácím Sovětským svazem (prohra Švédska 0:2). Celkem odehrál v letech 1979–1985 v seniorském národním týmu 39 zápasů, v nichž se čtyřikrát střelecky prosadil.\n\n"}
{"id": "912474", "url": "https://cs.wikipedia.org/wiki?curid=912474", "title": "2. československá fotbalová liga 1965/66", "text": "2. československá fotbalová liga 1965/66\n\nV soubojích 34. ročníku druhé nejvyšší fotbalové soutěže – 2. československé fotbalové ligy 1965/66 – se utkalo 28 mužstev ve dvou skupinách po 14 účastnících každý s každým dvoukolovým systémem podzim–jaro. Tento ročník začal v pátek 13. srpna 1965 v Děčíně zápasem mezi domácím Kovostrojem a Spartakem Čelákovice (hosté zvítězili 2:1) a skončil v neděli 19. června 1966. Po reorganizaci byla tentokrát rozdělena do dvou skupin.\n\nPoznámky:\n\nPoznámky:\n\n"}
{"id": "912479", "url": "https://cs.wikipedia.org/wiki?curid=912479", "title": "Čajniče", "text": "Čajniče\n\nČajniče (v srbské cyrilici Чајниче) jsou město ve východní části Bosny a Hercegoviny, v Republice srbské, nedaleko od hranice s Černou Horou. Řadí se k menším sídlům; v roce 1991 mělo 3 152 obyvatel.\n\nČajniče (název obce pochází z perštiny a znamená \"Dobrá Voda\") se rozkládají v hornaté oblasti tzv. Podriní, v blízkosti silničního tahu Goražde – Priboj. Poprvé byla jejich existence zmíněna v roce 1477, jako jednoho z měst tzv. Hercegovinského sandžaku. K rozvoji města přispívala těžba železa a obchodní karavany, které Čajniče spojovaly jak s Dubrovníkem, tak i Istanbulem.\n\nČajniče jsou střediskem stejnojmenné opštiny, do které spadá několik desítek okolních vesnic. Spolu s nimi mělo město v roce 1991 8 956 obyvatel.\n"}
{"id": "912480", "url": "https://cs.wikipedia.org/wiki?curid=912480", "title": "Národní fotbalová liga 1970/71", "text": "Národní fotbalová liga 1970/71\n\nV soubojích 2. ročníku Národní fotbalové ligy 1970/71 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n\n"}
{"id": "912481", "url": "https://cs.wikipedia.org/wiki?curid=912481", "title": "Nalmefen", "text": "Nalmefen\n\nNalmefen (systematický název 17-cyklopropylmethyl-4,5α-epoxy-6-methylidenmorfinan-3,14-diol) je modulátor opioidního systému, který působí antagonisticky na opioidní receptory µ, δ, parciálně agonisticky na receptory κ. Nalmefen se liší od strukturně podobného naltrexonu substitucí ketonové skupiny na 6. pozici naltrexonu methylenovou skupinou (CH2), což podstatně zvyšuje afinitu k µ-opiodnímu receptoru. Proti naltrexonu má nalmefen delší biologický poločas, vyšší biodostupnost při perorálním podání a nebyla u něj pozorována hepatotoxicita závislá na dávce. Nalmefen podléhá extenzivnímu, rychlému metabolismu v játrech prostřednictvím glukuronidové konjugace. Byl syntetizován kolem roku 1970.\n\nPoužívá se podle potřeby při léčbě závislosti na alkoholu, pro snížení spotřeby alkoholu. Účinkem je podobný naltrexonu, který se však používá jako dlouhodobá podpůrná léčba v abstinenci. Podobně jako další příbuzné látky může vyvolat akutní příznaky z vysazení u pacientů závislých na opioidech nebo méně často po chirurgickém zákroku, při němž byla použita silná opioidní analgetika.\nFirma H. Lundbeck A/S získala licenci na nalmefen od Biotie Therapies, provedla klinické studie , a získala registraci přípravku v EU pro indikaci snížení spotřeby alkoholu u dospělých pacientů se závislostí na alkoholu, kteří mají vysoké riziko pití.\n"}
{"id": "912484", "url": "https://cs.wikipedia.org/wiki?curid=912484", "title": "Ethidium bromid", "text": "Ethidium bromid\n\nEthidium bromid (EtBr) je látka, která se v molekulární biologii využívá k detekci DNA při agarózové elektroforéze. Detekce spočívá v ozáření gelu ultrafialovým zářením, pod kterým ethidium bromid navázaný na DNA emituje světlo. Ethidium bromid se do DNA váže interkalací, vmezeřením mezi jednotlivé báze. Vzhledem k povaze vazby na DNA je ethidium bromid silný mutagen.\n\nEthidium bromid je tvořen heterocyklickým jádrem, které tvoří molekula fenanthridinu, což je isomer akridinu.\nFluorescence ethidium bromidu se po navázání na dvouvláknovou DNA nebo RNA zvyšuje oproti fluorescenci v roztoku více než 20×, předpokládá se, že důvodem je zhášení fluorescence molekulami vody v roztoku.\nEtBr má ve vodném roztoku hlavní absorpční maxima při 210 nm, 285 nm (ultrafialové záření), excitovaný EtBr emituje světlo o vlnové délce 605, které odpovídá oranžové barvě.\n\nHlavní využití ethidium bromidu v molekulární biologii je pro detekci dvouvláknové DNA při agarózové elektroforéze, ať pro kontrolu účinnosti izolace DNA, vyhodnocení PCR, restrikčního štěpení nebo další. Pomocí ethidium bromidu je možné vizualizovat i RNA, pokud elektroforéza probíhá v nedenaturujících podmínkách.\nEthidium bromid je možné nanášet přímo do vzorku, do elektroforetického pufru nebo nejčastěji do agarózového gelu, ve kterém dochází k rozdělení DNA. Protože je ethidium bromid kladně nabitý, při elektroforéze se volný ethidium bromid pohybuje opačným směrem, než záporně nabitá DNA.\nSamotná detekce probíhá pod UV lampou, pod kterou ethidium bromid navázaný na DNA oranžově svítí, viz obrázek. Protože se pro detekci používá ultrafialové světlo, je nutné detekci provádět pomocí kamery nebo použít pro pozorování skleněnou desku, která UV účinně filtruje. V případě přímého pozorování je nutné používat ochranu očí filtrující UV a chránit kůži.\n\nKvůli nebezpečnosti ethidium bromidu se pro detekci nukleových kyselin často používají alternativy, například SYBR Green I, který má vyšší detekční schopnost a je méně mutagenní, než EtBr.\n\nEthidium bromid se zhruba od roku 1950 používá k léčbě trypanosomózy u dobytka. Až relativně nedávno byl přesně popsán mechanismus účinku EtBr na buňky prvoků rodu \"Trypanosoma\", EtBr se váže na molekuly DNA v kinetoplastu a vyvolává přeměnu její struktury na Z-DNA, což blokuje její replikaci.\n\nEthidium bromid se považuje za mutagen, protože se interkaluje do DNA, což mění její strukturu. Předpokládá se, že změna tohoto typu může vést k špatnému zařazení báze při replikaci DNA. Mutagenní vlastnosti ethidium bromidu byly skutečně potvrzené v Amesově testu, ale pouze po opůsobení ethidium bromidu jaterním lyzátem, což naznačuje nutnost jeho zmetabolizování. Metabolit zodpovědný za pozorovaný mutační efekt ovšem identifikován nebyl. EtBr se používá několik desetiletí v léčbě trypanosomózy u dobytka, bez pozorování mutagenního ani terratogenního efektu. Koncentrace EtBr používaná v laboratořích pro analýzu DNA při agarózové elektroforéze (0,25–1 mikrogram/ml) je výrazně pod toxickou dávkou EtBr, ale je v dostatečné koncentraci, aby EtBr mohlo narušovat dělení mitochondrií, reálný efekt doposud nebyl studovaný. Při práci s EtBr v laboratorních podmínkách se proto vyžaduje zvýšená bezpečnost práce, vyhrazení místa pro práci s EtBr a likvidace EtBr jako nebezpečného odpadu.\n"}
{"id": "912489", "url": "https://cs.wikipedia.org/wiki?curid=912489", "title": "Peter Houtman", "text": "Peter Houtman\n\nPeter Houtman (* 4. června 1957, Rotterdam, Nizozemsko) je bývalý nizozemský fotbalista, který hrával na pozici útočníka.\n\nV Nizozemsku hrál za dva kluby Feyenoord Rotterdam, Sparta Rotterdam, Excelsior Rotterdam, FC Groningen, ADO Den Haag. Působil i v Belgii v Club Brugge KV a v Portugalsku ve Sportingu Lisabon.\n\nV sezóně 1982/83 se stal v dresu Feyenoordu nejlepším střelcem Eredivisie s 30 vstřelenými brankami. V ročníku 1983/84 rozhodl jediným gólem finále nizozemského fotbalového poháru na stadionu De Kuip proti Fortuně Sittard, Feyenoord zvítězil 1:0. V sezóně 1986/87 byl v dresu Groningenu s pěti vstřelenými góly mezi čtveřicí nejlepších střelců Poháru UEFA (společně s ním ještě Brazilec Paulinho Cascavel, Fin Jari Rantanen a krajan Wim Kieft).\n\nV letech 1983–1985 nastupoval za nizozemskou fotbalovou reprezentaci. Celkem odehrál v nizozemské reprezentaci 8 zápasů a vstřelil v nich 7 branek.\n\n"}
{"id": "912508", "url": "https://cs.wikipedia.org/wiki?curid=912508", "title": "Daphne Rubin-Vega", "text": "Daphne Rubin-Vega\n\nDaphne Rubin-Vega (* 18. listopadu 1969, Panama City, Panama) je tanečnice, zpěvačka a herečka. Její nejznámější rolí je Mimi Marquez v původním obsazení broadwayského muzikálu \"Rent\" a role Lucy v mimo broadwayské hře \"Jack Goes Boating\".\n\nNarodila se v Panama City v Panamě jako dcera zdravotní sestry Daphine Vega a truhláře Joseho Mercedese Vega. Její nevlastní otec, Leonard Rubin, byl spisovatel. Svou hudební kariéru začala jako hlavní zpěvačka latinskoamerické freestylové skupiny Pajama Party. Tři skladby skupiny se v letech 1989 a 1990 umístily v žebříčku Billboard Hot 100. Jako sólová zpěvačka se umístila na 1. místě v žebříčku Hot Dance Music/Club Play chart, se svou písní \"I Found It.\" V roce 2003 se navrátila na vrchol dance/club žebříčků s taneční verzí písně od Eltona Johna, \"Rocketman\". V roce 2001 nahrála své debutové rockové album plné původních písní (\"Souvenirs\"), ale vyskytly se problémy, když se její nahrávací společnost Mercury sloučila.\n\nRubin-Vega vystupovala v původním obsazení broadwayského muzikálu \"Rent\" jako Mimi Marquez, devatenáctiletá HIV pozitivní dívka závislá na heroinu, která pracuje v klubu Cat Scratch Club jako exotická tanečnice. Jedním z jejich kolegů byl Wilson Jermaine Heredia, se kterým hrála v roce 1999 ve filmu \"Bezva polda\". Muzikál opustila dne 5. dubna 1997 a nahradila ji Marcy Harriell. Rubin-Vega se neobjevila ve filmové adaptaci muzikálu, protože v době castingů a natáčení filmu byla těhotná. Její roli ztvárnila herečka Rosario Dawson.\n\nMá dvě nominace na cenu Tony: jednu za roli v \"Rentu\" za nejlepší muzikálovou herečku a tu druhou za nejlepší herečku ve vedlejší roli za Conchitu v muzikálu \"Anna in the Tropics\" (2003). V roce 1996 vyhrála cenu Theatre World Award za \"Rent\". Také byla oceněna Blockbuster Award pro nejlepší herečku ve vedlejší roli v napínavém thrilleru za roli ve filmu \"Nebezpečné hry\", v hlavní roli s Kevinem Baconem a Neve Campbell.\n\nV roce 2000 se objevila v broadwayském uvedení \"The Rocky Horror Show\" v roli Magenty.\n\nTaké vydala druhé vlastní album s názvem \"Redemption Songs\" vydané v říjnu 2006 přes Sh-K Boom Records. Hrála s Phyliciou Rashad v muzikálové verzi \"The House of Bernarda Alba\" v Lincoln Center v březnu 2006. Ztvárnila roli Fantine v broadwayském revivalu populárního muzikálu Bídníci z roku 2006. Dne 2. března 2007 ji v roli nahradila držitelka ceny Tony, filipínská herečka Lea Salonga.\n\nV únoru 2007 vystupovala po boku Philipa Seymoura Hoffmana ve hře \"Jack Goes Boating\" a objevila se i ve filmové verzi s názvem \"Jack se chystá vyplout\". Měla i cameo roli ve filmu \"Sex ve městě\" v roce 2008.\n\nV listopadu 2010 získala nominaci na cenu Independent Spirit Awards za roli ve filmu \"Jack se chystá vyplout\". Předávání cen se konalo v Santa Monice v Kalifornii v únoru 2011.\n\nV roce 2011 si zahrála mimo Broadway i ve světové premiéře hry Tommyho Nohilla, \"Blood From A Stone\", ve The New Group's Acorn Theater. Ve stejném roce se objevila i ve hře \"Love, Loss, and What I Wore\". Ve stejném roce jsme ji mohli zahlédnout ve snímku \"Union Square\", který napsala a režírovala Nancy Savoca na filmovém festivalu v Torontu. Vedle ní se ve filmu objevili Mira Sorvino, Patti Lupone, Tammy Blanchard, Mike Doyle a Michael Rispoli.\n\nNa jaře 2012 se vrátila na Broadway do revivalu hry od Tennesseeho Williamse, \"Tramvaj do stanice Touha\". Ztvárnila roli Stelly Kowalski a roli Stanleyho si zahrál Blair Underwood.\n\nV roce 2013 se objevila ve vedlejší roli v televizním seriálu \"Smash\".\n\n\n\nRubin-Vega se také objevila na původní nahrávce muzikálu \"Rent\" a na revivalové nahrávce \"The Rocky Horror Show\".\n\n"}
{"id": "912511", "url": "https://cs.wikipedia.org/wiki?curid=912511", "title": "2. československá fotbalová liga 1963/64", "text": "2. československá fotbalová liga 1963/64\n\nV soubojích 32. ročníku druhé nejvyšší fotbalové soutěže – 2. československé fotbalové ligy 1963/64 – se utkalo 42 mužstev ve třech skupinách po 14 účastnících každý s každým dvoukolovým systémem podzim–jaro. Tento ročník začal v pátek 16. srpna 1963 v Plzni utkáním domácího Spartaku se Spartakem Mladá Boleslav (Plzeň vyhrála 4:2) a skončil v neděli 14. června 1964.\n\nPoznámky:\n\nPoznámky:\n\nPoznámky:\n\n"}
{"id": "912517", "url": "https://cs.wikipedia.org/wiki?curid=912517", "title": "Pinocchiova dobrodružství", "text": "Pinocchiova dobrodružství\n\nPinocchiova dobrodružství (italsky \"Le avventure di Pinocchio\") je dětský román italského spisovatele Carla Collodiho. Pohádka o dřevěném panáčkovi, vlastně neposlušném chlapci, který po četných dobrodružstvích zmoudřel, zbavil se svého dřevěného těla a stal se opravdovým chlapcem, se stala jeho nejznámějším dílem. Byla vydána nakladatelstvím Libreria Editrice Paggi 18. října 1883 a získala velkou popularitu.\n\nKniha obsahuje také autorovy kresby, které jsou reprodukovány ve většině vydání.\n\nKniha byla přeložena do více než 220 jazyků a dialektů. Prodalo se celosvětově více než 20 milionů kopií. V přepracování nazvaném Zlatý klíček ruského spisovatele Alexeje Nikolajeviče Tolstého má panáček jméno Buratino. Pinocchio byl zpracován v několika filmových adaptacích, včetně filmového muzikálu od Lernera a Loeweho, dvou oper a jednoho animovaného seriálu.\n\n\n"}
{"id": "912518", "url": "https://cs.wikipedia.org/wiki?curid=912518", "title": "Proteův syndrom", "text": "Proteův syndrom\n\nProteův syndrom je extrémně vzácná kongenitální porucha, způsobující postupný nekontrolovatelný růst tkání (především pojivových) různých částí těla. Zasahuje kůži, kosti, svaly a cévy. Syndrom je pojmenován po řeckém bohovi Próteovi, který dle mytologie dokázal měnit svůj tvar.\nPro nemoc je dále typická asymetričnost (k asymetrickému růstu dochází zpravidla na jedné polovině těla), růst četných benigních (nezhoubných) nádorů pojivové a tukové tkáně atd. Stav pacienta se při Proteově syndromu zhoršuje a neexistuje žádná známá kauzální léčba. Pomocí léků je možno průběh nemoci zbrzdit a chirurgickými zákroky deformace odstraňovat, což ale neodstraňuje příčinu choroby. U pacientů je častý výskyt krevních sraženin a mezi nejčastější příčinu úmrtí u Proteova syndromu patří plicní embolie.\n\nProteův syndrom byl v americké lékařské literatuře poprvé popsán roku 1976 doktorkou Samiou Temtamy a Johnem Rogersem. O tři roky později jej rovněž popsal Michael Cohen. Na celém světě bylo k roku 2007 popsáno zhruba 200 případů Proteova syndromu, přičemž se odhaduje, že k témuž roku žilo přibližně 120 osob s touto nemocí.\n\nPodle již zmíněného Cohena trpěl Proteovým syndromem rovněž Joseph Merrick (1862–1890), známý též jako Sloní muž. U toho se do té doby předpokládala neurofibromatóza typu 1. Podle další teorie mohl Merrick trpět oběma chorobami současně. Testy DNA však dopadly neprůkazně, a tak příčina Merrickova onemocnění zůstává neznámá.\n"}
{"id": "912519", "url": "https://cs.wikipedia.org/wiki?curid=912519", "title": "Žďár nad Sázavou (tvrz)", "text": "Žďár nad Sázavou (tvrz)\n\nTvrz Žďár nad Sázavou stojí v ulici Tvrz, nad řekou Sázavou, ve městě Žďár nad Sázavou, nedaleko kostela sv. Prokopa a kaple sv. Barbory. Od 18. června 1993 je tvrz chráněna jako kulturní památka.\n\nTvrz byla údajně vystavěna okolo roku 1300 hamerníkem Kuncmanem, čímž se řadí k nejstarším budovám ve městě. Na rozdíl od většiny panských sídel nikdy nefungovala jako sídlo šlechty, ale využívali ji rychtáři. Kromě toho byla součástí městského opevnění. Novější výzkumy její vznik zasazují do poloviny 15. století v souvislosti se zpracováním železné rudy. Původně měla pozdně gotickou podobu, později byla přestavěna v duchu baroka. V letech 1820–1878 sloužila jako škola, od roku 1937 se v jejích prostorách nachází muzeum, od roku 1941 fungující jako Muzeum Města Žďáru. Dne 9. května 1945 při ústupu německých vojsk tvrz vyhořela a tím nenávratně zmizela většina sbírek muzea. Od roku 1992 jsou v jejích prostorách umístěny sbírky Regionálního muzea.\n\n"}
{"id": "912520", "url": "https://cs.wikipedia.org/wiki?curid=912520", "title": "Německá vysoká škola technická v Brně", "text": "Německá vysoká škola technická v Brně\n\nNěmecká vysoká škola technická v Brně (německy \"Deutsche Technische Hochschule Brünn\") byla vysoká technická škola v Brně, která fungovala v letech 1849–1945 a na které se vyučovalo v němčině.\n\nŠkola vznikla v roce 1849 po přesunu Stavovské akademie z Olomouce. Zpočátku šlo o nevysokoškolské dvojjazyčné (česko-německé) Technické učiliště v Brně. Škola od roku 1860 sídlila ve vlastní nové budově na dnešním Komenského náměstí, kterou nyní využívá Masarykova univerzita. Roku 1873 bylo Technické učiliště povýšeno na vysokou školu s názvem C. k. vysoká škola technická v Brně. Ta však již nebyla dvojjazyčná, ale pouze německého charakteru. Dlouhou dobu se uvažovalo o tom, že škola bude rozdělena na českou a německou část, k tomu ale nedošlo, a tak byla v roce 1899 vedle ní založena ještě Česká vysoká škola technická v Brně (dnešní Vysoké učení technické). V roce 1910 byla pro německou vysokou školu dokončena stavba druhé budovy v dnešní ulici Joštově (nyní Fakulta sociálních studií Masarykovy univerzity).\n\nPo vzniku Československa a změně národnostních poměrů v roce 1918 se uvažovalo o uzavření školy, ale nakonec i nadále fungovala. Skládala se z fakult matematiky, fyziky, mineralogie, strojírenství, pozemního, vodního a silničního stavitelství, chemie, agronomie, účetnictví a zbožíznalectví.\n\nPo vzniku protektorátu Čechy a Morava se uvažovalo o přeložení školy do Lince, k čemuž ale kvůli vypuknutí války nedošlo. Škola byla nacifikována a převzala školní řád podle říšského vzoru. Po konci druhé světové války a v důsledku vysídlení Němců z Československa byla v roce 1945 škola uzavřena. Oficiálně byla spolu s dalšími německými vysokými školami (Německá vysoká škola technická v Praze a Německá Karlova univerzita) zrušena dekretem presidenta republiky z 18. října 1945 (s retroaktivní účinností k 17. listopadu 1939).\n\nMajetek zrušené německé techniky byl předán Vysokému učení technickému. Její budovy získala Masarykova univerzita, která do budovy na Komenského náměstí umístila svou Lékařskou fakultu a budovu na Joštově využívala pro potřeby dnes již zaniklé Farmaceutické fakulty. Po rekonstrukci budovy na Joštově proběhlé v roce 2005 v ní nalezla své sídlo Fakulta sociálních studií. V budově na Komenského náměstí byla v roce 2000 zřízena Celouniverzitní počítačová studovna a poté, co lékařská fakulta začala v roce 2010 využívat nové prostory v univerzitním kampusu, připadla budova pod správu rektorátu. Ten do ní soustřeďuje celouniverzitní centra (Centrum zahraničních studií, Centrum jazykového vzdělávání, Centrum pro transfer technologií, Poradenské centrum a některá oddělení Ústavu výpočetní techniky). V září 2014 se do budovy přesunulo též Středisko pro pomoc studentům se specifickými nároky. Z lékařské fakulty v budově zůstalo pouze několik kateder nelékařských oborů.\n\n\n\n\n"}
{"id": "912524", "url": "https://cs.wikipedia.org/wiki?curid=912524", "title": "VTJ Tábor (fotbal)", "text": "VTJ Tábor (fotbal)\n\nVojenská tělovýchovná jednota Tábor byl český fotbalový klub z Tábora, který se nachází v Jihočeském kraji. Založen byl v roce 1953 pod názvem DA Žižka Tábor. Zanikl v roce 1996 po ukončení povinné základní vojenské služby. Největším úspěchem klubu byla celkem 21 roční účast ve druhé nejvyšší soutěži (v ročnících 1960/61 – 1966/67, 1968/69 – 1970/71, 1977/78 – 1981/82, 1983/84 – 1988/89).\n\nSvé domácí zápasy odehrával na stadionu Míru.\n\nV roce 1956 byl klub přejmenován na VTJ Dukla Tábor. Už v pátém roce své existence postoupila Dukla Tábor do druhé ligy. Tu hrála, se dvěma ročními přestávkami, až do roku 1971, kdy sestoupila do třetí ligy. V letech 1969 až 1971 byla Dukla Tábor nejvýše postaveným fotbalovým klubem v Jihočeském kraji. Do Tábora přijížděli k zápasům 2. ligy takoví soupeři, jako například Bohemians Praha, Zbrojovka Brno, LIAZ Jablonec, Vítkovice, Škoda Plzeň, a také slovenské kluby Dukla Banská Bystrica, AC Nitra, Partizán Bardejov, ZV Michalovce či ZVL Považská Bystrica.\n\nTáborští vojáci byli svého času doslova zásobárnou talentovaných posil pro prvoligové týmy - Spartu, Slavii, Bohemians, Baník Ostrava, Zbrojovku Brno, Sklo Union Teplice, Vítkovice i další. V roce 1976 se změnil název klubu na VTJ Tábor. Prestižní název Dukla totiž patřil od roku 1977 jen vrcholovým armádním střediskům a klubům. Druhou nejvyšší soutěž hrál tým VTJ Tábor ještě na přelomu 80. a 90. let minulého století. Po pádu totality v roce 1989 se osud vojenského fotbalu v Táboře zvolna naplňoval. Dva roky ještě oddíl hrál ČFL pod názvem FC Dukla Praha „B“, po sestupu do Divize se klub osamostatnil a svou existenci zakončil v roce 1996 sestupem z Divize. Zánik mj. souvisel s ukončením povinné základní vojenské služby. Práva na účast v jihočeském krajském přeboru pak zanikající klub postoupil Spartaku Kaplice.\n\nZdroj: \n\n\nZdroj: \n\nPoznámky:\n\nVTJ Tábor „B“ byl rezervní tým Tábora. Největšího úspěchu dosáhl v sezóně 1961/62, kdy se v Krajském přeboru (tehdejší 3. nejvyšší soutěž) umístil na 1. místě. Rezervní tým zanikl v roce 1988 převelením do Jindřichova Hradce.\n\nZdroj: \n\n"}
{"id": "912531", "url": "https://cs.wikipedia.org/wiki?curid=912531", "title": "Yolandi Visser", "text": "Yolandi Visser\n\nYolandi Visser, alternativní zápis ¥o-Landi Vi$$er, rozená Anri du Toit (* 1984) je jihoafrická zpěvačka/rapperka.\n\nMax Normal\n\nThe Constructus Corporation\n\nMaxNormal.TV\n\nDie Antwoord\n"}
{"id": "912532", "url": "https://cs.wikipedia.org/wiki?curid=912532", "title": "Sdílené médium", "text": "Sdílené médium\n\nSdílené médium ( ) v telekomunikacích a počítačových sítích je přenosové médium nebo komunikační kanál pro přenos dat, který může současně používat více než jeden uživatel.\n\nProtože většina komunikačních kanálů funguje správně pouze v případě, že vysílá jenom jeden uživatel, je potřeba používat metodu přístupu ke kanálu.\n\nPři přepojování okruhů je obvykle každému uživateli přidělena určitá pevná část přenosové kapacity. Přenosová kapacita kanálu je rozdělena pomocí určité metody multiplexování nebo pomocí kombinace několika metod jako je frekvenční multiplex, časový multiplex. Konkrétní kanálové přístupové metody pro přepojování okruhů jsou vícenásobný přístup s časovým dělením ( ), vícenásobný přístup s frekvenčním dělením ( ).\n\nPři přepojování paketů je sdílení přenosové kapacity dynamické – pokud uživatel nekomunikuje, využívá velmi malou nebo žádnou část přenosové kapacity, pokud naopak vysílá v době, kdy ostatní uživatelé nekomunikují, může mu být přidělena plná kapacita kanálu. Mezi metody přístupu ke kanálu používané pro přepojování paketů patří CSMA, předávání vysílacího práva (peška, tokenu) v sítích Token ring, FDDI a Token Bus.\n\n"}
{"id": "912535", "url": "https://cs.wikipedia.org/wiki?curid=912535", "title": "Franko Simatović", "text": "Franko Simatović\n\nFranko „Frenki“ Simatović (v srbské cyrilici Франко „Френки“ Симатовић, * 1. dubna 1950, Bělehrad, Jugoslávie) je bývalý srbský představitel jugoslávské tajné policie a Speciální jednotek Státní bezpečnosti ministerstva vnitra. Byl také jedním ze zakladatelů Jednotky zvláštních operací (\"JSO/ЈСО\", známé též pod zkráceným názvem \"Jednotka\" - \"Jedinica/Јединица\").\n\nSimatović pocházel z vojenské chorvatské rodiny, která byla původem z Dalmácie. V Bělehradě vystudoval Fakultu politických věd. Dlouhá léta působil v jugoslávské tajné policii UDBA. Později byl aktivní i v Státní bezpečnosti srbské (SDBS), která působila v rámci tzv. Svazové republiky Jugoslávie. \n\nV roce 2003 byl zatčen a předán Mezinárodnímu trestnímu tribunálu pro bývalou Jugoslávii v Haagu. Spolu s Jovicou Stanišićem byl obviněn z páchání válečných zločinů nad nesrbským obyvatelstvem během válek, spojených s rozpadem Jugoslávie na konci 90. let 20. století. Konkrétně se mělo jednat o vyhánění chorvatského a muslimského obyvatelstva z některých oblastí Chorvatska, resp. Bosny a Hercegoviny. Po dlouhém soudním procesu (2009 - 2013) byl nakonec dne 30. května 2013 osvobozen všech obvinění.\n"}
{"id": "912537", "url": "https://cs.wikipedia.org/wiki?curid=912537", "title": "Vicente Requeno", "text": "Vicente Requeno\n\nVicente Requeno y Vives (4. července 1743 Calatorao, Aragonie – 16. února 1811, Tivoli) byl španělský archeolog. Když byl jezuitský řád, jehož byl členem, vypuzen ze Španělska, opustil Španělsko a usadil se v Římě, kde se zabýval obsáhlými archeologickými studiemi, zvláště numismatikou. Koncem 18. století se vrátil do Španělska, kde byl jmenován konzervátorem kabinetu mincí a zvolen členem královské akademie v Aragonu. Zemřel pak na cestě do Sicílie, kam byli Jezuité znovu vpuštěni.\n\nJeho hlavní díla, psaná španělsky a italsky, jsou:\n\n\n"}
{"id": "912540", "url": "https://cs.wikipedia.org/wiki?curid=912540", "title": "Jan Merta", "text": "Jan Merta\n\nJan Merta (24. dubna 1944 Staré Město – 17. srpna 2010 Olomouc) byl český potápěč a badatel v oblasti potápěčské problematiky. Žil dlouhá léta v emigraci. Jeho přínos pro potápění je mezinárodně uznáván a vysoce ceněn. Stál u zrodu mnoha důležitých objevů a stal se šéfinspektorem pro potápění. Vystudoval rovněž doktorát v oboru experimentální filozofie. Jeho práce a objevy přispěly i značnou měrou ke zvýšení bezpečnosti při hloubkovém, pracovním potápění.\n\nV roce 1968 emigroval do Kanady, kde žil až do roku 2006.\n\nJan Merta býval zámečníkem, později v emigraci získal na univerzitě v Montréalu titul bakaláře a na univerzitě v Aberdeenu se stal doktorem filozofie. Byl vydavatelem a šéfredaktorem, duchovním, vědcem, parapsychologem, vynálezcem a především hloubkovým potápěčem. V Kanadě pracoval 8 let na těžebních plošinách jako hloubkový potápěč. Zaměstnání potápěče ho zaujalo natolik, že se potápění začal věnovat i z hlediska fyziologického a lékařského. Mnoho jeho vynálezů přispělo k větší bezpečnosti potápěčů (sestrojil např. několik robotů a ponorek pro lidskou posádku do hloubky 1000 metrů, vymyslel a ověřil dekompresní tabulky, které se používají– dodnes). Postupem času se stal kanadskou kapacitou v oblasti potápění, podílel se na tvorbě mnoha předpisů a zákonů, které později převzaly i jiné země.\n\n"}
{"id": "912543", "url": "https://cs.wikipedia.org/wiki?curid=912543", "title": "Hřib nádherný (rozcestník)", "text": "Hřib nádherný (rozcestník)\n\nHřib nádherný je název používaný pro několik druhů hřibovitých hub:\n\n"}
{"id": "912546", "url": "https://cs.wikipedia.org/wiki?curid=912546", "title": "Eduard Brzorád", "text": "Eduard Brzorád\n\nEduard Brzorád (8. prosince 1857 Německý Brod – 18. listopadu 1903 Německý Brod) byl český politik, poslanec Českého zemského sněmu, Říšské rady a starosta Německého Brodu.\n\nStudoval Karlo-Ferdinandovu univerzitu v Praze, kde roku 1880 získal titul doktora práv.\n\nStejně jako jeho otec Eduard Brzorád starší, který dlouhodobě zastával post okresního starosty na Německobrodsku, vstoupil i mladý Eduard Brzorád do politiky (sám také později byl okresním starostou, stejně jako starostou města Německý Brod). Byl členem mladočeské strany. Po tři roky působil jako tajemník jejího klubu. Profiloval se jako táborový řečník. Ve volbách roku 1891 se stal poslancem Říšské rady (celostátní zákonodárný sbor), kde zastupoval kurii venkovských obcí, obvod Německý Brod, Polná atd. Mandát obhájil za stejný okrsek i ve volbách roku 1897 a volbách roku 1901. Ve vídeňském parlamentu setrval do své smrti roku 1903. Pak ho na poslaneckém křesle vystřídal František Staněk.\n\nV letech 1892–1903 byl i poslancem Českého zemského sněmu. Byl sem zvolen za kurii venkovských obcí v obvodu Ledeč a Dolní Kralovice, poprvé v doplňovacích volbách v říjnu 1892 poté, co rezignoval poslanec Robert Hruš.\n\nDo zemského sněmu i Říšské rady nastupoval v době vrcholící agitace mladočechů proti plánu na česko-německé vyrovnání v Čechách (takzvané punktace), které mladočeská strana označovala za výhodné pouze pro Němce. Na kritice punktací mladočeši založili svůj volební úspěch a i v následujících letech jejich zástupci odmítali realizaci punktací. Když se v květnu 1893 na zemském sněmu projednával návrh na zřízení krajského soudu v Trutnově, kterým by německé etnikum na severovýchodě Čech získalo soudní obvod oddělený od českého vnitrozemí, účastnil se Brzorád radikálních mladočeských obstrukcí a v protokolu z jednání se dokonce uvádí, že „\"poslanec Brzorád sebral akta na stole a mrštil jimi proti zpravodaji Funkovi\"...“ Když se v roce 1896 mladočeská strana v Říšské radě během projednávání takzvané Badeniho volební reformy, která výrazně rozšiřovala volební právo, ale zachovávala kuriový systém a tedy nerovnost voličských hlasů, názorově rozdělila, Brzorád patřil mezi 15 mladočeských poslanců, kteří odmítli vládní předlohu podpořit. V rámci strany tehdy reprezentoval radikální nacionalistické křídlo, proti kterému vystupovali umírnění mladočeši, které vedl Josef Kaizl.\n\nZemřel po delší nemoci v roce 1903. Pohřeb se konal 21. listopadu 1903 v Německém Brodě.\n\nJeho otec Eduard Brzorád starší byl okresním starostou, advokátem a notářem v Německém Brodě, matka Marie byla dcerou Eduarda šl. Křivánka, majitele statku Věž, a jeho ženy Karoliny, roz. svobodné paní Herites. Strýcem z matčiny strany byl také poslanec Českého zemského sněmu baron Karl Kutschera. Jaroslav Kratochvíl, syn jeho sestry Karolíny, byl protektorátním ministrem průmyslu.\n\n"}
{"id": "912547", "url": "https://cs.wikipedia.org/wiki?curid=912547", "title": "Shelby Rogersová", "text": "Shelby Rogersová\n\nShelby Rogersová, nepřechýleně \"Shelby Rogers\" (* 13. října 1992 Mount Pleasant, Jižní Karolína), je americká profesionální tenistka. Ve své dosavadní kariéře nevyhrála na okruhu WTA Tour žádný turnaj. V rámci okruhu ITF získala do května 2017 čtyři tituly ve dvouhře a dva ve čtyřhře.\n\nNa žebříčku WTA byla ve dvouhře nejvýše klasifikována v lednu 2017 na 48. místě a ve čtyřhře pak v témže měsíci na 101. místě. Trénuje ji Marc Lucero.\n\nV americkém fedcupovém týmu debutovala v roce 2017 čtvrtfinálem světové skupiny proti Německu, kde vyhrála s Mattekovou-Sandsovou čtyřhru po skreči soupeřek. Američanky postoupily výsldkem 4:0. V následném semifinále proti České republice prohrála dvouhru s Kateřinou Siniakovou. Americké tenistky přesto zvítězily 3:2 na zápasy. Do listopadu 2017 v soutěži nastoupila k dvěma mezistátním utkáním s bilancí 0–1 ve dvouhře a 1–0 ve čtyřhře.\n\nNa nejvyšší grandslamové úrovni vypadla v úvodním kole US Open 2010 s čínskou tenistkou Šuaj Pchengovou ve třech setech 6–7, 7–6 a 6–3. V kvalifikaci Australian Open 2013 nepřešla první kolo.\n\nHlavní soutěž grandslamové dvouhry si poprvé zahrála na French Open 2013, kam získala jedinou divokou kartu určenou Američance. V úvodním kole porazila francouzskou hráčku Irenu Pavlovicovou, aby ji v další fázi vyřadila dvacátá nasazená Španělka Carla Suárezová Navarrová výsledkem 6–3, 4–6 a 4–6. Do druhého kola prošla také na US Open 2014, kde na ni v prvním kole nestačila Ukrajinka Maryna Zanevská. Poté ji vystavila stopku italská turnajová jedenáctka Flavia Pennettaová.\n\nPrvní finále na okruhu WTA Tour odehrála na červencovém Gastein Ladies 2014, probíhajícím na antuce v alpských lázních Bad Gastein. Do hlavní soutěže prošla z kvalifikace. Na cestě do finále překvapivě vyřadila mimo jiné turnajovou trojku Suárezovou Navarrovou, turnajovou sedmičku Camilu Giorgiovou a v semifinále druhou nasazenou Saru Erraniovou. Až v boji o titul ji zastavila německá světová dvacítka Andrea Petkovicová po setech 3–6 a 3–6.\n\nPremiérové vítězství nad hráčkou elitní světové desítky zaznamenala na Canada Masters 2014, kde zdolala čerstvou finalistku Wimbledonu a osmou ženu pořadí Eugenii Bouchardovou. Kanaďance uštědřila, jako kvalifikantka, v jejím rodišti dokonce dva „kanáry“, když duel druhého kola skončil divokým výsledkem 6–0, 2–6, 6–0.\n\nDo debutového ročníku soutěže vycházejících hvězd na Turnaji mistryň 2014 splnila kvalifikační kritéria a fanoušci ji následně zvolili jako jednu ze čtyř účastnic. V základní skupině vyhrála jediný ze tří zápasů, když zdolala Kazašku Zarinu Dijasovou. Následně však podlehla čínské hráčce Saj-saj Čengové i Portoričance Mónicou Puigovou a obsadila konečné třetí místo.\n\nDo čtvrtfinále grandslamu se poprvé podívala na French Open 2016, když z pozice 108. ženy klasifikace na její raketě skončily sedmnáctá nasazená Karolína Plíšková, Jelena Vesninová, turnajová desítka Petra Kvitová a také rumunská pětadvacátá nasazená Irina-Camelia Beguová. Stala se tak, vyjma sester Sereny a Venus Williamsvých, první Američankou ve čtvrtfinále Roland Garros od roku 2005, kdy si tuto fázi zahrála Lindsay Davenportová. Postup mezi poslední osmičku jí také zajistil kariérní žebříčkové maximum, když měla jistotu posunu do první šedesátky. Ve čtvrtfinále ji však vyřadila čtvrtá nasazená Španělka Garbiñe Muguruzaová ve dvou setech.\n\n"}
{"id": "912549", "url": "https://cs.wikipedia.org/wiki?curid=912549", "title": "Patero církevních přikázání", "text": "Patero církevních přikázání\n\nPatero církevních přikázání je souhrn nejdůležitějších povinností, které římskokatolická církev ukládá svým věřícím nad rámec desatera Božích přikázání. Jsou obsažena v katechismu katolické církve (články 2041 až 2043) a poprvé byla doložena v roce 1444.\n\n\n"}
{"id": "912551", "url": "https://cs.wikipedia.org/wiki?curid=912551", "title": "BNC konektor", "text": "BNC konektor\n\nBNC konektor ( ) je rychle spojitelný a rozpojitelný vysokofrekvenční konektor pro miniaturní a subminiaturní koaxiální kabely (např. typů RG-58, 59, až RG-179, RG-316). Konektory BNC se vyrábějí s impedancí 50 a 75 Ω a obvykle používají pro frekvence do 4 GHz a napětí do 500 voltů. Bajonetový mechanismus, který je tvořen dvěma výstupky na samičím konektoru a drážkou se spirálou a vybráním na převlečné části samčího konektoru, umožňuje rychlé a spolehlivé spojení nasunutím a pootočením převlečné části o 90°.\n\nBNC konektory byly původně navrženy pro vojenské použití, ale rozšířily se v mnoha vysokofrekvenčních aplikacích do 2 GHz a pro přenos obrazu. V ČR se BNC konektory masově rozšířily v posledním desetiletí 20. století díky budování sítí Ethernet, kde jsou základním prvkem v levnější variantě 10Base2 s rychlostí 10 Mbit/s. Mimo uvedenou variantu sítě Ethernet se používají se pro vysokofrekvenční signály v televizní a rozhlasové technice, pro testery a zdroje signálu. V profesionálních videozařízeních se BNC konektory používají pro stejné účely, pro jaké se ve spotřební elektronice používají RCA konektory (Cinch).\n\nBNC konektory se používají pro přenos signálu, například:\n\n\nBNC konektory se také používají v nahrávacích studiích pro přenos hodinového signálu.\n\nBNC konektory mají štěrbiny ve vnějším vodič a plastové dielektrikum na obou kusech konektoru. Použité dielektrikum způsobuje ztráty, které rostou se zvyšováním frekvence. Štěrbiny mohou při kmitočtech nad 4 GHz způsobovat vyzařování signálu. Konektor by měl být použitelný s omezeními do kmitočtu asi 11 GHz.\n\nExistují i jiné konektory s bajonetovým spojením, stejně jako konektory šroubovací. Pro vyšší kmitočty se obvykle používají TNC konektory se šroubovacím závitem. Vojenská norma Spojených států MIL-PRF-39012 s názvem \"Connectors, Coaxial, Radio Frequency, General Specification for\" (původně MIL-C-39012) obsahuje obecné požadavky a testy pro vysokfrekvenční konektory používané s ohebnými kabely a některá další typy koaxiálních přenosových linek v armádních, leteckých a kosmických aplikacích.\n\nBNC konektor byl pojmenován podle své bajonetové konstrukce a svých vynálezců (Paul Neill a Carl Concelman). Neill pracoval v Bellových laboratořích a navrhl také N konektor; Concelman pracoval ve formě Amphenol a navrhl C konektor.\n\nVýchodiskem pro návrh BNC konektoru byla práce Octavio M. Salatiho, studenta Moore School of Electrical Engineering, University of Pennsylvania. Salati podal patentovou přihlášku na konektor pro koaxiální kabely, který minimalizuje odrazy a ztráty signálu, v roce 1945, když pracoval ve firmě Hazeltine Electronics Corporation. Patent mu byl přidělen v roce 1951.\n"}
{"id": "912552", "url": "https://cs.wikipedia.org/wiki?curid=912552", "title": "I Heard Your Voice In a Dream", "text": "I Heard Your Voice In a Dream\n\nI Heard Your Voice In a Dream je původní píseň představená v osmé epizodě druhé série amerického muzikálového seriálu \"Smash\", v názvem \"The Bells and Whistles\". Napsal ji Andrew McMahon, ale v prostředí seriálu ji napsalo skladatelské duo Jimmy Collins (Jeremy Jordan) a Kyle Bishop (Andy Mientus) pro jejich muzikál s názvem \"Hit List\".\n\nV epizodě tým muzikálu \"Hit List\" pracuje na jevištním ztvárnění písně, ale Jimmy a Derek Wills (Jack Davenport) se ohledně toho nemohou dohodnout, protože Derek chce velkolepou scénu s video obrazovkami ale Jimmy chce něco mnohem jednoduššího. Na konci se dohodnou na kompromisu a do scény zapojí tanečníky. Píseň je zobrazena Jimmym jako Jessem, který se symbolicky prodírá mezi davem lidí, aby se dostal k lásce svého života, Amandě, ztvárňující Karen Cartwright (Katharine McPhee), která mu ukradla písně a teď je zpívá na koncertech.\n\nPíseň byla vydána digitálně jako singl a ke dni 3. dubna 2013 se prodalo přes 10 000 kopií.\n\n"}
{"id": "912554", "url": "https://cs.wikipedia.org/wiki?curid=912554", "title": "Cas Janssens", "text": "Cas Janssens\n\nFranciscus „Cas“ Janssens (* 3. srpna 1944, Tilburg, Nizozemsko) je bývalý nizozemský fotbalista, který hrával na pozici útočníka. \n\nV sezóně 1972/73 se stal v dresu NEC Nijmegen nejlepším střelcem Eredivisie s 18 vstřelenými brankami (společně s Willy Brokampem z MVV Maastricht). Hrál i v Belgii a ve Francii.\n\n\n"}
{"id": "912555", "url": "https://cs.wikipedia.org/wiki?curid=912555", "title": "Bílí Chorvati", "text": "Bílí Chorvati\n\nBílí Chorvati byl slovanský kmen zmiňovaný v kronikách raného středověku, jehož jedna část se začátkem 7. století údajně zčásti přesunula do dnešního Chorvatska a vytvořila základ dnešního jihoslovanského etnika Chorvatů, zatímco druhá část zůstala na severu a postupně tam splynula s ostatním obyvatelstvem.\n\nJeho skutečná poloha či pozadí jsou velmi nejasné. Především je nejasné, zda/nakolik souvisí s Charváty ze severních Čech a s východoslovanskými podněsterskými Chorvaty.\n\nExistují v zásadě tyto hlavní dohady o lokalizaci Bílých Chorvatů:\n\nExistují i různé kombinace uvedených lokalizací. Nejběžnější je ta, že to byl původně jeden z kmenů v slovanské pravlasti (mezi Vislou a Dněprem), později se odtud rozšířili na západ (Visla, Čechy) a na jih (Podkarpatská Rus), resp. v závislosti na teorii pouze jedním z uvedených směrů (např. dle Magocsiho se v 6. a 7. století přesunuli do horního Podněstří a Podkarpatské Rusi). Jiná možnost je, že jejich původní území je Podněstří (podněsterští Chorvati), odkud pronikli už v 6. století (?) na západ (Slezsko, východní Čechy) a kolem 7. století do blízké Podkarpatské Rusi.\n\nBílé Chorvaty (ať už pobývali kdekoliv) pozval začátkem 7. století byzantský císař na jih, a tak se část z nich usadila v Ilýrii, v dnešní Dalmácii, kde dokonce v 10. století založili vlastní království (král Tomislav), tito Chorvaté se podíleli na etnogenezi chorvatského a bosenského národa. Ostatní zůstali na severu. Severní (Bílé) Chorvaty zachované kroniky nejčastěji zmiňují v 10. století. V 10. století se také hypotetické území severních (Bílých) Chorvatů stala postupně součástí zemí Koruny české, Polska, Kyjevské Rusi a Uher.\n"}
{"id": "912559", "url": "https://cs.wikipedia.org/wiki?curid=912559", "title": "Klíčování frekvenčním posuvem", "text": "Klíčování frekvenčním posuvem\n\nKlíčování frekvenčním posuvem ( ) je metoda frekvenční modulace, u které se přenáší digitální informace pomocí diskrétních změn frekvence nosné vlny. Nejjednodušší FSK je \"binární FSK\" (BFSK), která používá dvou frekvencí pro přenos binární informace (jedniček a nul). U BFSK se frekvence použitá pro přenos jedničky nazývá značková frekvence ( ) a frekvence pro přenos nuly mezerová frekvence ( ). Nosná vlna modulovaná pomocí FSK je zobrazena na obrázku vpravo.\n\nReferenční implementace FSK modemů je podrobně zdokumentovaná. Demodulaci binárního signálu FSK lze provádět velmi efektivně pomocí Goertzelova algoritmu, i na mikrořadičích s malým příkonem.\n\nKlíčování minimálním frekvenčním posuvem ( ) je zvlášť spektrálně efektivní forma koherentního FSK. U MSK je rozdíl mezi vyšší a nižší frekvencí rovný polovině bitové rychlosti. Díky tomu průběhy signálu, které reprezentují nulové a jedničkové bity liší přesně o polovinu periody nosného signálu. Maximální odchylka frekvence je δ = 0.25 \"f\", kde \"f\" je maximální modulační frekvence. Díky tomu je modulační index \"m\" roven 0.25, což je nejmenší modulační index FSK, při kterém jsou vlny pro nulu a jedničku ortogonální. Variantu MSK nazývanou GMSK používají mobilní telefony standardu GSM.\n\n\"Akustické klíčování frekvenčním posuvem\" (AFSK) je metoda modulace, u které jsou digitální data reprezentována změnami frekvence (výšky) slyšitelného tónu a výsledný kódovaný signál lze přenášet pomocí rádiových vln nebo telefonu. Normálně se vysílaný signál přepíná mezi dvěma tóny: jeden, nazývaný značka ( ), reprezentuje binární jedničku; druhý, mezera ( ), reprezentuje binární nulu.\n\nAFSK se liší od obyčejného klíčování frekvenčním posuvem tím, že modulace se provádí na frekvencích v základním pásmu. Pro přenos pomocí rádiových vln je signál s AFSK modulací používán pro modulaci vysokofrekvenční nosné vlny pomocí obvyklých technik, jako je amplitudová modulace nebo frekvenční modulace.\n\nAFSK se obvykle nepoužívá pro vysokorychlostní datovou komunikaci, protože její výkonová efektivita a zabraná šířka pásma je horší než u mnoha jiných metod modulace. Kromě jednoduchosti je výhodou AFSK, že zakódované signály lze přenášet všemi obvody, které byly navrženy pro přenos střídavých signálů, včetně prakticky všech zařízení původně navržených pro přenos hudby nebo řeči.\n\nAFSK se používá v americkém výstražném systému Emergency Alert System pro varování stanic o typu nebezpečí, zasažených oblastech a čase zveřejnění bez nutnosti poslechu hlasového sdělení.\n\nV roce 1910 Reginald Fessenden navrhl dvoutónovou metodu přenosu Morseovy abecedy. Tečky a čárky byly reprezentovány různě vysokými tóny stejné délky. Záměrem bylo minimalizovat čas přenosu.\n\nNěkteré staré telegrafní vysílače používaly obloukový konvertor, který nelze klíčovat obvyklým zapínáním a vypínáním. Místo zapínání a vypínání oblouku se při klíčování mírně měnila frekvence vysílače pomocí techniky známé jako \"metoda kompenzační vlny\". Kompenzační vlna se nepoužívala v přijímači. Tato metoda zabírá velkou šířku pásma a způsobuje rušení, takže od roku 1921 se nesmí používat.\n\nVětšina starších telefonních modemů používala akustické klíčování frekvenčńim posuvem (AFSK) pro přenos dat rychlostmi do 1200 bitů za sekundu. Velmi rozšířené byly modemy Bell 103 a Bell 202, které tuto techniku používaly. I dnes severoamerický caller ID používá AFSK s modulační rychlostí 1200 baudů podle standardu Bell 202. Některé starší mikropočítače používaly zvláštní formu modulace AFSK, tak zvaný Kansas City standard, pro ukládání dat na zvukové kazety. AFSK se používá i v radioamatérském provozu, protože umožňuje používat neupravená fonická zařízení pro přenos dat. Rádiem řízené modely používají také klíčování frekvenčním posuvem, ale označují jej FM nebo PPM.\n\nFSK používá americký systém pro přenos informací o počasí Weathercopy používaný Weatheradio NOAA. Krátkovlnná stanice CHU v Ottawě v Kanadě vysílá digitální časový signál kódovaný pomocí AFSK modulace.\n\nFSK se často používá pro identifikaci volajícího a v aplikacích pro vzdálené měření.\n\n\n\n"}
{"id": "912562", "url": "https://cs.wikipedia.org/wiki?curid=912562", "title": "Jan Dvořák (lékař)", "text": "Jan Dvořák (lékař)\n\nJan Dvořák (13. května 1849 Pohoří – 12. prosince 1916 Praha) byl český lékař a politik, počátkem 20. století ředitel Zemské porodnice v Praze, poslanec Českého zemského sněmu a Říšské rady.\n\nZákladní školu vychodil v rodném Pohoří, pak vystudoval nižší gymnázium v Rychnově nad Kněžnou a Akademické gymnázium v Praze. Zde odmaturoval 12. července 1870. Studoval Karlo-Ferdinandovu univerzitu v Praze, kde roku 1876 získal titul doktora všeobecného lékařství.\n\nRoku 1880 se stal sekundářem v nemocnici v Opočně, kde pak od roku působil jako praktický lékař. Společně s primářem Teunerem založili \"Spolek lékařů v severovýchodních Čechách\" se sídlem v Hradci Králové. V letech 1896-1897 byl i publicisticky činný, když společně s opočenským sokolským předákem Podstráneckým vydávali list \"Posel od pomezi kladského\", později v období let 1898 - 1899 \"Rozhledy lidové\". Publikoval i naučné studie o veřejném zdravotnictví a hygienické osvětě. V oblasti zdravotní osvěty byl jeho regionálním spolupracovníkem i lékař MUDr. Antonínem Čapkem z Úpice, otec bratří Čapků. Podílel se na zřízení Albertina v Žamberku. Udržoval kontakty s Eliškou Krásnohorskou, se kterou veřejně vystupoval za práva žen na vysokoškolské studium. Díky jeho iniciativě směly od roku 1900 ženy oficiálně studovat medicínu na univerzitě.\n\nByl aktivní i v politice. Roku 1887 byl zvolen do okresního zastupitelstva, roku 1889 usedl do okresního výboru a téhož roku byl potvrzen coby okresní starosta v Opočně. Od roku 1889 byl také mladočeským poslancem Českého zemského sněmu za venkovské obce okresu Nové Město nad Metují. Mandát zde obhájil v zemských volbách roku 1895.\n\nVe volbách roku 1891 se stal i poslancem Říšské rady (celostátní zákonodárný sbor), kde zastupoval kurii venkovských obcí, obvod Hradec Králové, Jaroměř atd. Mandát obhájil za stejný okrsek i ve volbách roku 1897. Ve volbách roku 1901 zvolen nebyl, ale do vídeňského parlamentu usedl dodatečně 16. října 1902 po doplňovacích volbách místo poslance Ignáta Hořici za městskou kurii v obvodu Příbram, Březové Hory, Hořovice. V roce 1902 se uvádí jako mladočeský kandidát. V parlamentu setrval jen do 8. března 1904, kdy byla na schůzi sněmovny oznámena jeho rezignace. Nahradil ho pak Ladislav Klumpar.\n\nV letech 1903–1916 zastával funkci ředitele Zemské porodnice v Praze.\n\n"}
{"id": "912565", "url": "https://cs.wikipedia.org/wiki?curid=912565", "title": "Kabel kategorie 5", "text": "Kabel kategorie 5\n\nKabel kategorie 5 (Cat 5) využívá pro přenos signálu kroucenou dvojlinku. Používá se ve strukturované kabeláži pro počítačové sítě jako Ethernet. Kabel standardně přenáší frekvenci až 100 MHz a je vhodný pro použití v těchto typech Ethernetu: 10BASE-T, 100BASE-TX (Fast Ethernet), a 1000BASE-T (Gigabit Ethernet). Kabel kategorie 5 lze rovněž použít pro přenos telefonního signálu nebo videa.\n\nVětšinou se používají UTP (Unshielded Twisted Pair) - nestíněné kroucené páry, které díky svým vlastnostem (každý ze 4 párů je kroucen, má jinou stoupavost, mírně jinak) eliminují vlivy okolního elektromagnetického rušení. Ve speciálních případech (blízko velkých zdrojů rušení - elektromotory, vedení vysokého napětí atd.) je možné nasadit i STP (Shielded Twisted Pair) - stíněné kroucené páry, které mají mezi páry a vnějším pláštěm celistvý hliníkový obal, který se na koncích uzemní (je třeba i speciálních konektorů) a tím se zamezí vniknutí rušení. Typicky ale není třeba stíněné STP kabely nasazovat a používají se jen nestíněné UTP.\n\nKategorie 5 byla nahrazena specifikací kategorie 5e (anglicky: enhanced, rozšířené).\n\nSpecifikace pro kabel kategorie 5 je definována v normě ANSI/TIA/EIA-568-A, v oddílu TSB-95. Tyto normy vymezují charakteristiky a zkušební požadavky na kabel pro frekvence až 100 MHz. Druhy kabelů, konektorů a topologie kabeláže potom definuje norma TIA/EIA-568-B. Pro připojení kabelů kategorie 5 se téměř vždy používají modulární konektory 8P8C známé jako RJ-45. Kabely se do konektoru zapojují podle schémat T568A nebo T568B. Obě dvě fungují stejně (schéma T568B má malou výhodu, je lepší než T568A, v Near End Cross Talk (NEXT) margins) a dají se použít v rámci stejné sítě, avšak na obou koncích jednoho kabelu musí být vždy použito totožné schéma zapojení.\n\nKabel kategorie 5 obsahuje čtyři páry vodičů, z nichž každý má jiný (ale přesně daný) počet zákrutů na metr kvůli minimalizaci tzv. přeslechů mezi jednotlivými páry. I přesto, že běžně obsahují kabely pouze 4 páry, specifikace kategorie 5 toto množství přesně nevymezuje. V páteřních sítích se proto používají kabely až o 100 párech. Toto využití symetrického vedení signálu zaručuje jak vysokou odolnost proti rušení z externích zdrojů, tak minimalizaci přeslechů mezi jednotlivými páry.\n\nKabel se vyrábí ve formě s laněnými (licna) nebo plnými (drát) vodiči. V laněné formě je kabel pružnější a vydrží více ohýbání. Vodiče s plným jádrem se používají zejména v rozvodech strukturované kabeláže (propojení zásuvky na zdi s patch panelem), laněné vodiče se pak používají spíše pro připojení jednotlivých počítačů k Ethernetovým zásuvkám.\n\nPřesnou kategorii použitého kabelu lze snadno určit pomocí potisku na straně kabelu.\n\nVětšinu kabelů kategorie 5 lze bezpečně ohýbat v poloměru přibližně čtyřikrát převyšujícím vnější průměr kabelu.\n\nPodle standardu ANSI/TIA/EIA pro měděný kabel kategorie 5e (TIA/EIA 568-5-A) je maximální délka jednoho segmentu 100 m. Pokud je zapotřebí delší segment, je nutno použít aktivní síťový prvek jako switch nebo opakovač. Specifikace pro 10BASE-T sítě určuje maximální délku 100 m mezi aktivními zařízeními, což umožňuje délku plného vodiče až 90 m s 5 m pro přípojky a konektory na každé straně.\n\nKategorie 5e přináší oproti kategorii 5 přísnější nároky na splnění standardu a vyšší požadovanou odolnost proti přeslechům. Díky tomu dosahuje kabel kategorie 5e lepších vlastností. Šířka pásma je u obou kategorií stejná — 100 MHz, avšak kategorie 5e využívá všechny 4 páry vodičů a je tak vhodná i pro Gigabit Ethernet.\n\nTento typ kabelu se využívá pro strukturovanou kabeláž počítačových sítí, např. u Ethernetu. Šířka pásma standardního kabelu dosahuje 100 MHz a hodí se pro 10BASE-T, 100BASE-TX (Fast Ethernet), a 1000BASE-T (Gigabit Ethernet).\n\nKabeláž kategorie 5 nejčastěji využívají rychlejší verze ethernetových sítí, jako např. 100BASE-TX a 1000BASE-T. Ethernetové sítě 10BASE-T a 100BASE-TX vyžadují zapojené dva páry vodičů, 1000BASE-T potom vyžaduje páry čtyři.\n\nKategorie 5 se rovněž používá pro přenos video a telefonního signálu. V některých případech může jeden kabel přenášet vícero signálů; jediný kabel kategorie 5 dokáže přenášet dvě běžné telefonní linky a zároveň 100BASE-TX Ethernet. Pro vícelinková telefonní připojení se používá standard USOC/RJ-61.\n\nVnější izolace je typicky z PVC nebo z LSOH.\n\nStřídáním délky jednotlivých kroucení je docíleno omezení tzv. přeslechů bez ovlivnění charakteristické impedance.\nNěkteré kabely jsou odolné vůči UV záření, takže mu mohou být vystaveny bez rizika jejich poškození. Jako potahová vrstva se obvykle používá PVC.\n\nKaždý kabel se vzduchovou výplní může ve vlhkém prostředí nasávat vlhkost, především pokud je kabel veden mezi interiérem a exteriérem. Teplý a vlhký vzduch může uvnitř chladnějších částí kabelu ve venkovním prostředí způsobovat kondenzaci. Tomu je nutno předejít např. utěsněním konců kabelu. Některé kabely jsou vhodné pro přímé uložení do země, to však vyžaduje, aby byl kabel vyplněn gelem, aby se zabránilo pronikání vlhkosti.\n\nPři použití kabelu ve stožárech nebo věžích je třeba věnovat zvýšenou pozornost vertikálnímu vedení kabelů tak, aby nedošlo k průsaku vody do citlivého zařízení po kabelu. Tomu lze předejít vytvořením prověšení v dolní části kabelu.\n\nExistují i opláštěné kabely pro použití např. ve stropních podhledech, které se pomaleji zahřívají a při hoření produkují méně kouře než kabely potažené PVC. To se rovněž promítá do nároků na přítomnost automatického hasicího systému, který tak již nemusí být zapotřebí.\n\nV prostředí, v němž se nachází zařízení vysílající rádiové vlny a v němž může docházet k elektromagnetickému rušení, je vhodné používat stíněné kabely (FTP/STP). Tyto kabely se také dají použít na místech, kde je potřeba snížit riziko odposlechu.\n\n"}
{"id": "912568", "url": "https://cs.wikipedia.org/wiki?curid=912568", "title": "Grace Minová", "text": "Grace Minová\n\nGrace Minová, nepřechýleně Grace Min (* 6. května 1994 Atlanta, Georgie) je americká profesionální tenistka a juniorská vítězka US Open 2011, když ve finále zdolala Francouzku Caroline Garciovou. Deblový titul získala také na juniorce Wimbledonu 2011 spolu s Kanaďankou Eugenií Bouchardovou. Ve své dosavadní kariéře nevyhrála na okruhu WTA Tour žádný turnaj. V rámci okruhu ITF získala do června 2013 tři tituly ve dvouhře a ve jeden čtyřhře.\n\nNa žebříčku WTA byla ve dvouhře nejvýše klasifikována v dubnu 2013 na 162. místě a ve čtyřhře pak v září 2012 na 308. místě. Trénuje ji Troy Hahn.\n\nPrvní dvouhru v hlavní soutěži grandslamu odehrála na pařížském French Open 2013, kde ji po postupu z kvalifikace vyřadila kazašská kvalifikantka Galina Voskobojevová ve vyrovnaném utkání 64–, 4–6 a 5–7.\n\nDebutový titul na okruhu ITF si připsala v lednu 2012 na dvorcích floridského Innisbrooku, když turnaj vyhrála z pozice kvalifikantky. V sedmizápasové vítězné šňůře porazila Kolumbijku Catalinou Castañovou, Lauren Davisovovou a Gail Brodskyovou. V březnu téhož roku postoupila do druhého finále ve floridském Clearwateru, kde si mezi posledními osmi hráčkami poradila se šedesátou pátou hráčkou světa Anastasií Jakimovovou, ale v boji o titul nestačila na Španělku Garbiñe Muguruzaovou Blancovou. O dva měsíce později získala druhý titul ITF, když ve floridském Indian Harbour Beach nejdříve vyřadila první nasazenou a 97. hráčku světa Irinu Falconiovou, v semifinále otočila utkání proti Kristě Hardebeckové z nepříznivého stavu 2–6 a 2–4, až do konečného výsledku 2–6, 7–5 a 6–1. V den svých osmnáctých narozenin pak získala trofej výhrou nad Marií Sanchezovou poměrem 6–4 a 7–6.\n\nV americkém fedcupovém týmu neodehrála do roku 2014 žádné utkání.\n\n"}
{"id": "912572", "url": "https://cs.wikipedia.org/wiki?curid=912572", "title": "Seznam rybníků v Jihomoravském kraji", "text": "Seznam rybníků v Jihomoravském kraji\n\nSeznam rybníků v Jihomoravském kraji - stejně jako i na celém území Česka tvoří největší počet vodních ploch v Jihomoravském kraji rybníky.\n"}
{"id": "912576", "url": "https://cs.wikipedia.org/wiki?curid=912576", "title": "Tom Norman", "text": "Tom Norman\n\nTom Norman (rodným jménem Thomas Noakes; 7. května 1860, Dallington – 24. srpna 1930, Croydon) byl anglický podnikatel a showman. Pracovat začal jako řezník v Sussexu a v sedmnácti letech se přestěhoval do Londýna. Poté, co zhlédnul vystoupení ženy známé jako \"Electric Lady\", s ní začal spolupracovat, stal se jejím manažerem a započal svou kariéru v předvádění lidských zvláštností/rarit. Záhy se dostavil úspěch, jak pro jeho rétorické schopnosti, kterými dokázal přitáhnout obecenstvo, tak pro lidi, jež vystavoval.\n\nV roce 1884 převzal po manažerské stránce předvádění Josepha Merricka, jinak známého jako „Sloní muž“, a po několik týdnů jej vystavoval, než úřady a policie jeho show zakázaly. Merrick se následně, po krátkém a neúspěšném turné v Evropě, uchýlil do Londýnské nemocnice, kde byl v péči doktora Fredericka Trevese. Ten ve svých pamětech z roku 1923 Normana vykreslil jako krutého opilce, který Merricka bezostyšně vykořisťoval. Norman to však popřel a oznámil, že pouze Merrickovi (podobně jako ostatním osobám ze svého panoptika) poskytoval možnost vydělat si na živobytí. Jako showman nadále pokračoval ve své úspěšné kariéře a později se stal dražitelem vystoupení a cirkusů. Měl deset dětí, z nichž pět pokračovalo v jeho šlépějích.\n"}
{"id": "912579", "url": "https://cs.wikipedia.org/wiki?curid=912579", "title": "Dick van Dijk", "text": "Dick van Dijk\n\nDirk Wouter Johannes „Dick“ van Dijk (15. února 1946, Gouda, Nizozemsko – 8. července 1997, Nice, Francie) byl nizozemský fotbalista, který hrával na pozici útočníka.\n\nV dresu FC Twente nastřílel v sezóně 1968/69 30 gólů a stal se nejlepším střelcem Eredivisie (společně se Švédem Ove Kindvallem z Feyenoordu, který docílil stejného počtu gólů). Působil i ve Francii v OGC Nice a ve španělském klubu Real Murcia.\n\nV letech 1969–1971 odehrál sedm zápasů za nizozemskou fotbalovou reprezentaci a vstřelil jednu branku. Svůj reprezentační debut absolvoval 26. března 1969 v kvalifikačním utkání proti Lucembursku, v zápase vstřelil gól a Nizozemsko vyhrálo 4:0.\n\n"}
{"id": "912583", "url": "https://cs.wikipedia.org/wiki?curid=912583", "title": "Lucien Vidie", "text": "Lucien Vidie\n\nLucien Vidie (1805, Nantes – duben 1866, Nantes) byl francouzský vynálezce. Je znám vynálezem aneroidu, jehož základní součástí je po něm pojmenovaná Vidieho dóza. Aneroid objevil v roce 1844. Následně díky horlivosti do výzkumu tohoto objevu utrácel značné množství svých finančních prostředků.\n\nVidieho smrt byla připisována jeho nadměrnému užívání hydroterapie.\n"}
{"id": "912584", "url": "https://cs.wikipedia.org/wiki?curid=912584", "title": "Emanuel Dyk", "text": "Emanuel Dyk\n\nEmanuel Dyk (17. října 1852 Německá Bříza – 20. dubna 1907 Plzeň), byl český politik, poslanec Českého zemského sněmu a Říšské rady.\n\nVystudoval Karlovu univerzitu v Praze, kde roku 1883 získal titul doktora práv. Působil pak jako advokát v Plzni.\n\nUž během vysokoškolských studií se přiklonil k mladočeské straně a v 80. letech byl jejím aktivistou na Plzeňsku. V západočeské metropoli založil Občanský klub a jeho tiskový orgán \"Plzeňský obzor\". Od roku 1889 byl mladočeským poslancem Českého zemského sněmu za venkovské obce okresu Rokycany. Mandát zde obhájil v zemských volbách roku 1895. Ve volbách roku 1891 se stal poslancem Říšské rady (celostátní zákonodárný sbor), kde zastupoval kurii venkovských obcí, obvod Plzeň, Kralovice atd. Mandát obhájil za stejný okrsek i ve volbách roku 1897 a ve volbách roku 1901. Ve vídeňském parlamentu setrval do doby krátce před svou smrtí. V nekrologu se o něm mluví již jako o \"bývalém\" poslanci.\n\nV rámci mladočeské strany patřil k radikálnímu křídlu. 14. června 1895 se zapojil do mladočeské obstrukce na Říšské radě proti projednávání berní reformy a po pět a půl hodiny nepřetržitě mluvil.\n\nPočátkem roku 1907 byl přímo v budově plzeňského soudu při výkonu advokátní činnosti stižen záchvatem mrtvice, po dvou měsících upoutání na lůžko zemřel v dubnu 1907.\n\n"}
{"id": "912585", "url": "https://cs.wikipedia.org/wiki?curid=912585", "title": "Josef Jäger", "text": "Josef Jäger\n\nJosef Jäger (1721, Tyrolsko – 16. září 1793, Praha) byl tyrolský architekt působící v Čechách.\n\nNejpozději v roce 1753 je doložena jeho přítomnost v Praze, roku 1759 získal měšťanské právo na Malé Straně v Praze. Jeho stavby se vyznačují přechodem od baroka k baroknímu klasicismu.\n\nK jeho dílům patří některé malostranské domy, např. Palác Smiřických (1760) a Grömlingovský palác (1775) na Malostranském náměstí nebo Turbovský palác na Maltézském náměstí.\n\nMimo Prahu byl autorem zámku Nové Hrady ve východních Čechách, zámku v Kolodějích u Prahy nebo přestavby zámku Kostelec nad Černými lesy. Společně s Antonínem Haffeneckerem postavil roku 1779 Malostranské kasárny. Připisuje se mu návrh zámku Potštejn (okres Rychnov nad Kněžnou) pro hraběte Jana Antonína Harbuvala de Chamaré a dostavba letního zámku Ludwigsburg v Německu.\n\n"}
{"id": "912586", "url": "https://cs.wikipedia.org/wiki?curid=912586", "title": "LAPM", "text": "LAPM\n\nLink Access Procedure pro modemy (LAPM) je součástí protokolu V.42 pro korekci chyb pro modemy.\n\nLAPM je protokol pro kontrolu chyb definovaný v ITU-T doporučení V.42. Je stejně jako mnohé jiné protokoly linkové vrstvy odvozený od HDLC. Podobně jako starší síťové protokoly MNP firmy Microcom používá LAPM cyklický redundantní součet (CRC) a opakované vysílání poškozených dat (ARQ) pro zajištění spolehlivého přenosu dat.\n\nProtokoly pro kontrolu chyb, jako je LAPM, používají rámce proměnné délky, které začínají hlavičkou a končí patičkou s kontrolním součtem rámce (cyklický redundantní součet). Správně přijaté rámce jsou potvrzovány, a nepotvrzené rámce jsou automaticky vysílány znovu (ARQ).\n\nČím větší je množství dat obsažené v rámci, tím menší je režie na přenos hlavičky a patičky rámce. Režie LAPM na vytváření rámců je obvykle kolem asi 5 procent. To je výrazné zlepšení oproti pevné 25% režii na start a stop bity při arytmické sériové komunikaci, ale velké rámce samozřejmě přinášejí větší latenci při komunikaci.\n\nLAPM volitelně dovoluje selektivní odmítnutí (SREJ), což umožňuje opakovat vysílání pouze poškozených rámců a poskytuje rychlejší zotavení z chyb přenosu.\n\nITU-T protokol V.42 LAPM je považován za robustnější než síťové protokoly MNP navržené dříve firmou Microcom, a ve verzi V.42bis má sofistikovanější a silnější možnosti komprese dat, což přináší mnohem větší propustnost dat.\n\nV.42bis obsahuje algoritmus komprese řetězců nazývaný BTLZ (British Telecom Lempel Ziv), který se často se vyskytující řetězce znaků nahrazuje kódovými slovy. Slovník řetězců se v průběhu přenosu dynamicky upravuje – podle přenášených dat jsou nové řetězce přidávány a staré rušeny. Protože přenášená data už nemusí být komprimovatelná (např. šifrovaná nebo již komprimovaná data), modem je schopen přepínat mezi nekomprimovaným a komprimovaným režimem provozu. Kompresní poměr je neustále sledován, a pokud se narazí na nekomprimovatelná data, modem přenáší data v nekomprimované podobě. I v nekomprimovaném režimu modem sleduje charakteristiky dat a zapne znovu kompresi, jakmile přináší úsporu. \n\n"}
{"id": "912587", "url": "https://cs.wikipedia.org/wiki?curid=912587", "title": "Emanuel Engel", "text": "Emanuel Engel\n\nEmanuel Engel (20. října 1844 Praha – 26. října 1907 Karlovy Vary) byl český lékař a politik, poslanec Českého zemského sněmu a Říšské rady, jedna z hlavních postav mladočeské strany.\n\nNarodil se jako jediný syn pražského lékaře Josefa Engela, profesora lékařské fakulty Karlo-Ferdinandovy univerzity, a Johanny, rozené Zimmerové. Jeho dědeček Franz Zimmer (1765–1842) byl přední pražský obchodník s uměním. Vystudoval lékařství na Karlo-Ferdinandově univerzitě v Praze, kde roku 1868 získal titul doktora všeobecného lékařství. Během studií se zapojil do veřejného života. Zpočátku projevoval literární sklony. Vydal básnickou sbírku a byl předsedou literárního družstva Ruch, které roku 1868 vydalo almanach Ruch coby výrazný generační manifest jedné větve českého písemnictví. Po dokončení školy byl lékařem v Praze, Benešově a v pozdější fázi života jako lázeňský lékař v Karlových Varech. V období let 1875–1881 pobýval v zahraničí. Žil v Paříži, byl vychovatelem v Rusku.\n\nV letech 1883–1907 byl poslancem Českého zemského sněmu. Poprvé sem byl zvolen v zemských volbách roku 1883 jako jeden z dvanácti mladočeských poslanců. Ve volbách roku 1885 se stal i poslancem Říšské rady (celostátní zákonodárný sbor), kde zastupoval městskou kurii, obvod Kolín, Poděbrady atd. Mandát obhájil za stejný okrsek i ve volbách roku 1891. Ve volbách roku 1897 byl zvolen za všeobecnou kurii v obvodu Kolín, Český Brod atd. Ve vídeňském parlamentu setrval do konce funkčního období, tedy do roku 1901. V lednu roku 1896 se oženil s vdovou Bohumilou Šindelářovou rozenou Jandovou (* 1863). Oddal je monsignore Ferdinand Josef Lehner. \n\nV 80. letech reprezentoval mladočechy v rámci střechové parlamentní české frakce Český klub (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). K Českému klubu se připojil i po volbách roku 1885.\n\nMladočeská strana v té době ovšem byla jen málo výrazná a v praktické politice se neodlišovala od Národní (staročeské) strany, jejíž předseda František Ladislav Rieger roku 1885 po volbách do Říšské rady prohlásil s uspokojením, že „\"Mladočešství, může se říci, že se jaksi vůbec ztrácí. Eduard Grégr chová se velmi rozumně, pravými mladočechy jsou nyní vlastně Engel a Vašatý\".“ S tím, jak aktivita mladočechů v druhé polovině 80. let ožívala a jak se strana emancipovala z jednotné české politické reprezentace, se ovšem Engel a jiní začali kriticky vymezovat vůči staročeskému vedení, které ztělesňoval Rieger. Když roku 1887 vrcholila takzvaná drobečková aféra (kampaň mladočechů cílená proti Riegrovi), byl Engel společně s dalšími mladočeskými předáky (včetně Eduarda Grégra) vyloučen z Českého klubu, protože podepsal veřejnou výzvu Riegrovi k provedení personální rekonstrukce Českého klubu. Poté tito čtyři mladočeši ustavili vlastní poslanecký klub. Engel byl jeho dlouholetým předsedou. V říjnu 1887 měl tento rodící se mladočeský klub (oficiálně Klub neodvislých českých poslanců) šest členů (kromě Engela ještě Gabriel Blažek, Eduard Grégr, Václav Robert z Kounic, Leopold Lažanský a Jan Vašatý). Předsedou klubu mladočechů na Říšské radě byl i po volbách roku 1891, kdy se jejich počet zvýšil na 37. Ještě k roku 1895 se uvádí jako člen výkonného výboru mladočeské strany a předseda poslaneckého klubu strany na zemském sněmu i Říšské radě.\n\nZatímco v 80. letech vystupoval radikálně opozičně, v 90. letech se postupně zařadil mezi umírněné křídlo mladočeské strany, jehož představitelem byl Josef Kaizl. Roku 1893 se díky jeho diplomatickému vystoupení na zemském sněmu mladočeská strana distancovala od podezření, že se podílela na přípravě vraždy konfidenta Rudolfa Mrvy. Engel podporoval mladočeskou vstřícnost vůči vládě Kazimíra Badeniho. V roce 1896 náležel do provládního křídla strany, které podpořilo návrh takzvané Badeniho volební reformy, jež rozšiřovala volební právo, třebaže nešla tak daleko, jak si mladočeši původně přáli. A reformu podpořil i při závěrečném hlasování, kdy 21 mladočechů bylo pro a 15 proti. V dubnu 1897 podpořil i přímý přechod mladočechů do provládního Badeniho tábora. Historik Otto Urban dokonce uvádí, že v tomto momentu Engel překročil své pravomoci předsedy poslaneckého klubu, když namísto pozorovatelské role přejal aktivní vyjednávací pozici. Podobně nestandardně proběhlo za jeho účasti i rozhodnutí o přímém vstupu Josefa Kaizla do vlády Franze Thuna roku 1898. Engel totiž byl informován o nabídce, kterou Kaizl k účasti v kabinetu dostal a odsouhlasil ji, ale nečekal na schválení formálními orgány strany. Odmítal výstřelky radikálního mladočeského křídla, které po pádu Badeniho vlády a odvolání Badeniho jazykových nařízení opakovaně spouštělo v Říšské radě obstrukce.\nKoncem 19. století působil i jako ředitel Hypoteční banky.\nV čele mladočeského klubu na Říšské radě setrval do roku 1900. Rezignoval 8. května 1900 v důsledku štěpení uvnitř poslaneckého klubu, jehož část aktivně podporovala radikálně opoziční a obstrukční kroky na Říšské radě. Poté, co o rok později skončil jeho mandát v Říšské radě, už byl jen poslancem zemského sněmu a aktivní politiku prakticky opustil. Od roku 1902 působil výlučně jako praktický lékař v Karlových Varech, kde také zemřel.\n\nJe pohřben v Praze na Olšanských hřbitovech (část 5, odd. 17, hrob č. 18). \n\nPo rodičích a dědečkovi, zakladateli pražského obchodu s uměním Franzi Zimmerovi, zdědil některé umělecké předměty, sbírku sám rozšířil a postupně daroval, zčásti do Národního muzea v Praze. Byl také mecenášem výtvarného umění.\n\n"}
{"id": "912588", "url": "https://cs.wikipedia.org/wiki?curid=912588", "title": "Talung", "text": "Talung\n\nTalung je štít v závěru ledovce Yalung ve východním Nepálu, při pohledu z ledovce vpravo od Kančendžengy. Je vysoký 7348 m, tyčí se nad ledovcem Yalung. Jeho sousedy jsou směrem na jih Kabru, na severovýchod Kangčendženga.\n\nPrvní výstup vykonali v roce 1964 Němci. V roce 1991 Slovinci (Marko Prezelj) a v rámci česko-slovenské expedice v roce 2002 vystoupil západní stěnou Petr Kolouch. Od roku 2002 se datují neúspěšné pokusy o severní pilíř. Roku 2013 vystoupili novou cestou stěnou vlevo od pilíře Marek Holeček a Zdeněk Hrubý (ten pak jen o několik měsíců později tragicky zahynul v Karákóramu). Za tento prvovýstup byl Holeček jako první český horolezec nominován na prestižní cenu Piolet d'Or.\n\n"}
{"id": "912589", "url": "https://cs.wikipedia.org/wiki?curid=912589", "title": "Pozemní síly Armády České republiky", "text": "Pozemní síly Armády České republiky\n\nPozemní síly Armády České republiky (PozS AČR) představují pozemní vojsko české armády, jehož základem jsou dvě brigády, určené spolu s dalšími podpůrnými jednotkami pro plnění úkolů na území České republiky i mimo něj. Pozemní síly AČR byly od roku 2003 společně s letectvem začleněny do Společných sil AČR. V roce 2013 došlo na základě závěrů Bílé knihy o obraně k obnovení samostatného Velitelství pozemních sil a Velitelství vzdušných sil. Současným velitelem pozemních sil je od 1. ledna 2020 brigádní generál Ladislav Jung.\n\nMezi hlavní úkoly pozemních sil patří vedení obranné a útočné bojové činnosti, ochrana komunikací, objektů a prostorů, udržování klidu a pořádku, ochrana civilního obyvatelstva při mírových a jiných operacích mimo území státu, posílení ochrany státní hranice či plnění úkolů ve prospěch Policie ČR. Dále jsou určeny pro plnění úkolů prevence a reakce na krizové situace v národním a aliančním rozsahu. Při povodních v letech 1997, 2002, 2009, 2010 a 2013 se příslušníci pozemních sil podíleli na záchraně lidských životů a majetku i při následné likvidaci škod způsobených povodněmi.\n\nPozemní síly AČR byly od 1. prosince 2003 společně se Vzdušnými silami AČR součástí tzv. Společných sil. K 1. červenci 2013 došlo na základě závěrů Bílé knihy o obraně k obnovení samostatného Velitelství pozemních sil a Velitelství vzdušných sil. Společné síly, resp. jejich velitelství, byly zrušeny 31. října 2013. Změny organizační struktury byly vyvolány snahou o úsporu zdrojů.\n\nNejmenší taktickou jednotkou v AČR je družstvo. Mechanizované družstvo převážené vozidlem BVP-2 nebo KBVP Pandur II je tvořeno 9 vojáky – tříčlennou osádkou vozidla (velitel, střelec operátor, řidič) a šestičlenným rojem ve složení: velitel, 2 střelci z útočné pušky (CZ 805 BREN nebo BREN 2), střelec z kulometu (UK vz. 59 nebo Minimi), střelec z ruční protitankové zbraně (RPG-7) a střelec z odstřelovací pušky (SVD).\n\nVýsadkové družstvo převážené vozidly Land Rover Defender 130 Kajman se skládá ze 6 vojáků – řidič, velitel družstva, zástupce VD, kulometník, střelec z útočné pušky a odstřelovač. Družstva lehkých motorizovaných praporů jsou převážena lehkými obrněnými vozidly Iveco LMV nebo nákladními automobily Tatra 810.\n\nV tzv. trojkovém systému tvoří 3 družstva četu, 3 čety rotu a 3 roty prapor.\n\n1. července 2013 přešly Pozemní síly Armády České republiky na novou organizační strukturu v rámci reformy ozbrojených sil, která k 1. prosinci 2013 transformovala několik brigád druhů vojsk na pluky. Tyto změny byly reakcí na redukci rozpočtu obrany. Z hlediska systému velení měla tato změna vést k úspoře počtů především v kategorii vyšších důstojníků. Struktura pozemních sil zahrnuje bojové síly, síly bojové podpory a síly bojového zabezpečení:\n\n\n\n\nPozemní síly AČR jsou vyzbrojeny několika typy pěchotních zbraní domácí i zahraniční výroby. Starší modely, které byly zavedeny do výzbroje československé armády, jsou postupně vyřazovány. Například útočné pušky Sa vz. 58 jsou nahrazovány typem CZ 805 BREN a kulomety UK vz. 59 novými FN MINIMI ráže 7,62 x 51 mm NATO. Mechanizované jednotky používají tanky T-72M4 CZ, bojová vozidla pěchoty BVP-2 nebo obrněné transportéry (kolová bojová vozidla pěchoty) KBVP Pandur II. Výzbroj dělostřeleckého pluku tvoří samohybné kanónové houfnice ShKH vz. 77 DANA. Pozemní síly AČR dále používají například vozidla Iveco LMV, ATF Dingo 2 a Land Rover Defender 130 Kajman.\n\n\n"}
{"id": "912590", "url": "https://cs.wikipedia.org/wiki?curid=912590", "title": "Svatopluk Košvanec", "text": "Svatopluk Košvanec\n\nSvatopluk Košvanec (2. ledna 1936 Ústí nad Labem – 28. května 2013 Ústí nad Labem) byl český jazzový pozounista (trombonista).\n\nV letech 1959–1972 působil v amatérském Jazz Combu Ústí, poté přešel do orchestru činohry Národního divadla v Praze, od roku 1974 působil v TOČR a JOČR (Taneční a Jazzový orchestr Československého rozhlasu, současný název Big Band Českého rozhlasu). Souběžně byl v letech 1970–1981 členem Jazz Celluly Laca Décziho.\nHrál též v trombonovém Pulec-oktetu, spolupracoval s mnoha dalšími jazzovými soubory.\n\nTaké vyučoval na Konzervatoři Jaroslava Ježka.\n\n"}
{"id": "912593", "url": "https://cs.wikipedia.org/wiki?curid=912593", "title": "Albert (Somme)", "text": "Albert (Somme)\n\nAlbert je francouzská obec v departementu Somme v regionu Hauts-de-France. V roce 2012 zde žilo 9 899 obyvatel. Je centrem kantonu Albert.\n\nAveluy, Bécordel-Bécourt, Bouzincourt, Dernancourt, Méaulte, Mesnil-Martinsart, Millencourt, Ovillers-la-Boisselle\n\n\"Počet obyvatel\"\n\n"}
{"id": "912596", "url": "https://cs.wikipedia.org/wiki?curid=912596", "title": "Ivan Tomažič", "text": "Ivan Tomažič\n\nIvan Tomažič je český právník, který se do povědomí zapsal především jako aktér plagiátorské aféry na právní fakultě Západočeské univerzity v roce 2009, kde tehdy působil jako proděkan. Tomažič ve své disertační práci opsal desítky stran a stejně tak i posudek od tehdejšího děkana Jaroslava Zachariáše byl plagiátem.\n\nV roce 2011 mu byl spolu s Jaroslavem Zachariášem, Milanem Kindlem a Danielem Teleckým udělen Českým klubem skeptiků Sisyfos zlatý Bludný balvan v kategorii družstev za „příkladné zviditelnění jména své fakulty doma i v zahraničí“.\n"}
{"id": "912601", "url": "https://cs.wikipedia.org/wiki?curid=912601", "title": "Rakovice (okres Piešťany)", "text": "Rakovice (okres Piešťany)\n\nRakovice jsou obec na Slovensku, v okrese Piešťany v Trnavském kraji. Žije zde  obyvatel. První písemná zmínka o obci pochází z roku 1262.\n\nV obci se nachází římskokatolický kostel svatého Cyrila a Metoděje.\n\n"}
{"id": "912604", "url": "https://cs.wikipedia.org/wiki?curid=912604", "title": "Magnetokineze", "text": "Magnetokineze\n\nMagnetokineze je blíže nespecifikovaný princip, pomocí kterého je údajně možné například vysoušet stavby. Má být na založen na teorii volné energie přeměňované na energii elektrickou, jež posléze mění polarizaci molekul vody, které mají být následně více ovlivňovány gravitací. Odborníci hodnotí magnetokinezi jako takovou, kterou „nelze fyzikálně popsat a není jim znám žádný vědní obor, který by podpořil teorii existence ‘volné energie’ jako zdroje způsobujícího transportní procesy. Jedná se pouze o hypotézu existence neznámé veličiny, kterou nelze změřit.“\n\nhttp://stavba.tzb-info.cz/vlhkost-a-kondenzace-v-konstrukcich/2894-magnetokineticke-metody-sanace-vlhkosti\n\nhttp://www.sysifos.cz/index.php?id=vypis&sec=1170393888\n"}
{"id": "912606", "url": "https://cs.wikipedia.org/wiki?curid=912606", "title": "Volby v Kazachstánu", "text": "Volby v Kazachstánu\n\nVolby v Kazachstánu jsou svobodné. Volí se do parlamentu a každých pět let probíhají prezidentské volby. Voliči volí do dvoukomorového parlamentu 107 poslanců na pětileté volební období a 47 senátorů na šestileté volební období.\n\n"}
{"id": "912607", "url": "https://cs.wikipedia.org/wiki?curid=912607", "title": "Luis Enrique", "text": "Luis Enrique\n\nKřestní jméno Luis Enrique nosí několik lidí:\n\n"}
{"id": "912608", "url": "https://cs.wikipedia.org/wiki?curid=912608", "title": "Ikarus Security Software", "text": "Ikarus Security Software\n\nIKARUS Security Software GmbH je rakouská společnost, která vyrábí bezpečnostní software řady Ikarus. Vyvinula také jazyk ViDL (\"virus description language\"), který se stal standardem pro mezinárodní počítačovou bezpečnostní společnost – International Computer Security Association (ICSA).\n\nSpolečnost IKARUS Security, od roku 1994 se sídlem ve Vídni, byla založena v roce 1986 Viktorem Mayer-Schönbergerem v Zell am See. V roce 1997 se ujal oblasti řízení managementu společnosti Josef Pichlmayr. To již společnost patřila mezi světovou špičku mezi výrobci zabezpečovacího softwaru. Bývá uváděno, že je, i v první dekádě 21. století, lídrem na trhu v oblasti počítačové bezpečnosti v Rakousku a ve východních zemích EU.\n\n"}
{"id": "912621", "url": "https://cs.wikipedia.org/wiki?curid=912621", "title": "Brunost", "text": "Brunost\n\nBrunost (doslova „hnědý sýr“, také nazývaný jako mysost, ) je norský sýr. Vyrábí se dlouhým vařením směsi syrovátky, mléka a smetany. Původně se vyráběl pouze ze syrovátky, smetana se do výroby začala přidávat až v 18. století. Používá se jak kravské mléko, tak kozí mléko. Svou typicky nahnědlou barvu a nasládlou chuť tento sýr získává díky karamelizaci mléčného cukru během dlouhého vaření. Existuje více variant tohoto sýru, hlavními jsou \"gudbrandsdalsost\" vyráběný z 24 procent kozího mléka a ze 76 procent kravského mléka, a \"geitost\" z čistě mléka kozího.\n\n"}
{"id": "912630", "url": "https://cs.wikipedia.org/wiki?curid=912630", "title": "Muamer Salibašić", "text": "Muamer Salibašić\n\nMuamer Salibašić (* 3. prosince 1984) je bosenský fotbalový útočník, momentálně hrající za bosenský celek FK Lokomotiva Miričina.\n\n"}
{"id": "912636", "url": "https://cs.wikipedia.org/wiki?curid=912636", "title": "Manuel Amoros", "text": "Manuel Amoros\n\nManuel Amoros (* 1. únor 1962, Nimes) je bývalý francouzský fotbalista. Hrával na pozici obránce.\n\nS francouzskou reprezentací vyhrál roku 1984 mistrovství Evropy, získal bronzovou medaili na mistrovství světa roku 1986 (Amoros byl v all-stars týmu turnaje), zúčastnil se světového šampionátu 1982, kde Francie skončila na čtvrtém místě, i Eura 1992. Celkem za národní tým odehrál 82 utkání, v nichž vstřelil 1 branku.\n\nS Olympiquem Marseille vyhrál v sezóně 1992/93 Ligu mistrů. Je čtyřnásobným mistrem Francie, jednou s AS Monaco (1988), třikrát s Marseille (1990, 1991, 1992). S Monacem též získal francouzský pohár (1984).\n\nRoku 1986 byl vyhlášen nejlepším fotbalistou Francie. V anketě Zlatý míč, která hledala nejlepšího fotbalistu Evropy, se roku 1986 umístil na čtvrtém místě.\n\nNedávno se začal pokoušet i o trenérskou kariéru, vedl národní týmy Komor a Beninu.\n\n"}
{"id": "912643", "url": "https://cs.wikipedia.org/wiki?curid=912643", "title": "Luis Fernández", "text": "Luis Fernández\n\nLuis Fernández (* 2. říjen 1959, Tarifa) je bývalý francouzský fotbalista narozený ve Španělsku. Hrával na pozici obránce či záložníka. S francouzskou reprezentací vyhrál roku 1984 mistrovství Evropy, získal bronzovou medaili na mistrovství světa roku 1986 a zúčastnil se i Eura 1992. Celkem za národní tým odehrál 60 utkání, v nichž vstřelil 6 branek. S Paris Saint-Germain vyhrál jednou francouzskou ligu (1986) a dvakrát francouzský pohár (1982, 1983). Roku 1985 byl vyhlášen nejlepším fotbalistou Francie. Po skončení hráčské kariéry se stal úspěšným trenérem, s Paris Saint-Germain vyhrál Pohár vítězů pohárů (1996).\n\n"}
{"id": "912644", "url": "https://cs.wikipedia.org/wiki?curid=912644", "title": "Fronta an-Nusrá", "text": "Fronta an-Nusrá\n\nFronta an-Nusrá (, česky Fronta podpory pro lid Levanty, anglická zkratka JaN), zkráceně jen An-Nusrá, od července roku 2016 známa také pod názvem Džabhat Fatah aš-Šám (, česky Fronta dobytí Sýrie) je syrská teroristická organizace účastnící se občanské války v Sýrii a napojená na teroristickou síť Al-Káida. Cílem organizace An-Nusrá je vytvoření islámského státu na území Sýrie. Jejím vůdcem je Muhammad Džulání. Mezi její další přední členy patří Majsar Alí Músa Abdalláh Džuburí, Anás Hasan Chatáb či Farúk Tajfúr.\n\nSkupina bojuje proti syrské vládě a proti Islámskému státu, původně odnoži Al-Káidy, která si v Sýrii kladla totožný cíl jako An-Nusrá, příležitostně ale spolupracuje s Islámským státem v boji proti syrské vládě. Dne 11. prosince 2012 ji Spojené státy americké zařadily na seznam teroristických organizací, v květnu 2013 tak učinila i Rada bezpečnosti OSN. Jednalo se o oficiální syrskou větev Al-Káidy až do července 2016, kdy se organizace zdánlivě rozdělily.\n\nV roce 2015 Saúdská Arábie, Turecko a Katar podporovaly zbraněmi, penězi a volnou cestou přes turecké území povstalce z fronty an-Nusrá. Dne 24. listopadu 2015 byl tureckou F-16 sestřelen ruský bombardér Su-24, který poskytoval vzdušnou podporu vojákům syrské armády v boji proti Frontě an-Nusrá a Brigádě syrských Turkmenů v syrské provincii Lázikíja.\n\nAn-Nusrá masakruje příslušníky syrských menšin a nutí je konvertovat k islámu. Skupina je také podezřelá z chemických útoků. Pachatel střeleckého útoku z kalifornského San Bernardina Syed Farook byl údajně v kontaktu s Frontou An-Nusrá.\n\nFronta an-Nusrá se odmítla připojit k příměří vyhlášenému v Sýrii dne 27. února 2016, do kterého se zapojily jak vládní síly, tak mnohé opoziční skupiny.\n\nChorásán je malá bojová skupina bojující pod An-Nusrou, pod její hlavičkou její bojovníci operují na území Sýrie. Údajně ji tvoří zkušení veteráni organizace Al-Káida, kteří bojovali v Afghánistánu a Pákistánu.\n\n"}
{"id": "912645", "url": "https://cs.wikipedia.org/wiki?curid=912645", "title": "Hanácký voláč", "text": "Hanácký voláč\n\nHanácký voláč je plemeno holuba domácího vyšlechtěné na Hané v České republice. Je to velký dlouhonohý pták s velkým voletem, vzpřímené postavy a tzv. pštrosí kresbou, základní barva peří je bílá, jen hlava, horní část krku, křídla, hřbet, ocas a rousy jsou barevné. Tělesnými tvary se podobá rousnému sedlatému voláči. či voláči bavorskému.\n\nPatří mezi česká národní plemena holubů a v roce 2012 byl v České republice chován v počtu 708 kusů. Kromě Česka se chová především na Slovensku, dále v Německu, Rakousku, Nizozemí a v Polsku, ale občas se objevuje i jinde, například v USA, Kanadě, Izraeli, ve východní Evropě či v muslimských zemích. V seznamu plemen EE a v českém vzorníku plemen náleží do plemenné skupiny voláčů a to pod číslem 0314.\n\nHanácký voláč je plemeno poměrně mladé. Vznikl na Hané koncem 19. století. Cílem šlechtění bylo od počátku vytvoření plemene velkého, vysokonohého rousného voláče s pštrosí kresbou. Pravděpodobně vznikl křížením anglického voláče s voláčem pomořanským a některým plemenem s  pštrosí kresbou, pravděpodobně se jednalo o moravského pštrosa. První označení vznikajícího plemene bylo \"moravský volatý pštros\" a nejčastějším barevným rázem byl černý šupinatý. Na začátku 20. století se chovu hanáckých voláčů ujmuli především prostějovští chovatelé a jejich zásluhou byl v červnu roku 1925 v časopisu Zvířena publikován první standard plemene. První oficiální název plemene byl moravský hanácký voláč. Nejvíce rozšířenými a  takénejprošlechtěnějšími rázy byli černí a černí šupinatí.\n\nV druhé polovině 20. století byl vzorník plemene dále upraven a upřesněn. U holubů byla vylepšena volatost, výška nohou i rousy a intenzita zbarvení peří. Na konci 20. století již hanácký voláč získal vzpřímenou postavu, vysoké nohy s bohatým talířovitým rousem a dále byla prošlechtěna volatost a to i u holubic.\n\nChovatele hanáckých holubů sdružuje Klub chovatelů hanáckých, anglických, pomořanských a českých voláčů sedlatých rousných, který byl založen v roce 1956.\n\nHanácký voláč patří mezi velké voláče. Jeho postava je velká a vysoká, avšak elegantní, a dosahuje délky 44–47 cm. Držení trupu je co nejkolmější. Hlava je výrazná, poměrně velká a dobře zakulacená, poměrně velká s širokým čelem. Barva očních duhovek je žlutá až oranžová, obočnice odpovídají barvě opeření. Zobák je středně dlouhý a poměrně silný, u černých a modrých holubů je černý, u červenýh a žlutých světlý. Krk široce nasedá na trup a musí být co nejdelší, je to totiž podmínka dobré volatosti; vole je skvěle vyvinuté i u holubic, je velké, hruškovitého tvaru, dobře přitažené pod zobákem a ve své dolní části, na hrudi ptáka, podvázané. Hrudní kost je dlouhá a její kýl lehce vystupuje, křídla v ramenou částečně odstávají, jinak jsou dobře složená a jejich letky se nad ocasem mírně kříží. Ocas je nesen v linii hřbetu. Nohy jsou velmi dlouhé, od kolenního kloubu po konec třetího prstu mají 16–18 cm, jsou nepodkleslé, z lýtek vyrůstají supí pera a běháky a prsty jsou silně opeřené bohatým, hustým rousem talířovitého tvaru. Pera tvořící rous mohou být až 10 cm dlouhá. \n\nHanácký voláč se chová pouze v pštrosí kresbě. Tato kresba, nazývaná též gazzi, je tvořena ostře ohraničenými barevnými plochami na jinak bílém zvířeti. Barevná je hlava a horní část krku, tzv. obojek, křídla, rousy, hřbet, kostřec, ocas a podocasní klín. Dlouhodobým problémem v chovu hanáckého voláče bylo zbarvení rousů: protože kresbu gazzi získal hanácký voláč od moravského pštrosa, který má barevné kalhotky, i rousy hanáckých voláčů byly barevné. Tím se hanácký voláč odlišuje od voláče bavorského, který se rovněž chová v pštrosí kresbě, ale u kterého bylo toto zbarvení docíleno křížením s českým holubem. Ten má kalhotky i křídelní letky bílé a tím pádem jsou rousy bavorského voláče také bílé. Přesto však vzorníky plemene po většinu jeho existence preferovaly bílé rousy i supí pera, což je ovšem geneticky nemožné: Kresba gazzi ve své nejtmavší podobě podmiňuje barevné nohy, barevný hřbet, kostřec a letky. Modifikací je pštrosí kresba bělohrotá, ta zapříčiňuje bílé nohy včetně kalhotek, ale také bílé letky, které jsou u hanáckého voláče nepřípustné. Další modifikací je kresba modeny, ta sice nemá barevné kalhotky a bílé letky, zato má bílý hřbet. Současný vzorník považuje za ideál barevné rousy a supí pera, ale bílé nejsou považovány za vadu. \n\nChová se především v rázu černém či modrém plnobarevném či jako pruhový, kapratý nebo bezpruhý, dále jako žlutý a červený včetně dominantních, v kresbě bělopruhé či běloocasé ve všech barvách a vzácně i v jiných rázech, jako je andaluzián, či ráz stříbřitý. Na výstavách se hodnotí především tělesné tvary, volatost a délka a opeření nohou, až pak barva a kresba opeření. \n\nHanácký voláč je nejen exteriérově impozantní plemeno, ale je také velmi temperamentní, rád a dobře předvádí volatost i na výstavách, je životaschopný, dobře plodný a vzorně pečuje o holoubata. K dalšímu zušlechťování plemene se nejvíce používá anglický voláč, dále voláč bavorský či voláč sedlatý rousný. Od přilévání krve pomořanských voláčů se ustupuje, protože po nich zůstává příliš exteriérových vad, jako jsou vikvové oči.\n\n\n"}
{"id": "912655", "url": "https://cs.wikipedia.org/wiki?curid=912655", "title": "Ralstonia solanacearum", "text": "Ralstonia solanacearum\n\nRalstonia solanacearum známá u nás pod názvem hnědá hniloba bramboru je aerobní, gramnegativní bakterie, která je rostlinným patogenem. Přenáší se půdou a vodou, je aktivně pohyblivá, pohybuje se pomocí bičíků. Napadá vodivá pletiva, což způsobuje bakteriální vadnutí u velmi široké škály potenciálních hostitelů. \"Ralstonia solanacearum\" byla mezi prvními patogeny chorob, u kterých Erwin Frink Smith prokázal, že je způsobují bakteriální patogeny. Vzhledem ke své patogenitě a nebezpečnosti je patogen \"R. solanacearum\" nyní intenzivněji studován. Původně se \"Ralstonia solanacearum\" vyskytovala v tropických, subtropických oblastech a v teplém mírném podnebí, ale nezdálo se, že by byla schopna přežít nízké teploty.\n\nRALSSO \nSeznam podle EPPO pro patogena \"Ralstonia solanacearum\".\n\n\nHnědá hniloba bramboru\n\nPůvodce choroby byl popsán v USA v roce 1896. Jeden z typ, biovar byl popsán v Evropě v polovině dvacátého století, od původního patogena se lišil výběrem hostitelských rostlin a optimem teplot. V rámci rozlišování různých ras patogena má pro ČR má největší význam rasa 3, biovar 2. \n\nV prosinci 1999, bylo ve Velké Británii zjištěno na vzorku importovaných řízků Pelargonium zonale napadení \"Ralstonia solanacearum\". Od září do prosince 2000 bylo bakteriálního vadnutí diagnostikováno v několika pěstírnách pelargonií v Belgii, Německu a Nizozemsku. \"R. solanacearum\" biovar 2 a 3 byly pozitivně izolovány a identifikovány. Průzkumy dohledaly původ infekcí na řízkách vyrobených v Keni pro Evropský trh. V Keni bylo zjištěno, že ke kontaminaci pravděpodobně došlo prostřednictvím kontaminované povrchové (říční) vody používané k zavlažování ve školkách. Infekce byla zjištěna na různých kultivarech. Školky v Keni přijaly přísná hygienická opatření, začaly používat dezinfekci vody a odstranily všechny infikované a pravděpodobně infikované rostliny. \n\nSeverní Amerika, Jižní Amerika. Původně se \"Ralstonia solanacearum\" vyskytovala v tropických, subtropických oblastech a v teplém mírné podnebí.\n\nV databázi EPPO PQR (EPPO plant quarantine information retrieval systém) uváděny jako země s výskytem tyto země: v Asii - Bangladéš, Čína, Indie, Indonésie, Írán, Japonsko, Libanon, Nepál, Pákistán, Filipíny, Srí Lanka a Tchaj-wan, v Africe - Burundi, Egypt, Keňa, Libye, Reunion, Jihoafrická republika a Zambie, na amerických kontinentech - Argentina, Bolívie, Brazílie, Kolumbie, Chile, Mexiko, Peru, USA, Uruguay a Venezuela, ze zemí Oceánie jsou to Austrálie a Papua Nová Guinea. \n\nV Evropě byl prokázán výskyt bakterie \"Ralstonia solanacearum\" rasa 3 v Belgii, Francii, Německu, Maďarsku, Holandsku, Rusku, Srbsku a Černé Hoře, Slovensku, Slovinsku a Velké Británii. \n\nV České republice na základě průzkumu prováděného pracovníky Státní rostlinolékařské správy nebyl výskyt bakterie \"Ralstonia solanacearum\" zatím prokázán.\n\nR. solanacearum je gramnegativní tyčinkovitá bakterie s jedním polárním bičíkem. Kolonie na kultivačních médiích jsou zpočátku hladké, krémové, lesklé, ale stářím hnědnou. Bakterii je možné získat z inﬁkovaných hlíz nebo stonků, vytlačením bakteriálního slizu.\n\n\"Ralstonia solanacearum\" infikuje více než 250 druhů rostlin ve více než 50 rodů. Patogen způsobuje bakteriální vadnutí rajčete, papriky, lilku a pelargonií. Více jsou napadány dvouděložné než jednoděložné rostliny. Důvod, proč jsou některé rody náchylnější k bakteriálnímu vadnutí je stále neznámý. Tento patogen byl na začátku 21. století zjištěn na muškátech (Pelargonium spp.) ve Wisconsinu, USA. Byl vystopován u dovozců řízků muškátu do Severní Ameriky a Evropy z tropů. Mezi přirozené hostitele náleží také ostálka (\"Zinnia\") a pravděpodobně i lichořeřišnice (\"Tropaeolum majus\"). \n\nČastí hostitelé:\n\nVadnutí během dne. Rostliny mají tendenci regenerovat v noci. U rostlin s velkými listy mohou vadnout tkáně jen na jedné straně střední žíly listu . To je velmi charakteristické pro tabák. Postižené listy žloutnou a zůstávají zvadlé. Oblast mezi listovými žilkami odumírá a hnědne. Hlavní stonek napadených rostlin zůstává ve vzpřímené poloze, ale všechny listy mohou vadnout a odumírat. Mezi příznaky patří světle hnědé až žlutohnědé zbarvení vodivých pletiv. Dlouhé úseky infikovaných stonků mohou vykazovat odlišné zbarvení, tmavě hnědé až černé pruhy v cévní tkáni, jak nemoc postupuje. Dřeň a povrch stonku se v průběhu choroby mění na tmavě hnědou. \n\nPelargónie: Vadnutí začíná spodními listy a řapíky a postupuje rostlinou. Listy vadnou a jsou chlorotické, nebo jsou chlorotické části listů, objevují se nekrotické okraje listů. Žádné listové skvrny nejsou zřejmé. Nakonec celá rostlina zcela zvadne. Na řezu stonku je viditelný bílý výtok slizu.\n\nBrambory: Vadnutí a žloutnutí listů, jakož i celkové zakrnění rostliny jsou typické příznaky. Vadnutí listů se projevuje nejvíce na konci dne, ale v noci mizí. Listy mohou také získat bronzový nádech, stonky se mohou stát žíhané a očka hlíz ztrácí barvu. Hlízy také začnou hnít, pokud jsou ponechány v zemi. S rozvojem choroby se mohou na stoncích objevit pruhovité hnědé léze zhruba 2-3 cm nad povrchem půdy. Rostlina nakonec hyne. Hnědé zbarvení cévních svazků. Hnis může vytékat z cévních svazků, když jsou hlízy stisknuty. Sliz může vytékat z oček a připojení kořene na hlízách brambor. Části stonku seříznuté a vložené do vody vylučují ve sklenici viditelné mléčně bílé provazce tekutiny. Často dochází k jevu, že masa zeminy se přilepí kolem oček k hlízám. \n\nLilek rajče: Jako první bývají postiženy nejmladší listy, jejichž vzhled je ochablý. Mladší listy rostliny vadnou a na stonku se mohou objevit adventivní kořeny. Cévní systém se stane postupně tmavším a zhnědne, jak nemoc postupuje. Jsou-li však příhodné podmínky pro rozvoj patogena, může okamžitě následovat vadnutí celé rostliny. Jestliže nejsou zcela příznivé podmínky, rozvoj choroby probíhá pomaleji. Cévní pletiva stonku jsou zahnědlá. Při příčném proříznutí stonku jsou patrné kapky bílého až nažloutlého slizu. \n\nPříznaky na muškátech jsou velmi podobné těm, které způsobuje bakterie \"Xanthomonas campestris\" pv. \"pelargonii\" (XCP) Nicméně, zatímco XCP může způsobit skvrny na listech, \"Ralstonia\" ne. Vadnutí může způsobit celá řada patogenů a fyziologických poruch.\n\n\"Ralstonia solanacearum\" je klasifikována jako jedna z nejvýznamnějších světových fytopatogenních bakterií díky své smrtící schopnosti, vytrvalosti, velkému počtu hostitelů a širokému geografickému rozšíření. I když patogen působí velké ztráty výnosů v tropech a subtropech, v současné době je hrozbou už i v mírném podnebí. \n\n\"Ralstonia solanacearum\" napadá velmi širokou škálu plodin. Vyskytuje se v některých částech Evropy. Celosvětově nejvýznamnější postižené plodiny jsou: brambory, rajčata, tabák, banány a pelargonie. Ve Velké Británii a zbytku EU jsou nejdůležitějšími napadanými plodinami brambor a rajčata. \n\nHnědá hniloba brambor způsobená \"Ralstonia solanacearum\" patří mezi nejzávažnější choroby bramboru po celém světě. Patogen \"Ralstonia solanacearum\" je zodpovědný za odhadované ztráty 950 000 000 dolarů ročně. \n\nÚplné zničení sklizně rajčat bylo pozorováno v Indii, v Řecku choroba způsobila dramatické ztráty na výnosech brambor. \n\nVarieta 3 patogenu je tolerantní k chladu a je klasifikována jako karanténní patogen. Kromě toho je tento biovar uveden jako možné nebezpečí, které může bakterie představovat jako bioteroristická nebo biologická zbraň.\n\nPůvodce hnědé hniloby bramboru se nechová jako jeden bakteriální druh, který má danou morfologii a okruh hostitelských rostlin. Jedná se o komplex variet, které různí autoři popisují jako skupiny, rasy, biovary apod. Podle okruhu hostitelů jsou rozlišovány tři skupiny:\n\nRasa 1 má široký hostitelský okruh, ČR rasa 1 může šířit ve skleníkových kulturách.\n\nRasa 2 , jejíž teplotní optimum je stejné jako u rasy 1, napadá triploidní banánovník a rostliny rodu \"Heliconia\".\n\nPro státy EU je z hospodářského hlediska nejvíce důležité rozpoznání a zamezení šíření patogena rasy 3, neboť je přizpůsobená mírnému klimatu a jeho šíření, zejména díky malé osvětě, by tedy mohlo být velmi nebezpečné. Choroba napadá z významných plodin především brambor a rajče.\n\n\"Ralstonia solanacearum\" může přezimovat v rostlinných zbytcích nebo v napadené rostlině, volně žijících hostitelích, v semenech nebo vegetativních orgánech jako jsou hlízy. Bakterie mohou přežívat po dlouhou dobu ve vodě (až 40 let při teplotě 20-25 ° C v čisté vodě). Infikovanou zeminu nelze znovu použít pro citlivé plodiny po několik let. \n\nNěkteré zdroje uvádí že patogen ve většině případů není pro zemědělství hrozbou, protože se bakterie obvykle stávají avirulentní po zotavení. \"R. solanacearum\" se může šířit z kořenů symptomatických a nesymptomatických rostlin a být přenášen hmyzem a vodou.\n\nInfekce obvykle napadá rostliny přes poškození. Bakterie mohou získat přístup k ráně částečně pomocí pohybu bičíky, orientujíce se podle kořenových výměšků rostliny. Po infekci citlivého hostitele se \"R. solanacearum\" množí, pohybuje se cévními svazky rostlinou a způsobuje příznaky bakteriálního vadnutí (vadnutí by mělo být považováno za nejvíce viditelný nežádoucí účinek, který obvykle nastane po rozsáhlé kolonizaci patogenem).\n\nPřirozené šíření většiny ras \"R. solanacearum\" je pomalé a omezené. Výjimku však představuje rasa 2, která způsobuje Moco chorobu banánovníku, \nkde je známo, že je přenášená hmyzem a potenciál šíření je značný. Nejvýznamnější způsob šíření choroby je při přepravě bramborové sadby a dalších vegetativních částí hostitelských rostlin lodní dopravou.\n\nVelký počet bakterií \"R. solanacearum\" se může šířit z kořenů symptomatických a nesymptomatických rostlin. Bakteriální sliz na povrchu rostlin (který se obvykle používá jako znak pro detekci), může vytékat do okolní půdy a vody, kontaminovat zemědělskou techniku nebo může být přenášen hmyzem. Kromě toho může být parogen šířen z kontaminovaných rostlin záplavovou vodou, zavlažováním, kontaminovaným nářadím nebo infikovanými semeny. V severní Evropě se patogen šíří populací plevelů z čeledi lilkovitých, které rostou u pomalu tekoucích řek. Je-li například kontaminovaná voda použita k zavlažování brambor, patogen je šířen produkovanými hlízami. Některé státy EU a země Středního východu se zatím marně snaží o eradikaci tohoto patogenu.\n\nVýsadba odolných kultivarů obvykle minimalizuje škodlivé účinky patogenu, i když v současné době nejsou k dispozici zcela rezistentní kultivary. Střídání plodln s ohledem na citlivé a odolné plodiny pomáhá při zmírňování četnosti napadení. \n\nBezinfekčnost rozmnožovacího materiálu je nutností.\n\nChemická ochrana je všeobecně neúčinná při kontrole tohoto patogenu. Půdní fumiganty vykazují slabý nebo žádný účinek a antibiotikum (streptomycin, ampicilin, tetracyklin a penicilin) jsou téměř neúčinná a v ČR zakázaná. Nedoporučuje se krájení hlíz sadbových brambor, neboť při krájení hlíz se výskyt choroby může zvýšit až 2,5x a výnosové ztráty mohou být více než 40 %. \n\nV oblastech, kde je patogen endemický, je nejlepší strategií snížit dopady napadení. Doporučuje se pH půdy držet na nízké úrovni, v létě (4-5), a vyšší na podzim (8). \n\nV některých zemích, např státech EU a USA je patogen karanténním organismem. Původce hnědé hniloby bramboru bakterie \"Ralstonia solanacearum\" je v ČR registrovaný škodlivý organismus, který je zakázáno zavlékat a rozšiřovat na území Evropských Společenství.\n\n"}
{"id": "912662", "url": "https://cs.wikipedia.org/wiki?curid=912662", "title": "Franc Miklošič", "text": "Franc Miklošič\n\nFranc Miklošič, též Fran Miklošič, uváděn i pod německým jménem Franz Miklosich (20. listopadu 1813 Radomerščak – 7. března 1891 Vídeň), byl štýrský a rakouský lingvista a filolog, zabývající se slovanskými jazyky, a politik slovinské národnosti, během revolučního roku 1848 poslanec rakouského Říšského sněmu.\n\nDo roku 1819 bydlel v rodné vesnici, pak se přestěhoval s rodiči do Ljutomeru, kde otec provozoval hostinec a obchod. Vychodil obecnou školu v Ljutomeru, první dva ročníky gymnázia v chorvatském Varaždínu a následující ročníky v Mariboru. Už na gymnáziu jevil talent, zejména na klasické jazyky. Mariborský profesor Zupančič ho nazval \"nebroušeným diamantem\". Na podzim 1830 odešel studovat práva a filozofii na univerzitu ve Štýrském Hradci. Zde se zapojil do slovinských studentských spolků. V roce 1836 dokončil studia práva, pak v roce 1837 složil rigorózum z filozofie a v květnu 1837 byl jmenován suplentem filozofie na univerzitě ve Štýrském Hradci. 23. června 1838 mu byl udělen doktorát z filozofie. Nezískal ovšem post na katedře filozofie v Innsbrucku a v září 1838 proto odešel na Vídeňskou univerzitu, kde dokončil právní studia a 28. prosince 1840 byl promován na doktora práv. Původně se zamýšlel věnovat právu, ale pod vlivem jiného Slovince, Jerneje Kopitara, se jeho zájem přesunul ke slovanské filologii. Do roku 1843 byl koncipientem u advokáta Fingera, krátkou dobu i u dr. Bacha (otce Alexandera Bacha). 8. května 1844 získal místo ve vídeňské dvorní knihovně, kde působil až do roku 1849 (formálně až do roku 1862). 30. dubna 1849 byl jmenován mimořádným a roku 1850 i řádným profesorem na Vídeňské univerzitě na nově zřízené stolici slavistiky, přičemž v roce 1851, 1856 a 1865 byl děkanem její filozofické fakulty a roku 1854 dokonce rektorem univerzity. V letech 1854–1879 předsedal zkušební komisi pro středoškolské profesory. Zařadil se do tzv. vídeňské slavistické školy. Vypracoval řadu podrobných, německy psaných studií a slovníků z oblasti etymologie a srovnávací gramatiky slovanských jazyků. Věnoval se i romštině a dalším tématům. V roce 1852 vydal studii \"Vergleichende Lautlehre der slavischen Sprachen\", kterou pochvalně hodnotili František Palacký i Pavel Josef Šafařík.\n\nBěhem revolučního roku 1848 se výrazně zapojil do politického dění. V roce 1848 byl předsedou spolku \"Slovenija\", napsal jeho provolání, ve kterém se vyslovil pro vznik slovinského království v rámci Rakouska a pro jazykovou rovnoprávnost ve školách i úřadech. V celostátních volbách roku 1848 byl zvolen na rakouský ústavodárný Říšský sněm. Zastupoval volební obvod Lenart. Uvádí se jako knihovník. Patřil k sněmovnímu bloku pravice. Náležel mezi slovinské národně orientované poslance.\n\nZasloužil se o rozvoj slovinštiny. V roce 1849 po několik měsíců pomáhal s překladem zákoníku do slovinštiny, přičemž stabilizoval její právní terminologii. Jeho korespondence s českým jazykovědcem Antonínem Matzenauerem je dochována v Rakouské národní knihovně ve Vídni a v Moravském zemském archivu v Brně.\n\nV roce 1864 byl povýšen do dědičného šlechtického stavu.\n\n"}
{"id": "912668", "url": "https://cs.wikipedia.org/wiki?curid=912668", "title": "Maxime Bossis", "text": "Maxime Bossis\n\nMaxime Bossis (* 26. červen 1955, Saint-André-Treize-Voies) je bývalý francouzský fotbalista. Hrával na pozici obránce. S francouzskou reprezentací vyhrál roku 1984 mistrovství Evropy, získal bronzovou medaili na mistrovství světa roku 1986, zúčastnil se Mistrovství světa ve fotbale 1982, kde Francie skončila na čtvrtém místě, a Mistrovství světa ve fotbale 1978. Celkem za národní tým odehrál 76 utkání, v nichž vstřelil 1 branku. S FC Nantes vyhrál třikrát francouzskou ligu (1977, 1980, 1983) a jednou francouzský pohár (1979). Roku 1979 a 1981 byl vyhlášen nejlepším fotbalistou Francie.\n\n"}
{"id": "912673", "url": "https://cs.wikipedia.org/wiki?curid=912673", "title": "VTJ Tachov", "text": "VTJ Tachov\n\nVTJ Tachov byl český fotbalový klub z Tachova. Klub byl založen roku 1956 pod názvem \"VTJ Dukla Tachov\". Do 2. československé ligy Tachov postoupil poprvé v roce 1961. V roce 1971 se klub musel přejmenovat na VTJ Tachov. Prestižní název Dukla patřil od roku 1971 jen vrcholovým armádním střediskům a klubům. Druhou nejvyšší soutěž hrál tým VTJ Tachov ještě na přelomu 70. a 80. let minulého století. Nedlouho po pádu komunismu v roce 1989 padl i vojenský fotbal v Tachově.\n\nZdroj: \n\n\nZdroj: \n\n\n"}
{"id": "912676", "url": "https://cs.wikipedia.org/wiki?curid=912676", "title": "Trnová hora", "text": "Trnová hora\n\nTrnová hora ( , 1060 m n. m.) je zalesněná hora v Rychlebských horách. Nachází se na katastrálním území Velké Vrbno asi 3,5 km severozápadně od Ostružné a 7 km severovýchodně od Starého Města na území okresu Šumperk. Jedná se o kupovitou horu ležící v jižní rozsoše Travné hory (1128 m n. m.), od které je oddělena sedlem (1015 m n. m.) u rozcestí Císařská chata. Rozsocha pokračuje dále na jih vrcholem Hřebeňák (1008 m n. m.) a Adamovským hřbetem klesá do údolí Vrbenského potoka. Zdejší lesy jsou tvořeny převážně smrkem, na západě částečně bukem.\n\nNejjednodušší přístup na vrchol je patrně ze sedla u Císařské chaty, v němž se nachází rozcestí turistických tras. Křižuje se zde červená (Petříkov - chata Paprsek) a zelená (Ostružná - Smrk). Odtud je možné na vrchol vystoupit po neznačené lesní cestě (cca 400 m na jih). Cesta dále pokračuje na vrchol Hřebeňák a poté zdlouhavě schází do údolí.\n\n"}
{"id": "912679", "url": "https://cs.wikipedia.org/wiki?curid=912679", "title": "New Yorku, miluji Tě!", "text": "New Yorku, miluji Tě!\n\nNew Yorku, miluji Tě! je americký film z roku 2009. Film je složen z jedenácti krátkých povídek, které žánrově odpovídají romantické komedii a dramatu, a každá povídka byla natočena jiným režisérem. Všechny povídky se tematicky věnují lásce a odehrávají se v pěti newyorských městských částech. Svým zpracováním film navazuje na film \"Paříži, miluji tě\" z roku 2006, který měl stejnou strukturu a je druhým filmem ze série \"měst lásky\", kterou vytvořil a produkoval Emmanuel Benbihy. Na rozdíl od \"Paříži, miluji tě\" mají jednotlivé epizody ve filmu \"New Yorku, miluji Tě!\" jednotnou formu - kameraman natáčí jednotlivé postavy z těsné blízkosti.\n\nHerecké obsasezní ve filmu je sestaveno tak, že jsou si všichni herci a herečky rovni a ve filmu mají srovnatelné postavení - neexistuje tam tedy hlavní role napříč filmem, ani jednotlivými scénami. V jednotlivých rolích se představili například: Bradley Cooper, Shia LaBeouf, Natalie Portman, Anton Yelchin, Hayden Christensen, Orlando Bloom, Irrfan Khan, Rachel Bilson, Chris Cooper, Andy García, Christina Ricci, John Hurt, Cloris Leachman, Robin Wright Penn, Julie Christie, Maggie Q, Ethan Hawke, James Caan, Shu Qi, Shia LaBeouf a Eli Wallach.\n\nFilm \"New Yorku, miluji Tě\" měl světovou premiéru na Mezinárodním Filmovém festivalu v Torontu v září 2008. V České republice byl film do kin uveden 28. ledna 2010.\n\nV následující tabulce je detailní seznam herců a filmového štábu rozdělený podle segmentů ve filmu a dvou krátkých přechodových scén, které režírova Randy Balsmeyer:\n\nFilm nikdy nebyl pro Českou republiku vydán na DVD. V současné chvíli je pro české diváky dostupný ke stažení z českého internetového obchodu iTunes\n\n"}
{"id": "912683", "url": "https://cs.wikipedia.org/wiki?curid=912683", "title": "Vysoká škola ekonomie a managementu", "text": "Vysoká škola ekonomie a managementu\n\nVysoká škola ekonomie a managementu a.s. (VŠEM) nabízí bakalářské (Bc./BBA), magisterské (Ing./MSc./MBA) a doktorandské (Ph.D.) studijní programy s více než 27 oborovými specializacemi, v prezenční, kombinované (kombinovaná forma studia I - výuka pouze o víkendech, kombinovaná forma studia II - výuka 3x za akademický rok) a distanční (on-line) formě studia, v českém i anglickém jazyce pro téměř 3 tisíce studentů. VŠEM rovněž poskytuje programy celoživotního vzdělávání, specializované profesní a MOOC kurzy (Massive open on-line courses), zaměřených na široké spektrum oblastí a Profesní kurzy zdarma.\n\nKromě povinné české akreditace MŠMT ČR, jsou programy akreditovány i mezinárodně u \"Accreditation Council for Business Schools and Programs\" (ACBSP) a \"Association for Transnational Higher Education Accreditation\" (ATHEA).\n\nSpojení multifunkčních výukových prostor a studentského bydlení se studovnami, knihovnou, kluby, restaurací a jídelnou, kancelářskými prostory a coworkingem StartUp VŠEM, posilovnou, ale i Mateřskou školou VŠEM.\n\n\nVysoká škola ekonomie a managementu, a.s., získala státní souhlas k působení jako soukromá vysoká škola v roce 2001. Svojí činností VŠEM navazuje na Manažerské centrum, které od roku 1996 nabízelo zahraniční bakalářské a magisterské studijní programy BBA a MBA.\n\nObsah a forma výuky VŠEM je přizpůsobena jak studentům (struktura výukových a zkouškových soustředění), tak i potřebám stávajících nebo budoucích, zaměstnavatelů, kdy jednou z hlavních inspirací, je spolupráce zahraničních universit s komerční sférou, která vede k pochopení aktuálních potřeb trhu práce, např. v oblasti zařazování interaktivních prvků do výukového procesu.\n\nVelký důraz je kladen na praktickou využitelnost teoretických znalostí studenta již v průběhu samotného studia, kdy část akademických pracovníků podílejících na výuce, je přímo z praxe a dokáže tak do přednášek implementovat vlastní zkušenosti a poznatky s tím, že mezi studenty objevují mnohdy své budoucí zaměstnance nebo spolupracovníky. V samostatném projektu Hosté VŠEM navštívilo akademickou půdu již přes pět desítek významných osobností, a to nejen z ekonomického prostředí (Andrej Babiš, Cyril Svoboda, Zdeněk Pohlreich, Stanislav Bernard, Andrej Kiska ml., Tomáš Čupr, Mikuláš Kroupa, Michael Žantovský, kardinál Miroslav Vlk...).\n\nVŠEM nabízí jako první vysoká škola v ČR více jak 250 interaktivních kurzů MOOC (Massive open on-line courses), tedy všem zdarma přístupné on-line kurzy. Odborným rozsahem těchto kurzů je zejména právo, ekonomie, finance, psychologie, sociologie, management, marketing, veřejné správa, mezinárodní obchod, politologie atd.; možné je započtení kreditů v rámci studia.\n\nStudium na VŠEM je možné zahájit třikrát ročně (říjen, leden, duben), s dvanáctiměsíčním zkouškovým obdobím, kdy si každý student volí ze dvou cenových úrovní (od 30 000 Kč/rok), a to dle svých finančních možností, respektive požadavků na administrativní a studijní služby.\n\nV rámci individualizace studia a přizpůsobení se potřebám studentů, nabízí VŠEM vlastní stipendijní programy, které jsou určeny pro nadané studenty, olympioniky, válečné veterány, vrcholové sportovce, svobodné matky, zaměstnance neziskových organizací a zdravotnických a sociálních zařízení nebo hendikepované a zdravotně postižené.\n\n\n\n\n"}
{"id": "912691", "url": "https://cs.wikipedia.org/wiki?curid=912691", "title": "VTJ Dukla Jičín", "text": "VTJ Dukla Jičín\n\nVojenská tělovýchovná jednota Dukla Jičín byl český fotbalový klub z Jičína, který se nachází v Královéhradeckém kraji.\n\nZaložen byl v roce 1963 po převelení družstev Dukly Kostelce nad Orlicí do Jičína. V roce 1968 klub dosáhl svého největšího úspěchu, poté co se mu povedlo z Divize postoupit do 2. nejvyšší soutěže. Ve 2. lize setrval jen jednu sezónu a sestoupil do nově utvořené 3. ligy. V ní hrál klub ve skupině B a skončil na posledním nesestupovém místě. Zanikl sloučením do FC VTJ Milíčeves a VTJ Kostelec nad Orlicí.\n\nZdroj: \n\n\nZdroj: \n\n"}
{"id": "912695", "url": "https://cs.wikipedia.org/wiki?curid=912695", "title": "Harald Schumacher", "text": "Harald Schumacher\n\nHarald Anton Schumacher (* 6. březen 1954, Düren) je bývalý německý fotbalový brankář. S reprezentací někdejší Německé spolkové republiky vyhrál roku 1980 mistrovství Evropy a získal dvě stříbrné medaile z mistrovství světa - ze Španělska 82 i Mexika 86. Krom toho hrál i na mistrovství Evropy roku 1984. Celkem za národní tým odehrál 76 zápasů. S 1. FC Köln se stal mistrem Německa (1978) a třikrát vyhrál německý pohár (1977, 1978, 1983). Mistrovský titul získal i během svého působení ve Fenerbahce Istanbul (1989). V letech 1984 a 1986 byl vyhlášen nejlepším fotbalistou Německa.\n\nSchumacher je znám i kvůli situaci z Mistrovství světa 1982 ve Španělsku. V semifinále proti Německu (3:3 po prodloužení, v penaltovém rozstřelu vyhráli Němci 5:4) dostal ve druhém poločase za stavu 1:1 dlouhou přihrávku vzduchem od Michela Platiniho francouzský obránce Patrick Battiston a běžel sám na něj. Schumacher proti němu vyběhl, Battistonovi se podařilo vystřelit mimo bránu. Schumacher vyskočil do vzduchu nohou napřed a v plné rychlosti trefil Battistona. Ten byl vážně zraněn, měl vyražené dva zuby, zlomená tři žebra a pochroumaný krční obratel. Nizozemský rozhodčí Charles Corver Schumachera nevyloučil, dokonce ani neodpískal faul. Schumacher se nestaral o stav zraněného protihráče a po utkání v rozhovoru netaktně prohlásil, že mu zaplatí zubaře. Michel Platini uvedl, že si myslel, že Battiston je mrtvý, protože neměl puls a byl bledý. Battiston se ze zranění zotavil, Schumacher se mu omluvil až dodatečně. Ve Francii se stal ihned nejnenáviděnějším mužem.\n\n"}
{"id": "912696", "url": "https://cs.wikipedia.org/wiki?curid=912696", "title": "133 (číslo)", "text": "133 (číslo)\n\nSto třicet tři je přirozené číslo. Následuje po číslu sto třicet dva a předchází číslu sto třicet čtyři. Řadová číslovka je \"stý třicátý třetí\" nebo \"stotřiatřicátý\". Římskými číslicemi se zapisuje CXXXIII.\n\nSto třicet tři je\n\n\n\nMise STS-133 byla posledním startem raketoplánu Discovery do kosmu. Start původně plánovaný na listopad 2010 se odkládal a nakonec raketoplán vzlétl až 24. února 2011. Hlavním úkolem bylo přípojení plošiny ELC 4 a doručení víceúčelového logistického modulu „Leonardo“ a náhradních dílů k Mezinárodní vesmírné stanici (ISS).\n\nBěhem mise byl na palubu ISS dopraven i americký robot nazvaný Robonaut 2 pro testování ve stavu beztíže.\n\n\n"}
{"id": "912701", "url": "https://cs.wikipedia.org/wiki?curid=912701", "title": "Galija", "text": "Galija\n\nGalija (v srbské cyrilici Галија) je srbská a dříve jugoslávská rocková skupina z Niše. Vznikla v roce 1977 a orientovala se na progressive rock; během 80. let se však přiklonila spíše k mainstreamové rockové produkci. Rekordní popularity dosáhla na přelomu 80. a 90. let, v období rozpadu Jugoslávie.\n\nV čele skupiny stojí bratři Nenad a Predrag Milosavljevićovi. Dalšími členy skupiny byli, či jsou Boban Pavlović, Dragutin Jakovljević, Slaviša Pavlović, Ivan Ilić, Miloš Krstić, Goran Antović.\n\nMezi největší hity skupiny, známé především v prostoru států bývalé Jugoslávie, patří např.: \"Digni ruku“, \"Dodirni me“, \"Proleće“, \"Na tvojim usnama“.\n\n\n"}
{"id": "912709", "url": "https://cs.wikipedia.org/wiki?curid=912709", "title": "Kovářka", "text": "Kovářka\n\nKovářka je kovářské muzeum a rozhledna na okraji vesnice Moraveč v Jihočeském kraji. Od roku 1945 se jedná o teprve třetí nově postavenou kamennou rozhlednou v Česku. Je to zatím jediná rozhledna a muzeum v jednom i s průvodcem. A dále je to jedna z velmi mála ryze soukromých a přitom veřejnosti dostupných rozhleden.\n\nRozhlednu vybudoval moravečský kovář Ladislav Dobeš v roce 2011. Po téměř devíti letech plánování, projektování, vyřizování stavebního povolení a také schvalování dotace z Evropského fondu pro regionální rozvoj došlo v květnu 2011 k prvním výkopovým pracem a koncem července téhož roku byla rozhledna prakticky hotová. Samotná hrubá stavba trvala 36 dnů. \n\nRozhledna je 13 metrů vysoká. Vnitřní částí rozhledny vede na vyhlídkovou plošinu ocelové schodiště s padesáti schody. Vrchol rozhledny tvoří dřevěná, zastřešená a okny opatřená nadstavba.\n\nRozhledna a její malé nádvoří slouží jako kovářské muzeum, kde jsou vystaveny nástroje, zařízení a vybavení kováren, ale i tovaryšské a výuční kovářské listy nebo dobové fotografie současných i zaniklých místních kováren.\n"}
{"id": "912710", "url": "https://cs.wikipedia.org/wiki?curid=912710", "title": "Mulgrew Miller", "text": "Mulgrew Miller\n\nMulgrew Miller (13. srpna 1955 Greenwood, Mississippi, USA − 29. května 2013 Allentown, Pensylvánie, USA) byl americký jazzový klavírista. Svou profesionální kariéru zahájil v roce 1980, kdy hrál po boku zpěvačky Betty Carter. Léta 1981−1983 strávil u Woodyho Shawa a následně hrál v Jazz Messengers bubeníka Arta Blakeyho. Své první album \"Keys to the City\" vydal v roce 1985 a poslední \"Solo\" vyšlo v roce 2010. Rovněž spolupracoval s hudebníky, mezi které patří Cassandra Wilsonová, Freddie Hubbard, Ron Carter, Stefon Harris a Kenny Garrett. Zemřel na mrtvici ve svých sedmapadesáti letech.\n"}
{"id": "912711", "url": "https://cs.wikipedia.org/wiki?curid=912711", "title": "2. československá fotbalová liga 1962/63", "text": "2. československá fotbalová liga 1962/63\n\nV soubojích 31. ročníku druhé nejvyšší fotbalové soutěže – 2. československé fotbalové ligy 1962/63 – se utkalo 42 mužstev ve třech skupinách po 14 účastnících každý s každým dvoukolovým systémem podzim–jaro. Tento ročník začal v pátek 17. srpna 1962 v Brně utkáním domácího Spartaku Královo Pole s Jiskrou Otrokovice (Spartak vyhrál 3:0) a skončil v neděli 23. června 1963.\n\nPoznámky:\n\nPoznámky:\n\n1) Do 1. ligy nemohlo postoupit B-mužstvo Spartaku Brno ZJŠ, neboť v ní již hrálo A-mužstvo, které se navíc umístilo na nesestupové pozici v ročníku 1962/63. Jedná se o historicky první případ v Československu, kdy B-tým vybojoval na hřišti postup do nejvyšší soutěže, pro účast A-mužstva však do nejvyšší soutěže postoupit nemohl. Totéž se povedlo už jen B-mužstvu Dukly Praha v druholigovém ročníku 1964/65 (místo něj postoupil Spartak Hradec Králové z 2. místa).\n\n2) O postupu Třineckých železáren do nejvyšší soutěže v ročníku 1963/64 rozhodly při rovnosti bodů lepší vzájemné zápasy s VŽKG Ostrava (1:1 na podzim 1962 ve Vítkovicích, 1:0 na jaře 1963 v Třinci).\n\n3) Start A-mužstva i B-mužstva jednoho klubu v téže soutěži v jednom ročníku není povolen po událostech kolem prvního a záložního týmu košické Jednoty v druholigové sezoně 1957/58. Výjimky jsou od té doby udělovány většinou jen v nižších okresních soutěžích.\n\n\nPoznámky:\n\n"}
{"id": "912713", "url": "https://cs.wikipedia.org/wiki?curid=912713", "title": "Sedmiúhelníkové číslo", "text": "Sedmiúhelníkové číslo\n\nSedmiúhelníková čísla jsou figurální čísla odpovídající sedmiúhelníku. \"N\"té sedmiúhelníkové číslo je počet stejně velkých „bodů“, ze kterých lze sestavit pravidelný sedmiúhelník, jehož strana má délku \"n\".\n\nVzorec pro \"n\"té sedmiúhelníkové číslo je:\n\nformula_1.\n\nNěkolik prvních sedmiúhelníkových čísel:\n\n1, 7, 18, 34, 55, 81, 112, 148, 189, 235, 286, 342, 403, 469, 540, 616, 697, 783, 874, 970, 1071, 1177, 1288, 1404, 1525, 1651, 1782, … ().\n\nV posloupnosti 7úhelníkových čísel se sudá a lichá čísla opakují vždy podle vzoru \"...liché, liché, sudé, sudé...\"\n\n5 sedmiúhelníkových čísel je o 1 menší než trojúhelníkové číslo a 55 je zároveň trojúhelníkové a čtvercové pyramidové číslo.\n\nSoučet převrácených hodnot všech sedmiúhelníkových čísel je takovýto:\n\nformula_2.\n"}
{"id": "912715", "url": "https://cs.wikipedia.org/wiki?curid=912715", "title": "Cviček", "text": "Cviček\n\nCviček je slovinské víno s nižším obsahem alkoholu (8,5 až 10 %) z oblasti Dolní Carniola, také známé jako region Dolenjska. Jedná se o unikátní víno, které vzniká mícháním několika odrůd . Cviček je oficiálně chráněné a registrované víno s původem ve Slovinsku. Kromě vína Chianti je to také jediné víno, které vzniká mísením červených a bílých odrůd. Má atraktivní světle červenou barvu, příjemnou kyselinu a ovocné aroma (maliny, třešně a červený rybíz). Jeho historie se datuje do 17. století, ale víno dříve nebylo tak populární a jeho jméno pochází z dob, kdy víno bývalo kyselejší a kyselejší. Název Cviček pochází z německého zwikt. Dnes se však Cviček těší velké popularitě právě i díky nižšímu obsahu alkoholu. \n\n\nŽametovka je základní 40–60% ingrediencí Cvička. Tato odrůda je velmi stará, přibližně 400 let, a vyžaduje mnoho slunce. Obsah cukru v ní ale není příliš vysoký, nicméně obsahuje dostatek kyselinky. Modra frankinja neboli Frankovka je nejpopulárnější odrůdou červeného vína v regionu a Cviček jí obsahuje alespoň 12 %. Z bílých vín, kterých Cviček obsahuje 35 %, je hlavní částí Cvička Kraljevina. Tato odrůda je jednou z nejúrodnějších, ale neobsahuje tolik cukru. Laški rizling neboli italský Rizlink je nejrozšířenější odrůdou bílých vín ve Slovinsku a je do Cvička také přidáván. Hrozny má malé, ale jeho produkce je velká. Tato odrůda je velmi náročná na umístění a půdu. Cviček také může obsahovat malé množství odrůdy Rumeni Plavec a dalších vín, nicméně jejich poměr nesmí překročit 15 %.\nKaždý vinař má vlastní způsob míchání Cvička, nicméně podmínka maxima alkoholu 10 % musí být dodržena.\n\nVíno má prý léčivé účinky s ohledem na nižší množství alkoholu v krvi, doporučuje se též pro diabetiky. Současně obsahuje látky, které mají pozitivní vliv na zdraví, protože snižují riziko kardiovaskulárních chorob. Cviček má příznivý vliv na trávení, povzbuzuje chuť k jídlu, funguje jako prevence nespavosti a podporuje krevní oběh.\n"}
{"id": "912716", "url": "https://cs.wikipedia.org/wiki?curid=912716", "title": "Děti ráje", "text": "Děti ráje\n\nDěti ráje může být:\n\n"}
{"id": "912718", "url": "https://cs.wikipedia.org/wiki?curid=912718", "title": "Laviéville", "text": "Laviéville\n\nLaviéville je francouzská obec v departementu Somme v regionu Hauts-de-France. V roce 2010 zde žilo 155 obyvatel.\n\n"}
{"id": "912719", "url": "https://cs.wikipedia.org/wiki?curid=912719", "title": "Cyrilometodějské gymnázium a střední odborná škola pedagogická Brno", "text": "Cyrilometodějské gymnázium a střední odborná škola pedagogická Brno\n\nCyrilometodějské gymnázium a střední odborná škola pedagogická Brno (do roku 2006 Cyrilometodějská střední pedagogická škola a gymnázium) je církevní gymnázium a střední pedagogická škola. Zřizovatelem školy je Kongregace sester sv. Cyrila a Metoděje. Nachází se v Brně-Stránicích, v Masarykově čtvrti (ulice Lerchova 343/63).\n\nBudova školy byla postavena v roce 1935 podle projektu Vladimíra Fischera. Stylově navazuje na sousední budovu dnešní Cyrilometodějské církevní základní školy (Lerchova 65), která v té době sloužila jako ústav pro mentálně postižené děti s trojtřídní školou, dívčí penzionát a především jako hlavní dům Kongregace sester sv. Cyrila a Metoděje. Kongregace otevřela ve školním roce 1933/1934 také Řádové dívčí gymnasium, které od školního roku 1934/1935 využívalo nově postavenou budovu v sousedství. Jeho prvním ředitelem se stal Metoděj Marvan. Budova gymnázia je dvojpatrová se zvýšeným přízemím, do dvora k ní přiléhá krátké přízemní křídlo. Penzionát a gymnázium byly propojeny malým přízemním objektem, kde se původně nacházel byt ředitele.\n\nNa škole se vyučovalo až do října 1940, kdy byla stavba zabrána po vojenské účely jednotkami SS. Gymnázium se tehdy přestěhovalo na dnešní třídu Kapitána Jaroše, nicméně v srpnu 1941 bylo zrušeno. Na konci druhé světové války fungoval v budově sovětský vojenský lazaret, ke školním účelům začala znovu sloužit po opravách na podzim 1945, kdy bylo dívčí gymnázium obnoveno. V únoru 1949 byla škola zestátněna (se zpětnou platností od září 1948) a na konci školního roku 1948/1949 zcela zrušena. Budova byla předána SNB, které zde mělo zřídit vlastní školu s internátem.\n\nOd školního roku 1961/1962 sídlila v budově nově založená střední všeobecně vzdělávací škola, která se o několik let později přetransformovala na gymnázium. Vzhledem k nárůstu počtu studentů využívalo Gymnázium Lerchova 63 od roku 1966 také část objektu sousední základní školy (Lerchova 65). V roce 1991 byly obě budovy navráceny Kongregaci sester sv. Cyrila a Metoděje. Gymnázium Matyáše Lercha se v roce 1996 přestěhovalo do nově postavené školy v Žižkově ulici.\n\nPo přestěhování Gymnázia Matyáše Lercha byla v budově Lerchova 63 zřízena kongregací Cyrilometodějská střední pedagogická škola a gymnázium, která zahájila vyučování ve školním roce 1996/1997. V roce 1997 vznikla ve druhém patře školy kaple Panny Marie, Matky jednoty křesťanů, jejíž interiér realizovali sochaři Jan Šimek a Petr Francán, umělecký slévač Pavel Hřebíček a malíři Milivoj Husák a Karel Rechlík.\n\nRoku 2006 byl změněn název školy na současný tvar (Cyrilometodějské gymnázium a střední odborná škola pedagogická). V prvním ročníku státních maturit (2011) se škola umístila na 5. místě mezi všemi školami v ČR a jako první v Jihomoravském kraji.\n\nVe škole se nachází 16 tříd s celkovým počtem 506 studentů. Má tři obory, další obor Výchovná a humanitární činnost skončil ve školním roce 2012/2013. Počet zaměstnanců je 73 (všechny údaje jsou ke školnímu roku 2017/2018).\n\n"}
{"id": "912721", "url": "https://cs.wikipedia.org/wiki?curid=912721", "title": "Josef Kuthan", "text": "Josef Kuthan\n\nProf. Ing. Josef Kuthan, DrSc. (* 26. ledna 1934 Praha) je český chemik, člen New York Academy of Sciences, Spektroskopické společnosti Jana Marka Marci a Českého rybářského svazu, nositel stříbrné medaile Slovenské vysoké školy technické v Bratislavě.\nAbsolvoval Vysokou školu chemicko-technologickou v Praze, obor organická chemie, zde obhájil dvě disertace a získal vědecké hodnosti CSc. a DrSc. Zabýval se zde syntézou organických sloučenin, souvislostmi jejich molekulové struktury s reaktivitou, elektrochemií organických látek, molekulovou spektroskopií a kvantovou organickou chemií. Na Chemickém ústavu Friedrich-Schiller Universität Jena experimentálně studoval organické sloučeniny s luminiscenčními vlastnostmi a na Ústavu chemie Universität Freiburg i. Br. přednášel organickou elektrochemii. Je autorem a spoluautorem 250 původních vědeckých sdělení, 31 patentů i několika učebnic a odborných monografií. Byl spoluorganizátorem a přednášejícím na několika mezinárodních i vnitrostátních odborných sympoziích věnovaných heterocyklickým sloučeninám. Napsal a přeložil do češtiny několik knih a zveřejnil desítky článků v oblasti sportovního rybářství.\nNa Ústavu organické chemie Vysoké škole chemicko-technologické v Praze pracoval jako odborný asistent, po habilitaci jako docent a po jmenovacím řízení jako profesor. Vedl základní laboratorní cvičení v organické chemii, diplomanty a doktorandy v témže oboru. Zastával akademické funkce proděkana a prorektora. Přednášel základní kurz organické chemie a předmět Určování struktur organických látek fyzikálními metodami. Je spoluzakladatelem Chemické olympiády mládeže spolu se Stanicí mladých přírodovědců Praha-Smíchov.\n\n\n\nWeb: https://organochemik4.webnode.cz/\n"}
{"id": "912726", "url": "https://cs.wikipedia.org/wiki?curid=912726", "title": "Panhard VBL", "text": "Panhard VBL\n\nPanhard VBL (oficiálně francouzsky “Véhicule Blindé Léger“) je francouzské kolové, obojživelné průzkumné vozidlo a stíhač tanků, které armáda Francie vlastní od roku 1985. Je vybaven střelami MILAN aby se mohl účinně střetnout s tankem a 0,5palcovým nebo 7,62mm kulometem. Pneumatiky Michelin dovolují jet i po proděravění rychlostí 30 km/h do vzdálenosti 50 km\n\n\"Zbraně 20. století : 600 nejznámějších zbraní světa\". Praha : Ottovo nakladatelství, 1997. ISBN 80-7181-200-5.\n\n"}
{"id": "912732", "url": "https://cs.wikipedia.org/wiki?curid=912732", "title": "Římskokatolická farnost Klimkovice", "text": "Římskokatolická farnost Klimkovice\n\nŘímskokatolická farnost Klimkovice je farnost Římskokatolické církve v děkanátu Bílovec ostravsko-opavské diecéze.\n\nKostel zasvěcený svaté Kateřině a fara v Klimkovicích existovaly zřejmě již od založení města, stejně jako město samotné jsou však doloženy poprvé až v 15. století, konkrétně k roku 1487, kdy je zde jmenován farář Jan. V 16. století se obyvatelé města přiklonili k luteránství a odolali i snaze vrchnosti, Bzenců z Markvartovic (1573–1600), uvést do nově postaveného (kolem roku 1580) renesančního kostela svaté Kateřiny katolického faráře. Roku 1607 uvedl nový pán Jan starší Vlček do Klimkovic opět luteránské kazatele. Po třicetileté válce byla farnost neobsazena, protože Vlčkové se ještě dlouho drželi evangelické víry a vzpírali se dosadit katolického kněze, takže Klimkovice musely být spravovány z Bravantic; fara byla obnovena až kolem roku 1670, kdy sem byl ustaven první pobělohorský farář Mikuláš František Roch.\n\nK farnosti patří vedle vlastního města také blízké osady Lagnov, Hýlov, Josefovice, a Václavovice a část Fonovic, do roku 1783 také část Svinova, tzv. „Velká strana“ na pravém břehu Porubky. Od roku 1900 patří k farnosti též Janovice, do té doby patřící k farnosti Bravantice. Od farnosti se osamostatnila roku 1903 farnost Polanka nad Odrou včetně osad Janové a Přemyšova. Patronátní právo ke klimkovické faře měla klimkovická vrchnost, jíž byla od roku 1600/1612 hrabata Wilczkové (Vlčkové) z Dobré Zemice.\n\nFarnost je součástí bíloveckého děkanátu od jeho založení roku 1670 a spolu s ním náležela do roku 1996 k (arci)diecézi olomoucké, od uvedeného roku pak k nově vytvořené diecézi ostravsko-opavské.\n\nV roce 1859 bydlelo ve farnosti 4008 římských katolíků (vedle 8 židů). V roce 1930 žilo ve farnosti 3812 obyvatel, z čehož přibližně 3413 (90 %) se přihlásilo k římskokatolickému vyznání.\n\nFarním kostelem je renesanční kostel svaté Kateřiny (s přistavěnou barokní hrobkou hrabat Wilczků) v blízkosti klimkovického zámku. V samotných Klimkovicích se dále nachází hřbitovní kostel Nejsvětější Trojice, v místní části Josefovice pak kaple.\n\nVe farnosti v letech 1896–1938 fungovala v Klimkovicích klášterní škola (nejprve dívčí, od roku 1918 pomocná) řízená Českou kongregací sester dominikánek s mateřincem v Řepčíně.\n"}
{"id": "912733", "url": "https://cs.wikipedia.org/wiki?curid=912733", "title": "Jean-Pierre Thiollet", "text": "Jean-Pierre Thiollet\n\nJean-Pierre Thiollet (* 9. prosince 1956 Poitiers) je francouzský spisovatel, žijící v Paříži. V letech 1980 - 1994 publikoval články ve francouzských novinách \"Le Quotidien de Paris\"\nV roce 2017 vytvoril InterHallier kruh v pocté Jean-Edern Hallier.\n\nJeho manželka Monique Thiollet, hlavní, je kandidátkou v komunálních volbách 15. a 22. března 2020 v Châtellerault , na seznamu vedeném Davidem Simonem, podporovaný Republique en marche.\n\n"}
{"id": "912734", "url": "https://cs.wikipedia.org/wiki?curid=912734", "title": "Lobera", "text": "Lobera\n\nMeč Lobera (španěl. \"la espada lobera\") je symbol moci používaný španělským králem Ferdinandem III. Kastilským, přičemž tento král bývá místo tradičního žezla, zobrazován s královským jablkem a mečem v ruce.\nNa smrtelné posteli král španělský území Kastilie a Leonu Ferdinand III. (1199–1252) praví svému nejmladšímu synovi Juanu Manuelovi (1234–1283): \"„Nemohu ti zanech žádné dědictví, věnuji ti však svůj meč Lobera jehož význam je veliký a skrze nějž mi Bůh dopřál mnoho dobrého.“\"\n\nLobera (překládá se jako „Vlkobijec“) s 80cm dlouhou čepelí a stříbrnými ornamenty se vyznamená v četných Ferdinandových střetech s Maury, díky jimž si král od papeže Inocence IV. asi (1195–1254) vysloužil označení „nepřemožitelný bojovník Ježíše Krista“. V současnosti je meč uložen coby relikvie v katedrále Panny Marie ve španělské Seville.\n"}
{"id": "912738", "url": "https://cs.wikipedia.org/wiki?curid=912738", "title": "Pískožrouti", "text": "Pískožrouti\n\nPískožrouti je humoristicko-parodická fantasy českého autora používajícího pseudonymu Denny Newman, která navazuje na první díl série Mořičvíl.\n\nNa rozdíl od prvního románu jde o sbírku povídek, rozšiřujících některé dějové linie světa Mořičvílu.\n\nV roce 2012 vyšlo v edici Pevnost nakladatelství Epocha volné pokračování s názvem \"Otevřte sa, mraky\"\n\nZasněžená kráva\n\nČlenové Mořičvílského městského muzea se vydávají na zimní výjezdní zasedání do pohoří Vrcholy, kde je hned první noc profesor Rosnička se svými kumpány přistižen šéfem muzea, profesorem Myrtylem Kuštilem, jak se plíží do sklepa pro víno. Jako výmluvu si vymyslí trénink na připravované sáňkařské závody. Ty druhý den skutečně proběhnou, avšak bez vítěze, neboť většinou jsou závodníci těžce zraněni, nebo dají přednost rekreačnímu sáňkování. Při celé akci se ztratí muzejní kocour Matylda, ale na konci je šťastně nalezen a dochází ke smíření věčných rivalů, profesorů Kuštila a Rosničky.\n\nKrb\n\nProfesor Myrtyl Kuštil a profesor Rosnička se rozhodnou překvapit Jamese Blonda a nadělit mu ke Dni sestry Broskvové do krbu dárek. Celá krátká povídka je jeden nepřerušený rozhovor dvou mužů uvízlých v komínu.\n\nObyčejný večer\n\n(povídka vyšla samostatně v časopisu Pevnost). Profesor Kuštil a profesor Rosnička jsou na stopě domnělého nájemného vraha vtaženi do orgií v Salonu madam Čurbesové, James Blon a Jeroným Myšpulka podnikají noční tah městem a poprvé se objevuje mravenečník Albert, zachráněný ze spárů Fontské rady.\n\nBroskvové myši\n\nNa Den sestry Broskvové profesor Rosnička s dvěma kolegy značí v lese první turistickou trasu, Myrtil a Jeroným kupují u ducha Viléma a hejkala Cyrila myši obarvené na broskvovo.\n\nNafialovělý mourek\n\nHoši od Kobří řeky zakládají sbírku známek a setkají se s Jamesem Blondem, který pronásleduje Lopérovu bandu. Vzniká nepřátelství na život a na smrt mezi Hochy od Kobří řeky a mravenečníkem Albertem.\n\nPískožrouti\n\nNovela o nepovedeném přepadení cukrárny pana Buchtičky, v hlavních rolích Bratrstvo s klacky.\n\nNa konci knihy jsou ještě jako bonus nepoužité a vystřižené kapitoly v parodii na standardní DVD, které vysvětlují vznik a vývoj Hluboké univerzity a tunelu na Ostrov umění.\n"}
{"id": "912741", "url": "https://cs.wikipedia.org/wiki?curid=912741", "title": "Orvar Bergmark", "text": "Orvar Bergmark\n\nErnst Orvar Bergmark (16. listopadu 1930, Bureå, Švédsko – 10. května 2004) byl švédský fotbalista a později trenér, který hrával na pozici obránce. V roce 1958 získal ve Švédsku ocenění Guldbollen pro nejlepšího fotbalistu roku. V letech 1966–1970 byl trenérem švédského národního týmu.\n\nTéměř celou svou kariéru strávil v klubu Örebro SK, který po ukončení aktivní hráčské kariéry vedl i jako trenér. Krátkou anabázi prožil v klubu AIK Stockholm (v roce 1955) a v letech 1962–1964 působil v Itálii v AS Řím.\n\nNastupoval za švédskou fotbalovou reprezentaci. Celkem odehrál v národním týmu 94 zápasů, branku nevstřelil.\n\nÚčast Orvara Bergmarka na vrcholových turnajích:\n\n"}
{"id": "912742", "url": "https://cs.wikipedia.org/wiki?curid=912742", "title": "Paroháč", "text": "Paroháč\n\nParoháč je označení pro muže, jemuž byla jeho žena nevěrná. Metafora s parohy existuje krom češtiny také v mnoha dalších jazycích (it. \"cornuto\", rus. \"рогоносец\" (rogonósjec) apod.), ale např. anglicky se 'paroháč' řekne \"cuckold\" (ze starofr. \"cuccu\" 'kukačka'), německy \"Hahnrei\" nebo zastarávajícně \"Gehörnter\" (což je ale také rohatý-ďábel). Pojem 'paroháč' byl podle Rabelaise v jeho době už notoricky známý, v literatuře se s ním setkáváme mj. také u Molièra. \n\nProč paroháč? Byzantský císař Andronikos Komnénos prý muže svých milenek obdarovával jeleními parohy, čímž jim bylo zajištěno mnoho benefitů, zvláště právo lovu v císařských honitbách. \n\nPodle jiné teorie je však jméno odvozeno od „žárlivého“ chování jeleních samců v období říje, kdy obhajují harém laní před všemi soky.\n\n"}
{"id": "912743", "url": "https://cs.wikipedia.org/wiki?curid=912743", "title": "Seznam tramvajových obratišť v Plzni", "text": "Seznam tramvajových obratišť v Plzni\n\nSeznam tramvajových obratišť v Plzni zahrnuje tramvajová obratiště nacházející se v městě Plzni.\n\n\n"}
{"id": "912746", "url": "https://cs.wikipedia.org/wiki?curid=912746", "title": "Římskokatolická farnost Kamenický Šenov", "text": "Římskokatolická farnost Kamenický Šenov\n\nŘímskokatolická farnost Kamenický Šenov (něm. \"Steinschönau\") je územní společenství římských katolíků v Kamenickém Šenově a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nFarní kostel byl v Kamenickém Šenově vybudován v letech 1715-1718. V roce 1725 zde byla zřízena samostatná farnost. Ta byla až do 8. července 2016 obsazena sídelním duchovním správcem, který rovněž spravoval excurrendo nedalekou farnost Prácheň.\n\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "912747", "url": "https://cs.wikipedia.org/wiki?curid=912747", "title": "La Cicatrice intérieure", "text": "La Cicatrice intérieure\n\nLa Cicatrice intérieure (česky \"Vnitřní jizva\") je francouzské filmové drama režiséra Philippe Garrela, který si ve filmu po boku Nico zahrál rovněž jednu z hlavních rolí. Hlavní roli hraje Nico, která je rovněž autorkou hudby k filmu (písně z jejího alba \"Desertshore\"). Dítě, které ve filmu hraje (Ari) je jejím synem. Natáčen byl v různých lokalitách po celém světě, jako je Island, Spojené státy americké a Egypt.\n\n"}
{"id": "912751", "url": "https://cs.wikipedia.org/wiki?curid=912751", "title": "Josef Fanderlík", "text": "Josef Fanderlík\n\nJosef Fanderlík, též \"Josef Fanderlik\" (4. března 1839 Olomouc – 8. května 1895 Uherské Hradiště), byl český politik, poslanec Moravského zemského sněmu a Říšské rady, jedna z hlavních postav moravské odnože staročeské strany.\n\nPocházel z rodiny holandského původu (\"Van der Lyik\"). Otec byl vrchnostenský úředník arcibiskupské kapituly. Matka Rosalie pocházela z původně italské rodiny Pogliesů z Uherského Hradiště a byla spřízněna s předsedou moravských staročechů Aloisem Pražákem. Vychodil obecnou školu v Petřvaldě, navštěvoval gymnázia v Brně a Olomouci. V letech 1856–1860 studoval na Vídeňské univerzitě, kde promoval v červenci 1864. Podle jiného pramene ale již roku 1860 získal titul doktora práv. Působil pak v advokátní kanceláři svého strýce Aloise Pražáka v Brně. Od roku 1868 měl vlastní advokátní praxi, zprvu ve Velkém Meziříčí, od roku 1869 v Prostějově, od roku 1873 v Olomouci a roku 1879 přešel do Uherského Hradiště, kde převzal praxi po Františku Aloisi Šromovi.\n\nPodílel se na založení sokolské organizace v Prostějově, v které v letech 1864–1865 zastával funkci místostarosty a od roku 1868 starosty místní sokolské jednoty. Působil i jako předseda Měšťanské besedy a Rolnické záložny v Uherském Hradišti.\n\nV letech 1871–1895 byl poslancem Moravského zemského sněmu, od roku 1884 až do své smrti i jako člen zemského výboru.\n\nVe volbách roku 1873 se stal i poslancem Říšské rady (celostátní zákonodárný sbor), kde zastupoval městskou kurii, obvod Nové Město, Bystřice atd. Poslanecký slib složil 21. ledna 1874 v rámci průlomového vstupu moravských staročechů na Říšskou radu (česká reprezentace z Čech se nadále odmítala zasedání parlamentu účastnit v rámci státoprávních snah). Mandát obhájil za stejný okrsek i ve volbách roku 1879. Zastával funkci pořadatele. Opětovně se poslancem Říšské rady stal ve svém tradičním obvodu ve volbách roku 1885 a volbách roku 1891. Ve vídeňském parlamentu setrval do své smrti roku 1895. Pak ho na poslaneckém křesle vystřídal Adolf Stránský.\n\nPo volbách roku 1873, když moravští národní poslanci, na rozdíl od kolegů z Čech, vstoupili do Říšské rady, přistoupil ke konzervativnímu Hohenwartově klubu, který reprezentoval konzervativní německorakouské a federalistické opoziční síly. Od roku 1879 již na Říšské radě působila celá česká politická reprezentace, která ukončila politiku pasivní rezistence. Jako zkušený parlamentní politik ovšem novým českým kolegům v poslaneckých lavicích dal realistickou radu, po zkušenostech s vídeňskou parlamentní politikou: „\"na Říšské radě jest nejlepším programem žádný program\".“ Po volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Jako člen parlamentního Českého klubu se uvádí i po volbách v roce 1885. Působil jako předák moravských staročechů. Zasedal ve vedení staročeské strany.\n\n"}
{"id": "912753", "url": "https://cs.wikipedia.org/wiki?curid=912753", "title": "Měsíc autorského čtení", "text": "Měsíc autorského čtení\n\nMěsíc autorského čtení je český literární festival, který od roku 2000 pořádá brněnské nakladatelství a agentura Větrné mlýny. Probíhá v době letních prázdnin každodenně od 1. do 31. července .\n\nV letech 2000 až 2004 se festival konal v prostorách brněnského Kabinetu múz v Sukově ulici (bývalé HaDivadlo), v roce 2005 zahraniční linie v Kabinetu múz, čtení poezie v Paláci šlechtičen a české beletrie v Centru experimentálního divadla – Divadle Husa na provázku na Zelném trhu, kde se festival koná dosud.\n\nV letech 2000–2004 měl festival jedenatřicet programových večerů. Od roku 2005 se postupně rozšiřoval do dnešní podoby, kdy každý večer probíhají dvě autorská čtení, jedno věnované české literatuře a druhé zahraničnímu čestnému hostu festivalu. Od doby, kdy se festival rozšířil o zahraniční linii, do současnosti byli čestnými hosty festivalu následující země či města: v roce 2005 Slovensko, v roce 2006 autoři z Berlína, v roce 2007 běloruští autoři , v roce 2008 kanadští autoři. Důležitým tématem devátého ročníku festivalu v roce 2008 byl i spisovatel Pavel Kohout, který 20. července oslavil na festivalu své osmdesáté narozeniny. Červenec 2009 byl specifický tím, že se Měsíc autorského čtení rozrostl ještě o jednu linii s názvem Dialog Brno – Stuttgart, a to při příležitosti dvacátého výročí partnerství měst Brna a Stuttgartu, a čestným hostem festivalu bylo Rakousko. V roce 2010 přijeli do Brna spisovatelky a spisovatelé z Francie. Během tohoto ročníku Měsíce autorského čtení došlo také poprvé k rozšíření festivalu mimo své „rodné“ Brno, a to do Ostravy, kde probíhal v divadle Stará Aréna . Čestným hostem v roce 2011 byli autoři z Polska a festival se počínaje tímto rokem koná rovněž v polské Wroclawi a slovenských Košicích , v roce 2012 pak byli čestným hostem autoři ze Slovinska . V roce 2013 byli čestným hostem festivalu německojazyční autoři . V roce 2014 byli čestným hostem autoři ze Skotska a v roce 2015 autoři z Ukrajiny . V roce 2016 spisovatelky a spisovatelé ze Španělska . Od roku 2015 probíhá festival také v ukrajinském Lvově.\n\nPrakticky probíhá vystoupení spisovatele tak, že je po krátkém úvodu, ve kterém jej některý z organizátorů představí, pozván před publikum, usedne za přichystaný stůl a buď se s diváky krátce pozdraví, nebo začne rovnou číst. Podle přání autora se v sále zhasne nebo zůstane rozsvíceno. V případě zahraniční linie je kromě spisovatele přítomen i tlumočník a je promítán přeložený text na plátno vedle autora (nebo nad autorem). U projektoru s počítačem je tedy přítomný ještě další člověk, který posouvá český (ukrajinský, polský, slovenský) překlad textu, který čte autor ve svém rodném jazyce .\n\nFestival na sebe nabaluje řadu dalších aktivit: v rámci festivalové edice Knihovna MAČ jsou knižně publikovány nové překlady, vzniká filmová čítanka s portréty spisovatelů z čestné země aj. \n\nV roce 2017 byli hosty festivalu spisovatelky a spisovatelé z Gruzie , v roce 2018 autoři z Turecka, ročník 2019 patří rumunské literatuře.\n\nSeznam autorů, kteří vystoupili na Měsíci autorského čtení od roku 2000 se připravuje. :\n\n\n"}
{"id": "912755", "url": "https://cs.wikipedia.org/wiki?curid=912755", "title": "Římskokatolická farnost Svébořice", "text": "Římskokatolická farnost Svébořice\n\nŘímskokatolická farnost Svébořice (něm. \"Schwabitz\") je územní společenství římských katolíků ve Svébořicích a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nFarnost ve Svébořicích byla zřízena neznámo kdy. Po roce 1945 bylo její území zahrnuto do vojenského prostoru Ralsko a obce tvořící farnost zanikly. Farní kostel ve Svébořicích, který býval lokálním poutním místem, byl zbořen, právě tak jako kaple v Palohlavech.\n\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "912756", "url": "https://cs.wikipedia.org/wiki?curid=912756", "title": "Písečný ptáček", "text": "Písečný ptáček\n\nPísečný ptáček (v anglickém originále The Sandpiper) je americké filmové drama režiséra Vincente Minnelliho. Hlavní roli malířky Laury Reynolds ztvárnila Elizabeth Taylorová. Ta žije v dřevěném domku mimo civilizaci na kalifornské pláži. Doma vzdělává svého syna a nastal čas, aby ho dala do normální školy, což ona sama nechce.\n\n"}
{"id": "912758", "url": "https://cs.wikipedia.org/wiki?curid=912758", "title": "Gardový seržant", "text": "Gardový seržant\n\nGardový seržant (v italském originále \"La Tempesta\") je italské filmové drama režiséra Alberta Lattuady z roku 1958 podle povídky \"Kapitánská dcerka\" Alexandra Puškina. Jde o historický film odehrávající se v době carevny Kateřiny II., kterou hraje Viveca Lindfors.\n\nV malé roli se zde představila také německá modelka Nico, která však nebyla v titulcích uvedena.\n\n"}
{"id": "912760", "url": "https://cs.wikipedia.org/wiki?curid=912760", "title": "Sven Axbom", "text": "Sven Axbom\n\nSven Axbom (15. října 1926 – 8. dubna 2006) byl švédský fotbalista, který hrával na pozici obránce. Účastník MS 1958 ve Švédsku.\n\nCelou svou kariéru strávil v klubu IFK Norrköping, se kterým vyhrál třikrát titul ve švédské nejvyšší lize Allsvenskan.\n\nNastupoval za švédskou fotbalovou reprezentaci. Celkem odehrál v národním týmu v letech 1955–1960 31 zápasů, branku nevstřelil.\n\nÚčast Svena Axboma na vrcholových turnajích:\n\n"}
{"id": "912762", "url": "https://cs.wikipedia.org/wiki?curid=912762", "title": "Tři muži a nemluvně", "text": "Tři muži a nemluvně\n\nTři muži a nemluvně může být:\n\n"}
{"id": "912764", "url": "https://cs.wikipedia.org/wiki?curid=912764", "title": "Sammo Hung", "text": "Sammo Hung\n\nSammo Hung Kam-Bo, narodil se jako Hong Jin Bao (* 7. ledna 1952 Hongkong) je hongkongský herec, scenárista a režisér; mistr bojových umění.\nJako mnoho jeho kolegů i on prošel Pekingskou operou, kde se učil bojovému umění, tanci a zpěvu. Do opery nastoupil už v osmi letech a seznámil se zde i s Jackie Chanem.\n\nFilmu se začal věnovat (nejprve jako kaskadér) od doby, co vyšel ze školy. Dříve než spolu s Jackie Chanem a Biao Yuenem vytvořili trojici, které se přezdívalo „Tři bratři“, se popral se samotným Bruce Leem ve snímku \"Drak přichází\" (tam se na sekundu ukázal i Jackie Chan). Tři bratři byli ve své době nejlepší kaskadérský tým na světě a zavedli v asijských kung-fu filmech komediální prvky. Avšak v druhé polovině 80. let se Tři bratři rozpadají kvůli stále rostoucí popularitě Jackieho Chana. S Jackie Chanem se ještě potkal ve filmu \"Terč\", který i režíroval a ve snímku \"Cesta kolem světa za 80 dní\". Ve filmu \"Zóna smrti\" se nechal zmlátit Donnie Yenem, se kterým se ještě setkal v \"Ip Manovi 2\".\n\n\n"}
{"id": "912766", "url": "https://cs.wikipedia.org/wiki?curid=912766", "title": "Václav Formánek", "text": "Václav Formánek\n\nVáclav Formánek (3. února 1845 Hradec Králové – 9. prosince 1919 Hradec Králové) byl český politik, poslanec Českého zemského sněmu a Říšské rady.\n\nVystudoval nižší reálku, pak se vyučil pekařem a byl cechovním písařem.\n\nDlouhodobě veřejně působil v Hradci Králové. Byl spoluzakladatelem záložny, prvního zdejšího českého peněžního ústavu, v jejímž vedení zasedal po dobu padesáti let jako místostarosta a tajemník. Byl rovněž starostou místní sokolské jednoty a prvním starostou sokolské župy východočeské. Působil jako předseda hradeckého pivovaru. Koncem 19. století se uvádí taky coby cenzor rakousko-uherské banky, člen výboru záložny a bývalý člen obecního zastupitelstva v Hradci Králové.\n\nOd roku 1889 byl mladočeským poslancem Českého zemského sněmu za venkovské obce okresu Hradec Králové. Mandát zde obhájil v zemských volbách roku 1895. Ve volbách roku 1891 se stal poslancem Říšské rady (celostátní zákonodárný sbor), kde zastupoval kurii venkovských obcí, obvod Chrudim, Nasavrky atd. Mandát obhájil ve volbách roku 1897, nyní za všeobecnou kurii, obvod Hradec Králové, Nové Město nad Metují atd. Opětovně byl zvolen v tomto okrsku i ve volbách roku 1901. Ve vídeňském parlamentu setrval do konce funkčního období sněmovny, tedy do roku 1907.\n\nZemřel v prosinci 1919.\n"}
{"id": "912767", "url": "https://cs.wikipedia.org/wiki?curid=912767", "title": "Konstruktivismus (rozcestník)", "text": "Konstruktivismus (rozcestník)\n\nKonstruktivismus (z lat. \"con-structus\", sestrojený, sestavený) je název pro různé teoretické směry ve vědách i v umění:\n\n"}
{"id": "912768", "url": "https://cs.wikipedia.org/wiki?curid=912768", "title": "Heinz Oestergaard", "text": "Heinz Oestergaard\n\nHeinz Oestergaard (15. srpna 1916 Berlín − 10. května 2003 Bad Reichenhall) byl německý módní návrhář. Byl považován za jednoho z předních německých módních návrhářů poválečného období. Po skončení války pracoval v Berlíně, kde navrhoval například pro herečky Zarah Leander a Mariu Schell. V roce 1967 se přestěhoval do Mnichova a v roce 1971 navrhl uniformy pro německou policii.\n\n"}
