{"id": "866868", "url": "https://cs.wikipedia.org/wiki?curid=866868", "title": "Thomas Hicks", "text": "Thomas Hicks\n\nThomas James Hicks (11. ledna 1876 Birmingham, Spojené království – 28. ledna 1952 Winnipeg, Kanada) byl americký atlet, olympijský vítěz v maratonu v roce 1904.\n\nNarodil se v Anglii, vystěhoval se do USA, kde pracoval jako slévač. V roce 1904 startoval v maratonu v Bostonu, kde skončil druhý.\n\nZúčastnil se olympijského maratonu na olympiádě v St. Louis v roce 1904, který se konal za obtížných podmínek – teplota se blížila ke 30° C a pálilo slunce. Jako první doběhl do cíle Američan Frederick Lorz. Ukázalo se však, že část trati absolvoval v autě a byl diskvalifikovaný.\n\nDruhý v cíli skončil Hicks, který dostal od svých asistentů asi 1 mg strychninu. Na 32. kilometru mu opět podali strychnin, vaječný bílek a brandy (podaná dávka strychninu mohla být až smrtelná). V cíli padl vyčerpaný.\n\nPo získání olympijského vítězství ukončil Hicks sportovní kariéru.\n\n"}
{"id": "866871", "url": "https://cs.wikipedia.org/wiki?curid=866871", "title": "Kanton Banon", "text": "Kanton Banon\n\nKanton Banon (fr. \"Canton de Banon\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho devět obcí.\n\n"}
{"id": "866873", "url": "https://cs.wikipedia.org/wiki?curid=866873", "title": "Kanton Barcelonnette", "text": "Kanton Barcelonnette\n\nKanton Barcelonnette (fr. \"Canton de Barcelonnette\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho 14 obcí. Před reformou kantonů 2014 ho tvořilo 11 obcí.\n\nsoučasnost\n\npřed rokem 2015:\n"}
{"id": "866875", "url": "https://cs.wikipedia.org/wiki?curid=866875", "title": "Kanton Barrême", "text": "Kanton Barrême\n\nKanton Barrême (fr. \"Canton de Barrême\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho osm obcí.\n\n"}
{"id": "866876", "url": "https://cs.wikipedia.org/wiki?curid=866876", "title": "Kanton Castellane", "text": "Kanton Castellane\n\nKanton Castellane (fr. \"Canton de Castellane\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho 32 obcí. Před reformou kantonů 2014 ho tvořilo sedm obcí.\n\nsoučasnost\n\n\npřed rokem 2015:\n"}
{"id": "866878", "url": "https://cs.wikipedia.org/wiki?curid=866878", "title": "Kanton Digne-les-Bains-Est", "text": "Kanton Digne-les-Bains-Est\n\nKanton Digne-les-Bains-Est (fr. \"Canton de Digne-les-Bains-Est\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho čtyři obce.\n\n"}
{"id": "866879", "url": "https://cs.wikipedia.org/wiki?curid=866879", "title": "Kanton Digne-les-Bains-Ouest", "text": "Kanton Digne-les-Bains-Ouest\n\nKanton Digne-les-Bains-Ouest (fr. \"Canton de Digne-les-Bains-Ouest\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho 10 obcí.\n\n"}
{"id": "866882", "url": "https://cs.wikipedia.org/wiki?curid=866882", "title": "Kanton Forcalquier", "text": "Kanton Forcalquier\n\nKanton Forcalquier (fr. \"Canton de Forcalquier\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho 10 obcí.\n\n"}
{"id": "866883", "url": "https://cs.wikipedia.org/wiki?curid=866883", "title": "Shadow (soubor)", "text": "Shadow (soubor)\n\nShadow ( , \"stínová hesla\") je v informatice označení pro způsob ukrytí hašovaných hesel do separátního souboru, který je využíván hlavně v unixových systémech. Zamezuje snadné krádeži zašifrovaných hesel a tím možnosti využít útok hrubou silou nebo duhové tabulky pro získání původní podoby uloženého hesla. Typicky má přístup k hašovaným heslům pouze správce počítače.\n\nHesla jsou na unixových systémech uložena v podobě hashe, protože z této podoby není možné přímo odvodit původní heslo v otevřené podobě (čitelné, tj. tak, jak ho zadává uživatel při přihlašování). Pokud má však útočník přístup k hashům, může využít útok hrubou silou nebo využít slovníkový útok, a tak původní hesla získat. Po krádeži hesel v hashované podobě je možné útok na hesla provést mimo napadený počítač, kde má útočník k dispozici dostatečný výpočetní výkon (může například využít duhové tabulky, botnet a podobně).\n\nJedním řešením je zpřístupnit databázi hesel v souboru codice_1 pouze pro správce. To by ale znemožnilo přístup ostatním uživatelům ke zbytku souboru, například k překladu uživatelského jména na ID uživatele a narušilo by to funkčnost mnoha existujících nástrojů. Jiným řešením je použití \"stínového\" souboru, kam jsou hesla uložena odděleně od ostatních veřejně přístupných dat v souboru codice_1. Stínovým souborem je obvykle codice_3 (na linuxových a unixových systémech) nebo v codice_4 (v BSD systémech). Soubor je čitelný pouze správcem počítače. Prakticky všechny současné unixové operační systémy používají stínová hesla.\n\nStínová hesla neřeší problém s útočníkovým přístupem k hašovaným heslům zcela. Některé síťové autentizační mechanismy přenášejí hašované heslo po síti (někdy v otevřeném textu, například telnet (), čím ho vystavují možnosti zachycení. Kopie systémových dat, jako zálohy na páskách a optických médiích se také mohou stát prostředkem pro získání zašifrovaného hesla. Kromě toho, funkce programů oprávněných ke kontrole hesla musí být napsány tak, aby škodlivý program nemohl provádět velké množství kontrol hesla v krátkém čase.\n\nVe starších systémech bez stínových hesel (typicky starší unixové systémy pocházející přibližně z období před rokem 1990) byly informace o každém uživateli uchovávány takto:\n\n\nSoubor codice_1 je čitelný pro všechny uživatele, takže funguje jako adresářová služba (například zajišťuje, že jsou vidět jména vlastníků ve vlastnostech složky), ale pouze správce jej může měnit. To znamená, že útočník bez příslušných oprávnění do systému může získat hašovaná hesla každého uživatele. Tyto údaje mohou být použity pro offline útok hrubou silou, testováním možných hesel proti jejich hašům a to poměrně rychle, aniž by bezpečnostní systém zaznamenal nezvykle vysoké číslo neúspěšných pokusů o přihlášení. Uživatelé navíc často volí velmi zranitelná hesla (přezdívky, data narození, apod.).\n\nPokud se používají stínová hesla, jsou v souboru codice_1 hašovaná hesla nahrazena znakem „codice_7“ nebo „codice_8“. Soubor codice_3 obvykle obsahuje následující informace:\n\n\nFormát souboru codice_14 je jednoduchý a v podstatě stejný jako v souboru codice_15. Na jednoho uživatele připadá právě jeden řádek. Jednotlivá pole jsou oddělena dvojtečkou a jsou v přesném pořadí. Mnoho systémů požaduje, aby pořadí uživatelů v souboru codice_14 bylo stejné jako v souboru codice_15.\n\nÚpravy obsahu souboru codice_14 se na většině systému obecně provádějí voláním programu passwd, což záleží na PAM. Například typ použitého hashe je určen konfigurací v modulu codice_19. Jako výchozí je použit MD5, ale ostatní použitelné algoritmy jako blowfish, SHA-256 a SHA-512 umožňují silnější šifry.\n\nStínování hesel se poprvé objevilo v UNIX systémech s vývojem vydání 3.2 Systému V v roce 1988 a BSD 4.3 Reno v roce 1990. Avšak výrobci vyrábějící porty dřívějších verzí ne vždy zahrnovali novou technologii stínových hesel do svých verzí a tak nechávali jejich uživatele vystavené možným útokům na jejich soubor s hesly.\n\nSprávci systému také mohou zařídit ukládání hesel do distribuovaných databází jako NIS a LDAP, spíše než na každý připojený systém. V případě NIS je mechanizmus stínových hesel stále často používán na NIS serverech. V ostatních distribuovaných mechanizmech je problém přístupu k různým ověřovacím komponentám řešen bezpečnostními mechanizmy v jiné úrovni.\n\nV roce 1987 zažil Julie Haugh, autor původního \"Shadow Password Suite\" vniknutí do počítače a napsal prvotní verzi \"Shadow Suite\" obsahující příkazy codice_20, codice_15 a codice_22.\n\nPůvodní verze, napsaná pro operační systém SCO Xenix, byla rychle portována na ostatní platformy. \"Shadow Suite\" byl portován na Linux v roce 1992, rok po původním oznámení projektu Linux a byl obsažen v mnoha prvotních distribucích a je stále dodáván i do současných distribucí.\n\n"}
{"id": "866884", "url": "https://cs.wikipedia.org/wiki?curid=866884", "title": "Kanton Manosque-Nord", "text": "Kanton Manosque-Nord\n\nKanton Manosque-Nord (fr. \"Canton de Manosque-Nord\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho tři obce.\n\n"}
{"id": "866885", "url": "https://cs.wikipedia.org/wiki?curid=866885", "title": "Kanton Manosque-Sud-Est", "text": "Kanton Manosque-Sud-Est\n\nKanton Manosque-Sud-Est (fr. \"Canton de Manosque-Sud-Est\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho tři obce.\n\n"}
{"id": "866886", "url": "https://cs.wikipedia.org/wiki?curid=866886", "title": "Kanton Manosque-Sud-Ouest", "text": "Kanton Manosque-Sud-Ouest\n\nKanton Manosque-Sud-Ouest (fr. \"Canton de Manosque-Sud-Ouest\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho tři obce.\n\n"}
{"id": "866887", "url": "https://cs.wikipedia.org/wiki?curid=866887", "title": "Kanton Moustiers-Sainte-Marie", "text": "Kanton Moustiers-Sainte-Marie\n\nKanton Moustiers-Sainte-Marie (fr. \"Canton de Moustiers-Sainte-Marie\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho tři obce.\n\n"}
{"id": "866888", "url": "https://cs.wikipedia.org/wiki?curid=866888", "title": "Římskokatolická farnost Žandov", "text": "Římskokatolická farnost Žandov\n\nŘímskokatolická farnost Žandov (lat. \"Sandavia\", něm. \"Sandau\") je územní společenství římských katolíků v Žandově a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nPrvní zmínka o duchovní správě v Žandově je z \"Registra decimarum papalinum\" z r. 1341, kdy místní kněz odváděl 48 grošů desátku za rok. V době po bitvě na Bílé Hoře zde nějaký čas působil jako duchovní správce člen dominikánského řádu.\n\nV roce 1682 byl nad Žandovem vyhlášen interdikt, a farnost byla „na věčné časy“ zrušena, protože v rámci sporu o kostelní lavice došlo v kostele ke krveprolití. Území farnosti bylo převedeno pod farnost Horní Police. Kostel byl třičtvrtě roku uzavřen, a nakonec znovu vysvěcen. Žandov se stal filiálkou hornopolického arciděkanství. V roce 1775 zde byla ustanovena lokální duchovní správa (expozitura).\n\nŽandovští několikrát usilovali o obnovení samostatné farnosti (v l. 1897 a 1908). Ta byla nakonec obnovena až k 1. lednu 1924. Poslední sídelní kněz ze Žandova odešel v roce 1945, a od té doby je farnost administrována excurrendo z Horní Police.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "866889", "url": "https://cs.wikipedia.org/wiki?curid=866889", "title": "Kanton Noyers-sur-Jabron", "text": "Kanton Noyers-sur-Jabron\n\nKanton Noyers-sur-Jabron (fr. \"Canton de Noyers-sur-Jabron\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho sedm obcí.\n\n"}
{"id": "866890", "url": "https://cs.wikipedia.org/wiki?curid=866890", "title": "Kanton Peyruis", "text": "Kanton Peyruis\n\nKanton Peyruis (fr. \"Canton de Peyruis\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho čtyři obce.\n\n"}
{"id": "866891", "url": "https://cs.wikipedia.org/wiki?curid=866891", "title": "Kanton Reillanne", "text": "Kanton Reillanne\n\nKanton Reillanne (fr. \"Canton de Reillanne\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho osm obcí.\n\n"}
{"id": "866893", "url": "https://cs.wikipedia.org/wiki?curid=866893", "title": "Kanton Riez", "text": "Kanton Riez\n\nKanton Riez (fr. \"Canton de Riez\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho devět obcí.\n\n"}
{"id": "866895", "url": "https://cs.wikipedia.org/wiki?curid=866895", "title": "Kanton Saint-André-les-Alpes", "text": "Kanton Saint-André-les-Alpes\n\nKanton Saint-André-les-Alpes (fr. \"Canton de Saint-André-les-Alpes\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho šest obcí.\n\n"}
{"id": "866896", "url": "https://cs.wikipedia.org/wiki?curid=866896", "title": "Kanton Seyne", "text": "Kanton Seyne\n\nKanton Seyne (fr. \"Canton de Seyne\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho osm obcí.\n\n"}
{"id": "866897", "url": "https://cs.wikipedia.org/wiki?curid=866897", "title": "Othmar Schneider", "text": "Othmar Schneider\n\nOthmar Schneider (27. srpna 1928, Lech am Arlberg – 25. prosince 2012) byl rakouský lyžař, olympijský vítěz ve slalomu a první rakouský lyžař, který získal olympijské zlato v mužských disciplínách v historii. Později se věnoval sportovní střelbě a poté působil jako trenér.\n\nNarodil se v Lechu ve Vorarlbersku. Absolvoval obchodní akademii v Bregenzu, ale nedokončil studia farmacie.\n\nVěnoval se alpskému lyžování. Na olympijských hrách v roce 1952 v Oslu vyhrál slalom a získal stříbro ve sjezdu. Bylo to poprvé, co se Rakousko dočkalo olympijského vítězství ve sjezdovém lyžování v kategorii mužů (o čtyři roky dříve vyhrála Trude Jochumová-Beiserová, pocházející rovněž z Lechu, zlato v alpské kombinaci). Souběžně s olympijskými medailemi získal v Oslu i tituly mistra a vicemistra světa. O dva roky později ve švédském Åre obsadil na mistrovství světa čtvrté místo v obřím slalomu.\n\nV roce 1952 byl vyhlášen nejlepším sportovcem Rakouska.\n\nVyhrál několik mezinárodních závodů včetně sjezdů ve Wengenu v letech 1951 a 1952. Zúčastnil se ještě olympijských her v Cortině d'Ampezzo v roce 1956, kde obsadil ve slalomu 12. místo.\n\nV 70. letech se účastnil vrcholných soutěží ve sportovní střelbě. V družstvu vybojoval bronz na mistrovství světa v disciplíně libovolná pistole v roce 1974 a na mistrovství Evropy v disciplíně standardní pistole v roce 1975. Největším individuálním úspěchem bylo šesté místo na mistrovství světa ve standardní pistoli v roce 1970. Stal se 34krát mistrem Rakouska.\n\nV roce 1976 byl trenérem rakouské reprezentace střelců z pistole na olympijských hrách v Montrealu.\n\nPo skončení sportovní kariéry se věnoval také lyžařskému podnikání (založil lyžařskou školu v americkém Boyne v Michiganu a v Chile). Později založil v rodném Lechu hotel Kristiania.\n\nZemřel po delší nemoci v noci z 24. na 25. prosince 2012. Měl dvě dcery.\n"}
{"id": "866898", "url": "https://cs.wikipedia.org/wiki?curid=866898", "title": "Kanton Sisteron", "text": "Kanton Sisteron\n\nKanton Sisteron (fr. \"Canton de Sisteron\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho pět obcí.\n\n"}
{"id": "866899", "url": "https://cs.wikipedia.org/wiki?curid=866899", "title": "Kanton Turriers", "text": "Kanton Turriers\n\nKanton Turriers (fr. \"Canton de Turriers\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho sedm obcí.\n\n"}
{"id": "866900", "url": "https://cs.wikipedia.org/wiki?curid=866900", "title": "Kanton Valensole", "text": "Kanton Valensole\n\nKanton Valensole (fr. \"Canton de Valensole\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho čtyři obce.\n\n"}
{"id": "866901", "url": "https://cs.wikipedia.org/wiki?curid=866901", "title": "Kanton Volonne", "text": "Kanton Volonne\n\nKanton Volonne (fr. \"Canton de Volonne\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho devět obcí.\n\n"}
{"id": "866902", "url": "https://cs.wikipedia.org/wiki?curid=866902", "title": "Kanton Le Bar-sur-Loup", "text": "Kanton Le Bar-sur-Loup\n\nKanton Le Bar-sur-Loup (fr. \"Canton du Bar-sur-Loup\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho 10 obcí.\n\n"}
{"id": "866904", "url": "https://cs.wikipedia.org/wiki?curid=866904", "title": "Kanton Le Cannet", "text": "Kanton Le Cannet\n\nKanton Le Cannet (fr. \"Canton du Cannet\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho pouze část města Le Cannet. Zbývající území města se nachází v kantonu Mougins.\n"}
{"id": "866905", "url": "https://cs.wikipedia.org/wiki?curid=866905", "title": "Kanton Saint-Étienne-de-Tinée", "text": "Kanton Saint-Étienne-de-Tinée\n\nKanton Saint-Étienne-de-Tinée (fr. \"Canton de Saint-Étienne-de-Tinée\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho tři obce.\n\n"}
{"id": "866906", "url": "https://cs.wikipedia.org/wiki?curid=866906", "title": "Římskokatolická farnost Blíževedly", "text": "Římskokatolická farnost Blíževedly\n\nŘímskokatolická farnost Blíževedly (lat. \"Bleiswedlium\") je územní společenství římských katolíků v Blíževedlech a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí (v závorce je \"kurzívou\" uveden německý název lokality ve farnosti do roku 1945):\n\nNejstarší zmínka o farní duchovní správě v Blíževedlích je z roku 1364, kdy místní kněz odváděl papežský desátek 18 grošů ročně. Od roku 1626 byly Blíževedly přifařeny ke Kravařům. Farnost Blíževedly byla znovu zřízena v roce 1754. Matriky jsou v místě vedeny od roku 1657.\n\n\"Začátek působnosti jmenovaného v duchovní správě farnosti od:\"\n\nVe farnosti se nacházejí také další drobné sakrální stavby a pamětihodnosti.\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "866907", "url": "https://cs.wikipedia.org/wiki?curid=866907", "title": "Kanton L'Escarène", "text": "Kanton L'Escarène\n\nKanton L'Escarène (fr. \"Canton de L'Escarène\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho šest obcí.\n\n"}
{"id": "866910", "url": "https://cs.wikipedia.org/wiki?curid=866910", "title": "Kanton Nice-1", "text": "Kanton Nice-1\n\nKanton Nice-1 (fr. \"Canton de Nice-1\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho čtvrti \"Port\" a \"Vieux-Nice\" města Nice.\n"}
{"id": "866911", "url": "https://cs.wikipedia.org/wiki?curid=866911", "title": "Japonské souostroví", "text": "Japonské souostroví\n\nJaponské souostroví ( [Nihon Rettó]) leží v západní části Tichého oceánu a obloukem dlouhým 2 990 km se táhne podél východního pobřeží asijského kontinentu. Odděluje Japonské moře od Tichého oceánu a Filipínského moře, částečně i od Ochotského moře. Tvoří hlavní část Japonska.\n\nK Japonsku náleží ještě další souostroví (Rjúkjú, Boninské ostrovy), které nebývají do Japonského souostroví počítány. V definici souostroví nepanuje jednota a především japonská geografie upřednostňuje dělení podle administrativních struktur. Proto se údaje z různých zdrojů mohou výrazně lišit.\n\nJaponské souostroví má čtyři hlavní ostrovy, níže uvedené od severu k jihu:\n\nTermín \"Hlavní ostrovy\" ( ) byl použit za druhé světové války v Káhirské deklaraci k určení území, na než měla být po válce omezena japonská vláda. Název je také užíván k rozlišení souostroví od kolonií a dalších území, které náležely Japonsku v první polovině 20. století.\n\nJaponská geografie k japonskému souostroví řadí, kromě ostrovů poblíž hlavních ostrovů, i další souostroví:\nPodle této definice se souostroví skládá z 6 852 ostrovů majících obvod delší než 100 m, z nichž 430 je obydlených.\n\nMicrosoft Encarta zahrnuje do Japonského souostroví v širším pojmu i Tchaj-wan, Sachalin a Aleutské ostrovy.\n\nGeologicky je souostroví tvořeno převážně podmořskými sedimenty, které byly zemskou tektonikou vyzvednuty nad hladinu. Vývoj Japonského souostroví v neogénu udává následující obrázky:\n\n"}
{"id": "866912", "url": "https://cs.wikipedia.org/wiki?curid=866912", "title": "Kanton Nice-2", "text": "Kanton Nice-2\n\nKanton Nice-2 (fr. \"Canton de Nice-2\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho čtvrti \"Médecin\", \"Dubouchage\" a \"Carabacel\" města Nice.\n"}
{"id": "866913", "url": "https://cs.wikipedia.org/wiki?curid=866913", "title": "Kanton Nice-3", "text": "Kanton Nice-3\n\nKanton Nice-3 (fr. \"Canton de Nice-3\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho čtvrti \"Saint-Roch\", \"Riquier\" a univerzitní kampus \"Saint-Jean-d'Angely\" města Nice.\n"}
{"id": "866914", "url": "https://cs.wikipedia.org/wiki?curid=866914", "title": "Kanton Nice-4", "text": "Kanton Nice-4\n\nKanton Nice-4 (fr. \"Canton de Nice-4\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho čtvrti \"Thiers\", \"Musiciens\" a \"Rue de France\" města Nice.\n"}
{"id": "866915", "url": "https://cs.wikipedia.org/wiki?curid=866915", "title": "Kanton Nice-5", "text": "Kanton Nice-5\n\nKanton Nice-5 (fr. \"Canton de Nice-5\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho čtvrti \"Joseph-Garnier\", \"Saint-Barthélémy\", \"Gorbella\" a \"Fontaine du Temple\" města Nice.\n"}
{"id": "866916", "url": "https://cs.wikipedia.org/wiki?curid=866916", "title": "Kanton Nice-6", "text": "Kanton Nice-6\n\nKanton Nice-6 (fr. \"Canton de Nice-6\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho čtvrti \"Libération-Malausséna\", \"Borriglione\", \"Cimiez\", \"Pasteur\" a \"Saint-Pons\" města Nice.\n"}
{"id": "866918", "url": "https://cs.wikipedia.org/wiki?curid=866918", "title": "Kanton Nice-7", "text": "Kanton Nice-7\n\nKanton Nice-7 (fr. \"Canton de Nice-7\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho čtvrti \"Valrose\", \"Brancolar\", \"Rimiez\" a \"Gairaut\" města Nice.\n"}
{"id": "866919", "url": "https://cs.wikipedia.org/wiki?curid=866919", "title": "Kanton Nice-8", "text": "Kanton Nice-8\n\nKanton Nice-8 (fr. \"Canton de Nice-8\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho čtvrti \"Les Baumettes\" a \"Grosso/Saint-Philippe\" města Nice.\n"}
{"id": "866922", "url": "https://cs.wikipedia.org/wiki?curid=866922", "title": "Kanton Nice-9", "text": "Kanton Nice-9\n\nKanton Nice-9 (fr. \"Canton de Nice-9\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho část města Nice.\n"}
{"id": "866924", "url": "https://cs.wikipedia.org/wiki?curid=866924", "title": "Kanton Nice-10", "text": "Kanton Nice-10\n\nKanton Nice-10 (fr. \"Canton de Nice-10\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho čtvrti \"Magnan\", \"Fabron\", \"Sainte-Hélène\", \"La Lanterne\", \"Carras\", \"Ferber\", \"Corniche-Fleurie\", \"Caucade\" a \"Les Eucalyptus\" města Nice.\n"}
{"id": "866926", "url": "https://cs.wikipedia.org/wiki?curid=866926", "title": "Kanton Nice-11", "text": "Kanton Nice-11\n\nKanton Nice-11 (fr. \"Canton de Nice-11\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho čtvrti \"Le Piol\", \"Pessicart\", \"Cessole\", \"Las Planas\", \"Comte de Falicon\", \"Vallon des Fleurs\" a \"Saint-Pancrace\" města Nice.\n"}
{"id": "866928", "url": "https://cs.wikipedia.org/wiki?curid=866928", "title": "Klášter svatého Mikuláše (Angers)", "text": "Klášter svatého Mikuláše (Angers)\n\nKlášter svatého Mikuláše je benediktinský klášter v Angers založený v prosinci 1020. Fundátorem byl hrabě Fulko Nerra, který tak dodržel svůj slib daný v bouři při cestě do Jeruzaléma. Prvotní konvent byl povolán z kláštera Marmoutier a roku 1033 byl vystřídán mnichy ze Saint-Aubin. 10. února 1096 byl kostel vysvěcen papežem Urbanem II. \n\nOpatství vzkvétalo, dostávalo štědré donace, mělo četná převorství a roku 1672 se připojilo ke kongregaci sv. Maura.\n"}
{"id": "866929", "url": "https://cs.wikipedia.org/wiki?curid=866929", "title": "Kanton Nice-12", "text": "Kanton Nice-12\n\nKanton Nice-12 (fr. \"Canton de Nice-12\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho čtvrti \"Saint-Roch\" (část leží v kantonu Nice-3), \"Mont Boron\", \"Vinaigrier\", \"Mont-Gros\", \"Le Trident\", \"Roquebillière\" a \"Bon-Voyage\" města Nice.\n"}
{"id": "866932", "url": "https://cs.wikipedia.org/wiki?curid=866932", "title": "Kanton Nice-13", "text": "Kanton Nice-13\n\nKanton Nice-13 (fr. \"Canton de Nice-13\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho čtyři obce.\n"}
{"id": "866933", "url": "https://cs.wikipedia.org/wiki?curid=866933", "title": "Kanton Nice-14", "text": "Kanton Nice-14\n\nKanton Nice-14 (fr. \"Canton de Nice-14\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho čtvrti \"Arénas\", \"Saint-Augustin\", \"Les Moulins\", \"Caucade\" (část leží v kantonu Nice-10) a \"Sainte-Marguerite\" města Nice.\n"}
{"id": "866934", "url": "https://cs.wikipedia.org/wiki?curid=866934", "title": "Zkouška ohněm: McCoy - Odkud přicházejí stíny", "text": "Zkouška ohněm: McCoy - Odkud přicházejí stíny\n\nZkouška ohněm: McCoy – Odkud přicházejí stíny (v anglickém originále Crucible: McCoy – Provenance of Shadows) je román amerického spisovatele Davida R. George III z roku 2006 z knižní série \"Star Trek\", součásti sci-fi příběhů stejnojmenného světa. Jedná se o první část trilogie \"Zkouška ohněm\", kterou George napsal ke 40. výročí seriálu \"Star Trek\". \"Zkouška ohněm\" se jednotlivě zaměřuje na tři hlavní postavy seriálu, první díl pojednává o životě Leonarda McCoye, hlavního lékařského důstojníka na palubě hvězdné lodi USS \"Enterprise\", a jeho „stínech“ – traumatech z žen i ze smrti.\n\nV roce 2267 se doktor McCoy omylem dostane pomocí tzv. Strážce věčnosti do minulosti, na Zemi roku 1930. Společně se jej vydají hledat kapitán Kirk a pan Spock, kteří McCoyovi zabrání v záchraně Edith Keelerové, jíž srazí na ulici auto (epizoda „Město na pokraji věčnosti“). Známá časová linie dále pokračuje, posádka \"Enterprise\" zažívá události, které jsou známé z pozdějších epizod a filmů a které jsou v mezerách doplněny o neznámé etapy života doktora McCoye.\n\nTehdy však začala existovat alternativní časová linie. McCoy v ní Keelerovou zachrání, tím však nevědomky způsobí změny v dějinách Země. Stále očekává záchranu od svých přátel, Kirka a Spocka, ti však stále nepřicházejí a lékař je tedy uvězněn v minulosti, v New Yorku, kde vypomáhá Edith Keelerové v její misii pro chudé a bezdomovce. Po roce čekání si uvědomí, že otálení je zbytečné, a vydá se na jih Spojených států, kde se narodil a vyrůstal. Cestou se v Haydenu v Jižní Karolíně seznámí s Lynn a Philem Dickinsonovými, kteří jej přijmou do svého domu jako přítele. V městečku se usadí, později zde začne vykonávat lékařskou praxi a s hrůzou si uvědomí, že záchranou Keelerové změnil dějiny Země, neboť ona stojí v čele pacifistického hnutí, které odmítá zbrojení a Japonsko tak nemá v roce 1941 důvod útočit na Pearl Harbor. Do války, která vyznívá vítězně pro Německo a jeho spojence, se Spojené státy tak zpočátku nezapojí, v alternativní historii však Němci posléze zaútočí i na americká města, což mnoha Američanům rozváže oči. Doktor McCoy umírá v roce 1955, uprostřed války, když chce ošetřit německého pilota, sestřeleného nad Haydenem.\n\nOzvěny, vzpomínky a sny z tohoto alternativního života však ovlivňují McCoye v jeho přítomnosti 23. a 24. století. Společně se Spockem objeví chronitony, elementární částice času, za což jsou oceněni. Nakonec získá povolení k nahlédnutí do záznamů Strážce věčnosti v přísně tajných archivech stanice Memory Apsû, kde zjistí, jak v alternativním životě žil a jak zemřel. Nakonec sám umírá v roce 2366 ve věku 139 let, po mnoha spokojených letech prožitých s Toňou Barrowsovou, bývalou členkou posádky \"Enterprise\".\n\nV Česku byl román vydán 19. září 2008 v nakladatelství Laser-books v překladu Ladislava Jelínka (edice Star Trek, svazek 28, 672 stran, ISBN 978-80-7193-263-5). Zbylé dva díly \"Zkoušky ohněm\" se českého vydání zatím nedočkaly.\n"}
{"id": "866947", "url": "https://cs.wikipedia.org/wiki?curid=866947", "title": "Maurice Herzog", "text": "Maurice Herzog\n\nMaurice Herzog (15. ledna 1919, Lyon – 13. prosince 2012, Neuilly-sur-Seine) byl francouzský horolezec a politik. Jako první člověk vystoupil 3. června 1950 na horu Annapurnu spolu s Louisem Lachenalem. Jednalo se o vůbec první výstup na horu vyšší než 8000 metrů n. m. Annapurna poté nebyla zdolána dalších 20 let až do roku 1970, kdy její severní a jižní stěnu vylezly dvě britské expedice. Výstup Herzoga a Lachenala byl však vykoupen mnoha zdravotními problémy. Oba utrpěli těžké omrzliny, Herzog během sestupu dokonce ztratil rukavici, přišel proto o všechny prsty na rukou. V roce 1951 vydal o expedici na Annapurnu knihu. V letech 1958 - 1963 byl francouzským ministrem mládeže a tělovýchovy, později starostou Chamonix-Mont-Blanc.\n\n\n"}
{"id": "866954", "url": "https://cs.wikipedia.org/wiki?curid=866954", "title": "Kanton Antibes-Biot", "text": "Kanton Antibes-Biot\n\nKanton Antibes-Biot (fr. \"Canton d'Antibes-Biot\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho dvě obce.\n\n"}
{"id": "866955", "url": "https://cs.wikipedia.org/wiki?curid=866955", "title": "Česká Miss 2013", "text": "Česká Miss 2013\n\nČeská Miss 2013 byl 9. ročník jediné české národní soutěže krásy Česká Miss.\n\nV roce 2013 o titul Česká Miss 2013 bojovalo 10 dívek, jelikož byl zaveden nový způsob hlasování. O vítězce České Miss 2013 rozhodli diváci svým hlasováním prostřednictvím SMS a telefonátů bez zásahu poroty a postupného vyřazování. Česká Miss 2013 získala kontrakt v hodnotě 1 000 000 Kč.\n\nVe čtvrtek 13. prosince 2012 se v hotelu Clarion Congress v Praze konalo semifinále České Miss 2013. V porotě usedli: předsedkyně poroty a prezidentka soutěže Mgr. Michaela Bakala, Miss Earth 2012 Tereza Fajksová, DiS., Česká Miss World 2012 Linda Bartošová, Mr. World Milan Nevosad, moderátor Libor Bouček a DJ a moderátor Pavel Cejnar. Semifinále moderovala Česká Miss 2010 Jitka Válková.\n\nZ 50 semifinalistek vybrala porota 10 dívek (vítězky 14 regionálních castingů), které strávily soustředění v Manile na Filipínách. Tam natočily své medailonky, poté prošly přípravou na finále. Protože se soustředění konalo v době volby prezidenta České republiky, dívky mohly odvolit na zastupitelství České republiky v Manile.\n\nFinálový večer se konal 23. března 2013 v Hudebním divadle Karlín v Praze. Přímý přenos byl vysílán televizní stanicí Prima family. Slavnostní večer moderoval Libor Bouček.\n\nV porotě usedla mimo jiné Mgr. Michaela Bakala, Marie Rottrová, Miroslav Donutil, Martin Kraus a další.\n\nFinále soutěže se zúčastnilo celkem 10 dívek:\n\n\n"}
{"id": "866956", "url": "https://cs.wikipedia.org/wiki?curid=866956", "title": "Kanton Antibes-Centre", "text": "Kanton Antibes-Centre\n\nKanton Antibes-Centre (fr. \"Canton d'Antibes-Centre\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho pouze střed města Antibes.\n"}
{"id": "866963", "url": "https://cs.wikipedia.org/wiki?curid=866963", "title": "Synagoga ve Strážnici", "text": "Synagoga ve Strážnici\n\nSynagoga ve Strážnici je bývalý židovský templ postavený v roce 1804 v klasicistním stylu na místě starší modlitebny poškozené požárem. Stojí nedaleko Bzenecké ulice jako součást areálu židovského hřbitova, asi 300 m severovýchodně od náměstí Svobody a asi 150 m severozápadně od náměstí 17. listopadu. Společně s ním je chráněna jako kulturní památka České republiky.\n\nSynagogu v roce 1870 upravil stavitel Leopold Slovák v novorenesančním stylu. Elektrifikace se pak dočkala roku 1906. Templ sloužil k bohoslužebným účelům až do roku 1941. 22. června téhož roku byl však zdemolován příslušníky SA. Byl přitom zabit i představený náboženské obce Hermann Felix. Koncem druhé světové války došlo i ke zboření ženského oddělení.\nOd roku 1948 sloužila synagoga jako sklad. Teprve v roce 1991 byla v rámci restitucí vrácena židovské obci, která ji upravila a zpřístupnila veřejnosti. Dnes slouží jako místo setkávání, převážně jako muzeum a galerie.\n\nDo synagogy se vchází z jihozápadní strany. Její prostor je opatřen neckovou klenbou, kterou zdobí výmalba s rostlinnými motivy a hvězdnou oblohou. Aron ha-kodeš tvoří dvojice sloupů překrytých kladím. Okna jsou novodobá, s barevnou vitráží v podobě Davidovy hvězdy. a na jižním průčelí jsou unikátní sluneční hodiny.\n\nStrážnická synagoga je jediný templ na Moravě, který stojí v areálu židovského hřbitova.\n\nV létě 2019 Filip Martinek synagogu zapojil doNoci kostelů.\n\n\n"}
{"id": "866969", "url": "https://cs.wikipedia.org/wiki?curid=866969", "title": "Česká Miss 2010", "text": "Česká Miss 2010\n\nČeská Miss 2010 byl 6. ročník jediné české národní soutěže krásy České Miss. Vítězku vyhlásil a titul slavnostně předal Jean-Claude van Damme.\n\nFinálový večer se konal v sobotu 20. března 2010 v Thámově hale v Karlíně a moderoval ho Libor Bouček. Přímý přenos vysílala televizní stanice TV Nova.\n\n\n\nSoustředění finalistek, které trvalo 10 dní se konalo v Dominikánské republice.\n\nFinále soutěže se zúčastnilo celkem 12 dívek:\n\nNarodila se 11. listopadu 1991. Pochází z Nárameče. Studovala na Katolickém gymnáziu v Třebíči. Stala se vítězkou soutěže Česká Miss 2010.\n\nNarodila se 15. srpna 1988. Pochází z Horního Slavkova. Studuje na Vysoké škole ekonomické v Praze.\n\nNarodila se 23. července 1990 v Ostrově nad Ohří. Pochází ze Sokolova. Studuje na Pedagogické fakultě Západočeské univerzity v Plzni obor Tělesná výchova a sport. Stala se II. českou vicemiss a držitelkou titulu Česká miss vitalita.\n\nNarodila se 5. března 1991. Pochází z Karlových Varů. Studovala na gymnáziu.\n\nNarodila se 21. dubna 1988. Pochází z Tišnova. Studovala na Filosofické fakultě Masarykovy univerzity v Brně.\n\nNarodila se 17. srpna 1990 v Praze. Pochází z Rokycan. Studuje na Pedagogické fakultě Univerzity Karlovy v Praze. Stala se Českou Miss World 2010 a držitelkou titulů Česká Miss posluchačů Frekvence 1 a Česká Miss čtenářů Blesku.\n\nNarodila se 28. prosince 1986. Pochází ze Stříbra. Pracuje jako asistentka.\n\nNarodila se 16. ledna 1986. Pochází z Hovorčovic. Stala se držitelkou titulu Česká Miss Internet.\n\nNarodila se 23. července 1985 v Karviné. Pochází z Ostravy. Studuje na Univerzitě Karlově, na Lékařské fakultě v Plzni.\n\nNarodila se 18. května 1991. Pochází z Květnice. Studovala na Střední škole hotelnictví a gastronomie v Praze 6.\n\nNarodila se 4. února 1989. Pochází z Brna. Studuje architekturu na Vysokém učení technickém v Brně.\n\nNarodila se 24. května 1990. Pochází z Brna. Studovala obor Ekonomické lyceum.\n\n\n\n"}
{"id": "866972", "url": "https://cs.wikipedia.org/wiki?curid=866972", "title": "Kanton Beausoleil", "text": "Kanton Beausoleil\n\nKanton Beausoleil (fr. \"Canton de Beausoleil\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho pouze město Beausoleil.\n"}
{"id": "866973", "url": "https://cs.wikipedia.org/wiki?curid=866973", "title": "Kanton Lantosque", "text": "Kanton Lantosque\n\nKanton Lantosque (fr. \"Canton de Lantosque\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho dvě obce.\n\n"}
{"id": "866974", "url": "https://cs.wikipedia.org/wiki?curid=866974", "title": "Kanton Levens", "text": "Kanton Levens\n\nKanton Levens (fr. \"Canton de Levens\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho devět obcí.\n\n"}
{"id": "866975", "url": "https://cs.wikipedia.org/wiki?curid=866975", "title": "Kanton Menton-Est", "text": "Kanton Menton-Est\n\nKanton Menton-Est (fr. \"Canton de Menton-Est\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho dvě obce.\n\n"}
{"id": "866976", "url": "https://cs.wikipedia.org/wiki?curid=866976", "title": "Kanton Menton-Ouest", "text": "Kanton Menton-Ouest\n\nKanton Menton-Ouest (fr. \"Canton de Menton-Ouest\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho čtyři obce.\n\n"}
{"id": "866977", "url": "https://cs.wikipedia.org/wiki?curid=866977", "title": "Kanton Breil-sur-Roya", "text": "Kanton Breil-sur-Roya\n\nKanton Breil-sur-Roya (fr. \"Canton de Breil-sur-Roya\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho tři obce.\n\n"}
{"id": "866980", "url": "https://cs.wikipedia.org/wiki?curid=866980", "title": "Kanton Contes", "text": "Kanton Contes\n\nKanton Contes (fr. \"Canton de Contes\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho sedm obcí.\n\n"}
{"id": "866981", "url": "https://cs.wikipedia.org/wiki?curid=866981", "title": "Kanton Guillaumes", "text": "Kanton Guillaumes\n\nKanton Guillaumes (fr. \"Canton de Guillaumes\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho devět obcí.\n\n"}
{"id": "866982", "url": "https://cs.wikipedia.org/wiki?curid=866982", "title": "Židovský hřbitov ve Strážnici", "text": "Židovský hřbitov ve Strážnici\n\nŽidovský hřbitov ve Strážnici byl založen zřejmě počátkem 18. století. Nachází se mezi ulicemi Sadová, Bzenecká a Boženy Hrejsové, asi 300 m severovýchodně od náměstí Svobody a asi 150 m severozápadně od náměstí 17. listopadu. Společně se synagogou, která je jeho součástí, je chráněn jako kulturní památka České republiky.\n\nNa ploše 5093 m se dochovalo asi 1500 náhrobních kamenů (\"macev\") s nejstarším čitelným z roku 1647. Tyto starší náhrobky sem byly pravděpodobně přeneseny z původního židovského hřbitova, který se zřejmě nacházel v místech strážnického Starého města. Na hřbitov se původně vcházelo průchodem v hrobnickém domku, na jehož stěně lze dodnes najít zbytek kovové pokladničky na dary, nebo dřevěnou brankou od Sadové uličky na jihozápadní straně hřbitova. Dnes se na hřbitov vchází dřevěnou bránou postavenou až v 80. letech 20. století.\n\nPůvodní vzhled hřbitova se časem měnil. Po roce 1945 byl osázen ovocnými stromy. V letech 1986–1987 byl vyčištěn a zbaven náletových dřevin. Poslední pohřeb se zde konal v 50.letech minulého století.\n\nStrážnická židovská komunita přestala existovat v roce 1940.\n\n\n"}
{"id": "866984", "url": "https://cs.wikipedia.org/wiki?curid=866984", "title": "Kanton Puget-Théniers", "text": "Kanton Puget-Théniers\n\nKanton Puget-Théniers (fr. \"Canton de Puget-Théniers\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho devět obcí.\n\n"}
{"id": "866987", "url": "https://cs.wikipedia.org/wiki?curid=866987", "title": "Kanton Roquebillière", "text": "Kanton Roquebillière\n\nKanton Roquebillière (fr. \"Canton de Roquebillière\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho tři obce.\n\n"}
{"id": "866990", "url": "https://cs.wikipedia.org/wiki?curid=866990", "title": "Kanton Roquesteron", "text": "Kanton Roquesteron\n\nKanton Roquesteron (fr. \"Canton de Roquesteron\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho devět obcí.\n\n"}
{"id": "866991", "url": "https://cs.wikipedia.org/wiki?curid=866991", "title": "Kanton Saint-Martin-Vésubie", "text": "Kanton Saint-Martin-Vésubie\n\nKanton Saint-Martin-Vésubie (fr. \"Canton de Saint-Martin-Vésubie\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho dvě obce.\n\n"}
{"id": "866994", "url": "https://cs.wikipedia.org/wiki?curid=866994", "title": "Kanton Saint-Sauveur-sur-Tinée", "text": "Kanton Saint-Sauveur-sur-Tinée\n\nKanton Saint-Sauveur-sur-Tinée (fr. \"Canton de Saint-Sauveur-sur-Tinée\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho osm obcí.\n\n"}
{"id": "866996", "url": "https://cs.wikipedia.org/wiki?curid=866996", "title": "Kanton Sospel", "text": "Kanton Sospel\n\nKanton Sospel (fr. \"Canton de Sospel\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho tři obce.\n\n"}
{"id": "866997", "url": "https://cs.wikipedia.org/wiki?curid=866997", "title": "Kanton Tende", "text": "Kanton Tende\n\nKanton Tende ( \"Canton de Tende\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho dvě obce.\n\n"}
{"id": "866998", "url": "https://cs.wikipedia.org/wiki?curid=866998", "title": "Kanton Villars-sur-Var", "text": "Kanton Villars-sur-Var\n\nKanton Villars-sur-Var ( \"Canton de Villars-sur-Var\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho 10 obcí.\n\n"}
{"id": "866999", "url": "https://cs.wikipedia.org/wiki?curid=866999", "title": "Kanton Villefranche-sur-Mer", "text": "Kanton Villefranche-sur-Mer\n\nKanton Villefranche-sur-Mer ( \"Canton de Villefranche-sur-Mer\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho šest obcí.\n\n"}
{"id": "867001", "url": "https://cs.wikipedia.org/wiki?curid=867001", "title": "Dextrometorfan", "text": "Dextrometorfan\n\nDextrometorfan (DXM nebo DM) je syntetický opioid užívaný jako aktivní látka mnoha volně prodejných léčiv proti kašli, mimoto našel své využití i k mírnění bolesti a v psychiatrické léčbě. Je složkou více než stovky léčivých přípravků, v malém množství obvykle nemá žádné vedlejší účinky. Zpravidla se prodává ve formě sirupů, tablet či sprejů. V čisté formě je to však bílý prášek. Jeho levotočivá enantiomerní forma je levometorfan, ten však zřejmě nemá takové účinky proti bolesti a také zřejmě není návykový, nikdy nebyl uveden do klinické praxe.\n\nDXM se rovněž používá jako rekreační droga; ve vyšších dávkách totiž dextrometorfan funguje jako disociativní halucinogen. Účinkuje zřejmě jako neselektivní inhibitor zpětného vychytávání serotoninu a jako agonista sigma-1 receptorů. DXM se v těle přeměňuje na dextrorfan, látku, která účinkuje jako antagonista NMDA receptorů. Ve vyšších dávkách vznikají halucinogenní stavy podobné ketaminu a fencyklidinu. Uživatelé popisují změněné vnímání a pocit oddělení od těla, shrnované pod označení trip. Udávají se i halucinace a neschopnost koordinovaného pohybu a artikulované řeči. Zneužívání, zejména v kombinaci s alkoholem či dalšími drogami, však je spojeno s rizikem poškození mozku. Velmi vážné následky může mít droga pro osoby trpící poruchou enzymu CYP2D6.\n"}
{"id": "867003", "url": "https://cs.wikipedia.org/wiki?curid=867003", "title": "Plebiscit ve Varmii a Mazursku", "text": "Plebiscit ve Varmii a Mazursku\n\nPlebiscit ve Varmii a Mazursku (polsky: \"Plebiscyt na Warmii i Mazurach\") taky známý pod jménem Východopruský plebiscit (německy: \"Abstimmung in Ostpreußen\") byl plebiscit konaný v roce 1920 a týkal se sebeurčení obyvatel Varmie a Mazurska. Obě oblasti se nacházely na území poraženého Německého císařství, přesněji ve Východním a Západním Prusku. Plebiscit byl nařízen podle 94 a 97 článku Versailleské smlouvy a konal se 11. června 1920. Místním obyvatelům bylo dáno na výběr, jestli chtějí nadále zůstat součástí Německa (Výmarské republiky) či se začlenit do nově vzniklého polského státu. Výsledky plebiscitu byly silně ovlivněny probíhající Polsko-sovětskou válkou, ve které polská armáda byla v době plebiscitu ve velké defenzivě a Rudá armáda se nezadržitelně valila na Varšavu. Mnozí místní Poláci tak raději volili začlenění do Německa, než aby riskovali možnou sovětskou okupaci. Nakonec tak plebiscit dopadl ve výrazný prospěch Německa a téměř celé území se stalo součástí německého Svobodného státu Prusko.\n\nOblast Varmie a Mazurska během historie několikrát změnila svého vládce. Vystřídali se zde Prusové, Řád německých rytířů, Němci i Poláci. Varmie byla v rukou Němců od prvního dělení Polska v roce 1772 a Mazursko již od roku 1525. Místní obyvatelstvo ale mělo polské kořeny a bylo silně ovlivněno polskou kulturou. Při sčítání lidu v roce 1910 se tak mnoho z nich i přes silnou germanizaci označilo za Poláky či Mazury. Při Pařížské mírové konferenci tak polská delegace vedená Romanem Dmowským vznesla hned několik požadavků na toto území. Bylo rozhodnuto, že na celém sporném území proběhne plebiscit, ve kterém se rozhodne, k jakému státu Varmie a Mazursko připadne.\n\nCelé území plebiscitu bylo dáno pod ochranu dohodových vojsk a moci nad územím se chopila speciální komise zvolená Společností národů. Britské a italské jednotky dorazily na místo v únoru 1920. Území plebiscitu bylo přesně dané ve Versailleské smlouvě a zahrnovalo převážně oblasti kolem měst Marienwerderu (dnes polský Kwidzyn) a Allensteinu (dnes polský Olsztyn). Území bylo podle odhadů obydleno 720 000 obyvateli, z čehož 440 000 byli Poláci.\n\nVojska Dohody vstoupila do Allensteinu (Olsztyna) již v první půlce roku 1919, aby osvobodila uvězněné Mazury, kteří se chtěli účastnit Pařížské mírové konference. Prezidentem plebiscitní komise se stal Brit Ernest Rennie. Komisi doplnili Francouz M. Couget, italský senátor Marquis Fracassi a Japonec Marumo. Němci poslali do oblasti Wilhelma von Gayl, který býval zaměstnancem ministerstva zahraničí. V únoru 1919 byla polština zrovnoprávněna s němčinou. Místní policie byla po příjezdu komise podřízena Britům a do oblasti byly umístěny britské a italské vojenské jednotky. Jejich síla ale nebyla dostatečná, aby zabránila opakovaným německým útokům proti polskému obyvatelstvu.\n\nPlebiscitní komise dorazila do Marienwerderu (Kwidzynu) 17. února 1920. V jejím čele stál Henry Beaumont, který brzo proslul svými silně protipolskými názory. Poláci reagovali různými blokádami mostů a cest a dokonce neustále Beaumontovi přerušovali telefonní a telegrafické spojení. Celá situace se dostala po stížnostech komise až k polské vládě, ale bez jakéhokoliv výsledku. Polské úřady ve Varšavě navíc zpochybnily nestrannost komise a naznačily, že v tomto případě nehodlají uznat výsledky plebiscitu.\nObě strany začaly se svojí propagandou hned, jak to bylo možné. Již 6. června 1919 luteránský Superintendent Paul Hensel odjel do Paříže s protestovat proti zamýšlenému odstoupení části Pruska Polsku. Oporou mu bylo 144 447 podpisů místních obyvatel. Němci vytvořili organizaci zvanou \"Ostdeutsche Heimatdienst\", která měla přes 220 000 členů. V čele organizace stál nacionalista Max von Scheubner-Richter (budoucí blízký spolupracovník Hitlera při tzv. Pivním puči v roce 1923). Heimatdienst vyvíjel velký psychologický tlak na Mazury a zastrašoval propolské síly, a to i fyzickým násilím. Nejznámějším případem byla vražda mazurského aktivisty Bogumiła Linky, který otevřeně propagoval připojení Mazurska v Polsku. Násilí postoupilo až do takových mezí, že přes 3 000 propolských aktivistů ze strachu o holý život emigrovalo do Polska. Obecně se snažili Němci povzbudit loajalitu místních obyvatel k pruskému státu a vyzdvihovali dlouholetou pruskou historii. Svého polského protivníka se snažili diskreditovat údajnou zaostalou ekonomikou a kulturou. Dalším stěžejním německým bodem byl fakt, že pokud by území bylo připojeno k Polsku, proběhlo by zde velké verbování do polské armády, která v té době bojovala s bolševickým Ruskem.\n\nMazurové v březnu 1919 deklarovali spojení s Polskem. Byla vytvořena neoficiální plebiscitní komise pro Mazursko, do jejíž čela se postavil Juliusz Bursche. Později byla stejná komise vytvořena i ve Varmii. Poláci využili stížností Mazurů na neustálou germanizaci jejich území a přislíbili jim v polském státě nezávislý rozvoj. Situace mezi Poláky a Němci se ještě přiostřila, když Poláci převzali kontrolu nad tzv. Polským koridorem. Polský stát tak dostal přislíbený přístup k Baltskému moři a oddělil tak území Pruska od zbytku Německa.\n\nPlebiscit se oficiálně ptal obyvatel, jestli chtějí zůstat součástí Východního Pruska nebo se chtějí včlenit do Polska. Z důvodů propagandy bylo Němci nahrazeno v otázce slovo \"Německo\" slovem \"Východní Prusko\". Volit mohli všichni občané starší 20 let a ti, co se narodili na území plebiscitu před datem 1.1. 1905. Poláci se rozhodli plebiscit bojkotovat z důvodů zaujetí mezinárodní komise, nerovných práv mezi Poláky a Němci a v neposlední řadě díky německému násilí proti Polákům. Neúčast polských pozorovatelů pomohla Němcům k velkým podvodům v průběhu hlasování. Němci zapisovali na listiny již mrtvé občany či Němce, kteří ještě nedosáhli požadovaného věku. Heimatdienst organizoval převozy proněmeckých voličů z jednoho volebního místa na druhé, tak někteří obyvatelé volili v plebiscitu několikrát. V Allensteinu dokonce místní Němci zkartovali propolské hlasy s vysvětlením, že jsou neplatné. Plebiscit se konal mnohdy na německých policejních stanicích, tak mnoho Poláků ze strachu raději zůstalo doma.\n\nK velkým manipulacím s hlasy během plebiscitu se musí také připočíst fakt, že plebiscit se konal 11. července 1920. V této době Rudá armáda zatlačila polskou armádu až k Varšavě a chystala konečný úder na polské hlavní město (více Bitva u Varšavy (1920)). Poláci byli v té době nejblíže porážky v Polsko-sovětské válce za celé její trvání a existence polského státu se zdála být zpečetěná. Němcům se také podařilo vytvořit komplexně fungující kampaň, která využila dlouhodobé germanizace oblasti a zejména se povedlo při plebiscitu zamaskovat včlenění oblasti do Německa pod názvem Prusko. Plebiscit skončil s drtivou většinou hlasů pro zanechání oblasti v Německu. Pouze malé oblasti, kde byly výsledky nakloněny pro polskou stranu, byly přičleněny k polskému státu. Území připojené k Německu se pak muselo vypořádat s útoky proti místnímu polskému obyvatelstvu. Mnoho místních polských kněží a politiků, tak raději volilo cestu emigrace do Polska. \nVýsledky v oblasti Allensteinu byly následující:\nK Polsku tak byly na základě plebiscitu připojeny pouze tři vesnice ležící v blízkosti polské hranice. Jmenovitě to byly Lubstynek (Klein Lobenstein), Czerlin (Klein Nappern) a Groszki (Groschken). Město Soldau (dnešní polské Działdowo) bylo připojeno k Polsku bez plebiscitu, protože leželo na důležité železnici spojující Varšavu s Gdaňskem. Jako pocta pro výrazně proněmecké hlasování ve Oletzku (polsky Olecko), kde proti připojení k Německu hlasovali pouze dva obyvatelé, bylo město v roce 1928 přejmenováno na \"Treuburg\" (die Treue německy \"věrnost\"). Celá oblast pak byla přejmenována podle města v roce 1933.\n\nvýsledky v oblasti Marienwerder byly následující: \n\nCelá oblast na základě výsledků zůstala součástí Německa.\n"}
{"id": "867004", "url": "https://cs.wikipedia.org/wiki?curid=867004", "title": "Otevřený časopis", "text": "Otevřený časopis\n\nOtevřené časopisy (open access časopisy) jsou vědecké a odborné časopisy volně dostupné na základě tzv. “otevřeného přístupu” (Open Access). Otevřeným přístupem k literatuře se podle buďapešťské iniciativy Open Access myslí: “volná dostupnost ve veřejné části internetu, dovolující uživatelům číst, stahovat, kopírovat, distribuovat, tisknout, prohledávat a odkazovat na plné texty článků” a dále “používat je […] bez finančních, právních nebo technických omezení”.\n\nPublikování v otevřených časopisech (způsob označovaný jako “zlatá cesta Open Access”) je pro autory jednou ze dvou možností, jak publikovat v rámci otevřeného přístupu. Tou druhou je autoarchivace v open access repozitářích (tzv. “zelená cesta Open Access”). \n\nZpravidla se kvalita časopisů stejně jako u komerčních zdrojů zakládá na recenzním řízení. OA časopisy obvykle nevyžadují výhradní autorská práva. Autor článků pouze poskytuje nevýhradní licenci k publikování a svůj článek může tak i nadále publikovat v jiných časopisech nebo je ukládat do repozitářů. \n\nOpen access časopisy se dělí do dvou skupin:\n\nMezi těmito dvěma krajními skupinami existuje celá řada kompromisních řešení a alternativ, k nejčastěji používaným patří tzv. \"hybridní model publikování\", kdy má autor článku možnost zaplatit vydavateli komerčního časopisu poplatek za volné zpřístupnění svého článku. Takový časopis pak může obsahovat jak články dostupné pouze předplatitelům, tak články volně přístupné. Mezi existující příklady hybridního modelu patří např.: \"Open Choice, Cambridge Open Option (Cambridge University Press)\" a \"Elsevier Policy on Sponsored Articles\". Informace o poplatcích lze najít na portálu Directory of Open Acess Journals.\n\nDalším často užívaným způsobem publikování jsou OA časopisy s pozdrženým přístupem, které umožňují volný přístup k článkům po uplynutí určitého předem stanoveného časového úseku, embarga.\n\n"}
{"id": "867005", "url": "https://cs.wikipedia.org/wiki?curid=867005", "title": "Route", "text": "Route\n\ncodice_1 je ve informatice nástroj pro prohlížení a upravování směrovací tabulky protokolu TCP/IP jak v unixových systémech, tak i v operačních systémech Microsoft Windows. Ruční úprava směrovací tabulky je charakteristická pro statické směrování.\n\nV linuxových distribucích založených na jádře 2.2.x se pro připojení počítače do sítě používají k určení směrování mezi počítačovými sítěmi dohromady příkazy ifconfig a codice_1. Distribuce založené na pozdějších jádrech codice_3 a codice_1 nepoužívají a používají příkaz iproute2, který přidává funkce jako policy routing a traffic shaping.\n\n\n"}
{"id": "867007", "url": "https://cs.wikipedia.org/wiki?curid=867007", "title": "Miroslav Jirava", "text": "Miroslav Jirava\n\nMiroslav Jirava (7. červen 1931 Praha – 24. únor 2002 Noutonice) byl český akademický sochař. \n\nMiroslav Jirava se narodil 7. června 1931 v Praze do rodiny pražského bonvivána, majitele cukrářské firmy Bohumila Jiravy a Anny Jiravové, rozené Belzové. Měl ještě dvě sestry.\n\nOtec Bohumil Jirava vlastnil cukrářskou firmu, která ale brzy zkrachovala pro jeho bohémský styl života. Matka Anna, rozená Belzová pocházela z Holešova, kde její rodina vlastnila kamenosochařství. Rodiče také měli pronajaté Žluté lázně v Praze - Podolí na pravém břehu Vltavy. Vysokoškolské vzdělání získal Miroslav na UMPRUM. Od poloviny 50. let 20. století tvořil mimo jiné betonové plastiky organických tvarů. V Krnově například v roce 1963 vytvořil kašnu se sousoším \"Rodina\" a s mramorovou mozaikou. Z roku 1957 pocházela tamní nepojmenovaná prolézačka a z roku 1960 dochovaná prolézačka \"Kohout\", která roku 2014 prošla renovací. Kvůli značným rozměrům svých děl si pořídil Nový mlýn pod hradem Okoř. \n\nMiroslav Jirava byl třikrát ženatý, poprvé se oženil ještě při studiích se spolužačkou, podruhé v roce 1958 s krnovskou restaurátorkou starých tisků Alenou Genserkovou, pročež si kromě ateliéru v pražských Nuslích zřídil i ateliér v Krnově. V roce 1961 se mu narodila dcera Lucie, která je dnes restaurátorkou. Ve svých 34 letech se však v roce 1965 podruhé rozvedl. Jeho poslední ženou se stala Sidonie (* 1946), která po jeho smrti žije v Novém mlýně v okolí Okoře. Měl i několik strýců a tet, od kterých vzešlo několik bratranců a sestřenic, např.akademický sochař Vladimír Kýn, nebo Ing. Jiří Jirava, který byl zahraničním obchodním diplomatem, dále Vlasta Kysilková, Anna Hlaváčková aj. Známi jsou i jeho prarodiče - František Jirava (1866–1940) a Františka Jiravová, rozená Melanová (1869–1942).\n\nAkademický sochař Miroslav Jirava zemřel náhle dne 24. února 2002 na Novém mlýně u obce Noutonice v náručí své manželky Sidonie. Jeho popel byl rozptýlen v krajině, kterou Miroslav Jirava vytvořil a miloval.\n\n"}
{"id": "867008", "url": "https://cs.wikipedia.org/wiki?curid=867008", "title": "Directory of Open Access Journals", "text": "Directory of Open Access Journals\n\nDirectory of Open Access Journals (DOAJ, česky Adresář časopisů s otevřeným přístupem) je webový projekt, jehož snahou je poskytovat seznam co největšího množství tzv. otevřených časopisů. Je spravován švédskou Lund University. Otevřené časopisy projekt definuje jako: “časopisy, které používají takový model financování, který nevyžaduje po čtenářích nebo jejich institucích platbu za přístup.”\n\nPrvní diskuze o DOAJ se vedla roku 2002 na První skandinávské konferenci o akademické komunikaci (First Nordic Conference on Scholarly Communication) v Lundu a Kodani, kde byl projekt schválen jako prospěšný výzkumu a vědecké komunitě.\n\nK prosinci 2012 zahrnuje databáze DOAJ více než 8500 časopisů. Cílem adresáře je “zvýšit viditelnost a jednoduchost použití vědeckých a odborných časopisů s otevřeným přístupem, a tím podpořit jejich větší využití a dopad.”\n\nSystém DOAJ nabízí uživateli vyhledávání OA časopisů, dále u některých časopisů i vyhledávání na úrovni článků (takové časopisy jsou označeny ikonou \"DOAJ content\"). Uživatel má možnost nahlížet pomocí metody browsingu do jednotlivých oborových kategorií, do kterých jsou registrované časopisy řazeny. Záznam časopisu v databázi obsahuje název, identifikátor ISSN, označení oborové kategorie, jméno vydavatele, zemi původu, jazyk časopisu, klíčová slova, rok od kterého časopis vychází a informaci o poplatku, tzv. \"publication fee\".\n\nDOAJ se snaží do své databáze zařazovat všechny vědecké a akademické časopisy, které jsou přístupné bez jakéhokoli poplatku a splňují pravidla přístupu Open Access.\n\nPřijímány jsou jakékoli jazykové verze časopisů a všechen jejich obsah by měl být dostupný v plném textu. Další podmínkou je okamžitá přístupnost časopisu (nesmí být zveřejňován pro otevřený přístup se zpožděním, např. vlivem embarga vydavatele).\n\nČasopis musí mít přiřazený identifikátor ISSN.\n\nPro zajištění vysoké kvality časopisů je nutné, aby články procházely kontrolou – posouzení editorem a/nebo recenzním řízením.\n\nhttp://www.doaj.org/ – Oficiální stránky projektu Directory of Open Access Journal\n"}
{"id": "867010", "url": "https://cs.wikipedia.org/wiki?curid=867010", "title": "Ugrin Čák", "text": "Ugrin Čák\n\nUgrin Čák ( \"Csák Ugrin\", † 11. dubna 1241) byl kaločský arcibiskup a kancléř uherského krále. \n\nZúčastnil se páté křížové výpravy Ondřeje II. a společně s templáři a Kolomanem Haličským se na jaře 1241 postavil tatarskému vpádu v bitvě u Mohi. Tam také, stejně jako ostřihomský arcibiskup Matěj, zemřel.\n"}
{"id": "867021", "url": "https://cs.wikipedia.org/wiki?curid=867021", "title": "Salvatore De Giorgi", "text": "Salvatore De Giorgi\n\nSalvatore kardinál De Giorgi (6. září 1930 Vernola) je italský římskokatolický kněz, bývalý arcibiskup palermský, kardinál.\n\nKněžské svěcení přijal 28. června 1953. Dalších dvacet let bylo jeho působení spojeno s arcidiecézí Lecce. Byl zde sekretářem arcibiskupa, koordinoval činnost Katolické akce, byl rovněž členem kněžské rady.\n\nV listopadu 1973 byl jmenován pomocným biskupem diecéze Oria, biskupské svěcení přijal 27. prosince téhož roku. Od listopadu 1975 byl biskupem-koadjutorem, řízení diecéze Oria se ujal 17. března 1978. V dubnu 1981 ho papež Jan Pavel II. jmenoval arcibiskupem arcidiecéze Foggia. V říjnu 1987 se stal arcibiskupem arcidiecéze Taranto. Na tuto funkci rezignoval v květnu 1990 po zvolení generálním asistentem Italské Katolické akce. K biskupskému působení se vrátil v dubnu 1996, kdy ho Jan Pavel II. jmenoval arcibiskupem Palerma.\n\nPři konzistoři v únoru 1998 byl povýšen do kardinálské hodnosti. Po dovršení kanonického věku podal v prosinci 2006 rezignaci na funkci arcibiskupa Palerma, jeho nástupcem se stal Paolo Romeo.\n\n\n"}
{"id": "867023", "url": "https://cs.wikipedia.org/wiki?curid=867023", "title": "Silvano Piovanelli", "text": "Silvano Piovanelli\n\nSilvano kardinál Piovanelli (21. února 1924 Ronta di Borgo San Lorenzo – 9. července 2016) byl italský římskokatolický kněz, bývalý arcibiskup Florencie, kardinál.\n\nStudoval v semináři na univerzitě ve Florencii, zde také přijal 13. července 1947 kněžské svěcení. V arcidiecézi Florencie poté působil jako kaplan, přednášející a vicerektor semináře a generální vikář arcidiecéze.\n\nV květnu 1982 byl jmenován pomocným biskupem ve Florencii, biskupské svěcení mu udělil 24. června téhož roku tehdejší arcibiskup Florencie, kardinál Giovanni Benelli. Po jeho smrti byl v březnu 1993 jmenován arcibiskupem ve Florencii. Při konzistoři v květnu 1985 ho papež Jan Pavel II. jmenoval kardinálem. Po dosažení kanonického věku rezignoval v březnu 2001 na funkci arcibiskupa.\n\n\n"}
{"id": "867024", "url": "https://cs.wikipedia.org/wiki?curid=867024", "title": "Viktor Felber", "text": "Viktor Felber\n\nViktor Felber (11. října 1880, Svitavy – 1. června 1942, Praha) byl profesorem technické mechaniky a termomechaniky na Českém vysokém učení technickém v Praze. V akademickém roce 1930 – 1931 byl rektorem ČVUT. V době druhé světové války byl členem Národně revolučního výboru inteligence. V roce 1942 byl zatčen a popraven.\n\nNarodil se v rodině železničního úředníka ve Svitavách. Rodina se přestěhovala do Prahy, kde Viktor maturoval na karlínské reálce v roce 1898. Pak studoval strojní inženýrství na Císařské a královské české vysoké škole technické v Praze. V roce 1900–1901 současně studoval mimořádně matematiku na Německé technice. Studium ukončil v roce 1902 státní zkouškou s vyznamenáním.\n\nPo ukončení studia absolvoval studijní cestu do Francie a pak krátce pracoval ve firmě Breitfeld-Daněk. V roce 1903 obhájil disertační práci \"Teorie a konstruktivní návrh rotační pumpy\" a stal se tak prvním doktorem technických věd v Čechách. V akademickém roce 1903/04 nastoupil na techniku jako asistent prof. Josefa Sasky. V roce 1908 se habilitoval pro obor technická mechanika a v roce 1911 byl jmenován mimořádným profesorem. V roce 1919 pak řádným profesorem mechaniky a termomechaniky. V roce 1920/1921 zastával funkci děkana Vysoké školy strojního a elektrotechnického inženýrství,; v roce 1930–1931 byl rektorem ČVUT. Pro svou náročnost se dostával do konfliktů se studenty i s akademickými institucemi. Proto podal v roce 1935 žádost o předčasné penzionování, kterému bylo vyhověno.\n\nV době nacistické okupace se zapojil do činnosti Národně revolučního výboru inteligence. Činnost výboru byla prozrazena a prof. Felber byl spolu se synem Juliem Felberem (1908–1942) zatčen 11. května 1942. Krátce na to, 1. června 1942, byli oba popraveni na Kobyliské střelnici (ve stejný den, jako Vladislav Vančura).\n\nNa jeho počest je udělována Felberova medaile – nejvyšší vyznamenání udělované Českým vysokým učením technickým v Praze .\n\nViktor Felber byl autor řady odborných publikací, zejména z oborů technické mechaniky a hydrauliky. Jeho prvními tiskem vydanými díly byly publikace \"Pojem mechanické práce a jeho význam v mechanice (Historicko-kritická studie, Na pamět osmdesátiletého trv. tohoto pojmu)\" a studie \"Základní pojmy mechaniky a její empirický základ\", které vydal vlastním nákladem v roce 1907.\n\nJeště v roce 1951 vydalo Technicko-vědecké vydavatelství jeho publikaci \"Mechanika hmotného bodu s úvodem do vektorového počtu : technická mechanika\".\n\n"}
{"id": "867028", "url": "https://cs.wikipedia.org/wiki?curid=867028", "title": "Ota VII. z Andechsu", "text": "Ota VII. z Andechsu\n\nOta VII. z Andechsu ( \"Otto von Andechs\", \"Othon Ier d'Andechs et de Méranie\"; † 7. května 1234, Besançon) byl hrabě burgundský, vévoda meranský a markrabě istrijský.\n\nByl synem meranského vévody Bertolda a Anežky, dcery lužického markraběte Dediho Wettinského 21. června 1208 se v Bambergu při dvorském sněmu oženil s Beatrix, dcerou a dědičkou burgundského hraběte Oty. Téhož dne byl zavražděn nevěstin strýc Filip Švábský a Otovi bratři byli podezřelí se spoluviny. Ekbert uprchl na uherský dvůr k sestře a Jindřich odešel do Svaté země. Rodový hrad Andechs byl rozbořen a rod přišel o rozsáhlé majetky v Bavorsku a Frankách.\n\nPo sňatku převzal Ota od své tchyně, dosavadní regentky, vládu nad burgundským hrabstvím.\n\nZemřel v květnu 1234 a byl pohřben po manželčině boku v klášteře Langheim.\n\n"}
{"id": "867030", "url": "https://cs.wikipedia.org/wiki?curid=867030", "title": "Simon Ignatius Pimenta", "text": "Simon Ignatius Pimenta\n\nSimon Ignatius kardinál Pimenta (1. března 1920 Marol − 19. července 2013 Bombaj) byl indický římskokatolický kněz, arcibiskup Bombaje, kardinál.\nKněžské svěcení přijal 21. prosince 1949, poté studoval na Papežské univerzitě Urbaniana, kde získal doktorát z kanonického práva. Působil v arcidiecézi Bombaj, byl zde sekretářem arcibiskupa, přednášejícím a vicerektorem semináře a biskupským vikářem.\n\nV červnu 1971 byl jmenován pomocným biskupem Bombaje, biskupské svěcení přijal 29. června téhož roku. Světitelem byl tehdejší arcibiskup Bombaje kardinál Valerian Gracias. V souvislosti s jeho plánovaným odchodem na odpočinek byla v dubnu 1976 oznámena nominace biskupa Pimenty na funkci arcibiskupa. Vzhledem ke sporu mezi vládou Indie a Svatým stolcem však ke jmenování nedošlo. Kardinál Gracias zůstal arcibiskupem a biskup Pimenta se v únoru 1977 stal arcibiskupem-koadjutorem. Po smrti kardinála Graciase v září 1978 se ujal řízení arcidiecéze, V letech 1979 až 1988 byl rovněž předsedou Indické biskupské konference.\nPři konzistoři 28. června 1988 ho papež Jan Pavel II. jmenoval kardinálem. Po dosažení kanonického věku rezignoval v listopadu 1996 na funkci arcibiskupa, jeho nástupcem se stal Ivan Dias.\n\n\n"}
{"id": "867039", "url": "https://cs.wikipedia.org/wiki?curid=867039", "title": "Charlie Clouser", "text": "Charlie Clouser\n\nCharlie Clouser (* 28. června 1963, Hanover, New Hampshire) je americký hudební skladatel, klavírista a hudební programátor. V letech 1994–2000 byl členem kapely Nine Inch Nails a je také autorem remixů.\n\nJe tvůrcem hudby ve filmové sérii \"Saw\" či v televizním seriálu \"Kriminálka Las Vegas\".\n\n"}
{"id": "867040", "url": "https://cs.wikipedia.org/wiki?curid=867040", "title": "Seznam svazů prameništní a rašeliništní vegetace v Česku", "text": "Seznam svazů prameništní a rašeliništní vegetace v Česku\n\nSeznam svazů prameništní a rašeliništní vegetace v Česku je zpracován (včetně pojetí syntaxonů) dle publikace Chytrý a kol. (2011) a představuje přehled svazů (typů rostlinných společenstev) řazených do prameništní a rašeliništní vegetace na území Česka.\n\nPřehled je zpracován pomocí fytocenologických jednotek hlavní úrovně (ranku), kdy nejnižší hlavní jednotkou je asociace, jí nadřazený je pak svaz, nad svazem je řád (pro zjednodušení nejsou zde řády uvedeny) a nejvyšší jednotkou je třída. Vědecký název syntaxonu se řídí podle závazných pravidel, která jsou uvedena v mezinárodním kódu fytocenologické nomenklatury. Český název je pak pouze co nejstručnější a zároveň nejvýstižnějším popisem této vegetace a nepodléhá takovým závazným pravidlům. Celý tento seznam se ovšem vztahuje pouze na území České republiky. Proto zde uvedené třídy (nebo jiné jednotky) mají často další podřazené syntaxony, které zde nejsou uvedeny, protože se vyskytují pouze mimo ČR.\n\n"}
{"id": "867041", "url": "https://cs.wikipedia.org/wiki?curid=867041", "title": "Johana I. Burgundská", "text": "Johana I. Burgundská\n\nJohana I. Burgundská ( \"Jeanne de Hohenstaufen\", 1191/1192 - 1205) byla burgundská hraběnka, dcera Oty I. a Markéty, dcery hraběte Theobalda z Blois.\n\nHrabě Ota byl v lednu roku 1200 zavražděn a malá Johana se stala jeho dědičkou. Regentskou vládu vykonávala ovdovělá Markéta. Johana zemřela zřejmě roku 1205 a byla pohřbena v katedrále sv. Štěpána v Besançonu. Hrabství zdědila její mladší sestra Beatrix.\n"}
{"id": "867042", "url": "https://cs.wikipedia.org/wiki?curid=867042", "title": "Římskokatolická farnost Mukařov u Úštěka", "text": "Římskokatolická farnost Mukařov u Úštěka\n\nŘímskokatolická farnost Mukařov u Úštěka (lat. \"Munkorium\") je územní společenství římských katolíků v Mukařově u Úštěka a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nNejstarší písemný doklad o lokalitě Mukařov pochází z roku 1352. V roce 1384 zde byla plebánie. Od roku 1683 jsou vedeny matriky. Od roku 1752 je v místě expositura a od 24. srpna 1786 lokálie se samostatnou farou. Farnost byla zřízena od roku 1856.\n\nZ důvodu efektivity duchovní správy byl vytvořen \"farní obvod\" (kolatura) farnosti Křešice, jehož součástí je i farnost Mukařov u Úštěka, která je tak spravována \"excurrendo\".\n\nŘímskokatolická farnost Mukařov u Úštěka\n\n"}
{"id": "867047", "url": "https://cs.wikipedia.org/wiki?curid=867047", "title": "William Henry Keeler", "text": "William Henry Keeler\n\nWilliam Henry kardinál Keeler (4. března 1931 San Antonio – 23. března 2017, Catonsville, Maryland) byl americký římskokatolický kněz, bývalý arcibiskup baltimorský, kardinál.\n\nKněžské svěcení přijal 17. července 1955 v Římě, kde poté na Papežské univerzitě Gregoriana získal licenciát z teologie a doktorát z kanonického práva. Po návratu do vlasti působil v diecézi Harrisburg – byl zde kaplanem, sekretářem diecézního tribunálu a kancléřem diecéze.\n\nV červenci 1979 ho papež Jan Pavel II. jmenoval pomocným biskupem diecéze Harrisburg, biskupské svěcení přijal 21. září téhož roku. Světitelem byl tehdejší diecézní biskup Joseph Thomas Daley. Po jeho smrti se stal od listopadu 1983 sídelním biskupem. V letech 1989 až 1992 byl místopředsedou a v letech 1992 až 1995 předsedou Biskupské konference USA.\n\nPři konzistoři v listopadu 1994 byl jmenován kardinálem. Po dosažení kanonického věku 75 let rezignoval na funkci arcibiskupa Baltimore. Papež Benedikt XVI. jeho rezignaci přijal v roce 2007, nástupcem se stal Edwin Frederick O'Brien.\n\n\n"}
{"id": "867048", "url": "https://cs.wikipedia.org/wiki?curid=867048", "title": "Vysoký Chlumec (hrad)", "text": "Vysoký Chlumec (hrad)\n\nVysoký Chlumec je zachovalý hrad nad stejnojmenným městysem v okrese Příbram asi 8 km jihozápadně od Sedlčan. Stojí na žulovém vrchu v nadmořské výšce 525 m n. m. Od roku 1965 je chráněn jako kulturní památka.\n\nHrad byl patrně založen v posledních letech panování Karla IV., ale poprvé je v pramenech zmiňován až roku 1382, kdy je na něm uváděn purkrabí Zbyněk. Už v roce 1385 je v rukou Purkarta z Janovic oblíbence krále Václava IV. Janovici drželi hrad až do roku 1469, kdy ho Jenec z Janovic a Peteršpurka prodal Bedřichu Ojířovi z Očedělic. Ovšem už roku 1474 koupila hrad a přilehlé panství Anna Švihovská, vdova po Janu Popelovi z Lobkovic. V držení Lobkoviců potom hrad zůstal dlouhá staletí.\n\nNa začátku 17. století byl držitelem hradu Zdeněk Vojtěch Popel z Lobkovic. Byl to vysoký představitel katolické strany v království a po vypuknutí stavovského povstání musel v roce 1619 odejít do exilu a hrad mu byl zabaven. Zpátky do svého vlastnictví ho získal až po bitvě na Bílé hoře. V roce 1644 se stal hrad pokladnicí Lobkovického majetku, kam byly svezeny cennosti z ostatních panství. Ovšem na konci třicetileté války dobyla Vysoký Chlumec švédská vojska a zpustošila ho.\n\nV držení Lobkoviců zůstal hrad až do druhé světové války, kdy byl zabaven protektorátními úřady. V roce 1948 byl znárodněn.\n\nPo Sametové revoluci byl hrad v roce 1992 v rámci restitucí vrácen Lobkowiczům a ti ho v roce 1998 prodali příbuznému rodu, jehož představitelem je Riprand, hrabě Arco-Zinneberg, který hrad užívá dodnes. Jeho manželkou je vnučka posledního českého krále a rakouského císaře Karla I., Maria Beatrix.\n\nHrad je vystaven na osamoceném žulovém kopci Chlumec v nadmořské výšce 515 metrů. Původně tvořily obytné jádro hradu dvě palácová křídla svírající malé nádvoří o půdorysu nepravidelného čtyřúhelníku. Jádro obepínal parkán, který se v jihovýchodním rohu rozšiřoval v menší předhradí. Do prostoru parkánu se původně vstupovalo západní stranou a to nejdříve po visutém mostu a potom po navazujícím mostě zvedacím. Cesta potom pokračovala podél jádra až k jihovýchodnímu rohu, kde ústila do vnitřního nádvoří druhou branou.\n\nV druhé polovině 15. století došlo ke stavebním úpravám. Západní palác byl rozšířen o dva rizality do nádvoří a východní palác byl podepřen mohutným pilířem nesoucím arkýř z hrázděného zdiva. Cesta do hradu byla zkrácena proražením nové brány v severní hradbě. Na jižní straně vznikl nový hospodářský dvůr pětiúhelníkového půdorysu, do kterého se vcházelo západní branou, teď chráněnou hranolovitou věží.\n\nDalší přestavbou prošel hrad v 17. století, kdy bylo potřeba odstranit škody napáchané při dobytí hradu Švédy. Hlavních změn se dočkal východní palác, jehož jižní část se zřítila. Uvolněného prostoru bylo využito k vestavbě hradní kaple. Vstupovalo se do ní po točitém renesančním schodišti krytém cibulovitou bání. K západnímu paláci byla přistavěna poboční křídla spojená barokní arkádou. Při přestavbách došlo k celkovému snížení zdí budov a byly postaveny nové nižší krovy.\n\nV roce 1668 vstoupil do služeb Václava Eusebia z Lobkovic italský architekt a stavitel Antonio della Porta. V té době vznikly návrhy na přestavbu Vysokého Chlumce na zámek. Z plánů nakonec sešlo a tak podle della Portových návrhů došlo v roce 1678 jen k menší přestavbě západního vstupu. Starou bránu nahradila nová raně barokní a místo padacího mostu vznikl podklenutý kamenný most.\n\nHrad Vysoký Chlumec není veřejnosti přístupný.\n\n"}
{"id": "867049", "url": "https://cs.wikipedia.org/wiki?curid=867049", "title": "Twisted Pictures", "text": "Twisted Pictures\n\nTwisted Pictures je americká filmová produkční společnost, která se často podílela na výrobě filmu se společností Lions Gate Entertainment. Byla založena v roce 2004 producenty Markem Burgem, Orenem Koulesem a Greggem Hoffmanem. Společnost je známá díky spoluprodukci na filmové sérii \"Saw\". V roce 2009 získala společnost práva na produkci filmu \"The Texas Chainsaw Massacre 3D\".\n"}
{"id": "867051", "url": "https://cs.wikipedia.org/wiki?curid=867051", "title": "Třetí řád svatého Dominika", "text": "Třetí řád svatého Dominika\n\nTřetí řád svatého Dominika (latinsky \"Tertius Ordo Sancti Dominici\"), současným oficiálním názvem Laická sdružení bratří a sester sv. Dominika, je náboženská organizace, fungující v rámci římskokatolické církve a úzce propojená s dominikánským řádem. Primárně jde o společenství lidí, žijících ve světě (tj. mimo kláštery, existuje ale i klášterní větev třetího řádu) v souladu se spiritualitou dominikánského řádu a v duchu sv. Dominika. Členové řádu se označují jako dominikánští terciáři nebo dominikánští laici a mohou si za jméno připojovat zkratku T. O. S. D., která se však používá poměrně zřídka. Patronkou třetího řádu je sv. Kateřina Sienská.\n\nPočátky třetího řádu se kladou do prostředí středověkých kajícných sdružení, tzv. \"Ordo de Poenitentia\" – sdružení křesťanských laiků, usilujících o hlubší duchovní život prostřednictvím askeze a kajícnosti. Dalším kořenem třetího řádu je tzv. Milice Víry Ježíše Krista, kterou dle tradice (některé údaje jsou však historicky sporné) založil sám svatý Dominik v roce 1221 jako organizaci určenou k boji proti katarům. Přesné okolnosti, za jakých se z Milice Ježíše Krista a Řádu pokání stal Třetí řád svatého Dominika, však nejsou jasné.\n\nVelice brzy vznikla kromě laických sdružení také sdružení konventuálních ženských terciářek, označovaná jako „Kající řád sv. Máří Magdalény“. Za zakladatelku konventuálních dominikánských terciářek se považuje Emilia Bicchieri kolem roku 1255. Laická sdružení konventuálních mužských terciářů vznikla až ve druhé polovině 19. století z iniciativy francouzského dominikána Henri-Dominique Lacordaira: mužští terciáři se měli věnovat práci mezi dětmi a mládeží, nosí hábit a žijí v komunitě, ale bez překážek, které představuje mnišský život.\n\nPrvní řeholi třetího řádu vytvořil sedmý generál dominikánského řádu, Španěl Munio de Zamora (zemřel 1300), který organizaci formálně založil. První varianta řehole byla velice přísná – v Muniově pojetí mělo jít o laiky přidružené k některému dominikánskému klášteru. Terciáři se zúčastňovali modlitby hodinek spolu s mnichy, byli pod duchovním vedením jednoho z kněží, měli zakázáno účastnit se divadel, hostin a všech světských zábav. Maso směli jíst pouze tři dny v týdnu – v neděli, úterý a čtvrtek –, v ostatní dny byl nařízen půst.\n\nOd těch dob se Muniova řehole postupně proměňovala a zmírňovala, definitivně ale byla nahrazena až řeholí papeže Pia XI. z roku 1923, kterou do češtiny přeložil Reginald Dacík v knize \"Cesta apoštolské svatosti\".\n\nVe složitém období po druhém vatikánském koncilu bylo stanoveno několik nových řeholí, žádná z nich ale nevydržela příliš dlouho. Ve variantě z roku 1968 se už nepoužívá pojem „třetí řád“. Poslední řehole, nazvaná \"Stanovy Laických sdružení sv. Dominika\", byla promulgována 28. ledna 1987 magistrem řádu Damiánem Byrne. Povinnosti terciářů jsou v ní uloženy velmi obecně a jsou silně zmírněny v duchu doby. Oproti dřívějším řeholím, která ponechávají poměrně velkou volnost jednotlivým organizacím, je posílena celková organizace řádu. Tato verze platí dodnes, pro dominikány jsou navíc závazné místní předpisy (v české provincii \"Partikulární směrnice Laických sdružení sv. Dominika\").\n\nDo českých zemí se třetí řád svatého Dominika dostal velmi brzy zásluhou blahoslaveného Česlava, jednoho z prvních učedníků sv. Dominika, pocházejícího ze Slezska. Pod vlivem kázání tohoto dominikána se sv. Zdislava z Lemberka stala terciářkou a založila několik dominikánských klášterů. V této době ovšem ještě třetí řád neměl formální podobu. Od této doby byl třetí řád v českých zemích dvakrát zničen, poprvé za husitských bouří a podruhé za náboženských reforem v době Josefa II.\n\nK poslednímu vzkříšení dominikánských terciářů v českých zemí došlo zásluhou dominikánského kněze Angela Lubojackého, který v roce 1882 založil místní sdružení v Uherském Brodě, o něco později v Praze. Brzy vznikla celá řada sdružení v dalších městech.\n\nDo třetího řádu může vstoupit každý katolický křesťan. Do řádu mohou vstoupit svobodní i ženatí laici, svobodné i vdané ženy i kněží, nesmí však být členem jiného třetího řádu nebo jiného řeholního řádu. Minimální věk pro vstup je osmnáct let. Dřívější varianty řehole doporučují, aby si ženatí muži a vdané ženy získaly souhlas svého chotě.\n\nO přijímání členů rozhoduje rada místního sdružení, sliby přijímá odpovědný laik spolu s řádovým asistentem. Vstupu předchází noviciát, který má formu setkání s řádovým asistentem, noviciát je zahájen obláčkou. Trvá obvykle jeden rok a uchazeč o přijetí má dokázat, že má skutečně zájem o vstup do řádu. Členové řádu skládají následující slib, který se zprvu skládá dočasně na dobu tří let a poté na celý život. Obláčka i spojení slibu je spojeno s modlitbami, biblcikým čtením, případně ještě se slavením eucharistie. Text slibu je:\n\nŘád se dělí na tzv. místní sdružení, organizovaná v jednotlivých městech. Místní sdružení jsou řízena radou v čele s představeným. Provinciál jmenuje sdružením řádového asistenta, který sdružením pomáhá v duchovním životě. Místní sdružení se pravidelně schází, obvykle jednou měsíčně (v české provincii minimálně desetkrát ročně), zvláště ke společné modlitbě růžence, ke společnému slavení mše a modlitby hodinek, případně k přednáškám o dominikánské spiritualitě. Často také vydávají svůj časopis.\n\nSdružení podléhají jurisdikci řádu a vedení generála (a generálního promotora, který generála zastupuje pro laická sdružení), jinak se však spravují sama a mají autonomii, jsou řízena radou, která ze svých členů volí na dobu určitou představeného. Místní sdružení se pravidelně, obvykle jednou měsíčně, setkávají. Na území církevní provincie má být zřízena provinční rada v čele s provinciálem, provinčním promotorem a provinčním moderátorem. Pokud je na území jednoho národa více provincií, má být zřízena národní rada. Každé sdružení má také mít svého novicmistra.\n\nČlenové řádu se mají podílet „\"studiem, modlitbou a kázáním na jeho\" (dominikánského řádu) \"apoštolském poslání způsobem odpovídajícím laického stavu\"“, tj. podílet se na ústředním úkolu – hlásání Božího slova. Ústředním bodem duchovního života dominikánského terciáře je rozjímání o textech Bible v duchu dominikánského hesla: \"contemplare et contemplata aliis tradere\" – rozjímat a plody rozjímání darovat druhým. Kromě četby a rozjímání Písma, zvláště Nového zákona, mají členové řádu pokud možno každodenně přistupovat k eucharistii (to ale není ani podle stanov, ani podle partikulární směrnice povinností) a často ke svátosti smíření (dřívější řehole předepisovaly alespoň čtrnáctidenní zpověď a účast na eucharistii, ohledně zpovědi dnešní stanovy nepředepisují žádný konkrétní interval) a vzdělávat se ve víře, zvláště v textech Bible, teologie, historie a tradic řádu i církve, doporučuje se především studium díla velkého dominikánského teologa sv. Tomáše Akvinského.\n\nP. Denis Gagnon popisuje dominikánskou spiritualitu slovy: \"„Dominikán studuje Slovo, oslavuje Slovo, žije ze Slova, zvěstuje Slovo.“\" Terciáři tedy usilují o studium Bible a modlitbě biblických textů, žijí jako „živoucí evangelium“ a snaží se být užiteční bližnímu a zvěstovat Bibli příkladem. Důraz se klade také na eucharistickou a mariánskou úctu a na úctu k řádovým svatým, zvláště sv. Dominikovi a sv. Kateřině Sienské.\n\nDominikánští terciáři se mají také spolu s dominikánským řádem podílet na liturgii hodin (dřívější varianty řehole to nepožadovaly) a věnovat se také soukromé modlitbě, doporučuje se zvláště každodenní modlitba růžence (současná řehole ji výslovně nepředepisuje, dle dřívějších řeholí je to jedna z možných variant realizace povinných modliteb, vedle např. mariánských hodinek). V české provincii se terciáři mají denně modlit Salve Regina a \"O Lumen\". V modlitbě mají terciáři pamatovat na všechny živé a zemřelé členy dominikánské rodiny (za zemřelé se mají modlit žalm 129 \"De profundis\" a modlitbu \"Odpočinutí věčné\"; dřívější varianty řehole předepisovaly modlit se každodenně Otčenáš, Zdrávas a Odpočinutí věčné za všechny živé a zemřelé členy dominikánské rodiny).\n\nTerciáři se mají také každoročně účastnit alespoň dvoudenních duchovních cvičení, pokud možno společně.\n\nTerciáři mají také dodržovat půst o středách a pátcích, v předvečer svátků Narození Páně, Panny Marie Růžencové (první neděle v říjnu), sv. Dominika (4. srpna), také na Bílou sobotu a Velký pátek, v tyto dny se mají modlit kající žalmy.\n\nTerciáři mají také právo nosit při liturgických úkonech a řádových slavnostech na dominikánské půdě dominikánský hábit, mohou v něm podle starobylé tradice také být pohřbeni, jinak v něm ale nechodí.\n\nSamozřejmě se také modlitbou, pomocí a finanční podporou podílejí na apoštolské činnosti řádu.\n\nOproti terciářům ostatních řádů má v rámci dominikánské rodiny třetí řád obrovský význam – právě z třetího řádu pocházeli někteří největší řádoví světci, jako jedna z největších středověkých mystiček sv. Kateřina Sienská, sv. Zdislava z Lemberka, patronka českých dominikánů, sv. Růžena z Limy, první světice Ameriky, sv. Martin de Porres, první blahoslavený černé pleti, a také jeden z nejvýznamnějších propagátorů mariánské úcty, sv. Ludvík z Montfortu.\n\nK dominikánským terciářům patřili také papežové, například Benedikt XV., ze světců například blahoslavený Petr Jiří Frassati, blahoslavená Benevenuta Boiani nebo blahoslavená Kateřina z Ricci a celá řada dalších. Dominikánským terciářem byl také italský křesťanskodemokratický politik Aldo Moro, zavražděný levicovými teroristy, nositelka Nobelovy ceny za literaturu Sigrid Undsetová, francouzský fyziolog Bernardo Houssay, nositel Nobelovy ceny za medicínu, a další. Patří k nim také například pomocný biskup brněnské diecéze Mons. Ing. Mgr. Pavel Konzbul.\n\n\n"}
{"id": "867053", "url": "https://cs.wikipedia.org/wiki?curid=867053", "title": "Beatrix II. Burgundská", "text": "Beatrix II. Burgundská\n\nBeatrix II. Burgundská ( \"Béatrice II de Bourgogne\" nebo \" Béatrice de Hohenstaufen\"; 1193 – 7. května 1231) byla burgundská hraběnka, vévodkyně meranská a markraběnka istrijská z rodu Štaufů.\n\nNarodila se jako mladší ze dvou dcer Oty I. a Markéty, dcery hraběte Theobalda z Blois. Ota Burgundský byl roku 1200 zavražděn a hrabství převzala starší dcera Johana. Ta zesnula zřejmě roku 1205 a Beatrix se stala držitelkou hrabství s tím, že regentskou vládu vykonávala její matka.\n\n21. června 1208 se při dvorském sněmu v Bambergu provdala za Otu Meranského. Téhož dne byl zavražděn její strýc Filip Švábský a Otovi bratři byli podezřelí z podílení se na vraždě. Beatrix zemřela po minimálně šesti porodech v květnu 1231 a byla pohřbena v cisterciáckém klášteře Langheim.\n"}
{"id": "867054", "url": "https://cs.wikipedia.org/wiki?curid=867054", "title": "Jan Putz z Adlersthurnu", "text": "Jan Putz z Adlersthurnu\n\nJan Putz z Adlersthurnu, též Ioannes Putz de Turraquila (1595 - 26. června 1660 ve Vídni) byl český šlechtic pobělohorské éry, rytíř a císařský rada, který se ve druhé čtvrtině 17. století zasloužil o rozvoj města Mimoň v dnešním okrese Česká Lípa a statku Podsedice na Litoměřicku.\n\nPocházel ze švábského, původně měšťanského rodu Putzů z Adlersthurnu. Jeho otec Thomas Cornelius Putz (+1631) přišel počátkem třicetileté války do Čech a stal se hejtmanem v Poděbradech a v Kolíně; získal statek Odry u Opavy. Měl dva syny, staršího Jana (*1595) a mladšího Marka Maxmiliána.\nJan se po bitvě na Bílé Hoře stal císařským konfiskačním komisařem a později radou dvorské komory. V rámci dobové katolické zvyklosti se místo kavalírské cesty roku 1625 vydal na poutní cestu do Říma a do Jeruzaléma, na místa spojená s utrpením a smrtí Ježíše Krista. O své cestě si vedl zápisky formou diáře a itineráře Tehdy se rozhodl vybudovat na svém panství pro věřící kapli, napodobující Boží hrob. Po návratu domů začal pracovat na plánech stavby, ale nepamatoval si některé rozměry originálu, a proto absolvoval cestu do Jeruzaléma znovu. Při návratu cestou onemocněl a strávil půl roku v Římě na lůžku. Odtud se vrátil do Vídně. Realizaci mimoňské kaple do roku 1648 znemožňovala probíhající třicetiletá válka, jeho rodina a služba u vídeňského císařského dvora.\n\nMěl dva syny: starší Jan František Edmund (+ před 1686) zemřel bez potomků, mladší Jan Ignác Dominik (+1718) byl přísedící a rada komorního soudu, nejvyšší mincmistr království českého a poslední mužský potomek rodu.\n\nV roce 1650 byl Jan Putz za věrné služby monarchii císařem Leopoldem I. povýšen do říšského rytířského stavu s latinským predikátem \"de Turaquila\", překlad německého \"von Adlersthurn\", česky \"z Orlí věže\". Toho roku koupil statek Podsedice. Roku 1651 byl titulován \"vysoce urozeným římsko-císařským a uherským i českým královským majestátním císařským dvorním radou\" . 15. ledna 1651 koupil od zadlužené rodiny Zeidlerů již dříve zkonfiskované statky Mimoň a sousední Děvín. Sídlem vrchnosti i pro Děvínské panství se stala Mimoň. Tam postavil papírnu a roku 1655 založil při zřícenině kostela svatého Kříže v Mimoni špitál, ale stavbu již nezahájil.\nRoku 1658 byl spolu se svým bratrem Markem (+1662) povýšen do říšského rytířského stavu a získal český inkolát. Dne 26. června 1660 ve Vídni zemřel. Jeho dva synové Jan František Edmund (+ před 1686) a Jan Ignác Dominik (+1718) mu u smrtelné postele museli slíbit, že kapli Božího hrobu i mimoňský špitál postaví sami. Sedm let po otcově smrti byla stavba Božího hrobu hotova a v roce 1679 byl dostavěn i špitál, v němž dnes sídlí mimoňské městské muzeum. Syn Jan Ignác také rozšířil rodinné panství tím, že k Podsedicím přikoupil Dlažkovice a dal tam postavit zámek.\n\n\n"}
{"id": "867055", "url": "https://cs.wikipedia.org/wiki?curid=867055", "title": "Stéphanie Lucemburská", "text": "Stéphanie Lucemburská\n\nPrincezna Stéphanie, dědičná lucemburská velkovévodkyně, rozená hraběnka de Lannoy (* 18. února 1984, Ronse, Belgie) je manželka lucemburského dědičného velkovévody Viléma, prvního v pořadí na lucemburský trůn. Je osmým dítětem hraběte Phillipa de Lanoy a hraběnky Alix della Faille de Leverghem.\n\nNarodila se 18. února 1984 ve východoflanderském městečku Ronse, jako \"Stéphanie Marie Claudine Christine hraběnka z Lannoy\". Studovala v Belgii a Francii. Po maturitě strávila rok v Moskvě, kde navštěvovala kurzy ruského jazyka a literatury. Po návratu do Belgie studovala německou filologii na Katolické univerzitě v Lovani. Svá studia dokončila v Berlíně, kde později pracovala pro Valonskou exportní agenturu. Stéphanie hovoří plynně francouzsky, německy a anglicky.\n\nS lucemburským korunním velkovévodou Vilémem se seznámila asi dva roky před svatbou. Zásnuby byly ohlášeny 26. dubna 2012. 19. října 2012 se v Lucemburku vdala za lucemburského korunního velkovévodu Viléma.\n\nŠtěpánka se narodila jako hraběnka z Lannoy. Poté, co se po sňatku s velkovévodou stala dědičnou lucemburskou velkovévodkyní, jí náleží oslovení \"\"Její královská Výsost\"\". Její úplný titul zní: \"\"Její královská Výsost\" princezna Štěpánka Marie Klaudina Kristýna, dědičná velkovévodkyně lucemburská, dědičná princezna nasavská, princezna bourbonsko-parmská\".\n\n"}
{"id": "867058", "url": "https://cs.wikipedia.org/wiki?curid=867058", "title": "Michael Michai Kitbunchu", "text": "Michael Michai Kitbunchu\n\nMichael Michai kardinál Kitbunchu (25. ledna 1929 Samphran) je thajský římskokatolický kněz, bývalý arcibiskup Bangkoku, kardinál.\n\nKněžské svěcení přijal 20. prosince 1959. Poté působil v arcidiecézi Bangkok, byl zde mj. rektorem semináře. V proisinci 1972 byl jmenovaný arcibiskupem Bangkoku, biskupské svěcení přijal 3. června 1973. V letech 1979 až 1982 byl předsedou Thajské biskupské konference. Při konzistoři v únoru 1983 ho papež Jan Pavel II. jmenoval kardinálem jako prvního biskupa z Thajska. Po dovršení kanonického věku rezignoval na funkci arcibiskupa Bangkoku.\n\n\n"}
{"id": "867063", "url": "https://cs.wikipedia.org/wiki?curid=867063", "title": "Samson Satele", "text": "Samson Satele\n\nSamson H. Satele (* 29. listopadu 1984 v Kailuae, stát Havaj) je hráč amerického fotbalu bez angažmá nastupující na pozici Centra v National Football League. Univerzitnífotbal hrál za University of Hawaii na Havaji, poté byl vybrán v druhém kole Draftu NFL 2007 týmem Miami Dolphins.\n\nSatele navštěvoval Kailua High School, kde se věnoval americkému fotbalu, basketbalu, vrhu koulí a hodu diskem. Byl zvolen nejlepším atletem své školy a vybrán do prvního týmu All-State na pozici Offensive linemana.\n\nNa University of Hawaii Satele vystudoval obor sociologie.\n\nDo prvního utkání sezóny 2003 vstupuje na pozici levého Tackla, poté si připisuje 13 odehraných zápasů jako levý Guard a za své výkony je vybrán do druhého týmu All-WAC. O rok později svá čísla a úspěchy zopakuje, tentokrát však odehraje tři zápasy na pozici Centra. V sezóně 2005 odehraje všech 12 utkání jako levý Guard a je vybrán do prvního týmu All-WAC, když pomůže svému týmu k druhé nejlepší pasové hře (384 yardů na zápas) a jedenácté nejlepší ofenzívě celkem (476 yardů na zápas) v celé soutěži. V posledním roce vede tým jako kapitán do dvanácti utkání už z pozice Centra. Znovu je vybrán do prvního týmu All-WAC, jím vedená ofenzíva zaznamená nejvíc v soutěži yardů na zápas (559), bodů na zápas (47) a počet získaných yardů pasovou hrou na zápas (441).\n\nSamson Satele byl vybrán v druhém kole Draftu NFL 2007 na 60. místě celkově týmem Miami Dolphins. Jako nováček odehrál čtyři přípravná utkání a všech 16 zápasů základní části jako Center. Za své výkony byl vybrán do týmů hvězd nováčků podle Dallas Morning News, NFL.com a Pro Football Weekly/Pro Football Writers of America. V sezóně 2008 znovu odehrál plný počet utkání, ze začátku jako Center a později občas jako Guard. Před sezónou 2009 Dolphins podepsali smlouvu s Jakem Groovem, což vyvolalo spekulace, že Satele bude přemístěn na pozici pravého Guarda. Dolphnis ho místo toho 23. března 2009 vyměnili spolu s právem volby v šestém kole Draftu NFL za právo volby ve čtvrtém kole draftu do týmu Oakland Raiders.\n\nV sezóně 2009 se Satele stal devátým startujícím Centrem v historii Raiders a odehrál 12 utkání. Na začátku sezóny 2010 byl degradován na pozici dvojky na úkor nováčka Jareda Veldheera, ale tato situace trvala pouze jeden týden. Satele dostal pozici startujícího Centra zpátky a poté zde odehrál i zbývajících 15 zápasů základní části, takže přispěl k celkové bilanci Raiders 8-8, nejlepší od sezóny 2002. Spolu s Robertem Gallerym (12 utkání, levý Guard) a Cooperem Carlislem (16 utkání, pravý Guard) pomohli Darrenu McFaddenovi naběhat 1 157 yardů a ofenzívě k zisku 410 nasbíraných bodů. O rok později s novým levým Guardem Stefenem Wisniewskim offensive line Raiders již nebyla tak efektivní, nasbírala pouze 359 bodů, přitom bilance týmu 8-8 zůstala stejná.\n\n21. března 2012 Samson Satele podepsal smlouvu s Indianapolis Colts a nahrazuje tak Jeffa Saturdaye, dlouholetého Centra Colts, několikanásobného účastníka Pro Bowlu a ikonu indianapoliských fanoušků. Okamžitě se stal startujícím Centrem, ale ze šestnácti zápasů v základní části jich vinou zranění odehrál pouze jedenáct plus utkání prvního kola play-off proti Baltimore Ravens. Pozici si udržel i v následující sezóně, ve které nastoupil do třinácti zápasů, nicméně po sezóně byl 6. března propuštěn.\n\n2. srpna 2014 podepisuje Satele podruhé smlouvu s Dolphins, protože se jejich startující Center Mike Pouncey musel podropit operaci. Satele po Pounceyho návratu zůstal překvapivě Centrem a Pouncey se přesunul na pozici pravého Guarda, takže odehrál všech šestnáct utkání základní části.\n\n"}
{"id": "867065", "url": "https://cs.wikipedia.org/wiki?curid=867065", "title": "Kanton Carros", "text": "Kanton Carros\n\nKanton Carros (fr. \"Canton de Carros\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho tři obce.\n\n"}
{"id": "867066", "url": "https://cs.wikipedia.org/wiki?curid=867066", "title": "Římskokatolická farnost Strážiště", "text": "Římskokatolická farnost Strážiště\n\nŘímskokatolická farnost Strážiště (lat. \"Straschnicium\") je územní společenství římských katolíků ve Strážišti a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nNejstarší písemný doklad o lokalitě Mukařov pochází z roku 1352. V roce 1384 zde byla plebánie. Po roce 1621 se plebánie stala filiálkou k Úštěku. Matriky byly vedeny od roku 1653. V roce 1786 byla farnost obnovena.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Křešice, jehož součástí je i farnost Strážiště, která je tak spravována \"excurrendo\".\n\n\n"}
{"id": "867067", "url": "https://cs.wikipedia.org/wiki?curid=867067", "title": "Kanton Coursegoules", "text": "Kanton Coursegoules\n\nKanton Coursegoules (fr. \"Canton de Coursegoules\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho osm obcí.\n\n"}
{"id": "867068", "url": "https://cs.wikipedia.org/wiki?curid=867068", "title": "Kanton Mougins", "text": "Kanton Mougins\n\nKanton Mougins (fr. \"Canton de Mougins\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho čtyři obce. Jedná se o vilovou čtvrť.\n\n"}
{"id": "867069", "url": "https://cs.wikipedia.org/wiki?curid=867069", "title": "Kanton Saint-Auban", "text": "Kanton Saint-Auban\n\nKanton Saint-Auban (fr. \"Canton de Saint-Auban\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho 13 obcí.\n\n"}
{"id": "867070", "url": "https://cs.wikipedia.org/wiki?curid=867070", "title": "Tessy Lucemburská", "text": "Tessy Lucemburská\n\nPrincezna Tessy Lucemburská, rozená Antonyová (* 28. října 1985, Lucemburk) je manželka lucemburského prince Louise.\n\nStřední školu studovala v Lucembursku. Roku 2003 vstoupila do lucemburské armády, o rok později se účastnila mise OSN v Kosovu. Pracovala na lucemburské ambasádě v Londýně a při stálé misi Lucemburska při OSN v Ženevě. Posléze studovala v USA, nyní žije s rodinou ve Velké Británii, kde studuje.\n\n29. září 2006 si vzala prince Louise Lucemburského. V té době už měli půlročního syna Gabriela. Počínaje tímto dnem se jmenuje \"Tessy de Nassau\" (Tessy z Nasavy). Titul \"\"princezna lucemburská\"\" jí byl udělen až o tři roky později, 23. června 2009. Ač je snachou lucemburského velkovévody Jindřicha I., nestane se nikdy velkovévodkyní, neboť se její manžel Louis vzdal pro sebe a všechny své potomky nástupnického práva.\n\nSe svým manželem Louisem má dva syny: prince Gabriela (* 12. březen 2006) a prince Noaha (* 21. září 2007).\n\nPrincezna Tessy hovoří plynně lucembursky, francouzsky, anglicky a německy.\n\nŽivotopis princezny Tessy \n"}
{"id": "867071", "url": "https://cs.wikipedia.org/wiki?curid=867071", "title": "Kanton Saint-Vallier-de-Thiey", "text": "Kanton Saint-Vallier-de-Thiey\n\nKanton Saint-Vallier-de-Thiey (fr. \"Canton de Saint-Vallier-de-Thiey\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho sedm obcí.\n\n"}
{"id": "867073", "url": "https://cs.wikipedia.org/wiki?curid=867073", "title": "Kanton Saint-Laurent-du-Var-Cagnes-sur-Mer-Est", "text": "Kanton Saint-Laurent-du-Var-Cagnes-sur-Mer-Est\n\nKanton Saint-Laurent-du-Var-Cagnes-sur-Mer-Est (fr. \"Canton de Saint-Laurent-du-Var-Cagnes-sur-Mer-Est\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho dvě obce.\n\n"}
{"id": "867077", "url": "https://cs.wikipedia.org/wiki?curid=867077", "title": "Kanton Vallauris-Antibes-Ouest", "text": "Kanton Vallauris-Antibes-Ouest\n\nKanton Vallauris-Antibes-Ouest (fr. \"Canton de Vallauris-Antibes-Ouest\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho dvě obce.\n\n"}
{"id": "867078", "url": "https://cs.wikipedia.org/wiki?curid=867078", "title": "Kanton Vence", "text": "Kanton Vence\n\nKanton Vence (fr. \"Canton de Vence\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho tři obce.\n\n"}
{"id": "867082", "url": "https://cs.wikipedia.org/wiki?curid=867082", "title": "Kanton Mandelieu-Cannes-Ouest", "text": "Kanton Mandelieu-Cannes-Ouest\n\nKanton Mandelieu-Cannes-Ouest (fr. \"Canton de Mandelieu-Cannes-Ouest\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho tři obce.\n\n"}
{"id": "867085", "url": "https://cs.wikipedia.org/wiki?curid=867085", "title": "Kanton Grasse-Nord", "text": "Kanton Grasse-Nord\n\nKanton Grasse-Nord (fr. \"Canton de Grasse-Nord\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho pouze severní část města Grasse.\n"}
{"id": "867088", "url": "https://cs.wikipedia.org/wiki?curid=867088", "title": "Kanton Grasse-Sud", "text": "Kanton Grasse-Sud\n\nKanton Grasse-Sud (fr. \"Canton de Grasse-Sud\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho tři obce.\n\n"}
{"id": "867089", "url": "https://cs.wikipedia.org/wiki?curid=867089", "title": "Kanton Cagnes-sur-Mer-Centre", "text": "Kanton Cagnes-sur-Mer-Centre\n\nKanton Cagnes-sur-Mer-Centre (fr. \"Canton de Cagnes-sur-Mer-Centre\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho pouze střed města Cagnes-sur-Mer.\n"}
{"id": "867091", "url": "https://cs.wikipedia.org/wiki?curid=867091", "title": "Kanton Cagnes-sur-Mer-Ouest", "text": "Kanton Cagnes-sur-Mer-Ouest\n\nKanton Cagnes-sur-Mer-Ouest (fr. \"Canton de Cagnes-sur-Mer-Ouest\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho čtyři obce.\n\n"}
{"id": "867093", "url": "https://cs.wikipedia.org/wiki?curid=867093", "title": "Kanton Cannes-Centre", "text": "Kanton Cannes-Centre\n\nKanton Cannes-Centre (fr. \"Canton de Cannes-Centre\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho pouze střed města Cannes.\n"}
{"id": "867094", "url": "https://cs.wikipedia.org/wiki?curid=867094", "title": "Kanton Cannes-Est", "text": "Kanton Cannes-Est\n\nKanton Cannes-Est (fr. \"Canton de Cannes-Est\") je francouzský kanton v departementu Alpes-Maritimes v regionu Provence-Alpes-Côte d'Azur. Tvoří ho pouze východní část města Cannes.\n"}
{"id": "867097", "url": "https://cs.wikipedia.org/wiki?curid=867097", "title": "Kanton Aiguilles", "text": "Kanton Aiguilles\n\nKanton Aiguilles (fr. \"Canton d'Aiguilles\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho pět obcí.\n\n"}
{"id": "867099", "url": "https://cs.wikipedia.org/wiki?curid=867099", "title": "Kanton Saint-Étienne-en-Dévoluy", "text": "Kanton Saint-Étienne-en-Dévoluy\n\nKanton Saint-Étienne-en-Dévoluy (fr. \"Canton de Saint-Étienne-en-Dévoluy\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho pět obcí.\n\n"}
{"id": "867100", "url": "https://cs.wikipedia.org/wiki?curid=867100", "title": "Kanton L'Argentière-la-Bessée", "text": "Kanton L'Argentière-la-Bessée\n\nKanton L'Argentière-la-Bessée (fr. \"Canton de L'Argentière-la-Bessée\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho devět obcí.\n\n"}
{"id": "867102", "url": "https://cs.wikipedia.org/wiki?curid=867102", "title": "Kanton Aspres-sur-Buëch", "text": "Kanton Aspres-sur-Buëch\n\nKanton Aspres-sur-Buëch (fr. \"Canton d'Aspres-sur-Buëch\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho osm obcí.\n\n"}
{"id": "867107", "url": "https://cs.wikipedia.org/wiki?curid=867107", "title": "Kanton Le Monêtier-les-Bains", "text": "Kanton Le Monêtier-les-Bains\n\nKanton Le Monêtier-les-Bains (fr. \"Canton du Monêtier-les-Bains\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho tři obce.\n\n"}
{"id": "867114", "url": "https://cs.wikipedia.org/wiki?curid=867114", "title": "Návratový box", "text": "Návratový box\n\nNávratový box je zařízení, které umožňuje uživatelům knihovny samoobslužné vracení vypůjčených dokumentů – knih, časopisů, popř. cd a dvd. Pokud je umístěn na veřejně přístupném místě, mohou do něj čtenáři vracet knihy 24 hodin denně, 7 dní v týdnu.\n\nNávratový box je plechová krabice, která může připomínat velkou poštovní schránku. V horní části boxu je vstupní otvor, do kterého se vkládají knihy. Pod vstupním otvorem jsou zamykatelná dvířka, za kterými je speciální vozík na knihy. Aby se zamezilo poškození vracených knih, je dno vozíku usazeno na pružinách. Knihy tak padají vždy z výšky cca 20 cm.\n\nPokud uživatel nechce vrátit půjčený dokument přímo do knihovny, vhodí jej do návratového boxu. Pověřená osoba, pak dokumenty z návratového boxu vyjme a vrátí je do knihovny. Je důležité upozornit na skutečnost, že pokud uživatel hodí dokument do boxu, ještě tím není dokument vrácen. Jeho vrácení nastává až v situaci, kdy jej knihovní zaměstnanec zaeviduje jako vrácený – např. druhý den po vhození do boxu. Čtenář by si proto měl ověřit, zda k vrácení skutečně došlo, např. e-mailem či kontrolou čtenářského konta, a na případné nesrovnalosti ihned upozornit. Také pokud má čtenář uhradit poplatky za pozdní vrácení, nevyhne se jim tím, že knihu vloží do návratového boxu. Bude je muset uhradit při osobní návštěvě knihovny. Poplatek za pozdní vrácení však přestane nabíhat ve chvíli, kdy je kniha zaevidovaná jako vrácená (viz výše). Pravidla pro užívání návratového boxu má vždy knihovna ukotvena ve svém knihovním řádu, popř. v jeho příloze.\n\n\nOd roku 2007 byl zaznamenán pouze jeden případ vandalismu spojeného s návratovým boxem. V květnu 2012 někdo povalil a poškodil box, který stál před městskou knihovnou v Mladé Boleslavi. Škoda byla vyčíslena na pět tisíc korun.\n\nPrvní návratový box na území České republiky byl uveden do provozu v říjnu 2007, a to Krajskou knihovnou Karlovy Vary. V současnosti již box pomáhá v řadě dalších knihoven, ať už se jedná o knihovny krajské, specializované či základní (městské a obecní). Zde jsou uvedeny některé knihovny, které tuto službu nabízejí:\n\n\nCeiba s.r.o. - Biblioschránka CeibaBox \nCosmotron\n\n\n"}
{"id": "867116", "url": "https://cs.wikipedia.org/wiki?curid=867116", "title": "Mae Boren Axton", "text": "Mae Boren Axton\n\nMae Boren Axton (14. září 1914 Bardwell, Texas, USA − 9. dubna 1997 Hendersonville, Tennessee, USA) byla americká hudební skladatelka. Spolu s Tommym Durdenem napsala hit Elvise Presleyho „Heartbreak Hotel“. Spolupracovala rovněž s dalšími umělci, jako jsou Mel Tillis, Reba McEntire, Willie Nelson, Eddy Arnold, Tanya Tucker, Johnny Tillotson a Blake Shelton. Je sestrou politika Lyle Borena.\n"}
{"id": "867117", "url": "https://cs.wikipedia.org/wiki?curid=867117", "title": "Římskokatolická farnost Zahořany u Křešic", "text": "Římskokatolická farnost Zahořany u Křešic\n\nŘímskokatolická farnost Zahořany u Křešic (lat. \"Zahorzana\") je územní společenství římských katolíků v Zahořanech a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nNejstarší písemný doklad o lokalitě Zahořany pochází z roku 1318. Farnost ze byla založena roku 1656. Matriky jsou vedeny od roku 1657.\n\nZ důvodu efektivity duchovní správy byl vytvořen \"farní obvod\" (kolatura) farnosti Křešice, jehož součástí je i farnost Zahořany u Křešic, která je tak spravována \"excurrendo\".\n\n"}
{"id": "867118", "url": "https://cs.wikipedia.org/wiki?curid=867118", "title": "William Bell (fotograf)", "text": "William Bell (fotograf)\n\nWilliam Bell (1830 Liverpool, Spojené království – 28. ledna 1910 Filadelfie, Pensylvánie, USA) byl americký fotograf narozený v Anglii, aktivní převážně v pozdější polovině 19. století. Nejznámější je tím, že fotograficky dokumentoval zranění a choroby vojáků americké občanské války pro armádní muzeum medicíny, z nichž mnohé byly publikovány v lékařské knize \"Medical and Surgical History of the War of the Rebellion\" (\"Historie medicíny a chirurgie válečné vzpoury\"). Kromě toho fotografoval západní krajinu při své účasti na Wheelerově expedici v roce 1872. Později, ve svém zralém věku, psal odborné články o suchém želatinovém procesu do různých fotografických časopisů.\n\nNarodil se v roce 1830 v Liverpoolu, ale se svými rodiči během svého dětství emigroval do Spojených států. Poté co jeho rodiče zemřeli na epidemii cholery odešel ke kvakerské rodině do Abingtonu v Pensylvánii, ven z Philadelphie. V roce 1846, po vypuknutí Mexicko-americké války Bell odcestoval do Louisiany a vstoupil do amerického 6. pěšího pluku.\n\nPo skončení války v roce 1848 se Bell vrátil do Filadelfie a vstoupil do daguerreotypického studia svého švagra Johna Keenana. V roce 1852 otevřel vlastní fotografické studio na Chestnut Street a po celý zbytek svého života provozoval nebo společně vedl studio v centru Filadelfie. V roce 1862, hned po vypuknutí Americké občanské války, se Bell zapsal do Prvního pluku pensylvánských dobrovolníků a zúčastnil se bitvy u Antietamu a bitvy u Gettysburgu.\n\nPo válce Bell nastoupil jako šéf fotografického oddělení do armádního muzea medicíny (dnes Národní muzeum zdraví a lékařství) ve Washingtonu. Velkou část roku 1865 strávil fotografickou dokumentací vojáků s různými nemocemi, poraněními a amputacemi, z nichž mnohé byly publikovány v knize \"Medical and Surgical History of the War of the Rebellion\" (\"Historie medicíny a chirurgie válečné vzpoury\"). Portrétoval také hodnostáře, kteří muzeum navštívili a fotografoval také na bojištích Americké občanské války. V roce 1867 se vrátil do Filadelfie, kde pořídil studio Jamese McCleese.\n\nV roce 1872 se Bell zúčastnil průzkumné expedice George Wheelera, jejíž úkolem bylo mapování americké země na západ od 100. poledníku, jako náhradník za fotografa Timothyho H. O'Sullivana. Během výpravy pořídil celou řadu velkoformátových snímků a stereofotografií krajin v poměrně neprozkoumané oblasti poblíž řeky Colorado ve státech Utah a Arizona. Během expedice experimentoval se suchým želatinovým procesem, na který se stal velkým odborníkem.\n\nPo expedici se Bell vrátil do svého studia ve Filadelfii a v roce 1876 vystavoval své práce na filadelfské světové výstavě . Po této výstavě prodal své studio na Chestnut Street svému zeti Williamu H. Rauovi. V roce 1882 byl Bell najat Námořnictvem Spojených států amerických jako fotograf pro expedici zkoumající přechod Venuše. Během cesty do Patagonie, kde se konalo pozorování tranzitu, Bell zachytil sérii snímků brazilské botanické zahrady v Riu de Janeiro.\n\nBell trávil většinu pozdějších letech na práci ve studiu a psaní odborných článků pro odborné časopisy, jako byly například \"Photographic Mosaics\" nebo \"Philadelphia Photographer\". V roce 1892 odcestoval do Evropy fotografovat malby pro světovou výstavu v Kolumbii v roce 1893. Zemřel 28. ledna 1910 po dlouhé nemoci ve svém domě na Boston Avenue ve Filadelfii.\n\nSpolečně s jeho zetěm Williamem Rauem, byli zapálenými fotografy také Bellův syn Sargent a jeho dcera Louisa. Jeho syn Henry pracoval jako rytec.\n\nJeho kariéra trvala šest desetiletí, Bell pracoval od raných počátků fotografických procesů – daguerrotypie, mokrého kolodiového procesu, albuminového tisku, stereofotografie až do období počátků klasického fotografického filmu. Je považován za průkopníka suchého želatinového procesu a diapozitivního procesu, experimentoval s noční fotografií, přičemž scénu osvětloval zapálením hořčíkového drátu. Psal odborné články o technice na téma želatinových emulzí využití pyrogallolu k získání zlata z odpadních roztoků, a vyvolávání isochromatických desek.\n\nNe Wheelerově průzkumné expedici používal Bell dva fotoaparáty – velkoformátový fotoaparát o rozměrech desky 28x20 cm a kameru o rozměrech 20 x 13 cm pro stereofotografie. Na svých expedicích využíval jak mokrý, tak i suchý kolodiový proces a jeho fotografie jsou charakteristické tmavým popředím s prvky zvyšujících se světlých tónů se vzrůstající vzdáleností. Krajinářské fotografie v jeho díle zastupují například: Grand Canyon, Marble Canyon, Paria River, Mount Nebo a stará mormonská sídla v Moně v Utahu.\n\nBellovy práce byly vystaveny na Vídeňské světové výstavě a na průmyslové výstavě v Louisville v roce 1873 a na výstavě Centennial Exposition v roce 1876. Jeho snímky jsou součástí sbírek muzea Smithsonian American Art Museum, National Museum of Health and Medicine, Oddělení tisku a fotografie Knihovny Kongresu a také fotografického muzea George Eastmana.\n"}
{"id": "867123", "url": "https://cs.wikipedia.org/wiki?curid=867123", "title": "Yvona Jungová", "text": "Yvona Jungová\n\nYvona Jungová (* 3. ledna 1956) je bývalá česká politička, na přelomu 20. a 21. století poslankyně Poslanecké sněmovny za ČSSD.\n\nV roce 1996 i 1998 se profesně uvádí jako podnikatelka.\n\nVe volbách v roce 1998 byla zvolena do poslanecké sněmovny za ČSSD (volební obvod Severomoravský kraj). Byla členkou sněmovního výboru pro veřejnou správu, regionální rozvoj a životní prostředí, v letech 2000-2002 rovněž působila jako členka mandátového a imunitního výboru a v letech 2000-2001 jako členka výboru volebního. Ve sněmovně setrvala do voleb v roce 2002. V listopadu 2002 se pak stala ředitelkou úřadu práce v Ostravě.\n\nV komunálních volbách roku 1994 neúspěšně kandidovala za ČSSD do zastupitelstva obce Těrlicko. Zvolena sem byla v komunálních volbách roku 1998 a neúspěšně se o znovuzvolení pokusila v komunálních volbách roku 2002. Profesně je k roku 2002 zmiňována jako úřednice. V komunálních volbách roku 2006 byla zvolena do zastupitelstva městské části Moravská Ostrava a Přívoz za ČSSD. Profesně se uvádí jako ředitelka úřadu práce. Ve stejných volbách neúspěšně kandidovala i do zastupitelstva města Ostrava.\n\n"}
{"id": "867125", "url": "https://cs.wikipedia.org/wiki?curid=867125", "title": "Jitka Kocianová", "text": "Jitka Kocianová\n\nJitka Kocianová (* 5. prosince 1954) je česká politička, členka Občanské demokratické strany, na počátku 21. století poslankyně Poslanecké sněmovny.\n\nŽila v Bohumíně, v roce 2001 pracovala coby referentka Okresního úřadu Karviná. Členkou ODS byla od roku 1991. Ve volbách v roce 1998 kandidovala do poslanecké sněmovny za ODS (volební obvod Severomoravský kraj). Nebyla ale zvolena. Do sněmovny ovšem nastoupila dodatečně v březnu 2001 jako náhradnice poté, co rezignoval poslanec Josef Jalůvka. Byla členkou sněmovního výboru pro sociální politiku a zdravotnictví. V parlamentu setrvala do voleb v roce 2002.\n\nAngažuje se i v místní politice. V komunálních volbách roku 1998 byla za ODS zvolena do zastupitelstva města Bohumín. Neúspěšně se o znovuzvolení pokoušela v komunálních volbách roku 2002, komunálních volbách roku 2006 a komunálních volbách roku 2010. Profesně se k roku 1998 uvádí jako odborná referentka OÚ, v letech 2002 a 2006 jako úřednice a k roku 2010 coby vedoucí pracovnice domova seniorů. Je členkou Oblastní rady ODS Karviná.\n\n"}
{"id": "867130", "url": "https://cs.wikipedia.org/wiki?curid=867130", "title": "Česká Miss 2009", "text": "Česká Miss 2009\n\nČeská Miss 2009 byl 5. ročník české soutěže krásy Česká Miss.\n\nVítězka obdržela finanční kontrakt v hodnotě 1 000 000 Kč, osobní automobil VW Golf, pronájem luxusního bytu a další hodnotné ceny. Korunovala ji vítězka Miss Universe 2009 Dayana Mendoza z Venezuely.\n\nFinální večer se konal v sobotu 28. února 2009 v prostorách Terminálu II. Ruzyňského letiště v Praze. \n\n\n\n\n\n\n"}
{"id": "867131", "url": "https://cs.wikipedia.org/wiki?curid=867131", "title": "Shotover River", "text": "Shotover River\n\nShotover River je 60 km dlouhá řeka v novozélandském regionu Otago na Jižním ostrově. Řeka je rychle tekoucí s četnými peřejemi. Řeka byla pojmenována po prvním Evropanovi, Williamu Gilbertovi Reesovi, který se usadil na břehu jezera Wakatipu v roce 1860. Pojmenoval jí podle svého obchodního partnera, George Gamie a jeho pozemků zvaných Shotover Park. Řeka teče na jih z Jižních Alp a vlévá se do řeky Kawarau východně od Queenstownu. V Arthur's Pointu překračuje řeku most Edith Cavell bridge. V roce 1862 zde bylo objeveno zlato, které je zde rýžováno i v dnešní době. Řeka je využívána komerčně pro rafting a jízdu tryskových lodí.\n\n"}
{"id": "867132", "url": "https://cs.wikipedia.org/wiki?curid=867132", "title": "Seznam postav seriálu Glee", "text": "Seznam postav seriálu Glee\n\nGlee je hudebně dramatický televizní seriál, který se vysílá na televizní stanici Fox ve Spojených státech amerických. Soustředí se na středoškolský sbor New Directions účastnící se soutěží sborů, zatímco se jeho členové vyrovnávají se vztahy, sexualitou a sociálními otázkami. Počáteční hlavní obsazení seriálu zahrnovalo vedoucího sboru a zároveň učitele španělštiny v jedné osobě Willa Schuestera (Matthew Morrison), trenérku roztleskávaček Sue Sylvester (Jane Lynch), výchovnou poradkyni Emmu Pillsbury (Jayma Mays), Willovu manželku Terri (Jessalyn Gilsig), a osm členů sboru, které hráli Dianna Agron, Chris Colfer, Kevin McHale, Lea Michele, Cory Monteith, Amber Riley, Mark Salling a Jenna Ushkowitz. V druhé sérii byli herci Mike O'Malley, Heather Morris a Naya Rivera z vedlejších rolí povýšeni k hlavnímu obsazení. V třetí sérii byl počet členů v hlavním obsazení stejný; k hlavním hercům sice přibyli Harry Shum mladší a Darren Criss, ale Gilsig a O'Malley se v seriálu objevují již jen jako hostující hvězdy. Ve čtvrté sérii byl mezi hlavní postavy povýšen Chord Overstreet a naproti tomu byly Mays a Agron odstraněny a vystupují pouze již jako vedlejší.\n\nSeriál má mnoho vedlejších postav včetně učitelů, studentů i příbuzných členů sboru. V hostujících rolích se objevily i broadwayské hvězdy jako Idina Menzel, John Lloyd Young, Jonathan Groff a Kristin Chenoweth. Mnoho hlavních herců bylo také obsazeno přímo Broadwaye, zatímco ti, kteří z Broadwaye nebyli, museli prokázat vynikající zpěv, tanec i herecké schopnosti.\n\nV castingu pro seriál hledal Ryan Murphy, hlavní tvůrce seriálu, herce, kteří se mohli ztotožňovat se shonem hraní divadelních rolí. Místo toho, aby použil tradiční telefonáty s výzvami na casting, tak Murphy strávil tři měsíce na Broadwayi, kde našel Matthewa Morrisona (Will Schuester), který předtím hrál v muzikálech \"Hairspray\" a The Light in the Piazza, Leu Michele (Rachel Berry), která ztvárnila hlavní roli v původním obsazení muzikálu \"Spring Awakening\" a Jennu Ushkowitz (Tina Cohen-Chang), z broadwayského revivalu muzikálu \"The King and I\". Role Rachel byla napsána speciálně pro Leu Michele.\n\nChris Colfer (Kurt Hummel) původně přišel na casting pro roli Artieho Abramse. Ačkoliv neměl Colfer žádnou předchozí profesionální zkušenost, tak byl Murphy jeho výkonem tak unešen, že pro něj připsal roli Kurta Hummela, která je pojmenovaná po postavě Kurta z muzikálu \"Za zvuků hudby\".\n\nHerci na konkurzu bez předchozích divadelních zkušeností museli prokázat svou schopnost zpívat a tančit. Jayma Mays (Emma Pillsbury) se přihlašovala s písní \"Touch-a, Touch-a, Touch-a, Touch Me\" z \"The Rocky Horror Show\", zatímco Cory Monteith (Finn Hudson) pro casting zvolil nahrávku sebe, jak hraje a byl požádán o druhou nahrávku, ve které „lacinou verzi ve stylu videoklipů z osmdesátých let“ písně \"Can't Fight This Feeling\" od REO Speedwagon. Cory Monteith řekl, že nedostatek jeho formálního vzdělání se odráží na schopnostech své postavy Finna Hudsona.\nKevin McHale (Artie Abrams) přišel z prostředí chlapecké hudební skupiny, protože před seriálem byl součástí skupiny Not Like Them. Konkurzu se účastnil s písní „Let It Be\" a byl testován vedle Colfera a Ushkowitz. McHale vysvětlil, že rozmanitost obsazení odráží rozsah různých hudebních stylů v pořadu samotném: „Je to směs všeho: klasického rocku, současných věcí, R&B. Dokonce je tam zapojeno i muzikálové divadlo. Ne vždy to poznáte.“ Jane Lynch měla mít v seriálu pouze vedlejší roli, ale nakonec patří mezi role hlavní, protože její předchozí natáčení pilotního dílu pro ABC nevyšlo.\n\nArtie Abrams (Kevin McHale) je kytarista a ochrnutý vozíčkář. McHale popisuje Artieho jako „šprta“, který upřímně miluje sbor a používá ho jako formu úniku. Artie používá invalidní vozík kvůli poranění míchy, které se mu přihodilo při autonehodě, když mu bylo osm let. Během první série začíná přijímat své postižení a fakt, že si nikdy nesplní sen stát se tanečníkem. Prožívá vztah se členkou New Directions, Tinou Cohen-Chang, která se s ním rozchází na začátku druhé série. Poté Artie ztrácí panictví s roztleskávačkou Brittany Pierce. Artie a Brittany spolu chodí po většinu série, ale na konci druhé série se rozejdou. Ve třetí sérii je Artie ve třetím ročníku a režíruje školní muzikál a televizní vánoční speciál obsahující sbor pro místní televizní stanici. Později začne chodit s Kitty a ta ho prosí, ať jejich vztah zatají, ale později ho již přizná před celým sborem. Na konci čtvrté série se Artie dostane na filmařskou školu do New Yorku. V šesté sérii se vrací, aby pomohl svým přátelům, Rachel a Kurtovi, obnovit školní sbor. \n\nMcHale se ke \"Glee\" připojil od prostředí tance a zjistil, že je velmi náročné zvyknout si na věrohodné používání vozíku, ale své taneční schopnosti mohl použít v epizodě Sni dál, ve které Artie tančí v obchodním domě během snové sekvence. Epizoda Na vozíku, která se soustředí na Artieho a jeho postižení si vysloužila kritiku od umělců se zdravotním postižením, kteří cítili, že obsazení zdravého člověka do role zdravotně postiženého je nevhodné. Výkonný producent \"Glee\", Brad Falchuk, na to odpověděl, že sice chápe obavy postižených umělců, ale McHale měl v sobě pěvecké a herecké schopnosti, talent i charisma, které role vyžaduje.\n\nBlaine Anderson (Darren Criss) je představen jako homosexuální student na Daltonově akademii a člen sboru Slavíci (The Warblers), konkurenčního sboru New Directions. Byl původně zamýšlen jako vedlejší postava, ale od třetí série patří již mezi postavy hlavní. Postava je láskou pro Kurta, ačkoliv v epizodě „Za to může alkohol“ měl krátký úlet s Rachel, což ho ale utvrdilo v tom, že je skutečně gay. Ryan Murphy, tvůrce seriálu, řekl: \"Darren má velký, velký charakterový oblouk… Tak nějak se stane Kurtovým mentorem a poté možná láskou – musí odejít ze své vlastní školy kvůli šikanování a jde na chlapeckou školu, kde ho přijmou, protože v této škole není šikana možná“. Blaine je velkým vzorem pro Kurta, který se do něj zamiluje. Během epizody Původní píseň si Blaine uvědomí, že sdílí Kurtovy pocity a políbí se. Poté, co se Kurt vrátí na McKinleyovu střední, tak společně navštíví maturitní ples jako pár. Na začátku třetí série se i Blaine rozhodne přestoupit na McKinleyovu střední, aby mohl být s Kurtem, a přidává se New Directions. Blaine je ve třetím ročníku, zatímco Kurt je již ve čtvrtém. Mají svou první sexuální zkušenost v epizodě Poprvé. Blaine je zraněn během konfrontace mezi New Directions a Slavíky a musí podstoupit operaci oka. Jeho vztah s Kurtem je později napjatý kvůli Kurtově dychtivosti jet po maturitě do New Yorku, což by je rozdělilo alespoň do té doby, než odmaturuje i Blaine, ale nakonec dají věci do pořádku a na konci roku jsou stále párem. Na začátku svého maturitního ročníku je Blaine nazván Artiem „novou Rachel“, protože sbor potřeboval nového hlavního zpěváka od doby, co Rachel a Finn odešli na vysoké školy. Během Kurtovy nepřítomnosti ho ale podvede s jiným chlapcem a poté se mu přizná. Ačkoliv řekne, že to nic neznamenalo, tak Kurt odchází a rozejde se s ním. V epizodě Glee, Actually Blaine přemýšlí, že půjde na NYADU a s Kurtem se usmíří. V poslední epizodě čtvrté série chce Blaine Kurta požádat o ruku.\n\nRachel Barbra Berry (Lea Michele) je hlavní postavou a je „silnou a zapálenou“ členkou sboru, která je nepochopena svými vrstevníky. Michele roli v \"Glee\" přijala kvůli charakterizaci Rachel a řekla: „Není jen zpěvačka, ale má také velké srdce. Myslím si, že tohle potřebujeme v televizi.“ Michele popsala prvních třináct epizod seriálu jako: „Rachelina cesta k poznání sebe sama bez sboru“, což vysvětlila slovy: „Učí se být týmovým hráčem a pracovat s touto skupinou.“\n\nRachel má v celém seriálu střídavé vztahy s Finnem. Krátce chodí s jeho nejlepším přítelem Puckem a později chodí s Jessem St. Jamesem (Jonathan Groff), hlavním zpěvákem konkurenčního sboru Vocal Adrenaline, který ji nakonec zradí ve prospěch svého sboru. Rachel zjistí, že vedoucí Vocal Adrenaline, Shelby Corcoran (Idina Menzel) je její biologická matka. Rachel má dva homosexuální otce, ale Shelby a Rachel se nepodaří navázat vztah. Na konci první série vyznává Finn Rachel lásku. Pár spolu chodí po celé léto a několik epizod v druhé sérii, ale rozejdou se, když se Rachel líbá s Puckem, aby se pomstila Finnovi. Pomstila za to, že jí lhal ohledně ztráty jeho panictví se Santanou v první sérii. Na konci druhé série se pár na národním kole v New Yorku dá opět dohromady, ačkoliv Rachel varuje Finna, že se do New Yorku vrátí ihned, jak odmaturuje. Ve třetí sérii hraje Rachel roli Marii ve školním představení muzikálu West Side Story a poprvé se s Finnem vyspí. V novém roce Finn požádá Rachel o ruku a ona to přijímá. Ačkoliv zkazí své přijímací zkoušky na newyorskou uměleckou vysokou školu, NYADU, tak jí její výkon na národním kole soutěže sborů v Chicagu zachrání a nakonec je na školu přijata, ale Finn je ze své newyorské školy odmítnut. Po maturitě, v den jejich svatby, ji Finn odveze na vlakové nádraží a oznámí jí, že ona pojede do New Yorku bez něj. Na začátku na vysoké škole zažívá Rachel krušné časy: když se s Kurtem baví po telefonu, tak se zhroutí kvůli problémům se spolubydlící. Kurt jí navrhne, že by si měla najít nový byt a řekne jí ať se otočí (Kurt přijel též do New Yorku) a ti dva si společně pronajmou byt a později se k nim jako spolubydlící přidá i Santana.\n\nMichael Robert „Mike\" Chang mladší (Harry Shum mladší) je fotbalista a tanečník, který se připojí k New Directions v epizodě V jiném stavu. Shum řekl, že Mike je stydlivý a že se připojil ke sboru, i když to znamená „společenskou sebevraždu, ale zato konečně najde místo, kde může vyjádřit jaký doopravdy je a cítí se zde i tak přijímaný“. Byl původně vedlejší postavou, bez svých vlastních dějových zápletek, ale nakonec mu scenáristé přisoudili i roli hlavní. Na konci první série Mike říká, že před New Directions, \"jsem se bál tancovat mimo svůj pokoj.“ V druhé sérii začne chodit s Tinou a má své první pěvecké vystoupení v duetu \"Sing!\" z muzikálu \"A Chorus Line\". Následně je vybrán pro taneční číslo s Brittany na výběrové kolo soutěže sborů v epizodě Kurtova válka. Své první taneční sólové vystoupení má v epizodě Večer přehlížených. V první epizodě třetí série s názvem Projekt „Fialové piano“ Mike řekne, že je nyní v maturitním ročníku a Shum je jako Mike povýšen mezi hlavní postavy seriálu. Mike se přihlašuje do školního muzikálu \"West Side Story\", i přes zákazy svého otce, který ho poté krátce popře, než pochopí, jak hluboká je Mikova touha stát se tanečníkem a nakonec i podporuje jeho rozhodnutí jít na vysokou školu zaměřenou na tanec. Mike získá stipendium do baletní školy Joffrey v Chicagu a na konci série maturuje. Na konci školního roku jsou s Tinou stále pár, ale během léta se rozejdou.\n\nTina Cohen-Chang (Jenna Ushkowitz) se hlásí do sboru s písní \"I Kissed a Girl\" od Katy Perry. Zpočátku se obléká jako školačka, ale i jako gotička. Jde na rande s Artiem a přiznává se mu, že předstírala koktání od šesté třídy, protože chtěla mít od lidí odstup, ale nyní je částí sboru a už to nechce. Jejich vztah pokračuje až do konce první série. Tina a Mike Chang mají na letním asijském táboře dozor a zde se do sebe zamilují. Tina se formálně rozejde s Artiem na začátku druhé série a s Mikem se stanou jediným párem, který vydržel celý školní rok s nejdelším neporušeným vztahem mezi členy sboru, jaký vznikl. Ve třetí sérii je Tina ve třetím ročníku, zatímco Mike již ve čtvrtém a Tina mu pomáhá s rozhodnutím, zda se přidat ke školnímu muzikálu a pomáhá mu vybrat vhodnou vysokou školu. Tina také řekne Rachel a ostatním dívkám, že svůj první sex s Mikem měla v létě, kde i ztratila své panenství. Tina se s Mikem rozchází přes léto, poté, kdy odmaturuje, ale zůstanou blízkými přáteli.\n\nSam Evans (Chord Overstreet) je přestupující student, který se ve druhé sérii přidá k fotbalovému týmu. Finn ho podpoří k přidání se k New Directions a přidává se ke zpěvákům ze sboru ve skupinovém ztvárnění písně \"Billionaire\", stejné písně, kterou Overstreet zpíval ve studiu na konkurzu pro Glee. I přesto, že ví, že tím jeho sociální status velice utrpí, tak se Sam nakonec přidává ke sboru. Se sohlasem Finna a Rachel vytvoří pár s Quinn pro duetovou soutěž a nakonec vyhrají. Večeře vítězů se nakonec ukáže jako jejich první rande a později i společně zpívají na výběrovém kole soutěže sborů. Během schůzky se Sam přizná, že používal citrónovou šťávu, aby se mu vybělily vlasy, poté, co ho Kurt obviní, že si barví vlasy na bloďato. Quinn přijme Samův prsten slibu poté, co ochrání Mika a Artieho, když na ně Karofsky zaútočí, protože mu řekli, aby přestal šikanovat Kurta. Ale později v sérii Quinn políbí Finna a Samovi o tom neřekne. Sam se to dozví od Santany na konci epizody Návrat. Sam se s Quinn rozchází a začne chodit se Santanou, ačkoliv ona ho později odkopne, aby předstírala vztah s Karofskym. Samovi rodiče ztrácí práci, jejich dům je zabrán exekutorem a rodina je donucena přestěhovat se do motelu. Poté, co spolu šli na ples, tak spolu Sam a Mercedes začnou tajně chodit. Samova rodina se přes léto přestěhuje do Kentucky, ale Finn a Rachel ho na podzim přesvědčí vrátit se k New Directions, aby mohli soutěžit ve výběrovém kole soutěže sborů. Ačkoliv ví, že má Mercedes nového přítele, snaží se jí získat zpět. Ve čtvrté sérii v epizodě Britney 2.0 pomáhá Brittany, když si prochází těžkými chvílemi a stávají se blonďatými přáteli. V epizodě Makeover pořádá s Blainem kampaň pro kandidaturu na prezidenta ročníku proti Brittany a Artiemu. V epizodě Swan Song, Sam prozrazuje Brittany, že do ní byl vždy tajně zamilovaný. Ona mu řekne, že s ním nemůže být, protože nechce, aby byl kvůli ní v nebezpečí. Později v této epizodě mu ale řekne, že s ním chce být a políbí se a po dobu čtvrté série spolu chodí, než na konci série Brittany odejde.\n\nPo obsazení Overstreeta začala média spekulovat o tom, že by Sam mohl být vytvořen jako přítel pro Kurta. Overstreet to později potvrdil, ale řekl, že tato dějová linie byla upravena a spárovala Sama a Quinn, jako výsledek chemie, kterou tvůrci zpozorovali mezi ním a Diannou Agron. Overstreet seriál opustil, když si myslel, že ve třetí sérii nebude jeho postava vyzvednuta, ale následně se v osmé epizodě třetí série vrátil. Od čtvrté série je povýšen mezi hlavní postavy.\n\nQuinn Fabray, pravým jménem Lucy Quinn Fabray (Dianna Agron) je představena jako Finnova přítelkyně, hlavní roztleskávačka a vedoucí celibátního kroužku. Agron ji popsala jako Rachelinu sokyni a „strašnou a nejvíce lakomou osobu“. Quinn se ke sboru přidá, protože Finn je jeho členem a protože trenérka Sue Sylvester chce zničit sbor zevnitř. Pohybuje se mezi přejícným přijmutím, které nachází u New Directions a přející si popularitou, kterou nachází u roztleskávaček. Řekne Finnovi, že je těhotná a že dítě je jeho, ačkoliv otcem je jeho nejlepší kamarád Puck. Nakonec je její podvod odhalen a Quinn se rozhodne dát dítě pryč. Na konci první série, Quinn porodí dceru, kterou Puck pojmenuje Beth. Dítě adoptuje Shelby Corcoran (Idina Menzel), vedoucí Vocal Adrenaline a Rachelina biologická matka.\n\nNa začátku druhé série se Quinn opět přidává k roztleskávačkám a stává se opět kapitánkou, což zvýší její popularitu, ačkoliv později v sérii od nich opět odchází, aby prokázala věrnost New Directions. Začne vztah se Samem Evansem (Chord Overstreet) v epizodě Soutěž v duetech, ale později ho podvede, protože znovu obnoví románek s Finnem. V epizodě Návrat učiní Sam poslední pokus, aby ji získal zpátky, ale vztah skončí, když mu Santana řekne, že ho Quinn podvedla s Finnem. Quinn a Finn se dají zpět dohromady, ale nakonec si Finn uvědomí své pravé city k Rachel a rozchází se s Quinn.\n\nBěhem léta mezi druhou a třetí sérií prodělá Quinn velkou změnu vzhledu: obarví si vlasy, pořídí si tetování a piercing do nosu a začne kouřit se svou novou partou nazvanou Skanks. Nicméně v epizodě Shelby se vrací, když přijde Shelby Corcoran na McKinleyovu střední učit a mluví s Quinn o tom, že by se mohla podílet na životě Beth, tak Quinn předstírá, že lituje svých činů a vrací se k New Directions. Ale nehodlá být pouze částí Bethina života, chce, aby jí svěřili Beth do plné péče. Chce se pokusit dokázat, že Shelby je nevhodná matka, ale to jí nevyjde a nakonec si s Rachelinou pomocí uvědomí, že Shelby je Bethina pravá matka a přestane se snažit získat Beth zpátky. Shelby odstoupí a odchází z McKinleyovy střední. Následně Quinn obdrží dopis o přijetí na Yaleovu univerzitu. Na konci epizody Hned jsem tam, při jízdě autem na svatbu Rachel a Finna, je sražena nákladním automobilem a utrpí zranění páteře, díky kterému je po několik týdnů upoutána na vozík. Nakonec je ale schopná chodit a dokonce i tancovat se sborem. Několikrát se objeví i ve čtvrté sérii.\n\nFinn Hudson (Cory Monteith) je hvězdný quarterback, kterého Will Schuester uslyší zpívat si ve sprchách a poté ho vydírá tím, že mu do skříňky podstrčí marihuanu a řekne, že to na Finna nenahlásí, pokud se přidá ke sboru. Jako quarterback školního fotbalového týmu je pravděpodobně jedním z nejpopulárnějších studentů na škole, ale po vstupu ke sboru riskuje odcizení od svých kamarádů. Chodí s roztleskávačkou Quinn, ale je to v rozporu s jeho rostoucími city k Rachel. Quinn později řekne Finnovi, že je těhotná a on je otcem. Finn má v úmyslu ji podpořit, ale neví, že ve skutečnosti není otcem on, nýbrž jeho nejlepší kamarád Puck. Má problém předčasné ejakulace, díky čemuž si myslí, že je otcem Quinnina dítěte, i přes to, že spolu nikdy nespali. Když zjistí pravdu, rozchází se s Quinn a obrátí se k podpoře Rachel. V posledním díle první série vyzná Rachel lásku a druhá série začíná Rachel a Finnem jako párem. Lavina nevěry nakonec je nakonec rozdělí, ale na konci druhé série získá Finn Rachel zpátky, i přes fakt, že ona ho varuje, že ihned po maturitě nadobro opustí Ohio. Ve třetí sérii Finn požádá Rachel o ruku a ona nakonec souhlasí. V posledním díle třetí série oba maturují, ale zatímco Rachel jede do New Yorku, on; v jejich svatební den ji místo toho posílá do New Yorku bez něj, aby si splnila své sny, a Finn se připojuje k armádě, aby šel ve stopách svého otce. Poté, co se sám postřelí puškou, je Finn propuštěn, ale Rachel se neozve po více než čtyři měsíce. Když k ní na začátku čtvrté série přijde do New Yorku, cítí, že tam nepatří a vrací se do Limy, aniž by o tom řekl Rachel a ona se s ním následně rozchází. Poté je jmenován zastupujícím vedoucím sboru, po dobu nepřítomnosti Willa Schuestera a v této době políbí jeho snoubenku Emmu Pillsbury, díky čemuž Emma později nechá Willa stát před oltářem. Will ukončuje jejich přátelství a Finn se na radu Marley Rose vydá studovat, aby mohl získat učitelský titul. Později se i objevuje v New Yorku na zavolání Santany a vyhrožuje Brodymu, aby se držel dál od \"jeho budoucí ženy\" (Rachel), poté, co Santana vypátrá, čím se Brody ve skutečnosti živí.\n\nBurt Hummel (Mike O'Malley) je Kurtův otec (a Finnův nevlastní otec, po jeho svatbě s Carole Hudson), kterému Kurt přizná svou homosexualitu v epizodě V jiném stavu. Redaktoři James Poniewozik z Time a Tim Stack z Entertainment Weekly chválili výkon O'Malleyho v zápletce, k čemuž Poniewozik dodal: \"skutečnost, že táta [...] neskončí jako hrubián, o kterém jsme si mysleli, že bude, je jednou z prvních znaků, že z \"Glee\" vyrůstá seriál, který není plný zažitých stereotypů, nyní je ochoten zvrátit tato očekávání“. Z původně vedlejší postavy O'Malley povýešen do hlavních postav pro druhou sérii, ačkoliv byl opět vrácen do vedlejších postav během třetí série.\n\nBěhem první série se Kurt chová jako dohazovač pro Burta a Carole Hudson (Romy Rosemont), Finnovu ovdovělou matku. Kurt se cítí odstrčený, když si Finn a Burt rozumí, ale Burt ho ujišťuje, že pro něj vždy bude prvním. Burt a Carole krátce žijí spolu, dokud Burt Finna nevyhodí za to, že používal na Kurta homofobní výrazy. Ve druhé sérii prodělá Burt srdeční záchvat, ale úspěšně se uzdraví. Ožení se Carole a pomocí svých slibů vyjádří hrdost pro jejich dva syny. Ve třetí sérii se Burt pokusí kandidovat do Kongresu proti Sue Sylvester a vyhrává. Svůj čas dělí mezi Limu a Washington a působí jako otec pro Finna i Kurta a je s Carole vídán jako podpora na soutěžích sborů i na maturitě jejich synů.\n\nKurt Hummel (Chris Colfer) je zpěvák, který je šikanován fotbalovým týmem. Má vysoký hlasový rozsah a podle Foxu je identifikován jako sopránový zpěvák. Jeho hlas by mohl být popsán ve skutečnosti jako kontratenor. Colfer se původně ucházel o roli Artieho, ale Murphy byl jeho výkonem tak ohromen, že přímo pro něj napsal roli Kurta, která nahradila postavu jménem Rajish, který měl být původně členem sboru. Jméno postavy je převzato z muzikálu \"Za zvuků hudby\" po Kurtovi von Trappovi, kterou jednou i Colfer v divadle ztvárnil a německé figurky Hummel kvůli jeho pleti. Colfer popisuje Kurta jako \"ostrého kluka ve značkovém oblečení“ a vysvětlil, že on „si velmi staví na postoji 'Jsem lepší než ty', ale pod tím vším je to ten stejný nervózní a vystrašený dospívající jako každý jiný“. Během první série prodělává coming out jako gay a zamiluje se do Finna. Také se přidá k fotbalovému týmu s Finnovou pomocí a k oddílu roztleskávaček jako zpěvák, ale nakonec s oběma činnostmi skončí. V epizodě Na vozíku soutěží s Rachel o to, kdo bude vystupovat s písní \"Defying Gravity\" z \"Wicked\". Murphy vybral tuto píseň poté, co mu Colfer vyprávěl svůj vlastní zážitek ze střední školy, kdy mu jeho učitel nedovolil zpívat písničku kvůli jeho pohlaví.\n\nPoté, co ho v druhé sérii Dave Karofsky tyranizuje, až ho přivede k depresím, tak se spřátelí s homosexuálním studentem z Daltonovy akademie, jménem Blaine Anderson. Kurt poté přestupuje na Daltonovu akademii, aby utekl před Karofskym a připojí se k jejich sboru nazvaném Slavíci. Poté se zamiluje do Blaina a Blaine si nakonec uvědomí, že jeho city opětuje a začnou spolu chodit. Kurt se nakonec vrací na McKinleyovu střední a Blaine je jeho doprovodem na ples. Formálně si vyznají lísku na konci druhé série a na začátku třetí série Blaine přetupuje na McKinleyovu střední, aby mohl být s Kurtem. Svou první společnou sexuální zkušenost mají v epizodě Poprvé a jsou stále párem i na konci sezóny, ačkoliv Blaine je ve třetím ročníku a Kurt již maturoval. Kurt a Rachel se přihlásí do té samé newyorské umělecké vysoké školy, NYADY. Kurt je v nejužším výběru a nadchne školní děkanku, ale v den své maturity se dozví, že nebyl přijat, ačkoliv Rachel byla. V epizodě The New Rachel Kurt odjíždí do New Yorku a volá Rachel, aby věděl, jak se zvládá věci na NYADĚ, ta se mu rozpláče u telefonu. Když ji Kurt řekne, aby se otočila, tak k němu běží a obejme ho a ti dva si sjednají a pronajmou společný byt. Kurt získá stáž ve \"Vogue.com\". Blaine je naštvaný za Kurtův nezájem a nedostatek času a podvede ho, což způsobí, že se posléze s Kurtem rozejdou. Nicméně se usmíří, stráví společné Vánoce v New Yorku a pak se dají znovu dohromady.\n\nMercedes Jones (Amber Riley) je „školící se diva, která odmítá zpívat jen doprovodné zpěvy“ s „citem pro módu“. Na začátku první série se Mercedes zamiluje do Kurta, protože neví, že je gay. Je zraněná, když ji odmítne, ale podpoří ho, když přizná svou sexualitu. Po tomto se stanou výjimečně dobrými přáteli. Mercedes a Kurt jsou zklamáni, že nikdy nedostanou sólovou píseň, a proto se jako zpěváci připojují k roztleskávačkám. Chvíli chodí s Puckem, ale nakonec se s ním rozejde a odchází z roztleskávaček, protože se bojí, že se z ní stává někdo, kým nechce být. Spřátelí se s Quinn, když ji těhotná bývalá roztleskávačka dává rady během jejího působení u roztleskávaček a když Quinn nechce zůstávat u Pucka doma, tak Quinn pozve, aby se přistěhovala k její rodině. Když Quinn rodí, žádá si, aby Mercedes byla přítomná u porodu. Ve druhé sérii napíše a předvede vlastní píseň nazvanou \"Hell to the No\". Po plesu, který navštíví ve skupině Rachel, Samem a Jessem, začnou spolu Sam a Mercedes tajně chodit, ale Sam se během léta odstěhuje a na začátku třetí série má již Mercedes nového přítele, Shana. Ve třetí epizodě Mercedes odchází ze sboru a připojuje se k novému konkurenčnímu sboru nazvaném Potížistky, který vede Shelby Corcoran a později přesvědčí Santanu a Brittany, aby se k ní přidaly. Když Potížistky prohrají výběrové kolo kvůli New Directions a Shelby odejde, tak se všechny vrací k New Directions. Sam se vrací na McKinleyovu střední a chce obnovit vztah s Mercedes. Ona je do něj stále zamilovaná a rozchází se i se Shanem, ale odmítá chodit se Samem, protože si je nejistá ohledně svých opravdových citů. Sam ji nepřestává podporovat a díky videu zpívající Mercedes, které umístil na YouTube získala Mercedes nabídku na práci v Los Angeles ihned po maturitě. Dvojice spolu na maturitním večírku tančí. Ve čtvrté sérii žije v Los Angeles, kde pracuje jako doprovodná zpěvačka, ale do Limy se vrací při pomoci na školní muzikál, na den díkuvzdání a na svatbu Willa Schuestera. Nakonec nenahraje své debutové album, protože ji producent tlačí, aby na albu odhalila více kůže.\n\nSantana Lopez (Naya Rivera) je roztleskávačka, která se ke sboru přidá v epizodě Skandál. Původně byla vyslána jako špionka pro trenérku roztleskávaček Sue Sylvester, ale postupem času si začne svou přítomnost ve sboru užívat. Její vztahy se členy Puckem a Samem jsou následovány zjištěním, že je zamilovaná do své nejlepší kamarádky Brittany. Bojí se coming outu jako lesbička, a tak použije fotbalistu Dava Karofskeho, který je také skrytý homosexuál, a vytvoří spolu falešný pár, aby si posílila svůj heterosexuální zevnějšek a zvýšila tím své šance královnou plesu, ačkoliv se jí později stejně nestane.\n\nPůvodně byla myšlena jako menší protivník, ale Santanina role se stala během druhé poloviny prvné série výrazně větší a od druhé série již patří mezi hlavní postavy. Rivera charakterizuje Santanu jako „trochu špatnou holku“ náchylnou k sarkastickým poznámkám. Ačkoliv v květnu 2009 řekla, že Santana „miluje chlapce“, později řekla, že Brittany je její spřízněnou duší. V březnu 2011 to Brad Falchuk potvrdil: „Santana je lesbička. Možná, že ještě není připravena si to přiznat, ale je.“\n\nBěhem prvního dílu třetí série je Santana jmenována spolukapitánkou roztleskávaček, společně s Becky Jackson a ani jedna z nich není z této události nadšená. Jako projec loajality k Sue se podílí na pálení jednoho z klavírů patřících sboru, za což je panem Schuesterem vyhozena z New Directions. Krátce na to se vrací do sboru, ale nakonev ho opouští pro konkurenční sbor na McKinleyově střední s názvem Potížistky, který vede Shelby Corcoran, ale když v soutěži skončí New Directions na prvním místě a Potížistky nepostoupí, tak se vrací zpět do New Directions. Začne chodit s Brittany. Zpočátku je to drženo v tajnosti, ale poté, co ji přede všemi Finn odhalí jako lesbičku, o jejich vztahu vědí všichni. Díky tomu je Santana zavržena svou babičkou. Nicméně sbor New Directions Santanu během jejího coming outu podporuje, stejně jako Santanu a Brittany jako pár. Na návrh Britttany, Sue zajišťuje pro Santanu, aby získala roztleskávačské stipendium na vysokou školu, ale Santana chce jít po maturitě do New Yorku vystupovat a její matka jí předá peníze, které jí pomohou financovat život v New Yorku. Nicméně končí na škole pro roztleskávačky v Kentucky a rozchází se s Brittany kvůli vzdálenosti. Během epizody Diva je odhaleno, že byla Santana ze školy vyhozena a na radu své matky putuje do New Yorku, kde se stává spolubydlící Rachel a Kurta.\n\nBrittany Susan Pierce (Heather Morris) je roztleskávačka, která se ke sboru připojí s Quinn a Santanou v epizodě Skandál. Před tím, než se začala objevovat v \"Glee\", byla Morris doprovodnou tanečnicí pro zpěvačku Beyoncé Knowles. Byla původně najata jako choreografka, aby naučila členy obsazení Chrise Colfera a Jennu Ushkowitz tanec na píseň \"Single Ladies\". O týden později byla obsazena do role Brittany. Morris měla po dobu první série vedlejší roli a v druhé sérii byla povýšena k hlavním postavám seriálu. Mnoho z Brittaniných vět je improvizovaných a během natáčení je vymyslel Murphy nebo vznikly přímo Morrisinou improvizací. Morris vylíčila Brittany jako „doslova šílenou\". Scenáristé ji používají jako postavu, která říká věci, které žádná jiná postava nemůže až do té té míry, že se Morris domnívá, že jsou její věty ve scénáři nesmyslné. Mezi Brittaniny charakterové rysy patří například zaměňování receptů, ošizení intelektově postižených spolužáků a to, že nepozná svou pravou ruku od levé. Její pěvecký debut přišel ve druhé sérii ve druhé epizodě s názvem Britney/Brittany, kde zpívala hned tři písně, a to „I'm a Slave 4 U\", „Me Against the Music\" a „Toxic\"—všechny od Britney Spears. Brittany má fyzický vztah se Santanou, ale od čtvrté epizody druhé série s názvem Soutěž v duetech má Brittany také krátký romantický vztah s Artiem, který později v sérii vede k vážnějšímu vztahu. V epizodě Sue v rozpacích opustí kroužek roztleskávaček. V epizodě New York řekne Brittany Santaně, že ji miluje o hodně více, než koho jiného kdy milovala. Ve třetí sérii je zvolena prezidentkou ročníku a poráží Kurta. Začíná se Santanou formálně chodit a když je Santana Finnem prozrazena, jsou svým vztahem otevřené. Ve čtvrté sérii se rozejde se Santanou, začne chodit se Samem a na konci série získává stipendium na vysokou školu.\n\nEmma Pillsbury (Jayma Mays) je školní výchovná poradkyně, která trpí obsedantně kompulzivní poruchou, s posedlostí a nutkáním prinárně zaměřeným na úklid a čistotu. Je zamilovaná do Willa. Mays označila Emmu za „úžasnou“ postavu ke ztvárnění a vysvětlila to slovy: \"Nemyslím si, že jsou ženské postavy vždycky psány s tak velikou hlubkou, ale ona je tak dobře definována na stránce. Jistě, je vyděšená z bakterií a miluje ženatého muže, a vidět ji jako hlas rozumu pro děti je úžasné. Kostýmní designérka pro \"Glee\", Lou Eyrich, vybírá \"podivné\" oblečení pro Emmu, aby odrážela její „slunné vyhlídky“. Aby se přenesla přes Willa, tak Emma začne chodit s fotbalovým trenérem Kenem Tanakou a v epizodě Vitamin D se zasnoubí. Ale když Will nemůže doprovodit sbor na soutěž, tak se Emma nabídne jako dobrovolník k převzetí jeho místa a snaží se svou svatbu (plánovanou na stejný den a čas) posunout o několik hodin. Emma uznává své přetrvající city pro Willa a Ken se s ní během jejich svatebního dne rozchází. Emma podává své odstoupení s funkce výchovné poradkyně, ale když se chystá opustit školu, tak ji Will najde a políbí ji. Prozradí Willovi, že je panna, ale neprochází svým plánem ztratit s ním panenství. Na konci první série řekne Willovi, že začala chodit se zubařem jménem Carl Howell a ve druhé sérii se její vztah s Carlem (John Stamos) dostane do okamžiku, kdy se v epizodě Kurtova válka vezmou v Las Vegas. Následně je v epizodě Sexy odhaleno, že v manželství s Carlem se potýká s problémy, protože spolu ještě ani jednou nespali. Emma přiznává, že je stále zamilovaná do Willa a ona a Carl se rozdělí. Carl později požádá o zrušení jejich manželství. V epizodě Takoví jsme se narodili, začíná s léčbou své obsedantně kompulzivní poruchy. Na začátku třetí sérii bydlí již Emma s Willem spolu. V polovině třetí série v epizodě Ano/Ne požádá Will Emmu o ruku a ona to přijímá. V předposlední epizodě série s názvem Finále spolu mají Emma s Willem poprvé sex. Ve čtvrté sérii si má Will Emmu vzít, ale ona mu uteče od oltáře, později se však usmiřují a začínají znovu a na konci čtvrté série se vezmou.\n\nNoah „Puck\" Puckerman (Mark Salling) je Finnův nejlepší kamarád a spoluhráč na fotbale, který zpočátku nesouhlasí s Finnovým vstupem do sboru. Puck se připojuje k Willově mužské a capella skupině nazvané Bratři v hitu a doufá, že ohromí matky, protože preferuje starší ženy. Později se dozví, že je otcem Quinnina dítěte. Quinn ho odmítá, když ji nabídne podporu jí i dítěte a nazve ho „loserem z Limy“. Později v té samé epizodě se Puck přidává ke sboru. Krátce chodí s Rachel a Mercedes, ale své šance u Quinn si zmaří tím, že v její přítomnosti posílá Santaně smsky se sexuální tematikou. Bez ohledu na to je Puck přítomen u porodu své dcery, kterou pojmenuje Beth a řekne Quinn, že jí miluje. V druhé sérii je Puck poslán do nápravného zařízení pro mladistvé, protože ukradl bankomat. Producenti zařídili jeho nepřítomnost v seriálu, aby se mohl vytvořit románek mezi Quinn a novým studentem Samem Evansem. Po návratu Puck pomáhá Artiemu dát se dohromady s Brittany a do sboru přivádí Lauren Zizes. Zamiluje se do Lauren a oba se neúspěšně uchází o titul krále a královny plesu, ale ona se s ním na začátku třetí série rozchází. Shelby Corcoran, která adoptovala malou Beth, získá práci na McKinleyově střední a zve Pucka a Quinn, aby se stali součástí Bethina života, za předpokladu, že oba budou více odpovědní. Puck tak činí, a tak mu Shelby dovolí vídat se s Beth. Quinn se rozhodne, že chce od Shelby získat zpět plné opatrovnictví pro Beth, ale Puck s ní nesouhlasí a řekne Shelby o Quinniných plánech. Poté se Puck zamiluje do Shelby. Jednou se s ním vyspí, ale následně mu Shelby k jeho znechucení řekne, že to byla chyba a následně odchází z McKinleyovy střední. Puck se později dostává do akademických potíží, ale po setkání se svým otcem, který byl v jeho věku též vyhozen ze školy, se Puck rozhodne, že musí odmaturovat. Puck ale nezvládne rozhodující test, který ho drží od toho, aby maturoval s ostatními žáky. Trenérka Beiste rozdělí rvačku mezi ním a jiným studentem a pomůže mu získat opravný test a učit se na něj. Polibek od Quinn vrací Puckovi sebevědomí, zvládá opravný test a maturuje. Ve čtvrté sérii pracuje jako scenárista v Los Angeles a spřátelí se se svým nevlastním bratrem Jakem.\n\nTerri Schuester (Jessalyn Gilsig) byla Willova manželka po pět let, ale celkově spolu žili patnáct let. Terri krátce věří, že je těhotná a tlačí Willa, aby si sehnal lépe placenou práci jako účetní. Zjistí, že ve skutečnosti trpěla pouze hysterickým těhotenstvím, ale skrývá to před Willem, protože se bojí, že by jí opustil. Poté, co svůj podvod svěří své sestře Kendře, tak Terri začíná kontaktovat roztleskávačku Quinn Fabray, se zájmem o její dítě. Krátce se také stane školní zdravotní sestrou, ale je vyhozena poté, co členům sboru dá pseudoefedrinové tablety. V epizodě Matrace Will zjistí lež Terri, když objeví těhotenský polštářek, kterým si po celou dobu vycpávala břicho, v jejím šuplíku. Terri začne chodit na terapie, ale Will ji řekne, že jí už nemiluje a odchází od ní, protože se zamilovává do školní výchovné poradkyně Emmy Pillsbury. Později v sérii se nakonec Terri a Will rozvedou. Terri se ve druhé sérii v díle nazvaném Suplentka snaží svést nemocného a osamělého Willa, ale ten se svést nenechá, protože vycítí potřebu jít dál. Ke konci druhé série si Terri najímá Sue Sylvester, aby se připojila k Suině „Lize zkázy“, která má za úkol zničit sbor New Directions, který vede Will, ale zruší škody, které Sue předtím napáchala a řekne Willovi, že byla povýšena v práci na manažera a je převedena do nové prodejny v Miami na Floridě.\n\nGilsig označila Terri jako \"ženu převědčení“, která „je ochotna udělat cokoliv“, aby ji Will neopustil. Vysvětlila, že Willova a Terriina komunikace je slabá a že Terri „chybí mnoho dovedností pro manželství“, což okomentuje tím, že se Terri cítí ohrožována Willovým závazkem ke sboru, protože se bojí, že ho od ní odtáhne. Gilsig charakterizovala Terri jako člověka, který je emocionálně stále na střední škole a v prosinci 2009 nevěděla, jak dlouho se bude ještě její postava v seriálu objevovat, protože původně zde byla pouze jako překážka mezi Emmou a Willem.\n\nWilliam „Will\" Schuester (Matthew Morrison) je učitel španělštiny na McKinleyově střední, který se stane vedoucím sboru, jež pojmenuje New Directions a doufá, že vrátí sboru zašlou slávu. Morrison vyhodnotil, že jádrem \"Glee\" je „(Willova) vášeň pro hudbu a ovlivňování jeho dětí“. Will je ženat se svou láskou ze střední školy, Terri. Věří, že je těhotná, ačkoliv ona prochází pouze hysterickým těhotenstvím a je ochoten vzdát se profese učitele a být účetní, aby zabezpečil rodinu. Nakonec se ale rozhodne to neudělat, ale krátce pracuje ve škole do pozdních hodin jako školních, aby získal peníze navíc. Jeho oddanost sboru kolísá, když jsou zpochybněny jeho choreografické schopnosti, ale poté, co založí úspěšnou a capella skupinu s názvem Bratři v hitu, tak se vrací zpět do sboru. Poté, co zjistí, že Terri těhotenství jen předstírala, tak ukončí jejich manželství a políbí se s Emmou. Jejich vztah ale přes zbytek série nevydrží, protože na konci školního roku začne Emma chodit s Carlem Howellem (John Stamos). Na začátku druhé série se jí Will snaží získat zpět, ale ona se vdá za Carla. Will má krátký vztah s Holly Holliday (Gwyneth Paltrow), který začíná v epizodě Sexy. Holly přijímá práci v Clevelandu, odchází od Willa a přesvědčí ho, aby podpořil Emmu poté, co je její sňatek zrušen. April Rhodes se vrací a žádá Willa o pomoc se svým novým broadwayským projektem: one-woman show nazvanou \"CrossRhodes\", ale on se nakonec rozhodne, že studenti v New Directions jsou důležitější než jeho sny o Broadwayi. Na začátku třetí série spolu Will a Emma žijí. Will jí po novém roce požádá o roku a ona přijímá. Později začne místo španělštiny učit dějepis, ale sbor mu stále zůstává. New Directions vyhrávají národní kolo soutěže sborů, on a Emma mají spolu poprvé sex, osm z maturantů chodících do sboru na konci roku úspěšně maturuje a stává se učitelem roku. Ve čtvrté sérii získává stáž do Washingtonu a po dobu jeho nepřítomnosti ho zastupuje Finn Hudson, který však políbí jeho snoubenku Emmu, díky čemuž Will ruší své přátelství s Finnem. Toto a Willova častá nepřítomnost způsobí, že Emma zpanikaří a nechá Willa stát u oltáře. Will ji však později získá zpět a na konci čtvrté série se vezmou.\n\nSusan „Sue\" Sylvester (Jane Lynch) je trenérka oddílu roztleskávaček nazvaných Cheerios a též hlavním protivníkem sboru. Lynch řekla, že Sue je „čisté zlo a neskrývá to“. Pokud jde o její motivace, tak Lynch vysvětlila: \"Sue udělá cokoliv, aby vyhrála. I když to znamená, že bude prostitutka nebo využije šestnáctiletého chlapce, udělá to. Je to všechno o moci a vítězství. To je její celý pohled na svět. Sue najme roztleskávačky Quinn, Brittany a Santana, aby jí pomohly zničit sbor zevnitř. Má svou vlastní rubriku v místním zpravodajství, které používá jako prostředek pro dosažení vlastních zájmů. Na konci epizody Vitamin D je Sue učiněna spolu vedoucí sboru, ale brzy se zapojí jen jako poradce. V epizodě Na vozíku Sue dovoluje Becky Jackson (Lauren Potter), dívce s Downovým syndromem, aby se připojila k roztleskávačkám jako náhrada za Quinn. Později je odhaleno, že Sue má starší sestru Jean, která také trpí Downovým syndromem, a tím Sue prokáže dobrou stranu její jinak zlé povahy. Doufá, že zmaří šance sboru vyhrát výběrové kolo a dává seznam písní vedoucím konkurenčních sborů, Grace Hitchens (Eve) a Daltonovi Rumbovi (Michael Hitchcock). Když její činy odhalí ředitel Figgins (Iqbal Theba), je vyhozena ze školy. Později se ale díky vydírání Figgine do školy vrátí a po šesté v řadě vyhrává národní roztleskávačský titul. V poslední epizodě první série Sue hlasuje ve prospěch New Directions na regionálním kole, ačkoliv skončí na třetím místě, po Vocal Adrenaline a Aural Intensity a není jim dovoleno pokračovat pro nedostatek financí. Sue poté vydírá ředitele Figginse, aby znovu zavedl sbor a dal jim další rok, aby dokázali svůj přínos škole.\n\nV druhé sérii je Sue jmenována dočasnou ředitelkou školy, protože ředitele Figginse na čas skolí chřipka. Sue zorganizuje soutěž roztleskávaček na stejný den, kdy na fotbalové soutěži vystupuje sbor a donutí Quinn, Brittany a Santanu, aby opustily sbor, ty ale nakonec stejně vystupují se sborem a odchází od roztleskávaček. Kvůli tomu, že klub opustily tři nejlepší roztleskávačky, prohrají Cheerios regionální kolo po šesti vítězných titulech z národního kola v řadě. Sue po porážce předstírá deprese a na týden se přidá ke sboru, a když zjistí, že ho nemůže zničit zevnitř, tak se stává vedoucí konkurenčního sboru, Aural Intensity, ale nakonec nad nimi New Directions v soutěži vyhrávají. Ke konci série umírá Suina sestra Jean a Sue je zdrcena a není schopna se s tím vyrovnat. Když ji New Directions pomáhají se s tím vyrovnat a vystupují na Jeanině pohřbu, tak Sue řekne, že vzdává své časté pokusy ohledně zničení sboru, ale ke svému starému způsobu se vrací zpět na podzim, na začátku třetí série. Také má zájem o místo v Kongresu, to ale vyhraje místo ní Burt Hummel. V epizodě Hned jsem tam, řekne Sue Quinn a Willovi, že je těhotná. Později zjistí, že se jí narodí holčička, ale bude mít vrozené vady. Figgins jmenuje trenérku plavání Roz Washington (NeNe Leakes) jako trenérku roztleskávaček, ale Sue se dohodne s Figginsem, že pokud pomůže New Directions vyhrát národní kolo, tak bude opět sama vést roztleskávačky. Sue pomáhá s vedením sboru a vyhrávají na národním kole, což jí opět umožní vést sama roztleskávačky. Ve čtvrté sérii během epizody Shooting Star Becky dvakrát vystřelí z pistole, Sue se jí snaží krýt a je vyhozena a začne pracovat jako osobní trenérka a cvičitelka aerobiku.\n\nWade „Unique\" Adams (Alex Newell) se poprvé objevuje ve třetí sérii v epizodě Horečka Glee noci jako nový hlavní zpěvák Vocal Adrenaline, který je velkým fanouškem Mercedes a Kurta, i když jsou jeho soutěžní rivalové. Má své alter ego, dívku Unique, za kterou se převléká a která chce zpívat na jevišti. Ačkoliv vedoucí Vocal Adrenaline, Jesse St. James, jen těžko rozdýchává, když se bez jeho vědomí objeví v ženském převleku na jevišti na regionálním kole, ale Unique je tak úspěšná, že se Jesse rozhodne postavit jejich hudební číslo na národní kolo okolo Unique a podporovat ji jako hvězdu sboru. Unique je zděšena publicitou a tlakem, ale po povzbuzující řeči od Kurta a Mercedes vystoupí a na národním kole vyhrává cenu pro nejužitečnějšího zpěváka, ačkoliv se Vocal Adrenaline umístí na druhém místě, před nimi jsou New Directions. Newell byl finalista první série reality show The Glee Project a vyhrál účinkování v \"Glee\"' po dobu dvou epizod. Jako možnost jeho eventuální postavy byla popsána během epizody Projectu jako \"dítě lásky Kurta a Mercedes\". Krátce se také objevil ve třetí sérii v epizodě Poslední pokus. V první epizodě čtvrté série Unique přestupuje na McKinleyovu střední a přidává se k New Directions. Obléká se jako žena i během vyučovacích hodin, za což jí na předchozí škole šikanovali. Ačkoliv ne všichni učitelé nebo studenti poznají, že Unique není žena, tak někteří přijímají, že ona \"předstírá, že je žena\", z čímž se stává její nová střední škola bezpečnější než ta předchozí. V páté epizodě s názvem The Role You Were Born to Play se uchází o roli Rizzo ve školním uvedení muzikálu \"Pomáda\" a je i dokonce přijata, ale Sue Sylvester o tom informuje její rodiče a v následující epizodě s názvem Glease je role Unique přeobsazena a místo Unique roli hraje Santana.\n\nAzimio (James Earl, zpočátku uveden v titulcích jako \"James Earl, III\") je fotbalista na McKinleyově střední, který byl poprvé představen v epizodě Směska, kdy byl nespokojený s tím, že je Finn Hudson ve sboru. Azimio je jedním ze školních tyranů a nejlepší kamarád Dava Karofskeho, svého fotbalového spoluhráče a tyrana. Ačkoliv ho obvykle vidíme obtěžovat členy sboru, tak v epizodě Sue v rozpacích byl Azimio prvním fotbalistou, který souhlasil s vystoupením se sborem o přestávce, aby mu bylo dovoleno hrát v druhé půlce. Řekl, že chtěl vyhrát hru, protože by to znamenalo opravdu hodně pro jeho otce. I když je obvykle viděn ve dvojici s Karofskym, tak se ve dvou momentech druhé série objeví bez něj. Nejprve jako část \"klubu ironického aplausu\", který zorganizovala Sue, aby přerušila sborový benefiční koncert v epizodě Večer přehlížených, během kterého řekne, že píše zničující anonymní komentáře do chatovacích místností k seriálům Námořní vyšetřovací služba a Kriminálka Miami\na je jeden ze Suiných zaměstnanců pro školní noviny v epizodě Drby, kdy se rozhodne zveřejnit škodolibé zvěsti o členech New Directions. Karofsky, který šikanování vzdal, konfrontuje Azimia ohledně jeho šikany v epizodě Takoví jsme se narodili. Azimio se objeví jednou ve třetí sérii v epizodě Asijská pětka a je stále členem fotbalového družstva.\n\nJacob Ben Israel (Josh Sussman) je redaktorem školních novin a kromě toho spouští vlastní blog s drby. V médiích je přirovnáván k Perezovi Hiltonovi a Gossip Girl. Jacob je zamilovaný do Rachel, která se ohledně něj cítí nejistá, ale spoléhá se na jeho pozitivní recenze. Ačkoliv je členem celibátního kroužku, tak se Jacob chová sexuálně provokativním způsobem vzhledem k Rachel, například, když ji vyhrožuje, že zničí její muzikálovou kariéru, pokud mu neukáže svou podprsenku, vydírá ji pro její kalhotky v epizodě Menšiny a masturbuje nad jejím videozáznamem v epizodě Britney/Brittany. Krátce se připojuje k New Directions kvůli nutnému počtu na výběrové kolo, jako dočasná náhrada za Finna. Ačkoliv v soutěži nezpívá, tak po celý zbytek epizody zůstává se sborem a pomáhá jim naslouchat rozhodčím.\n\nDruhá, třetí a čtvrtá série \"Glee\" začíná dokumentem, který vytvořil Jacob (který sám sebe nazval jako \"JBI\"), jenž se soustředí nedávné události na McKinleyově střední a na sbor. Aby pomohli divákům chytit se zápletky, tak se první epizoda druhé série s názvem Konkurz otevírá s jedním takovým dokumentem, kteří producenti seriálu využili také k tomu, aby řešili mediální kritiky k první sérii.\n\nRory Flanagan (Damian McGinty) je irský student na výměně, který žije s Brittaninou rodinou. Poprvé se objevil ve třetí sérii v epizodě Hrnec zlata. Brittany byla původně přesvědčena, že Rory je kouzelný skřítek, kterého smí vidět pouze ona a byl zde, aby jí splnil tři přání. Navíc je Rory fanouškem Finna Hudsona, který ho přesvědčí, aby se připojil k New Directions—přihlašuje se sem s písní \"Take Care of Yourself\", ve které ho Rachel charakterizuje slovem \"kouzelný\". Rory vzhlíží k Finnovi a snaží se ho bránit, když ho Santana napadne, ale to mu přinese pouze urážky od ní. Jeho první sólo přijde v mashupu od Hall & Oates, kdy zpívá jednu slovu k duetu s Tinou. Postava Roryho byla vytvořena pro McGintyho, po jeho výhře vedlejší role po sedm epizod v \"Glee\" v reality show The Glee Project. Nápad spojitosti jeho postavy s Brittany přišel v \"Glee Projectu\", když porotci řekli, že by mu kvůli jeho irskému přízvuku Brittany nerozuměla. McGinty byl i po sedmi epizodách účinkování udržen jako vedlejší postava a objevoval se zde až do konce třetí série, ale na začátku čtvrté série se v seriále již neobjevuje.\n\nJoe Hart (Samuel Larsen) se poprvé objevuje jako nový přestupující student na McKinleyovu střední ve třetí sérii v epizodě Srdce. Je Křesťan a až do této doby se učil doma. Přidává se do náboženského kroužku, jehož další členové jsou i členové sboru: Mercedes, Sam a Quinn. Poté, co Quinn zažije autonehodu a je dočasně upoutána na invalidní vozík, tak se za ní Joe modlí a pomáhá ji s fyzickou terapií. Ona ho na oplátku přivádí do sboru. Joe zjistí, že ke Quinn chová určité city a prosí Sama o radu od té doby, co jsou jeho pocity i částečně fyzické. Chodí na McKinleyovu střední i k New Directions i ve čtvrté sérii seriálu.\n\nLarsen byl jeden ze dvou výherců první série reality show The Glee Project a jeho cenou bylo účinkování v \"Glee\" ve vedlejší roli po sedm epizod. Stejně jako postava, je i Larsen Křesťan a myslí si, že \"být Křesťan a pracovat v této branži jsou protiklady stojící vedle sebe\" a že „musíte být velmi ubezpečený ve svou víru, když chcete v této branži pracovat\". Proto byl také překvapen a nadšen, když jeho náboženské přesvědčení zaujalo a inspirovalo tvůrce seriálu, Ryana Murphyho, během epizody \"Glee Projectu\".\n\nBecky Faye Jackson (Lauren Potter a její vnitřní hlas mluví Helen Mirren) je členka roztleskávaček, trpící Downovým syndromem, která se stane Suinou chráněnkou. Potter je členkou Asociace lidí s Downovým syndromem v Los Angeles a byla kontaktována ohledně konkurzu přes asociační agenturu, Hearts and Hands. O roli se ucházelo čtrnáct herečk, což Potter označila jako \"skvělou příležitost\" k vystoupení. Becky se objevuje ve třech epizodách v první sérii, konkrétně s názvy Na vozíku, Síla Madonny a Domov a vrací se ve druhé sérii nyní již jako Suina asistentka. Becky udělá vše, o co jí Sue požádá, včetně ironického aplausu na sbor v epizodě Večer přehlížených, ačkoliv její upřímné reakce na události mají vliv na Sue. Becky je na chvíli od roztleskávačkek vyhozena, poté, co v epizodě Pohřeb umírá Suina sestra, která trpěla Downovým syndromem. Becky požádá o členství ve sboru, ale řeknou jí, že je příliš pozdě v sezóně pěveckého sboru, ale je jí nabídnuto místo na příští rok. Sue se poté Becky omlouvá, přijímá ji zpět a řekne jí, že na podzim bude kapitánkou roztleskávaček. K Beckyině zklamání není na podzim kapitánkou jmenována sama, ale je spolukapitánkou společně se Santanou. Becky také pomáhá Sue s její kampaní do Kongresu, ale Sue souboj prohrává. V epizodě Ano/Ne se Becky rozhodne, že chce, aby byl Artie jejím přítelem. Pozve ho na schůzku a i když se oba dobře baví, tak se Artie zuby nehty brání vážnějšímu vztahu, k jejímu velkému zklamání. Sue jí následně uklidňuje. Když Becky nedokáže získat dostatek nominací, aby se mohla ucházet o titul královny plesu, tak je velice naštvaná a přidává se k anti-plesu, který zorganizují Rachel a Kurt. Poté, co ostatní odešli, tak ve hře s Puckem vyhraje striptýzový poker a Puck oba dva korunuje jako krále a královnu anti-plesu. Poté jdou oba na opravdový ples, kde mu pomáhá nalít alkohol do Suina punče.\n\nDave Karofsky (Max Adler) je představen jako tyran a sportovec na McKinleyově střední v epizodě Směska. Je členem hokejového týmu, který rozlije ledovou tříšť na Finna, ale v epizodě Teatrálnost je již členem fotbalového týmu se svým kamarádem a též tyranem Azimiem (James Earl) a oba pravidelně šikanují členy New Directions. V epizodě Nepolíbená, která byla napsána jako řešení problému šikany LGBT dospívajících, Karofsky během hádky Kurta políbí. Později varuje Kurta, aby to nikomu neřekl a vyhrožuje, že pokud to udělá, tak ho zabije. Za výhrůžku smrti je vyloučen, ale na půdu školy se vrací, protože nespáchal žádné fyzické násilí—a Kurt neprozradil nic o jeho polibku. Na chvíli je vyhozen z fotbalového družstva s dalšími nečleny sboru v epizodě Sue v rozpacích, ale fotbalisté se vrací, aby během přestávky fotbalového zápasu spolu se sborem vystoupili s mashupem písní \"Thriller/Heads Will Roll\" a nakonec zápas vyhrají. V epizodě Takoví jsme se narodili, poté, co byl vydírán Santanou, se veřejně omluví Kurtovi, v přítomnosti jejich otců, ředitele Figginse a Willa. V epizodě Královna plesu, když Karofsky vyhraje titul krále plesu a šokovaný Kurt vyhraje titul královny plesu, jdou oba na tradiční tanec krále a královny, ale Karofsky není schopen coming outu a z plesu utíká. Poté se objevuje ve třetí sérii v epizodě Poprvé. Pro svůj poslední ročník je přeložen na jinou školu; potkává Kurta v gay baru a řekne mu, že je zde častým návštěvníkem a je zde přijímán. Později je v jeho nové škole odhalena jeho sexuální orientace a je šikanován tak nemilosrdně, že se pokusí spáchat ssebevraždu, ale je zachráněn svým otcem. Kurt ho navštíví v nemocnici a dohodnou se, že se stanou přáteli.\n\nAdler předtím zpochybňoval motivace své postavy, ale byl překvapený scénou, ve které Karofsky políbí Kurta. Řekl, že byl \"rád, že reprezentuje tak velkou skupinu lidí\" a dodal: \"V posledních dnech jsem dostal mnoho zpráv od lidí z celého světa, kteří mi děkovali, protože buď jsou jako Karofsky, byli jako Karofsky nebo znali někoho jako Karofsky.\" Během druhé série, tvůrce seriálu Ryan Murphy poznamenal, že „seriál \"Glee\" je ve své podstatě optimistický a myslím si, že postavy jako Karofsky by mohli propadnout alkoholu nebo lékům, nebo se opít a zabít se nebo udělat něco velmi špatného. Ale také mám rád Maxe a mám rád jeho postavu a tak nějak chci, aby jeho postava měla šťastný konec.\"\n\nBlake Jenner, výherce druhé řady reality show The Glee Project, se v seriálu poprvé objevil v páté epizodě čtvrté série s názvem The Role You Were Born to Play, v roli studenta Rydera Lynna, který se s Finnovou pomocí přidává k New Directions. Ryder hraje fotbal a před vstupem do sboru je obsazen jako hlavní mužská postava ve školním uvedení muzikálu \"Pomáda\". V \"Pomádě\" hraje Ryder roli Dannyho, zatímco Marley ztvárňuje roli Sandy. V zákulisí Ryder nalezne Marley, která se snaží vyzvracet jídlo a on se jí snaží přesvědčit, aby to neudělala. Také ji řekne, že nechce líbat dívku s dechem od jejích zvratků, ať už na jevišti nebo ne. V zákulisí také Ryder Marley povzbuzuje a když se na ně dívá Jake, tak jí políbí. V epizodě Dynamic Duets, Ryder a Jake bojují o Marley. Ryder jako student nedosahuje příliš dobrých výsledků a v té samé epizodě se dozví, že je to proto, že trpí dyslexií. Později se z něj a Jaka stanou přátelé. V epizodě Thanksgiving mu Jake prozrazuje, že šel na schůzku s Marley. Ryder mu lže, že mu to nevadí, ale chce, aby ho Jake nechal vyhrát taneční soutěž.\n\nSugar Motta (Vanessa Lengies) je studentka na McKinleyově střední škole. Její otec je bohatý vlastník obchodu s piany, který daruje sboru tři piana v epizodě Projekt „Fialové piano“. Sugar si sama diagnostikovala Aspergerův syndrom, který využívá k vysvětlení, proč může říkat vše, co chce. Poté, co sbor vystoupí ve školní jídelně ve snaze upoutat nové zájemce, se Sugar ukáže na konkurzu a řekne sboru, že jsou strašní, ale ona je úžasná a bude jejich novou hvězdou. Hlásí se se svým úžasně strašným ztvárněním písně „Big Spender\" a stává se první osobou, která po konkurzu není přijata do New Directions. V epizodě Shelby se vrací, její otec dá škole obrovský finanční dar, aby zařídila druhý sbor, ve kterém bude za hlavní hvězdu Sugar a najímá si Shelby Corcoran, aby ho vedla. Když se ke sboru přidají Mercedes, Santana a Brittany, tak Sugar předpokládá, že budou její doprovodné zpěvačky, ale Santana ji otevřeně řekne, že není dobrá zpěvačka a měla by jim jít z cesty a v tomto okamžiku Sugar přizná, že „alespoň jednou chtěla být v týmu, který vyhraje\". Sugar následně vidíme tančit a zpívat v několika vystoupeních, což naznačuje, že se zlepšila. Poté, co Troubletones skončí na druhém místě na výběrovém kole, tak Shelby jako vedoucí odchází a Troubletones je řečeno, že jsou všechny vítány v New Directions. Sugar doprovodí Mercedes, Santanu a Brittany při jejich návratu a se skupinou zpívá „We Are Young\". Její první znatelné sólo je v písni „Summer Nights\" v epizodě Ano/Ne. V epizodě Srdce dává Sugar Willovi peníze za kostýmy a makeup pro regionální kolo a pořádá také velký valentýnský večírek. Artie a Rory soutěží o to, aby byli jejím doprovodem na večírek a Rory nakonec vyhrává, když zalže, že na konci školního roku bude deportován a získá její sympatie. Jako členka New Directions se vrací i ve čtvrté sérii seriálu.\n\nPodle Lengies je Sugařino sebe-diagnostikování Aspergerova syndromu součástí její osobnosti. Řekla, že bylo těžké schválně velmi špatně zpívat, zvláště s klavírním doprovodem. Roli Sugar také krátce hraje Dianna Agron během snové sekvence výměny těl v epizodě Poslední pokus.\n\nJake Puckerman (Jacob Artist) je nový student na McKinleyově střední, který se poprvé objevuje v první epizodě čtvrté série s názvem The New Rachel. Je to mladší nevlastní bratr, se kterým se nikdy předtím nesetkal. Je na konkurzu na New Directions, ale uprostřed písně je zastaven a tak se Jake začne vztekat a úmyslně porazí hudební stojan, který pak odmítá zvednout. Není přijat do sboru, ale když vedoucí Will Schuester zjistí, že je Jake příbuzný Pucka, tak osobně pozve Jaka, aby se připojil k New Directions, řekne mu, že je talentovaný a že si myslí, že připojení ke sboru mu může pomoci jako dříve Puckovi, ale Jake to odmítá. V následující epizodě s názvem Britney 2.0, Will zorganizuje překvapivé setkání mezi oběma nevlastními bratry a Jake se rozhodne, že se připojí ke sboru. Jeví se známky toho, že mezi ním a novou členkou sboru, Marley Rose panují více než sympatie a jí se líbí. Marley je naštvaná, když zjistí, že Jake chodí s hlavní roztleskávačkou Kitty (Becca Tobin), ale Jake se s ní rozejde poté, co se Kitty chová nevhodně k Marley. Později Ryder, školní fotbalista, přesvědčuje Marley, že Jake je velký sukničkář. V zákulisí muzikálu \"Pomáda\" Ryder políbí Marley, díky čemuž začne Jake žárlit. V epizodě Dynamic Duets se mezi Ryderem a Jakem vyvine rivalita o Marley, kterou se Finn snaží zpravit. Finn jim zadá za úkol zpívat duet, ale během něho se poperou. Finn je přesvědčen, že první pokus pomoci jim proti jejich rivalitě nebyl úspěšný a tak oběma zadá za úkol, aby tomu druhému řekli o své největší obavě. Jake mu řekne, že nezapadá, protože není ani černé ani bílé rasy a navíc je Žid. Ryder poté řekne Jakovi něco, co vše změní.\n\nMarley Rose (Melissa Benoist) je studentka, která přišla na McKinleyovu střední a poprvé se objevila v epizodě The New Rachel. Pochází z rodiny s nízkými příjmy a její matka pracuje ve školní jídelně a trpí velkou nadváhou. Na staré škole byla Marley izolována od ostatních a neměla žádné přátele. Je také zmíněno, že její rodiče jsou rozvedeni. Marley je stydlivá, milá, pozorná, skromná, krásný a talentovaná, která se jako většina studentů přihlašuje na konkurz k New Directions a je první a jedinou osobou, kterou sbor přijme s otevřenou náručí. Chce se stát zpěvačkou v rádiích, radši, než být na jevišti na Broadwayi jako Rachel (Lea Michele). Marley je zatím jediný člověk, pro kterého Sue nemůže vymyslet nelichotivou přezdívku, nejlepší s čím přišla bylo \"naprosto ohromující, mile se tvářící modrooká dívka.\" Líbí se jí potížista Jake Puckerman, který je na McKinleyově střední také nový, ale ačkoliv to vypadá, že jejich sympatie jsou vzájemné, tak naštvaně zjistí, že Jake chodí s hlavní roztleskávačkou Kitty, což je podobné tomu, co se ze začátku stalo Rachel a Finnovi (Cory Monteith). Jake se nakonec rozchází s Kitty, protože ta ponižuje Marley, ale Jake také ignoruje Marleyiny romantické návrhy. Marley je obsazena do hlavní role Sandy ve školním uvedení muzikálu \"Pomáda\" a v epizodě Glease Kitty, která byla druhou kandidátkou pro roli Sandy, přivede šikanu Marley na zcela novou úroveň tím, že se jí snaží dovést k bulimie, když Marley na přespávání vyjádří obavu ohledně své váhy. Důvod, proč se začala obávat o svou váhu, je takový, že její kostým tajně přešila Kitty, aby jí byl malý a ona věřila, že přibírá. Z Marley a Wada \"Unique\" Adamse se stanou přátelé a do muzikálu se přihlašují společně písní od Pink, „Blow Me (One Last Kiss)\". Marley brání práva Unique jako transvestivního studenta, který se obléká jako žena. Ryder Lynn, který hraje hlavní postavu Dannyho, se do Marley zamiluje, což je poté v zákulisí muzikálu vede k tomu, aby se políbili, zatímco se na ně Jake Puckerman dívá a bublá vzteky. Později, v epizodě Dynamic Duets, Jake a Ryder soutěží o Marleyinu přízeň a oba si myslí, že Marley si zaslouží lepšího. Z Kitty a Marley se stanou přátelé, díky čemuž získá Marley jiný přístup, ačkoliv Kitty pokračuje ve vytváření Marleyiny poruchy příjmu potravy. Marley nadále omezuje svou stravu, užívá projímadla a následuje Kittyiny kruté rady a výsledkem toho se cítí psychicky naprosto zničená. Toto vyvrcholí na výběrovém kole soutěže sborů v epizodě Thanksgiving, kdy Marley zkolabuje přímo na jevišti díky hladovění a úzkostem. V epizodě Glee, Actually Marley prozrazuje své matce, že vše, co chce od Vánoc je stromeček a několik dárků, ale její matka řekne, že musí šetřit peníze, aby zaplatili Marleyiny konzultační hodiny s odborníkem na poruchy příjmu potravy. Sue Sylvester, která je tajným Santou její matky, to uslyší a dá Marley vše, co si přeje, včetně peněz pro Marleyina poradce.\n\nMatt Rutherford (Dijon Talton) je fotbalista, který se k New Directions připojuje ve čtvrté epizodě první série s názvem V jiném stavu a zůstává po celou první sezónu seriálu. Nevrací se ve druhé sérii; Will řekne, že přestoupil na jinou školu. Talton nazval Matta jako typického fotbalistu s talentem pro zpěv a tanec, který si vždycky přál vystupovat, ale cítil se být donucený vybrat si mezi vystupováním anebo tím být \"cool\". Talton vysvětlil, že Finnův vstup do sboru toto udělalo pro Matta více přijatelné, aby byl k sobě upřímný, co chce dělat.\n\nKitty Wilde (Becca Tobin) je také nový studentka McKinleyovy střední školy. Postava je poprvé představena v epizodě The New Rachel jako nová členka roztleskávaček. Kitty je velice populární. Když Kitty zjistí, že Marleyina matka je kuchařka v jídelně, tak začne celá její skupina šikanovat Marley. Stejně jako Marley, tak i jí se líbí Jake Puckerman a začne s ním chodit v epizodě Britney 2.0, ale skončí v epizodě The Break-Up. Kitty se nakonec rozhodne zúčastnit se konkurzu na roli Sandy ve školním uvedení muzikálu \"Pomáda\", vedle Jaka a Marley, která nakonec roli získá, což Kitty rozzuří a začne kritizovat Marleyinu váhu a navede ji k bulimii. Kitty se společně s Ryderem Lynnem přidává v epizodě Dynamic Duets k New Directions a zdá se, že začíná být k Marley trochu milejší a i k její hmotnosti, ale Kitty to pouze předstírala a později se šikanováním zase začne. Společně s Marley zpívají oblečené jako super hrdinky duet „Holding Out For A Hero\" od Bonnie Tyler.\n\nStejně jako Terri Schuester a Sugar Motta před ní, je Kitty také pomlouvána fanoušky i kritiky seriálu. \"TV Guide\" je velmi hlasitý ohledně jejich nenávisti této postavy a zvláště kritizuje, že na rozdíl od ostatních postav seriálu, Kitty neukázala žádnou svou slabost a jak je náhle milá k Marley jenom proto, aby s ní manipulovala a vnutila jí myšlenku, že přibírá na váze.\n\nBrzy však Kitty začne chodit s nevlastním bratrem Jaka, Puckem. Po několika epizodách je ukázáno, že je Kitty milejší k ostatním a řekne jim, že považuje všechny z New Directions jako své přátele a že s nimi chce vyhrát další národní trofej. Později je prozrazeno, že v šesté třídě byla Kitty sexuálně obtěžována kamarádem svého bratra během přespávání, ale že jí to nikdo nevěřil. Všichni její přátelé s ní přestali mluvit, cítila se izolovaná a tak musela změnit školu, což by mohlo vysvětlit zdroj Kittiného špatného chování. Během epizody Shooting Star se Kitty přizná Marley, že během Pomády ji upravovala kostýmy, aby si myslela, že ztloustla a omlouvá se za své chování. Marley a Unique ji obejmou a odpustí ji její chování.\n\nLauren Zizes (Ashley Fink) je vedoucí školních novin a národní šampiónka v řecko-římském zápase. Během první série Kurt řekne svému otci, že Laureniny rodiče museli žalovat školní čtvrť, aby Lauren získala místo ve wrestlingovém týmu. Lauren má jízlivou povahu a Puck jí obdivuje, za to že je „větší drsňák\" než on sám. Lauren má nadváhu a zbožňuje sladkosti, obzvláště Cadbury Creme Eggs. Lauren se příležitostně obléká do stylu goth a je fanynkou knižní série Stmívání. V epizodě Kurtova válka se připojuje k New Directions, aby sbor měl dostatek členů na to, aby se mohl zúčastnit výběrového kola soutěže sborů. Dříve tvrdila, že školní sbor je hloupý, ale po několika následných příležitostech si začala zpívání a vystupování užívat. V epizodě Návrat má své první sólo, a to píseň „I Know What Boys Like\". Společně s Puckem se uchází o titul krále a královny plesu a ačkoliv oba prohrají, tak na konci druhé série jsou stále pár. Ale když sbor na národním kole skončí na dvanáctém místě, tak dochází Lauren, že přítomnost ve sboru ohrožuje její důvěryhodnost, a tak na začátku nového školního roku ze sboru odchází a rozchází se s Puckem. Ve čtvrté sezóně se vrací v epizodě Sadie Hawkins jako část Tininy skupiny a tančí s Joem Hartem.\n\nV epizodě Balady z první série se objeví herečka Sarah Drew v roli Suzy Pepper, maturantky s \"šílenou, absurdní a psychotickou láskou k panu Schuesterovi\". Drew popsala Suzy jako \"trochu stalker a strašidelná\", ale nakonec se změní. James Poniewozik z magazínu \"Time\" pozitivně komentoval Suzynu charakterizaci a uvádí, že zatímco se objevovala jako \"nenucený stereotyp hloupé holky\", byla \"jako osoba rozvedená\", výkon, o kterém pochyboval, že by se v seriálu někdy objevil. V třetí sérii herec LaMarcus Tinker ztvárňuje Shana Tinsleyho, novou lásku pro Mercedes a \"obrovského hráče pro McKinleyho fotbalový tým, Titány\". Rock Anthony se objevuje jako Rick \"The Stick\" Nelson, hráč hokeje, který Finna polévá ledovou tříští a uchází se o místo prezidenta ročníku proti Kurtovi a Brittany. Quinn se na krátkou dobu přidá ke skupině školních vyvrženců, nazvané \"The Skanks\", v epizodě Projekt „Fialové piano“ a další členky skupiny byly Sheila (Raven Goodwin), \"The Mack\" (Courtney Galiano) a Ronnie (Jolene Purdy). Ve čtvrté sérii Daniel Curtis Lee a Jesse Luken hrají Phila Lipoffa a Bobbyho \"Boom Boom\" Suretta, sportovce, kteří šikanují sbor.\n\nJazzový orchestr střední školy Williama McKinleyho často doprovází New Directions v jejich hudebních číslech. Mezi pravidelné členy skupiny patří bubeník, kterého hraje John Lock a baskytarista, kterého ztvárňuje Scott Henson, oba byli představeni v pilotním díle. Dále se jedná o kytaristu, kterého hraje Spencer Conley, jenž jsme poprvé viděli v epizodě Menšiny a klávesisty, kterého hraje Mark Nilan mladší, a ten se v seriálu poprvé objevil v epizodě Síla Madonny. Mezi další hudebníky, kteří doprovázejí New Directions, patří hráči na strunné i dechové nástroje, další kytaristé, hráči na klávesy a na bicí nástroje a harfenistka. Jediný hudebník, který byl uveden v titulcích jako hostující hvězda, byl basista Scott Henson (jako „Scott T. Henson, kytarista\") za to, že měl sólo v epizodě Vánoce. John Lock je často zobrazen čekající na Finna Hudsona, aby mu předal bicí a Spencer Conley se objevil v dívčím vystoupení při mashupu písní „Start Me Up / Livin' on a Prayer\" v epizodě Nepolíbená. Žádné z těchto postav nebyla dána jména a neobjevili se ani v jedné z epizod třetí série. Lock a Henson dočasně opustili své nástroje, aby zpívali a tančili s New Directions pro výběrové kolo soutěže sborů v epizodě Drž si svých 16.\n\nShannon Beiste (Dot-Marie Jones) je ve druhé sérii novou trenérkou fotbalu, která nahradila Kena Tanaku. Přichází na střední školu Williama McKinleyho se záviděníhodným seznamem fotbalových týmů, které vedla a ředitel Figgins zvyšuje rozpočet fotbalového týmu, na úkor toho, že sníží rozpočet roztleskávačkám a sboru, což rozzlobí Sue a Willa a ti proti ní uzavřou dočasné spojenectví. Beiste je zděšena jejich hrubostí, ale odpouští Willovi, když se jí omluví a z ní a z Willa se stanou přátelé. Uvažuje o odchodu ze školy, když se dozví, že několik studentů na ní myslelo, když chtěli omezit vzrušení při mazlení se. Will donutí studenti omluvit se získá její odpuštění. Také zjistí, že Beiste nebyla nikdy políbená, což ho vede k tomu, aby jí dal její první polibek. Beiste později pomůže členům sboru udržet Brittany víru v Santa Clause: převlečená jako Santa vysvětluje Brittany, proč se její přání, aby Artie mohl zase chodit, nemůže vyplnit; později anonymně zasílá Artiemu ReWalk, který mu dovolí na krátké časové úseky chodit. Když se vyostří konflikty mezi fotbalovým týmem a sborem, tak Beiste donutí fotbalisty a sbor po dobu jednoho týdne pracovat společně; i přesto, že se setkává s odporem a překážkami, tak je její plán nakonec úspěšný a fotbalisté vyhrají hru na mistrovství. Během epizody Za to může alkohol, Beiste pozve Willa do rodeo baru, kde zpívá své první sólo „One Bourbon, One Scotch, One Beer\". Ve třetí sérii je Beiste jednou z režisérek školního muzikálu a pořádá studentské volby ohledně prezidenta ročníku. Zamiluje se do fotbalového náboráře za stát Ohio, Cootera Menkinse a krátce to skončí v milostném trojúhelníku mezi ní, ním a Sue, ale v Beiste a Cooter se později vezmou, což je prozrazeno v epizodě Ano/Ne. Později Shannon zjistí, že Cooter je tyran a ačkoliv se ho ze začátku zdráhá opustit, tak to nakonec s podporou svých přátel a několika členů sboru udělá.\n\nShelby Corcoran (Idina Menzel) je během první série vedoucí konkurenčního sboru Vocal Adrenaline a Murphy ji popsal jako \"někdo jako Faye Dunaway z filmu \"Network\"\". Líbá se s Willem krátce poté, co se poznali, ale odmítá s ním spát, když jí řekne, že jeho rozvod ještě není dokončen a že se nedávno rozešel se svou novou přítelkyní Emmou. Fanoušci žádali, aby byla Menzel obsazena jako Rachelina biologická matka, vzhledem k silné vzhledové podobnosti mezi Menzel a Michele. V epizodě Sni dál je prozrazeno, že ve skutečnosti je opravdu Shelby Rachelina biologická matka. Podepsala smlouvu, která říkala, že nesmí kontaktovat svou dceru do jejích osmnáctých narozenin. V posledním díle první série s názvem Cesta, Shelby adoptuje novorozenou holčičku Quinn Fabray a Noaha Puckermana, Beth. Před začátkem nového školního roku odchází od Vocal Adrenaline.\n\nShelby přichází zpět ve druhé epizodě třetí série s názvem Shelby se vrací, když byla najata otcem Sugar Motty, aby vedla druhý sbor na McKinleyově střední, protože Sugar nebylo dovoleno být v New Directions. Shelby nabídne Quinn a Puckovi, že se mohou stát součástí Bethina života. V epizodě Hrnec zlata řekne Shelby Puckovi, že jako matka nestojí za nic a na konci epizody se Puck a Shelby políbí. Puck se do ní zamiluje, ale Shelby mu v epizodě Souboj řekne, že jejich polibek byla chyba. Svou chybu ještě zhorší, když se s ním v následující epizodě s názvem Políbila jsem dívku vyspí a v osmé epizodě Drž si svých 16 Shelby z McKinleyovy střední školy odchází. V devatenácté epizodě čtvrté série se objeví, žije v New Yorku a navštěvuje Rachel na NYADĚ.\n\nŘeditel Figgins (Iqbal Theba) je „přísný, ale spravedlivý\" ředitel McKinleyovy střední školy. Figgins umožňuje Willovi převzít školní sbor, ale trvá na tom, že se sbor musí umístit na regionálním kole soutěže sborů, aby mohl pokračovat. Po většinu první série ho vydírá Sue, například najde internetovou nahrávku, kde je Figgins v punčochách v reklamě na Mumbai Air či mu později dá drogy do pití a vytvoří kompromitující fotku sebe a Figginse spolu v posteli. V druhé sérii Sue slouží jako dočasná náhrada za Figginse, když chytí chřipku a nechá ho vyhodit a sama se stává ředitelkou. Nicméně v následující epizodě Sue z funkce rezignuje a on se do funkce vrací. Na konci druhé série najímá sbor, aby vystoupil na školním plesu. V páté sérii se Sue stává ředitelkou školy a Figgins je nucen pracovat jako školník. \n\nAčkoliv byl Figgins původně zamýšlen jako běloch, tak byl do této role nakonec obsazen pákistánsko- americký herec Iqbal Theba. O roli Figginse říká, že je těžké ho hrát, protože to znamená najít „správnou kombinaci někoho, kdo je autoritou, ale zároveň, kdo je velice nejistý ohledně svých vlastních sil jako osoby\".\n\nHolly Holliday (Gwyneth Paltrow) je suplující učitelka na McKinleyově střední škole. Poprvé se objevuje v epizodě Suplentka, kde si dočasně bere na starost vedení sboru, když je jeho vedoucí Will Schuester nemocný. Paltrowino objevení se v \"Glee\" se stalo jejím prvním objevením v seriálu jako hostující hvězdy. Roli Holly pro ni vytvořil tvůrce seriálu Ryan Murphy, její osobní přítel, který chtěl, aby ukázala své taneční a pěvecké schopnosti ještě před tím, než v prosinci 2010 vyšel film \"Síla country\", ve kterém Paltrow hraje zpěvačku country. Holly se vrací v epizodě Sexy a tentokrát slouží ve škole jako učitelka sexuální výchovy. V té samé epizodě také začne chodit s Willem. Hollyin třetí a poslední výskyt v seriálu ve druhé sérii přišel v epizodě Večer přehlížených. Holly zde ukončuje vztah s Willem, protože ví, že je stále zamilovaný do Emmy.\n\nSandy Ryerson (Stephen Tobolowsky) je bývalý vedoucí sboru na McKinleyově střední škole. Ačkoliv předstírá, že má přítelkyni, tak ho Rachel označí za \"uzavřený případ\" a je vyhozen za nevhodné sexuální chování vůči studentovi. Po vyhazovu se z něj stane drogový dealer, který prodává lékařskou marihuanu. Když se chce přidat k Willově skupině Bratři v hitu, tak ho odmítnou, protože je příliš „strašidelný\", ale rozmyslí si to, když jim řekne, že Josh Groban je jeho kamarád a navštíví jejich další koncert, když v něm Sandy bude. I když Groban opravdu dorazí, tak je o proto, aby varoval Sandyho, aby mu neposílal přes internet jeho nevhodné fotky a zprávy. Spolupracuje se Sue Sylvester, aby zničil New Directions a je zvolen jako školní vedoucí umění. Sandy se objevuje k Rachelinu videoklipu „Run Joey Run\", kde hraje jejího otce a dává Willovi radu ohledně poražení konkurenčního sboru Vocal Adrenaline. Jeho chování je velmi často výstřední, včetně shromažďování panenek, psaní příběhů o seriálu \"Zoufalé manželky\" a snahu vytvořit si roli pro sebe jako Kleopatra ve školním uvedení muzikálu \"Kabaret\". Tobolowsky, který hraje roli Sandyho, ho popisuje jako vtipnou postavu, která \"se prostě nemůže spojit s normálním světem\" a existuje na „vnější hranici reality\". Tim Stack z \"Entertainment Weekly\" chválil Sandyho jako „jednoho z nejvíce věrohodných postav za skvělé výroky a smích\". V prvních několika epizodách bylo silně naznačeno, že je Sandy homosexuál. Epizoda z druhé série s názvem Večer přehlížených to potvrdila, když Sandy sám sebe charakterizoval jako „dravého homosexuála\". V této epizodě se přidá k „lize zkázy\", kterou zavedla Sue Sylvester, kde používal přezdívku „Růžová dýka\", ale nakonec to skončí tak, že věnuje peníze škole na podporu školního týmu akademického desetiboje a kazí Suiny plány.\n\nKen Tanaka (Patrick Gallagher) byl hlavní trenér fotbalového týmu a byl předtím zasnoubený s Emmou, než ale zjistil, že je stále zamilovaná do Willa a jejich svatbu zrušil. Do druhé série seriálu se již nevrátil, nahradila ho nová trenérka fotbalu, Shannon Beiste, kterou hraje Dot-Marie Jones. Ředitel Figgins vysvětlil, že se Ken nervově zhroutil.\n\nKrátce ho můžeme vidět v epizodě čtvrté série, Shooting Star jako potenciálního ideálního partnera pro trenérku Beiste v internetové seznamce. Je prozrazeno, že žije v Medfordu v Oregonu.\n\nRoz Washington (NeNe Leakes) byla poprvé představena v třetí sérii v epizodě Ano/Ne jako nová trenérka školního oddílu synchronizovaného plavání, disciplíny, za kterou na olympiádě získala bronzovou medaili. Trenérka Roz se opět objevila v epizodě Učitel španělštiny, ve které ke znechucení Sue Sylvester, sestavuje číslo pro roztleskávačky. Roz se podaří přesvědčit ředitele Figginse, aby ji jmenoval jako spolu-trenérku roztleskávaček, což rozzuří Sue, která se nechce dělit o moc. Sue uzavírá s Figginsem dohodu: když pomůže sboru vyhrát v národním kole soutěže sborů, tak opět získá roztleskávačky pouze pod svou kontrolu. Sbor vyhrává národní kolo a Sue vítězí. Roz se vrací na konci čtvrté série, když ředitel vyhazuje Sue a je stále trenérkou v páté sérii, když se Sue vrací jako ředitelka školy.\n\nRoli Roz vytvořil Ryan Murphy, který vysvětlil, že sama Leakes byla inspirací pro tuto postavu, když ji uviděl v televizní reality show \"The Celebrity Apprentice\", tak si do této role uměl představit pouze ji. Ian Brennan píše většinu Roziných dialogů, stejně jako Suiných. Leakes za roli Roz většinou obdržela v médiích pochvalné komentáře.\n\nJohn Lloyd Young hostuje v epizodě Bratři v hitu jako Henri St. Pierre, „starší učitel dílen s úžasným hlasem\". Molly Shannon se během první série objeví dvakrát jako Brenda Castle, alkoholická učitelka astronomie a učitelka badmintonu, která se střetává se Sue. Brad Ellis má vedlejší roli Brada Ellise, klavíristy, který doprovází New Directions a neprokázal žádné sympatie vůči sboru, když v roce 2012 prohráli výběrové kolo soutěže sborů. Barbara Tarbuck se ve třetí sérii objevuje jako Nancy Bletheim, učitelka geometrie, která učí na škole čtyřicet dva let a podporuje Suinu kandidaturu do Kongresu. Mary Gillis hraje paní Hagberg, která se objevuje v epizodě Královna plesu a učí domácí ekonomiku, v „Shelby se vrací\" učí zeměpis, v „Políbila jsem dívku\" učí matematiku a v epizodě Učitel španělštiny odchází z místa učitelky dějepisu, ačkoliv se na konci roku vrátí do školy na oslavu v epizodě Finále. Ricky Martin ztvárňuje Davida Martineze, nočního učitele španělštiny, v epizodě Učitel španělštiny. Nahradí Willa na místě učitele španělštiny na McKinleyově střední škole, zatímco Will místo toho začne učit dějepis. Jean Sincere měla v letech 2010 a 2011 roli staré knihovnice. Phoebe Strole se objevuje v páté sérii jako školní zdravotní sestřička Penny Owen, do které je na krátkou dobu zamilovaný Sam Evans. V páté a šesté sérii se také objevuje školní inspektor Bob Harris v podání Christophera Cousinse. \n\nSunshine Corazon (Charice Pempengco) je výměnná studentka pocházející z Filipín. Rachel si pozve do sboru poté, co uvidí Sunshine zpívat s New Directions píseň \"Empire State of Mind\" a chybně si myslí, že k ní Sunshine vzhlíží, ale když obě dvě zpívají „Telephone\", Rachel se jí cítí ohrožována a místo na konkurz ji nasměruje do drogového doupěte. Rachel je prozrazena a Sunshine se nakonec přihlašuje a ohromí sbor svým ztvárněním písně „Listen\". Ačkoliv je do sboru ihned přijata, tak Sue Sylvester kontaktuje Dustin Goolsby, nového vedoucího konkurenčního sboru Vocal Adrenaline, který ji zaručí trvalý pobyt ve Spojených státech a bezpečí pro ni i její matku, když se přidá k jeho sboru. Sunshine se přizná, že by u New Directions ráda zůstala, ale že Rachel by její pobyt učinila „žijícím peklem\". V epizodě Večer přehlížených se objeví jako členka týmu akademického desetiboje ze střední školy Carmel High, která v semifinále prohraje s týmem McKinleyovy střední školy. Sunshine uslyší o benefičním koncertu New Directions, aby pokryli náklady pro národní kolo, a nabídne se, že vystoupí a slibuje, že její fanoušci na Twitteru na koncert přijdou. Oni to přijmou poté, co jim zazpívá \"All By Myself\", ale Dustin Goolsby ji to nedovolí a její fanoušci nepřijdou. Sunshine se znovu objeví v poslední epizodě druhé série s názvem New York v národním kole soutěže sborů. Sunshine řekne Rachel v den vystoupení že nenávidí bytí v Vocal Adrenaline a zoufale chce odejít. Rachel ji povzbudí, aby vystoupila a omluví se jí za to, co jí provedla na začátku roku. Sunshine zpívá původní píseň „As Long As You're There\" a sbor se umístí v nejlepších desíti. Později se dozvídáme, že Vocal Adrenaline skončili na druhém místě.\n\nDustin Goolsby (Cheyenne Jackson) je vedoucím konkurenčního sboru Vocal Adrenaline, který nahrazuje Shelby Corcoran (Idina Menzel), která kvůli mateřským povinnostem odchází z postu, kdy pomohla svému sboru vyhrát národní kolo čtyřikrát v řadě. Murphy popsal Dustina jako \"kompletního darebáka\" a řekl, že se \"bude velmi prolínat ve Willově životě\". Poprvé je představen v epizodě Konkurz, kdy doprovází jeho novou členku sboru Sunshine Corazon z McKinleyovy střední školy, aby ji odvedl do jeho sboru. Tip na ní mu poslala Sue Sylvester a Sunshine za vstup slíbil zaplacení jejího víza a získání bytu pro ní a její rodinu. Dustin se vrací v epizodě Večer přehlížených, kdy se přidává k Suině „lize zkázy\", aby pomohl zničit sbor New Directions a vrací se v poslední epizodě New York, kdy se koná národní kolo soutěže sborů a kde Vocal Adrenaline končí na druhém místě (jak je následně odhaleno ve třetí sérii v epizodě Shelby se vrací) a Goolsby je z pozice vedoucího vyhozen za to, že nezvládl obhájit páté vítězství v řadě.\n\nJackson byl původně zvažován do role Willa v roce 2009 byl obsazen do epizody Bratři v hitu jako choreograf Vocal Adrenaline, Dakota Stanley, ale kvůli nemoci se nemohl zúčastnit natáčení.\n\nHarmony (Lindsay Pearce) je přestavena v epizodě Projekt „Fialové piano“ ve skupině budoucích uchazečů o studiu na newyorské akademii dramatických umění (NYADA) a je jednou ze skupiny nadějných studentů, kteří sem chodí každý měsíc již od prvního ročníku střední školy. Již před narozením pracovala v showbussinesu—její ultrazvuk byl obsažen v epizodě seriálu \"To je vražda, napsala\" a později se objevila v reklamách na kojeneckou výživu. Když se na skupinu přijdou poprvé podívat Kurt a Rachel, tak Harmony zpívá sólo v rozsáhle choreografickém mashupu písní „Anything Goes\" a „Anything You Can Do\" z muzikálů \"Anything Goes\" a \"Annie Get Your Gun\", čímž oba nové příchozí značně zděsí. Vrátí se v epizodě Drž si svých 16, kde zpívá sólo se svým sborem Unitards a skončí na třetím místě na výběrovém kole soutěže sborů, po kterém Kurtovi řekne, že nyní chodí do druhého ročníku. Harmony ztvárnila finalistka reality show \"The Glee Project\", Lindsay Pearce a její debut se setkal s chválou od kritiků.\n\nGrace Hitchens (Eve) je vedoucí sboru na akademii Jane Addams pro problematické dospívající dívky. Sue ji přesvědčí, aby použila písně ze seznamu písní New Directions na výběrové kolo, aby její sbor měl větší šanci vyhrát. Ačkoliv se ohledně toho cítí vinna a snaží se porotcům říct ohledně jejího podvádění, tak porotci jednohlasně zvolili New Directions za vítěze. Ona a konkurenční vedoucí sboru Dalton Rumba dávají řediteli Figginsovi důkaz, že jim Sue pomáhala podvádět, což vede k dočasnému vyhození Sue.\n\nSebastian Smythe (Grant Gustin) je student Daltonovy akademie, který na školu přestoupí v třetí sérii seriálu. Je představen jako nový Slavík v epizodě Poprvé. Když Blaine Anderson, bývalý hlavní zpěvák Slavíků, který přestoupil na McKinleyovu střední, přichází na Dalton, aby pozval své přátele ze Slavíků, aby se na něj přišli podívat ve školním uvedení muzikálu \"West Side Story\", kde ztvární hlavní roli, tak je jím Sebastian přitahován a snaží se s ním flirtovat, ale Blaine je šťastný se svým současným přítelem a odmítá ho. Sebastian navrhuje, že by Blaine a Kurt s ním mohli navštívit místní gay bar, ačkoliv jeho další pokusy dostat Blaina a Kurta od sebe pryč jsou neúspěšné a Kurt později varuje Sebastiana, ať se drží od něj i Blaina dál. Sebastian se stane hlavním zpěvákem Slavíků a v epizodě Michael se snaží zmařit plán New Directions zpívat písně Michaela Jacksona na regionálním kole a Jacksonovu hudbu přidá i do seznamu písní Slavíků, což vede oba sbory k tomu, aby bojovali o právo použít písně Jacksona. Sebastian vylévá ledovou tříšť uměle obohacenou o kamennou sůl, která omylem zasáhne Blaina do oka —Kurt byl plánovaným cílem—až takového rozsahu, že Blaine musí jít na operaci na opravení jeho rohovky. Santana ho soukromě donutí, aby se přiznal k jeho činu, ale Sebastian neví, že byl nahráván a tak se o jeho činu dozví zbytek Slavíků. Neodrazený Sebastian se snaží vydírat Rachel, aby se nezúčastnila regionálního kola soutěže sborů, jinak že zveřejní na internetu falešné nahé obrázky Finna, ale zničí je, když se Dave Karofsky pokusí o sebevraždu—Sebastian krutě odmítl Karofskeho v gay bar a za jeho pokus o sebevraždu se obviňuje. The Warblers skončí na regionálním kole na druhém místě a New Directions vítězí. Sebastian se ve čtvrté sérii vrací, ačkoliv ztratil pozici hlavního zpěváka, která je nyní dána Hunterovi Claringtonovi. Je součástí úsilí, které se snaží přesvědčit Blaina, aby se znovu přidal ke Slavíkům. Objeví se ještě v první epizodě páté série, kdy pomáhá Blainovi při jeho žádosti o ruku. \n\nJesse St. James (Jonathan Groff) je hlavním zpěvákem konkurenčního sboru a jedním z hlavním protivníků sboru v první sérii. Je veden k tomu, aby se spřátelil s Rachel, k čemuž ho vede vedoucí Vocal Adrenaline, která je ve skutečnosti Rachelina biologická matka. Jesse a Rachel spolu začnou chodit a on chvíli přestoupí na McKinleyovu střední školu a přidává se k New Directions. Nicméně když je pravda o Shelby prozrazena, tak se Jesse vrací zpět. Vztah s Rachel zakončuje tím, že na ní na parkovišti McKinleyovy střední nahází vajíčka a tím ji zesměšní. V epizodě Královna plesu se vrací poté, co byl vyhozen z vysoké školy, v pokusu opět spřátelit se s Rachel a prohlašuje, že jeho největší chybou bylo vybrat si Vocal Adrenaline místo lásky. Přidává se k Rachel, Samovi a Mercedes na ples, ale dostane se do rvačky s žárlivým Finnem a je z plesu vyhozen. Zřizuje konzultační byznys, aby pomohl sborům s vystupováním a jeho prvním klientem jsou New Directions. Jeho znovu obnovený vztah s Rachel nakonec selže, když ji během vystoupení na národním kole Finn políbí a Rachel se rozhodne, že se k Finnovi vrátí. Jesse se ve třetí sérii stává vedoucím Vocal Adrenaline a s Rachel mají přátelský moment, když ho Rachel podpoří jako vedoucího a řekne mu, že se jí líbí jeho domýšlivá strana. Poté, co uvidí Rachel vystupovat na národním kole (a přizná si, že je do ní stále ještě zamilovaná), tak Jesse mluví s Carmen Tibideaux (Whoopi Goldberg) a řekne jí, že Rachel je ta nejvíce talentovaná osoba, kterou zná.\n\nV kontroverzní eseji pro \"Newsweek\", kritik Ramin Setoodeh napsal, že Groff, který je homosexuál, nebyl jako heterosexuální Jesse přesvědčivý („vypadá spíše jako průměrná divadelní královna a byl by lepší do vztahu s Kurtem než s Rachel\"). Groffův výkon obhajovali Murphy a hostující hvězda Kristin Chenoweth, když oba označili jeho esej za homofobní a stejně ji i označil prezident gay a lesbické aliance proti pomluvám, Jarrett Barrios.\n\nNa konci seriálu se vrací a přesvědčuje Rachel, aby si s ním zahrála v novém broadwayském muzikálu, ona ale dá přednost škole. V posledním díle zjistíme, že se za pět let Jesse a Rachel vzali. Jesse je také režisérem muzikálu, ve kterém Rachel hraje hlavní roli a získal, stejně jako ona, cenu Tony.\n\nWhit Hertford se objevuje jako Dakota Stanley, choreograf sborů, který pracoval pro Vocal Adrenaline a krátce ho najali i New Directions. Michael Hitchcock se objevuje jako Dalton Rumba, vedoucí sboru Haverbrook Deaf Choir. Mezi Slavíky ze druhé série patří Wes (Telly Leung), David (Titus Makin mladší) a Thad (Eddy Martin), kteří organizují setkání sboru. Dalším Slavíkem je Nick (Curt Mega), který chvíli v třetí sérii zpívá ve Slavících sóla. Hunter Clarington je představen v sedmé epizodě čtvrté série jako nový kapitán Slavíků. Hraje ho Nolan Gerard Funk. Finalistka soutěže American Idol, Jessica Sanchez se objevila ve dvou epizodách jako hlavní zpěvačka konkurenčního sboru, Frida Romero.\n\nKendra Giardi (Jennifer Aspen) je sestra Terri Schuester. Ona a její manžel Phil (Michael Loeffelholz) mají trojčata (které hrají Ethan, Aidan a Ben Freedmanovi). Ona ovlivňuje mnoho Terriiných rozhodnutí během jejího hysterického falešného těhotenství a předpovídá katastrofu kdykoliv ji Terri řekne, že by přiznala Willovi pravdu. V epizodě Menšiny Kendra a Terri vydírají svého gynekologa, doktora Wu (Kenneth Choi), aby předstíral ultrazvuk, který by přesvědčil Willa, že dítě je skutečné.\n\nCarl Howell (John Stamos) je zubař, který je představený v epizodě Britney/Brittany jako přítel Emmy. Jako fanoušek \"The Rocky Horror Picture Show\", se Carl nabízí, že bude hrát roli Eddieho ve školním uvedení muzikálu. Nemá rád fakt, že spolu Emma a Will tráví hodně času o samotě a bojí se, že k ní Will něco cítí. V epizodě Kurtova válka se Carl a Emma vezmou v Las Vegas. Nicméně v epizodě Sexy se dozvídáme, že spolu ještě neměli sex. Holly donutí Emmu přiznat, že je stále zamilovaná do Willa, což vede Carla k odchodu od ní a k žádosti o zrušení manželství.\n\nCarole Hudson (Romy Rosemont) je Finnova ovdovělá matka, Kurtova nevlastní matka a současná manželka Burta. Když byl Finn malý, tak chodila s pracovníkem starajícím se o trávník, který ji opustil kvůli mladší ženě. Když se dozví, že je Quinn těhotná, tak ji dovolí přistěhovat se, když ji její otec vyhodí z domova. Kurt spáruje Carole s jeho otcem Burtem, abys se dostal blíže k Finnovi. Rozhodnou se bydlet spolu až do té doby, než in Finn použije na Kurta homofobní nadávku a Burt s ním odmítne sdílet jednu střechu. Ale jejich vztah pokračuje a Carole navštíví Burta na lůžku, když na začátku druhé série prodělá srdeční záchvat. Později si ho i vezme.\n\nJean Sylvester (Robin Trocki) je starší sestra Sue Sylvester, která trpí Downovým syndromem. Bydlí v pečovatelském domě a je jedinou postavou, ke které se Sue chová s péčí a s láskou. Stala se důvodem, proč se Sue rozhodla přijmout Becky Jackson (která také trpí Downovým syndromem) k roztleskávačkám. Jean na konci druhé série umírá, v epizodě Pohřeb.\n\nMezi hostující hvězdy první série patří Victor Garber a Debra Monk v roli Willových rodičů. Gina Hecht v osmé epizodě hraje Puckovu matku a opět ji můžeme vidět v poslední epizodě třetí série. Gregg Henry a Charlotte Ross hrají Quinniny rodiče, Russella a Judy Fabrayovy v desáté epizodě a Ross se objevuje v několika dalších epizodách první až třetí série. V druhé sérii poznáme matku Sue Sylvester, kterou ztvárnila Carol Burnettappears, dále se Kari Coleman objevuje jako Donna Jackson, matka Becky Jackson a Daniel Roebuck se dvakrát objeví jako Paul Karofsky, otec studenta Dava Karofskeho a svou roli si zopakoval i ve třetí sérii. Ve třetí sérii také poznáme rodiče Mika Changa, Juliu Chang (Tamlyn Tomitová) a Mika Changa staršího (Keong Sim). Herci Don Most a Valerie Mahaffey hrají rodiče Emmy Pillsbury, konkrétně Rusty a Rose Pillsburyovi, se kterými se nejprve setkáváme ve třetí epizodě a potom v epizodě Ano/Ne. Ivonne Coll hraje v epizodě Políbila jsem dívku babičku Santany a zpěvačka Gloria Estefan se objeví jako Santanina matka, Maribel Lopez, v epizodě Sbohem a šáteček. Rodiče Sama Evanse se objevují v epizodě Drž si svých 16: jeho otce hraje John Schneider a jeho matku Tanya Clarke. Rachelini dva otcové, Hiram a LeRoy Berry (Jeff Goldblum a Brian Stokes Mitchell), se poprvé objevují v epizodě Srdce. V epizodě Velký bratr se setkáváme s Cooperem Andersonem, bratrem Blaina Andersona, kterého ztvárnil Matt Bomer. Puckova otce hraje Thomas Calabro a objevuje se v osmnácté epizodě třetí série s názvem Přijímačky. Ve čtvrté sérii poznáváme Millie Rose, matku nové členky sboru Marley Rose, která pracuje ve školní kavárně a hraje ji Trisha Rae Stahl. Dále se v šesté epizodě setkáváme s rodiči Wada „Unique\" Adamse, které ztvárňují Mark Christopher Lawrence a Davenia McFadden; matku Jaka Puckermana hraje Aisha Tyler a objevuje se v Glee, Actually a Katey Sagal hraje matku Artieho Abramse v předposlední epizodě čtvrté série s názvem Wonder-ful. V šesté sérii poznáme Whitney a Pierce Piercovi, rodiče Brittany, které hrají Jennifer Coolidge a Ken Jeong a také matku Blaina Andersona, Pam, kterou hraje Gina Gershon.\n\nRod Remington (Bill A. Jones) je televizní zpravodaj a moderátor zpráv na místní televizní stanici, kde má Sue Sylvester vlastní prostor na názor (\"Suin outek\"). Rod a Sue mají vztah krátce poté, co se jeho žena utopila, který začal i skončil v epizodě Směska, když ho Sue přistihla, že se líbá se svou kolegyní Andreou Carmichael (Earlene Davis). Rod a Andrea se později vezmou a oznámí to během vysílání zpráv v epizodě Furt, čímž ztrapní Sue. Jako místní celebrita byl Rod několikrát porotcem na soutěžích sborů: v první sérii ve výběrovém kole a v regionálním kole v prvních dvou sériích.\nApril Rhodes (Kristin Chenoweth) je bývalou členkou sboru, která nikdy neukončila střední školu a skončila nárazem na dno. Byla také středoškolskou láskou Willa, která v té době nikdy nezaregistrovala ani jeho existenci. Jako dospělá se krátce přidá ke sboru v časovém úseku, kdy Rachel odešla se sboru a ve sboru nebyla žádná hlavní zpěvačka. Během její návštěvy školy, dává Kurtovi časopisy o svalech a alkohol, učí Mercedes a Tinu, jak krást v obchodě a má krátký románek s Puckem. April se objeví ještě jednou, když se stane milenkou staršího magnáta, který je vlastníkem a provozovatelem „kabaretního kluziště ve tvaru válce\". Náhle její přítel umírá a jeho žena jí tajně zaplatí 2 miliony dolarů, aby její příběh neřekla novinářům. April se poté rozhodne zaplatit sboru zpět jejich posluchárnu a vrací se na Broadway do bělošské verze muzikálu \"The Wiz\". Muzikál propadne a ve druhé sérii se v epizodě Drby vrací, kde žádá Willa o pomoc s její novou one-woman show, nazvanou \"CrossRhodes\".\n\nBryan Ryan (Neil Patrick Harris) je Willův nepřítel z časů jeho chození na střední školu. Bryan se objevuje v epizodě Sni dál jako člen školní rady, který má za úkol co nejvíce zkrátit rozpočet školních uměleckých programů a i sboru, hlavně jako pomstu, že mu dříve jako hlavnímu zpěvákovi dával falešné naděje. Harris za svůj výkon získal v roce 2010 cenu Emmy v kategorii nejlepší hostující herec v komediálním seriálu.\n\nMezi hostující hvězdy patří Josh Groban a Olivia Newton-John, kteří se v seriálu objevili jako oni sami, nejprve odděleně a poté společně jako porotci soutěže sborů. Porotce druhé série hrají Kathy Griffin a Loretta Devine v rolích Tammy Jean Albertson a sestry Mary Constance. V třetí sérii, porotci pro národní kolo soutěže jsou Lindsay Lohan a Perez Hilton, kteří se objevují v rolích sebe samých a Rex Lee jako chicagský radní Martin Fong. Kent Avenido se v prvních svou sériích objevuje jako Howard Bamboo, Terriin dyslektický spolupracovník, který se přidává ke skupině Bratři v hitu a později ke Suině „Lize zkázy\" a Kenneth Choi v roli doktora Wu, Terriného gynekologa. Earlene Davis ztvárňuje Andrea Carmichael, kolegyni Roda Remingtona, za kterého se později provdá. Kathleen Quinlan se objevuje jako doktorka Shane, psychiatrička, která léčí Emmu Pillsbury. Eric Bruskotter hraje roli fotbalového náboráře Cootera Menkinse, který se poprvé objeví v epizodě Poprvé a zaujme ho trenérka Beiste, kterou si později i vezme, ale ta od něj nakonec kvůli jeho násilnické povaze odejde. Moderátor Geraldo Rivera si zahrál v šesté sérii sám sebe, když dělá rozhovor se Sue. V této scéně se na záznamu objeví i Michael Bolton, který odmítá to, že by Sue znal, či by byl otcem její dcery Robin.\n\nZ NYADY se poprvé objevila Whoopi Goldberg jako Carmen Tibideaux, děkanka NYADY, který přichází do Ohia, aby předsedala Rachelinému a Kurtovému konkurzu na školu, v epizodě Přijímačky. Objevila se zde znovu v epizodě Poslední pokus a i následující s názvem Finále, kde se zúčastnila národního kola soutěže sborů v Chicagu a vrátila se do čtvrté a páté série pro scény odehrávající se na NYADĚ.\n\nKate Hudson se objevuje jako Cassandra July, Rachelina učitelka tance na NYADĚ, která má styl výuky „založen na negativních předsudcích\". Byla představena v první epizodě čtvrté série na šest epizod, nicméně objevila se pouze v pěti. Dean Geyer vystupuje v roli Brodyho Westona, přitažlivého studenta z NYADY, který se zamiluje do Rachel a kvůli tomu se rozpadne její vztah s Finnem. Nicméně poté se Santana dozví, že se Brody živí jako gigolo, a tak Brody mizí z Rachelina života. Sarah Jessica Parker byla představena ve třetí epizodě jako Isabelle Wright, která je Kurtovou mentorkou ve \"Vogue.com\", poté, co zde podepsal smlouvu jako stážista. Objevila se zde na několik epizod.\n\nBritský herec Oliver Kieran Jones se poprvé objevuje v epizodě Sadie Hawkins ve vedlejší roli Adama Crawforda, maturanta NYADY a hlavního zpěváka sboru Adam's Apples, do kterého se Kurt chce přidat po jarní semestr a Kurt a Adam spolu následně začnou chodit, ale záhy se rozejdou. Kieran Jones absolvoval na LAMDĚ, skutečné londýnské škole, která je podobná fiktivní seriálové NYADĚ.\n\nAmy Aquino a Michael Lerner se objevují ve čtvrté sérii jako producenti broadwayského uvedení muzikálu \"Funny Girl\", Lernerova role se jmenuje Sidney Greene a objevuje se i v první epizodě páté série. V této epizodě se také představují i další osoby spojené s muzikálem, a to Peter Facinelli v roli režiséra muzikálu Ruperta Campiona a Ioan Gruffudd jako Paolo San Pablo, hlavní herec muzikálu. \n\nSantana a poté i Rachel s Kurtem v New Yorku pracují v restauraci Spotlight Diner, kterou vede Gunther (Christopher Curry). Další zaměstnankyní je Dani (Demi Lovato), nadějná mladá umělkyně, která se zamiluje do Santany. Poprvé se objevuje ve druhé epizodě a ze seriálu mizí v druhé polovině páté série. \n\nAdam Lambert ztvárnil Elliotta „Starchild“ Gilberta ve čtvrté epizodě páté série. Zpočátku se zdá být Kurtovým protivníkem, ale nakonec se stanou přáteli. Zpívá v hudební skupině, kde jsou kromě něj a Kurta ještě Dani, Santana a Rachel. Starchild je velmi talentovaný zpěvák, i když někdy příliš excentrický. Na krátkou domu bydlí s Rachel, která se dočasně vystěhovala z bytu kvůli hádce Kurtem.\n\n"}
{"id": "867137", "url": "https://cs.wikipedia.org/wiki?curid=867137", "title": "Vladimír Svozil", "text": "Vladimír Svozil\n\nVladimír Svozil (20. listopad 1966, Praha) je český malíř.\n\nSvou uměleckou dráhu zahájil na přelomu tisíciletí, tedy až po 30. roce svého života. Žije a tvoří v jihočeském Písku. V roce 2011 je jedním ze zakládajících členů Prácheňské umělecké besedy (PUB), která je volným sdružením umělců a přátel umění se vztahem k písecku.\n\nOd počátečních malých pláten přešel velice rychle k velkým rozměrům. Maluje převážně akrylem výraznými tahy štětce nebo špachtle. Obraz vzniká postupně kladením transparentních vrstev. Některé obrazy tvoří kombinovanou technikou: spolu s malbou akrylem využívá perokresby, kresby uhlem, akvarel, koláž.\n\nStěžejní témata: figurální tvorba, zátiší, abstrakce.\n\nObrazy jsou výrazně expresionistické a symbolické, často v kombinaci modré a zelené.\n\nO jeho uměleckých aktivitách se začíná více mluvit poté, co rokem 2011 pořádá oficiální výstavy svých děl.\n\n\n\n\n"}
{"id": "867138", "url": "https://cs.wikipedia.org/wiki?curid=867138", "title": "Prácheňská umělecká beseda", "text": "Prácheňská umělecká beseda\n\nPrácheňská umělecká beseda je volné sdružení profesionálních i neprofesionálních výtvarníků z Písku, Písecka a z celého rozsáhlého regionu historického Prácheňského kraje. \n\nJe také aktérem humorného happeningu k 100. výročí ztroskotání Titaniku.\n\nOd roku 2013 je registrovaným občanským sdružením.\n"}
{"id": "867139", "url": "https://cs.wikipedia.org/wiki?curid=867139", "title": "Kamyšník širokoplodý", "text": "Kamyšník širokoplodý\n\nKamyšník širokoplodý (\"Bolboschoenus laticarpus\") je rychle se šířící vytrvalá sladkovodní plevelná rostlina vlhkých polí, v České republice nejrozšířenější druh rodu kamyšník.\n\nDruh kamyšník širokoplodý vznikl vydělením z původního široce pojatého druhu kamyšníku přímořského (\"Bolboschoenus maritimus\") s. l. který byl rozdělen do pěti druhů. Lze je spolehlivě rozlišit podle semen a podle způsobu rozšiřování a citlivosti na podmínky ve kterých dobře prosperují. Druh je pravděpodobně hybridogenního původu, jeho morfologické a anatomické znaky potvrzují, že asi vznikl křížením druhů \"Bolboschoenus yagara\" × \"Bolboschoenus planiculmis\" nebo \"Bolboschoenus yagara\" × \"Bolboschoenus maritimus\".\n\nJe rozšířen výhradně v Evropě kde je jeho výskyt koncentrován do středu světadílu, chybí na jeho jižním i severním okraji. Je vázán na stanoviště s kolísající výši vodní hladiny nebo na místa trvale ponořená pod vodou o hloubce maximálně 70 cm. V naší republice nejčastěji vyrůstá v okolí dolních toků např. Labe, Vltava, Morava a Dyje a to ve stojaté i pomalu tekoucí vodě.\n\nOsídluje regiony mírně teplé až teplé, suché, mírně suché až mírně vlhké s půdou hlinitou až písčito hlinitou. Má velkou toleranci k půdnímu chemismu, (minerálně chudé či živinami bohaté nebo mírně zasolené) i k hloubce a trofii vody. Na rozdíl od ostatních druhů mu nevadí ani ztvrdlá půda která během léty zcela vysychá.\n\nDříve byl u nás považován pouze za běžnou mokřadní a vlhkomilnou rostlinu. Nyní se však projevuje jeho schopnost přizpůsobit se celé řadě stanovišť a tam se převážně vegetativně reprodukovat. V ČR, zhruba od roku 1990, rychle expanduje z původních litorálů rybníků, přehrad a řek, ze zamokřených pozemků v údolních nivách velkých řek, z často vodou naplňovaných příkopů a odvodňovacích kanálů na ornou půdu. Tu intenzívně osídluje v nejproduktivnějších kukuřičných a řepařských oblastech, nejvíce v Polabí, středních Čechách a na jižní Moravě, řidčeji na severní Moravě a v jižních Čechách. Roste tam jak v oblíbených širokořádkových plodinách (kukuřice, cukrová řepa, slunečnice), tak i v obilninách, bobu i ve vojtěšce. Ohniskem výskytu bývají terénní deprese ve kterých z jara často stojí voda. Přežívá řadu let na stejném místě i při střídání plodin, není vázán na určitý druh. Je nejčastěji součásti společenstev svazu \"Oenanthion\".\n\nPodle \"Florabase.cz\" se kamyšník širokoplodý v ČR vyskytuje: \n\nVytrvalá rostlina se široce rozvětveným systémem podzemních oddenků nesoucí hlízky kulovitého nebo oválného tvaru o průměru 2 až 3 cm. Z hlízek rostou trojhranné lodyhy do výše 0,7 až 1,1, výjimečně až 1,5 m. Květné lodyhy jsou od spodu do dvou třetin olistěné dlouhými, ostrými listy s voskovou vrstvou, sterilní lodyhy jsou porostlé listy v celé délce. Rostliny rostoucí ve vodě mají obvykle delší lodyhy i internodia. Na hustě zarostlých místech je počet vyrůstajících nadzemních výhonků 400 až 600 na 1 m², přitom plodných je asi 10 %.\n\nNa vrcholku lodyhy vyrůstají tři dlouhé, listům podobné listeny a v nich je posazeno široké květenství, jednoduchý kružel, je tvořeno ze 2 až 7 přisedlých klásků a ze 2 až 5, někdy i 7 stopek nesoucích svazečky 2 až 4, občas i 8 klásků (nebo také jediný klásek). Stopky bývají dvojnásobně delší než přisedlé klásky. Samičí květy mají pestíky se 2 nebo 3 bliznami, samčí se 3 tyčinkami s prašníky. Rozdíly v počtu blizen jsou často i v jednom květenství. Nedostatek vody nebo živin způsobuje redukci počtu klásků i délek stopek, vzácně vyroste květenství jen s jediným kláskem. Rostliny kvetou od června do srpna.\n\nV plodenství seskupené trojhranné hladké nažky mající 3,1 až 3,7 mm na délku a 2 až 2,4 mm na šířku. V obrysu jsou vejčité až široce vejčité, k bázi zúžené, na vrcholu zakončené zobánkem. V průřezu mají tvar rovnoramenného trojúhelníka se zaoblenou hřbetní hranou. Jsou tmavě hnědé až černé se zřetelnou síťovitou strukturou která je někdy zakrytá vnější vrstvou trvalého oplodí, které má ve svrchní pokožce buňky naplněné vzduchem a pod nimi další sklerenchymatické vrstvy. Na zralých plodech zůstává obvykle část suchého okvětí přeměněného ve štětinky opatřené po stranách zpětně zahnutými háčky. Tloušťka exokarpu je zhruba jen třetinová proti mezokarpu. Důsledkem hybridogenního původu je heterokarpie; ve stejném plodenství někdy současně dozrávají nažky trojhranné i téměř ploché.\n\nKamyšník širokoplodý se rozmnožuje generativně semeny a vegetativně podzemními hlízkami.\n\nJedná rostlina může vyprodukovat v průměru okolo 120 semen, množství závisí na klimatických podmínkách a úrodnosti stanoviště, životaschopných semen je okolo 50 %. Na místech hustě porostlých jich bývá v půdě na 1 m² v průměru 40 000 kusů. Rozšiřování semen na větší vzdálenosti je omezeno jejich malou schopností plavat, naskýtá se možnost jejich roznášení v trusu nebo přichycení na peří ptáků. Čerstvě dozrálá semena neklíčí, musí prožít stratifikaci ve vlhku a chladu, k vyklíčení potřebuje také střídání denních a nočních teplot, vzcházejí z hloubky max. do 5 cm. Vyrůstající semenáček je na orné půdě vzácnosti, spíše se vyskytnou na bahnitých obnažených dnech nádrží nebo prohlubní. Je v podstatě choulostivý, potřebuje během své ontogeneze v dospělou rostlinu stálou vlhkost půdy a dostatek tepla a světla.\n\nVegetativní rozmnožování je zajištěno produkcí hlízek které vyrůstají v hloubce do 10 cm na oddencích a jsou jimi propojeny. Toto propojení je fyziologicky funkční pouze v prvém roce, později vnější pletivo oddenků odumírá a hlízky jsou spolu svázány jen mechanicky centrálním cévním svazkem. Hlízky jsou škrobnaté a postupně tvrdnou a dřevnatí. Z jedné během vegetačního období vyroste asi 25 až 50 nových hlízek, na 1 m² tak celkový počet hlízek může být 5000 až 10 000 a délka všech oddenků dosahuje až 60 m. Jsou schopny několikaleté dormance (až 5 let při uložení ve vlhké půdě) která jim umožní přežít nepříznivé podmínky (dlouhodobé zaplavení v nádržích nebo vyschnutí terénních prohlubní v suchém roce).\n\nHlízky jsou uloženy nejčastěji v hloubce do 10 cm, z té i nejlépe rostou. V 30 cm pouze přežívají, nové rostliny z nich však neraší. Dostanou-li se na povrch v zimě vymrznou a v létě zaschnou. Slouží k rozmnožování jak v rámci jedné lokality, tak i k rozšiřování na jiné při vyplavení velkou vodou. Rozmnožování vegetativní je hlavním způsobem šíření na nová místa a zachování i obnovy populací na stávajících stanovištích. Nové hlízky i lodyhy z nich vyrůstají průběžně po celé vegetační období.\n\nKulturním rostlinám ubírají živiny a vlhkost z půdy, stíní je svými vysokými lodyhami a mohutným oddenkovým spletencem utiskují jejich kořenový systém. Jsou–li starší rostliny posečeny snižují kvalitu píce, mladé naopak mohou sloužit jako krmivo.\n\nRostlina byla vždy přirozenou součásti mokřadů a rostlinných společenstev podél vodních toků a nádrží. Jeho expanze na ornou půdu byla ovlivněna změnami ve střídání polních kultur, kdy širokořádkové plodiny jsou pěstovány častěji po sobě. Dále nejsou dodržovány agrotechnické lhůty a to umožňuje vytrvalým plevelům se úspěšně rozmnožovat. K jeho rozšíření napomohly i opakované plošné povodně v posledních desetiletích které roznesly jeho hlízky z blízkosti vodních toků na pole. V následných nově vzniklých lagunách měly tyto dostatek času na zakořenění, růst lodyh a zajištění dalších populací.\n\nUkázala se i nevýhoda minimálního zpracování půdy kdy hluboká orba je nahrazována pouze plytkou. Při hluboké orbě jsou hlízky zaklopeny vrstvou zeminy do hloubky 30 a více cm, ze kterých již nevyklíčí a zahynou. Naopak při plytké jsou hlízky i s oddenky rozneseny po poli i do míst kde předtím nerostly. Používáním těžkých stojů dochází také k utužení vrstvy pod ornicí, čímž dochází mnohde k místnímu podmáčení při kterém uhynou pěstované plodiny i většina plevelů, naopak vzniká tak ideální místo pro nové rostlinky kamyšníků které jsou zbaveny konkurence.\n\nZ mechanického způsobu hubení je skutečně účinná jen po několik let opakována hluboká orba, každý jiný způsob naopak napomáhá jeho rozšiřování. Chemické hubení je také složité, protože kamyšník širokoplodý většině herbicidních látek úspěšně odolává. Většinou mu poškozují jen listovou plochu ale na hlízky jsou neúčinné, z nich naopak o to intenzivněji raší nové lodyhy. Je nutno postřiky během roku několikráte opakovat.\n\n\n \n"}
{"id": "867144", "url": "https://cs.wikipedia.org/wiki?curid=867144", "title": "Fantomová končetina", "text": "Fantomová končetina\n\nFantomová končetina je pocit, že amputovaná nebo chybějící končetina (nebo dokonce orgán jako slepé střevo) je stále ještě připevněná k tělu a pohybuje se přiměřeně ke zbytku těla. Fantomové pocity má po amputaci přibližně 60–80 % jedinců. Většinou jde o pocity bolestivé. Fantomové pocity mohou také nastat po odstranění jiných částí těla, než jsou končetiny – např. po amputaci prsu, extrakci zubu (fantomová bolest zubu) nebo odstranění oka (syndrom fantomového oka). Chybějící končetiny se často zdají kratší a někdy také jako by byly v jakoby pokřivené a bolestivé pozici. Bolest někdy zhoršuje stres, úzkost, a změny počasí. Bolest fantomové končetiny je většinou jen občasná, přičemž četnost a intenzita útoků obvykle s časem klesá.\n\nI když ne každá fantomová končetina je bolestivá, pacienti někdy mají pocit, že s ní gestikulují, cítí v ní mravenčení a dokonce se s ní pokoušejí uchopit předměty. Ramachandran a Blakeslee popisují, že u některých lidí reprezentace končetiny neodpovídá tomu, jaká by končetina být měla. Jedna pacientka například udává, že její fantomová ruka je asi „o 15 centimetrů kratší“.\n\nNěco trochu jiného je fantomová bolest. Tu mohou zažívat i lidé, kteří se narodili bez končetin a lidé ochrnulí. Obvykle ji způsobují nervy, které by jinak inervovaly chybějící končetinu. Někteří lidé popisují fantomovou bolest jako pálivou, zatímco jiní mluví o pocitech tepla, chladu, svrbění, píchání, tlaku nebo brnění.\n\nDonedávna převažující teorie považovaly za příčinu fantomových končetin podráždění nervových zakončení (neuromů) v místě amputace. Po amputaci zůstane na pahýlu končetiny mnoho přerušených nervových zakončení. Ty se mohou zanítit. Uvažovalo se, že by mohly vysílat nestandardní signály, které by mozek interpretoval jako je bolest. Léčba založená na takových teoriích však většinou selhávala. V extrémních případech provedli chirurgové druhou amputaci, zkracujíce pahýl v naději, že odstranění zanícených nervových zakončení přinese pacientovi dočasnou úlevu od fantomové bolesti. Bolesti se však naopak zvýšily. Mnoho pacientů po takové operaci cítilo jak původní fantomovou končetinu, tak nový fantomový pahýl, který byl též bolestivý. Někdy chirurgové dokonce odřízli smyslové nervy vedoucí do míchy nebo, v extrémních případech, dokonce odstranili část talamu, která přijímá smyslové vjemy z těla.\n\nNa konci 80. let usoudil Ronald Melzack, že teorie periferních neuromů nemůže být správná. Ve své studii, „Fantomové končetiny, já a mozek“ z roku 1989 navrhl teorii neuromatrice (neuromatrix). Podle Melzacka je zkušenost těla tvořena širokou sítí propojených struktur neuronů. V roce 1991 prokázal Tim Pons a jeho kolegové z National Institutes of Health, že po ztrátě přísunu smyslových informací dojde v primárním somatosenzorickém kortexu k podstatné reorganizaci. Když se o jejich výsledcích doslechl Vilayanur S. Ramachandran, přišel s teorií, že pocit fantomové končetiny by mohl být důsledkem této reorganizace somatosenzorického kortexu, který je umístěn v gyrus postcentralis (primární motorické oblasti mozku), a který zpracovává vstup z těla a končetin. Ramachandranův tým demonstroval tuto teorii experimentem, při kterém hlazení různých části obličeje bylo vnímáno jako dotek na různých částech chybějící končetiny.\n\nPodle Ramachandrana bylo vnímání dotyku na různých částech fantomové končetiny percepčním korelátem reorganizace mozkové kůry. Nicméně výzkum, který v roce 1995 publikoval Flor a kol., ukázal, že je to bolest, a ne pocity, co percepčně odpovídá kortikální reorganizaci. V roce 1996 publikoval Knecht a kol. analýzu Ramachandranovy teorie. Jejím závěrem bylo, že neexistuje topografický vztah mezi uvedenými pocity a kortikální reorganizací primárních oblastí kortexu. Jejich poslední publikovaný výzkum pak naznačuje, že nebolestivé pocity se pojí s širokou sítí neuronů mimo primární oblasti mozkové kůry.\n\nV roce 2009 Lorimer Moseley a Peter Brugger provedli experiment, ve kterém dali sedmi pacientům po amputaci paže za úkol, aby pomocí vizuálních představ zkroutili své fiktivní končetiny do nemožných postavení. Čtyřem ze sedmi subjektů se nemožných pozic fantomové končetiny podařilo dosáhnout. Zdá se, že modifikovali reprezentaci svých fantomových končetin v mozku a vyprodukovali motorické příkazy k provedení nemožných pohybů bez zpětné vazby ze strany těla. Autoři k tomu říkají: „Tohle zjištění rozšiřuje naše chápání plasticity mozku, protože je důkazem, že hluboké změny v mentální reprezentaci těla mohou být vyvolány čistě vnitřními mechanizmy mozku – mozek skutečně mění sám sebe.“\n\nV roce 2012 publikovali V. S. Ramachandran a Paul McGeoch případ 57leté ženy (označené iniciály RN), která se narodila s deformovanou pravou rukou skládající se z pouhých tří prstů a rudimentárního palce. Po autonehodě v 18 letech jí deformovanou ruku amputovali, po čemž následovaly pocity fantomové ruky. Fantomová ruka byla pociťována se všemi pěti prsty, ač některé z nich byly zkrácené. 35 let po nehodě začala ženu její fantomová ruka nesnesitelně bolet. McGeoch a Ramachandran začali RN léčit metodou vizuální zpětné vazby pomocí své zrcadlové krabice. RN ji užívala po dobu 30 minut denně. Odraz její zdravé levé ruky byl promítán na místo, kde cítila fantomovou pravou ruku. Po dvou týdnech se naučila fiktivními prsty hýbat a bolest ustala. Klíčové je, že všech pět fantomových prstů nyní pociťuje jako mající normální délku. Podle Ramachandrana a McGeocha tento případ dokazuje, že v mozku je vrozená (pevně zakódovaná) šablona pro plně vyvinutou ruku.\n\nV roce 2012 byl proveden experiment, který prokázal, že pohyby fantomových končetin jsou „skutečné“ pohyby, protože při nich dochází k aktivaci motorických center v mozku. Pacienti mohou rovněž imaginárně pohybovat svými stínovými končetinami, tyto pohyby nicméně nevedou k pocitu, že fantomová končetina změnila pozici. Tento výzkum naznačuje, že když lékaři užívají motorický výcvik, aby ulevili pacientům od bolesti, musí rozlišovat mezi imaginárními a skutečnými pohyby fantomové končetiny.\n\nFantomová bolest končetin je komplexní jev, který zahrnuje širokou škálu příznaků od mravenčení a svědění po pálení a bolesti. Během posledních dvaceti let přišli vědci s řadou teorií, které se jej pokoušely vysvětlit. Tři nejvýznamnější z nich jsou: 1) maladaptivní změny v primárním smyslovém kortexu po amputaci (maladaptivní plasticita), 2) konflikt mezi signály z amputované končetiny (propriocepce) a vizuálních informací, která slouží k vysílání motorických do chybějící končetiny, 3) živé vzpomínky pozice končetin, které se objeví po amputaci.\n\nVětšina přístupů k léčbě v průběhu uplynulých dvou desetiletí nedosáhla konzistentního zlepšení symptomů. Léčebné postupy zahrnovaly léky (např. antidepresiva), stimulaci míchy, vibrační terapii, akupunkturu, hypnózu, a biofeedback.\n\nV roce 2006 došla Hera Flor z Oddělení klinické neurovědy Univerzity v Heidelbergu k závěru, že „několik studií, včetně velkých průzkumů pacientů po amputaci, ukázalo, že většina metod léčby fantomovým bolesti končetin, které máme dnes k dispozici (od analgetik a antidepresiv až po stimulaci), jsou neúčinné a neberou v úvahu mechanismy, které jsou základem produkce bolesti“.\n\nJednou z možností, která získala velkou pozornost veřejnosti, je zrcadlová krabice, kterou vyvinul Vilayanur Ramachandran a kolegové. Díky použití umělé vizuální zpětné vazby dává pacientovi možnost „přesunout“ fantomový úd a vyprostit jej z potenciálně bolestivých poloh. Opakovaný výcvik vedl u některých pacientů k dlouhodobému zlepšení a v jednom výjimečném případě dokonce k úplnému odstranění fantomové končetiny mezi rukou a ramenem (takže fantomová ruka vyrůstala z ramene).\n\nStupňovaná motorická imaginace (která může zahrnovat zrcadlovou terapii) a výcvik senzorického rozlišování se v poslední době zdají být slibnými léčebnými nástroji při řešení patologické bolesti. Lorimer Mosely, který metodu stupňované motorické imaginace vyvinul, však vybízí ke zdrženlivosti: „Přestože přibývá důkazů, že metody léčby, jako je motorická imaginace a výcvik senzorického rozlišování se v poslední době zdají být slibnými léčebnými nástroji při řešení patologické bolesti, potřebujeme další studie, které potvrdí dosavadní výsledky a osvětlí mechanismy, které za nimi stojí.“\n\n\n"}
{"id": "867145", "url": "https://cs.wikipedia.org/wiki?curid=867145", "title": "Superreakční přijímač", "text": "Superreakční přijímač\n\nSuperreakční přijímač, někdy nazývaný \"superregenerační přijímač\", je radiopřijímač který využívá tzv. superreakci k odtlumení rezonančního obvodu a zvýšení citlivosti. Tranzistor (popř. elektronka) ve vstupním obvodu přijímače relaxačně kmitá, čímž přijímač dosahuje velkého zesílení. \n\nSuperreakční obvod popsal Edwin Armstrong roku 1922. Některé vlastnosti obvodu, jako je zkreslení a malá selektivita, byly zpočátku příčinami malého zájmu o tento obvod. Později se uplatnění obvodu rozšířilo. Používali jej radioamatéři při konstrukci levných krátkovlnných přijímačů. Přijímače na principu superreakce byly obsaženy též v některých vojenských radiostanicích. Používala je např. armáda USA během druhé světové války. \n\nCitlivost rádiopřijímače s jedním tranzistorem a jedním rezonančním obvodem je velmi malá. Jeho vlastnosti se však dají zlepšit i bez doplnění dalších stupňů použitím kladné zpětné vazby, např. podle obr. 2. Kladná zpětná vazba je zde zavedena z kolektoru tranzistoru prostřednictvím kondenzátoru C a vazebního vinutí L. Tím se kompenzují ztráty v rezonančním obvodu a zvětší se jeho jakost. Vyšší jakost rezonančního obvodu vede mj. k lepší citlivosti přijímače.\n\nPro výpočet rezonančního obvodu platí: jakost rezonančního obvodu = rezonanční odpor/ztrátový odpor, tj. formula_1.\n\nKladná zpětná vazba, kompenzující ztráty, zavádí negativní odpor: formula_2.\n\nČinitel zpětné vazby: formula_3.\n\nZ uvedeného je patrno, že jakost rezonančního obvodu může být teoreticky nekonečně velká. Ve skutečnosti je však omezena stabilitou systému. Popsaný přijímač s kladnou zpětnou vazbou je zapojen podobně jako vysokofrekvenční oscilátor, ale musí být provozován ve stabilní oblasti. Tuto podmínku není jednoduché splnit, když požadujeme, aby přijímač kvůli co nejvyšší jakosti rezonančního obvodu pracoval těsně před nasazením oscilací. Jedním z možných řešení je použití klíčovacího oscilátoru, který bude opakovaně spouštět a zastavovat oscilace vysokofrekvenčního oscilátoru. Takovou úpravou zapojení vznikne superreakční přijímač. Přitom není nutné použít další tranzistor pro klíčovací oscilátor, ale lze zapojit obvod tak, aby plnil funkci vysokofrekvenčního oscilátoru s vlastním klíčováním. \n\nBlokové schéma superreakčního přijímače je nakresleno na obr. 1. Základ tvoří vždy vysokofrekvenční oscilátor, který má buď vlastní klíčování nebo je klíčován jiným oscilátorem. Klíčovací kmitočet leží v oblasti nad akustickým pásmem a obvykle bývá několik desítek kilohertzů. Superreakční přijímač dále obsahuje dolní propust, jejímž úkolem je odfiltrovat klíčovací signál a vysokofrekvenční složky. Za dolní propustí obvykle následuje nízkofrekvenční zesilovač, na jehož výstupu bývá reproduktor (pokud je přijímač určen k poslechu).\n\nZapojení superreakčního přijímače může být velmi jednoduché. Tranzistor na obr. 3 má v kolektoru zapojen rezonanční obvod a pracuje jako vysokofrekvenční oscilátor (kladná zpětná vazba je zavedena kondenzátorem C4). Při vhodném nastavení pracovního bodu tranzistor současně funguje také jako zdroj klíčovacího kmitočtu pro superreakci. Nízkofrekvenční signál se odebírá po průchodu dolní propustí, tvořenou součástkami R3, C5, C6. Dále bude přes kondenzátor C7 postupovat na nízkofrekvenční zesilovač (na obrázku není zakreslen). V závislosti na tom, pro jaké účely byl superreakční přijímač navržen, může zapojení obsahovat i šumovou bránu nebo další obvody.\n\n\nPřijímače tohoto typu se kvůli své jednoduchosti dříve používaly na příjem rozhlasového vysílání, popř. byly součástí vojenských a civilních radiostanic. V bývalém Československu se superreakční přijímač objevil např. v elektronkové vojenské polní radiostanici krátkého dosahu TESLA RF-11 a v tranzistorové občanské radiostanici TESLA VKP 050 určené pro pásmo 27 MHz. \n\nSuperreakční přijímače bývají též předmětem radioamatérských konstrukcí. Lze je dobře využít v zařízeních pro dálkové ovládání zámků, elektrických spotřebičů, modelů, apod.). Pro tyto účely existují speciální hybridní integrované obvody obsahující superreakční přijímač, jako např. AM-HRR11. \n\n"}
{"id": "867151", "url": "https://cs.wikipedia.org/wiki?curid=867151", "title": "Camillo Ruini", "text": "Camillo Ruini\n\nCamillo kardinál Ruini (* 19. února 1931 Sassuolo) je italský římskokatolický kněz, bývalý generální vikář Říma, kardinál.\n\nStudoval v semináři v Reggio Emilia, kněžské svěcení přijal 8. prosince 1954 v Římě. Poté pokračoval ve studiu na Papežské univerzitě Gregoriana, kde získal doktorát z teologie (1957). Přednášel v seminářích v Reggio-Emilia, Modeně a Boloni.\n\nV květnu 1983 byl jmenovaný pomocným biskupem diecéze Reggio Emilia, biskupské svěcení přijal 29. června téhož roku. Od června 1986 vykonával funkci generálního sekretáře Italské biskupské konference. V lednu 1991 ho papež Jan Pavel II. jmenoval titulárním arcibiskupem a provikářem Říma a proarciknězem Lateránské baziliky. Ve stejném roce se stal předsedou Italské biskupské konference (tuto funkci zastával do března 2007).\n\nPři konzistoři v červnu 1991 byl jmenován kardinálem. S tím souviselo jeho povýšení do plnoprávných funkcí generálního vikáře Říma a arcikněze Lateránské baziliky. Často reprezentoval papeže na církevních slavnostech jako jeho speciální vyslanec. V rámci funkce generálního vikáře Říma se podílel na oslavách Velkého jubilea 2000. Dne 27. června 2008 přijal papež Benedikt XVI. jeho rezignaci na funkci generálního vikáře Říma a arcikněze Lateránské baziliky. Jeho nástupcem se stal kardinál Agostino Vallini.\n\n\n"}
{"id": "867152", "url": "https://cs.wikipedia.org/wiki?curid=867152", "title": "Kdo přežije: Amazonie", "text": "Kdo přežije: Amazonie\n\nKdo přežije: Amazonie (v anglickém originále Survivor: The Amazon) je šestá sezóna televizní reality show \"Kdo přežije\".\nV této sérii uvidíme poprvé kmen mužů (Tambaqui) proti kmenu ženám (Jaburu). Na obrazovkách Prima Cool ji čeští diváci uvidí 28.01.2013.\n\n"}
{"id": "867155", "url": "https://cs.wikipedia.org/wiki?curid=867155", "title": "Kdo přežije: Čína", "text": "Kdo přežije: Čína\n\nKdo přežije: Čína (v anglickém originále Survivor: China) je patnáctá sezóna televizní reality show \"Kdo přežije\".\nV této sérii soutěžící zavítají do Číny.\n\n"}
{"id": "867156", "url": "https://cs.wikipedia.org/wiki?curid=867156", "title": "Eduardo Martínez Somalo", "text": "Eduardo Martínez Somalo\n\nEduardo kardinál Martínez Somalo (* 31. března 1927 Baños de Rio Tobia) je španělský římskokatolický kněz, vatikánský diplomat, kardinál. Jako camerlengo byl hlavou římskokatolické církve i státu Vatikán po smrti papeže Jana Pavla II. od 2. dubna do 19. dubna 2005.\n\nStudoval v semináři v Logronu, později na Papežské univerzitě Gregoriana, kde získal licenciáty z teologie a kanonického práva. Kněžské svěcení přijal 19. března 1950. V srpnu 1956 získal doktorát z kanonického práva, poté se začal připravovat na diplomatickou dráhu v Papežské diplomatické akademii. Po dokončení studia zde přednášel, pracoval rovněž ve španělské sekci státního sekretariátu. Doprovázel papeže Pavla VI. při jeho pouti na 31. Mezinárodní eucharistický kongres v Kolumbii v srpnu 1968. V letech 1970 až 1975 působil jako asesor ve státním sekretariátě a současně působil jako kněz v řimských nemocnicích.\n\nV listopadu 1975 ho papež Pavel VI. jmenoval titulárním arcibiskupem a nunciem v Kolumbii. Biskupské svěcení mu udělil 13. prosince téhož roku kardinál státní sekretář Jean-Marie Villot. Do Vatikánu se vrátil v roce 1979 a pokračoval v práci ve státním sekretariátu jako zástupce státního sekretáře.\n\nPři konzistoři v červnu 1988 ho papež Jan Pavel II. jmenoval kardinálem. V červenci téhož roku se stal prefektem Kongregace pro bohoslužbu a svátosti a v lednu 1992 prefektem Kongregace pro společnosti zasvěceného života a společnosti apoštolského života.\n\nOd dubna 1993 (po smrti kardinála Sebastiana Baggia) do dubna 2007 plnil funkci camerlenga. Na funkci prefekta Kongregace pro společnosti zasvěceného života a společnosti apoštolského života rezignoval po dovršení kanonického věku v únoru 2004.\n\nJako camerlengo římskokatolické církve stál v čele státu Vatikán po smrti Jana Pavla II. v dubnu 2005. Na funkci camerlenga rezignoval v dubnu 2007. Jeho nástupcem jmenoval papež Benedikt XVI. kardinála Bertoneho.\n\n\n"}
{"id": "867158", "url": "https://cs.wikipedia.org/wiki?curid=867158", "title": "Kdo přežije: Perlové Ostrovy", "text": "Kdo přežije: Perlové Ostrovy\n\nKdo přežije: Perlové ostrovy (v anglickém originále Survivor: Pearl Islands) je sedmá sezóna televizní reality show \"Kdo přežije\". Kmeny jsou pojmenovány po dvou nejslavnějších pirátech. Kmen Drake podle Sira Francise Drakea a kmen Morgan podle Henryho Morgana. Oba kmeny mohly doplavat nejprve do malé rybářské vesničky. Měly k dispozici 100 Panamských balboa díky nim mohly koupit důležité věci pro kmen jako nůž, lano, křesadlo, ovoce a hlavně člun který je dopravil na jejich ostrov. Rupertovi z Drakea se povedlo okrást kmen Morganovců o boty a díky tomu pro Drakeovce získal nůž a ananas. Sandra dokonce vyměnila svůj zlatý řetízek za grilovaná kuřata, 2 nože a pepř.\nVe finále právě Sandra Diaz-Twine porazila skautskou vedoucí Lillian Morris v poměru 6–1.\n\n"}
{"id": "867159", "url": "https://cs.wikipedia.org/wiki?curid=867159", "title": "Wiadomości", "text": "Wiadomości\n\nWiadomości (v českém překladu \"Zprávy\") je hlavní zpravodajský pořad na TVP 1 a TVP Polonia. Jsou vysílány každý den v 19:30 a každých 5-10 minut během dne. Tento pořad vytvořený v roce 1989 nahradil tehdejší \"Dziennik Telewizyjny\" (česky: \"Televizní deník\"). Jde o jeden z nejsledovanějších zpravodajských pořadů v Polsku. V roce 2010 jej sledovalo 4.3 miliony lidí. \n\n"}
{"id": "867160", "url": "https://cs.wikipedia.org/wiki?curid=867160", "title": "Kdo přežije: Hrdinové proti padouchům", "text": "Kdo přežije: Hrdinové proti padouchům\n\nKdo přežije: Hrdinové proti Padouchům (v anglickém originále Survivor: Heroes vs. Villains) je dvacátá sezóna televizní reality show \"Kdo přežije\". Tentokrát poprvé v historii budou bojovat Hrdinové proti Padouchům. Většina lidí si myslí že podtitul jsou Hrdinové VS. Zloduši jenže Prima Cool Zloduchy pojmenovala Padouchové. Jedná se o jednu z nejlepších řad vůbec, tato řada začíná tzv. dílem 0 kde se seznamíte se všemi účastniky 20 řady + se v tomto dílé objeví minulé charaktery například: Richard Hatch (1,8), Elisabeth Filarski Hasselbeck (2) .\n\nSPOILER\nSeznam účastníků, kteří mohli být v této řadě\n\n"}
{"id": "867163", "url": "https://cs.wikipedia.org/wiki?curid=867163", "title": "José Saraiva Martins", "text": "José Saraiva Martins\n\nJosé Saraiva Martins CMF (6. ledna 1932 Gagos do Jarmelo) je portugalský římskokatolický kněz, vysoký úředník římské kurie, kardinál, člen Kongregace misionářů synů Neposkvrněného srdce blahoslavené Panny Marie.\n\nPochází z početné rodiny, byl šestý z osmi dětí. Vstoupil do kongregace klaretiánů, řádové sliby složil 22. srpna 1950. Studoval na univerzitách v Římě a Lovani, kněžské svěcení přijal 16. března 1957. Na řádových školách přednášel metafyziku a teologii. Byl rovněž profesorem na Papežské univerzitě Urbaniana, kde stál v čele teologiocké fakulty (1974–1977) i celé školy (1977–1983 a 1986–1988).\n\nV květnu 1988 byl jmenovaný titulárním arcibiskupem a sekretářem Kongregace pro katolickou výchovu. Biskupské svěcení mu udělil kardinál státní sekretář Agostino Casaroli 2. července téhož roku. V květnu 1998 se stal prefektem Kongregace pro blahořečení a svatořečení.\n\nPři konzistoři v únoru 2001 ho papež Jan Pavel II. jmenoval kardinálem. Po dovršení kanonického věku odešel na odpočinek. Ve funkci prefekta Kongregace pro blahořečení a svatořečení ho 9. července 2008 vystřídal dosavadní sekretář Kongregace pro nauku víry Angelo Amato.\n\n\n\n"}
{"id": "867165", "url": "https://cs.wikipedia.org/wiki?curid=867165", "title": "Prezidentské nařízení č. 11 110", "text": "Prezidentské nařízení č. 11 110\n\nPrezidentské nařízení č. 11 110 ( ) bylo vydáno 4. června 1963 prezidentem Spojených států Johnem F. Kennedym.\n\nNařízení podle Thomasova dodatku zákona o obnově zemědělství (Agricultural Adjustment Act – AAA) delegovalo pravomoc vydávat stříbrné certifikáty (tištěné bankovky) na Ministerstvo financí Spojených států, a to úpravou zákona o zlatých rezervách (Gold Reserve Act). Výnos umožňoval ministru financí vydávat stříbrné certifikáty, kdykoli bylo třeba, a to v průběhu přechodného období Kennedyho plánu na zrušení těchto stříbrných certifikátů.\n\nDne 28. listopadu 1961 zastavil prezident Kennedy prodej stříbra ze strany Ministerstva financí. Zvýšená poptávka po tomto kovu využívaném v průmyslu vedla k nárůstu jeho tržní ceny a americká vláda mimoto stanovila jeho pevnou cenu. V průběhu roku 1961 tato situace vyústila ke snížení nadbytečných vládních rezerv stříbra více než o 80 %. Prezident Kennedy se také obrátil na Kongres, aby byly stříbrné certifikáty postupně stahovány ve prospěch bankovek emitovaných Federálním rezervním systémem (centrální bankou).\n\nPrezident svou výzvu k aktivnímu postupu Kongresu několikrát opakoval, například ve zprávě o hospodaření z roku 1963.\n\nSněmovna reprezentantů vyslyšela prezidentovu žádost počátkem roku 1963 a 10. dubna téhož roku přijala návrh zákona č. 5389 poměrem 251 hlasů pro a 122 proti. Senátem návrh prošel 23. května 1963 poměrem 68 hlasů pro a 10 proti.\n\nPrezident Kennedy zákon podepsal 4. června 1963 společně se signací prezidentského nařízení č. 11 110 umožňujícího Ministerstvu financí vydávat stříbrné certifikáty během přechodného období. Zákon, jenž se stal Kongresovým aktem č. 88–36, rušil Shermanův Zákon o výkupu stříbra (Silver Purchase Act) z roku 1934 a s ním související zákony, rušil daň z obchodu se stříbrem a opravňoval centrální banku k vydávání jednodolarových a dvoudolarových bankovek. Do té doby platný Zákon o výkupu stříbra ministru financí umožňoval a také od něj vyžadoval výkup stříbra a uvádění stříbrných certifikátů do oběhu. Jeho zrušením tak prezident musel na ministra financí delegovat svou pravomoc podle Zákona o obnově zemědělství.\n\nNařízení prezidenta Kennedyho č. 11 110 upravovalo již existující výnos č. 10 289 vydaný prezidentem Harry S. Trumanem roku 1951.\n\nVýnos č. 11 110 nebyl prezidentem Lyndonem B. Johnsonem zrušen a sekce doplňující Trumanovo nařízení č. 10 289 zůstala v platnosti až do 9. září 1987, kdy v rámci obecných úprav tohoto institutu vydal prezident Ronald Reagan nařízení č. 12 608. Jím revokoval sekci včleněnou výnosem č. 11 110, čímž došlo ke zrušení účinnosti celého Kennedyho nařízení.\n\nV březnu 1964 zastavil ministr financí C. Douglas Dillon náhradu stříbrných certifikátů za kovové stříbrné dolary a v následujících čtyřech letech byly stříbrné certifikáty směnitelné, a to do data 24. června 1968.\n\nObsah prezidentského nařízení č. 11 110 je v rámci konspiračních teorií uváděn jako jedna z možných příčin atentátu na Johna Fitzgeralda Kennedyho. V roce 1989 napsal Jim Marrs knihu nazvanou \"Crossfire: The Plot that Killed Kennedy (Křížová palba: Komplot, který zabil Kennedyho)\", v níž spekuluje o možné spoluúčasti centrální banky Federálního rezervního systému na prezidentově vraždě. Jako důvod autor uvedl snahu FEDu udržet svou moc nad americkou měnovou politikou. V roce 2000 publikoval profesor ekonomie Edward Flaherty esej \"Debunking the Federal Reserve Conspiracy Theories\" (\"Odhalení konspiračních teorií o Federálním rezervním systému\"), v němž naopak takové spojení považuje za chybné.\n\n"}
{"id": "867169", "url": "https://cs.wikipedia.org/wiki?curid=867169", "title": "Miroslav Novák (politik)", "text": "Miroslav Novák (politik)\n\nMiroslav Novák (* 25. června 1972 Bílovec) je český politik, od listopadu 2012 do listopadu 2016 hejtman Moravskoslezského kraje, v letech 2002 až 2008 starosta Městského obvodu Ostrava-Poruba, člen ČSSD. \n\nV roce 1990 ukončil studium na Střední průmyslové škole stavební v Ostravě maturitní zkouškou. Poté pracoval ve společnosti Stavoprojekt, a.s, v roce 1994 nastoupil jako správce daně na ostravský finanční úřad. Je ženatý a má tři děti, Jaromíra, Sabinu a Martinu.\n\nSpoluzakládal ostravskou organizaci ČSSD, které od roku 2006 předsedal.\n\nOd roku 1994 zasedá v zastupitelstvu ostravského městského obvodu Poruba. V roce 1996 se stal asistentem poslance Lubomíra Zaorálka. Po volbách v roce 1998 zastával funkci místostarosty pro finance, místní hospodářství a dopravu. V roce 2002 se stal starostou Ostravy-Poruby, kterým byl až do roku 2008. Od roku 2004 zasedá v zastupitelstvu Moravskoslezského kraje. Ve funkčních období 2008–2012 vykonával funkci náměstka hejtmana pro dopravu, životní prostředí a zemědělství. Po dalších krajských volbách jej 9. listopadu 2012 zastupitelstvo zvolilo hejtmanem Moravskoslezského kraje.\n\nDne 4. listopadu 2013 byl zvolen předsedou moravskoslezské organizace ČSSD. V krajských volbách v roce 2016 byl opět lídrem ČSSD v Moravskoslezském kraji, podařilo se mu obhájit mandát krajského zastupitele. ČSSD se však nepodařilo uzavřít koalici a ve funkci hejtmana skončil.\n\nPodle policejních odposlechů v kauze ostravského lobbisty a podnikatele Martina Dědice, která se týká ovlivňování městských zakázek a jejíž vyšetřování začalo v roce 2014, byl hejtman Novák s Martinem Dědicem v těsném kontaktu. Miroslav Novák v rámci vyšetřování opakovaně lhal a kontakty s Dědicem popíral. Novák si s Dědicem během roku a čtvrt vyměnili přes 5000 telefonátů nebo esemesek. Podle Nováka šlo o přátelství.\n\nV rámci vyšetřování kauzy zjistili policisté, že Novákova maželka Martina Nováková byla zaměstnána v Dědicově firmě Business Advisor v letech 2010 až 2013 a dostala zaplaceno 594 tisíc korun, aniž by bylo možné doložit, že vykonala nějakou práci. Po celou dobu vykazovala stejný čas příchodu a odchodu z práce. Administrativní činnost, kterou měla v té době vykonávat, prováděla asistentka Zuzana K. \n"}
{"id": "867174", "url": "https://cs.wikipedia.org/wiki?curid=867174", "title": "Lapampasaurus", "text": "Lapampasaurus\n\nLapampasaurus (\"ještěr z provincie La Pampa) je rodem hadrosauriformního dinosaura, žijícího v období svrchní křídy (stupeň kampán až maastricht, asi před 76-70 miliony let) na území dnešní Argentiny (provincie La Pampa, souvrství Allen). Dinosaurus byl formálně popsán na přelomu roku 2012 a 2013. Známý je v současnosti pouze jeden (typový) druh, \"L. cholinoi\". Druhové jméno je poctou objevitele zkamenělin, José Cholina. Stejně jako vzdáleně příbuzný rod \"Iguanodon\" byl také \"Lapampasaurus\" poměrně velkým býložravcem se zobákovitým zakončením čelistí.\n\n"}
{"id": "867176", "url": "https://cs.wikipedia.org/wiki?curid=867176", "title": "Thanksgiving (Glee)", "text": "Thanksgiving (Glee)\n\nThanksgiving je osmá epizoda čtvrté série amerického hudebního seriálu \"Glee\" a v celkovém pořadí sedmdesátá čtvrtá epizoda seriálu. Scénář k epizodě napsali Russel Friend a Garrett Lerner, režíroval ji Bradley Buecker a poprvé se vysílala ve Spojených státech dne 29. listopadu 2012 na televizním kanálu Fox. Epizoda obsahuje návrat mnoha z absolventů New Directions, aby jim pomohli při vedení současného sboru na výběrovou soutěž sborů, která se koná o dni díkůvzdání. V epizodě se znovu objeví speciální hostující hvězda Sarah Jessica Parker jako Isabelle Wright, Kurtova šéfka v New Yorku.\n\nEpizodu v den vysílání sledovalo celkem 5,39 milionů amerických diváků a získala 2,2/6 rating/podíl na trhu ve věkové skupině od osmnácti do čtyřiceti devíti let.\n\nQuinn Fabray (Dianna Agron), Santana Lopez (Naya Rivera), Mercedes Jones (Amber Riley), Mike Chang (Harry Shum mladší) a Noah \"Puck\" Puckerman (Mark Salling) se vrací do Limy, aby oslavili den díkuvzdání a přidali se k dočasnému vedoucímu sboru Finnovi Hudsonovi (Cory Monteith) při zpěvu mashupu písní \"Homeward Bound\" a \"Home\" ve školní hale. Následně Finn požádá každého z absolventů, aby byl mentorem pro jednoho z nových členů sboru, aby se mohli připravit na výběrové kolo soutěže sborů, které se bude konat přímo na McKinleyově střední škole.\n\nMike je v páru s Ryderem Lynnem (Blake Jenner), Puck je v páru se svým bratrem Jakem Puckermanem (Jacob Artist), Mercedes je v páru s Wadem \"Unique\" Adamsem (Alex Newell), Quinn je v páru s Kitty Wilde (Becca Tobin) a Santana je v páru s Marley Rose (Melissa Benoist). Aby porazili své rivaly, sbor Slavíci z Daltonovy akademie, kteří jsou známí za své precizní taneční choreografie, tak se Finn rozhodne pro New Directions vybrat jako hudební číslo \"Gangnam Style\".\n\nRyder souhlasí, že už nebude pokračovat naléhat na Marley teď, když chodí s Jakem. Na oplátku za to Jake pomáhá Ryderovi, aby byl vybrán jako jeden z hlavních tanečníků skupinového čísla společně se Samem Evansem (Chord Overstreet), ačkoliv Jake je lepší tanečník než Ryder. Mezitím Kitty přesvědčuje svou mentorku Quinn, kterou zbožňuje, že Jake tlačí na Marley, aby se s ním vyspala. Quinn se stává vůči Jakovi nepřátelská, částečně i kvůli její předchozí zkušenosti s Puckem.\n\nQuinn, Santana a Brittany Pierce (Heather Morris) vystupují s písní \"Come See About Me\" pro ženské členky New Directions a připomínají jim, aby v soutěži využili své silné stránky. Po vystoupení, Santana konfrontuje Quinn ohledně toho, že zjistila, že Kitty dala Marley projímadla, aby se u Marley projevila bulimie. Quinn, která chodí z jedním ze svých profesorů z Yalu, obviní Santanu, že na ní pouze žárlí a projektuje si své nepřátelství do jejich chráněnkyň, což vede ke rvačce, před tím, než Quinn vybuchne a uteče z místnosti.\n\nV New Yorku, Rachel Berry (Lea Michele) konfrontuje Brodyho Westona (Dean Geyer) ohledně toho, že se vyspal s Rachelinou sokyní, její učitelkou tance Cassandrou July. Brody připomene Rachel, že ho také krátce ignorovala ve chvíli, kdy se Finn objevil v New Yorku. Rachel uzná svou chybu a pozve ho, ať oslaví Den díkůvzdání společně s ní a jejím spolubydlícím Kurtem Hummelem (Chris Colfer), který také pozve svou šéfku Isabelle Wright (Sarah Jessica Parker). Isabelle do Rachelina a Kurtova bytu přivádí i své přátele a večer nakonec skončí jako velká párty, když všichni zpívají mashup písní \"Let's Have a Kiki\" a \"Turkey Lurkey Time\". Isabelle poradí Kurtovi, aby zavolal svému bývalému příteli Blainovi Andersonovi (Darren Criss), ten tak učiní a mají spolu upřímnou konverzaci, ve které Kurt souhlasí, že se potkají během Vánoc, aby se rozhodli, co se stane s jejich vztahem.\n\nNa výběrovém kole jako první vystupují Slavíci, které vedou Hunter Clarington (Nolan Gerard Funk) a Sebastian Smythe (Grant Gustin) a zpívají písně \"Whistle\" a \"Live While We're Young\". Mezitím se Marley začne cítit strašně kvůli hladovění a úzkostem. Ryder doufá, že uvolní tlak ve sboru a přenechává své místo hlavního tanečníka Jakovi. New Directions úspěšně vystupují a v hledišti je sledují Finn, Quinn, Santana, Mercedes, Mike, Puck, vedoucí sboru Will Schuester (Matthew Morrison), školní výchovná poradkyně Emma Pillsbury (Jayma Mays) a trenérka roztleskávaček Sue Sylvester (Jane Lynch). Nicméně po ukončení první písně a před začátkem druhé Marley zkolabuje přímo na jevišti.\n\n"}
{"id": "867181", "url": "https://cs.wikipedia.org/wiki?curid=867181", "title": "Bídníci (film, 2012)", "text": "Bídníci (film, 2012)\n\nBídníci (původním názvem Les Misérables) je britský film z roku 2012 v režii Toma Hoopera natočený na motivy stejnojmenného divadelního muzikálu \"Bídníci\". Film získal ocenění Zlatý glóbus za nejlepší film v kategorii muzikál/komedie.\n\nPojednává o příběhu bývalého galejníka Jeana Valjeana (Hugh Jackman), který je propuštěn na podmínku z vězení, resp. z tábora nucených prací. Přestane se však hlásit úřadům a je pronásledován inspektorem Javertem (Russell Crowe). Valjean se stane nakonec dobrým člověkem a po smrti nebohé svobodné matky Fantine (Anne Hathaway) se ujme její dcery Cosette (Amanda Seyfried). Ta pak v rané dospělosti opětuje city mladého revolucionáře Maria (Eddie Redmayne), na něhož si přitom marně myslí Éponine (Samantha Barks). Vyvrcholení příběhu se odehrává na pozadí Červnového povstání v roce 1832, během rozhodujícího souboje revolucionářů s armádou.\n\n\n"}
{"id": "867182", "url": "https://cs.wikipedia.org/wiki?curid=867182", "title": "Židovský hřbitov v Uherském Hradišti", "text": "Židovský hřbitov v Uherském Hradišti\n\nŽidovský hřbitov v Uherském Hradišti byl založen v roce 1879.\n\nPamátník na místě bývalého židovského pohřebiště se nachází asi 1,5 km směrem na jihovýchod od centra města v místní části Sady, na jižním konci ulice Větrné při třídě Maršála Malinovského.\n\nHřbitov byl zničen příslušníky německé armády po transportu 325 Židů žijících ve městě do Terezína.\n\nUherskohradištská židovská komunita přestala existovat v roce 1941.\n\n"}
{"id": "867183", "url": "https://cs.wikipedia.org/wiki?curid=867183", "title": "Charles Huntziger", "text": "Charles Huntziger\n\nCharles Léon Clément Huntziger (25. června 1880, Lesneven – 12. listopadu 1941, nedaleko Le Vigan) byl francouzský generál z dob Třetí Francouzské republiky, který po francouzské porážce v bitvě o Francii podepsal v lese u Compiègne a u Říma v červnu 1940 francouzskou kapitulaci. Zemřel v roce 1941 při leteckém neštěstí nedaleko Le Vigan.\n\nGenerál Charles Huntziger se narodil 25. června 1880 v západofrancouzském Lesnevenu. V roce 1900 vystudoval vojenskou akademii (\"École spéciale militaire de Saint-Cyr\") v Saint-Cyru a vstoupil do koloniální pěchoty. Během první světové války sloužil na Středním východě ve funkci náčelníka štábu spojeneckých expedičních sil a z této funkce se zasloužil o plánování spojeneckého vítězství, které 30. října 1914 vedlo k podepsání příměří v Moudrosu. Roku 1933 byl jmenován vrchním velitelem francouzských vojsk v Sýrii a Libanonu. V roce 1938 byl jmenován členem \"Vrchní válečné rady\", anglo-francouzské organizace ustanovené k dohlížení na spojeneckou strategii.\n\nPo vypuknutí druhé světové války, přesněji 2. září 1939, byl jmenován velitelem francouzské 2. armády a od 5. června 1940 velitelem 4. armádní skupiny. Spolu s druhou armádou byl během německé invaze do Francie dislokován v Ardenách. Jelikož německé velení rozhodlo vést útok přes Ardeny, údajně neprostupné, jeho armáda však nebyla na přímý střet dobře připravena a tak byla poražena v tankové bitvě u Sedanu.\nPo úplné francouzské porážce byl jmenován maršálem Pétainem vyjednavačem příměří s Němci. Po společných jednáních podepsal spolu s Wilhelmem Keitelem 22. června 1940 ve vagónu u Compiègne francouzskou kapitulaci. Po uzavření příměří s Němci podepsal 24. června 1940 nedaleko Říma příměří s Italy. Ve Vichistické Francii se poté stal vrchním velitelem pozemních sil. Dne 3. října 1940 vydal antisemitský dokument, který vylučoval Židy z pozic v armádě, v tisku, v obchodech, v průmyslu a v politice Vichistického režimu. Ve vládách Pierra Flandina, Pierra Lavala a Franca Darlana zastával funkce ministra obrany a války. Zemřel spolu s dalšími šesti cestujícími nedaleko jihofrancouzského Le Vigan 12. listopadu 1941 v důsledku letecké nehody. Jeho letoun se zřítil při návratu z inspekce. Pohřeb se konal 15. listopadu téhož roku v katedrále ve Vichy a pohřben byl v 9. oddělení pařížského hřbitova Cimetiere de Passy. Jeho pohřbu se zúčastnili i čtyři zástupci Itálie a dvanáct zástupců Německa. Německou delegaci vedl dle dobového tisku Otto Abetz, Hitlerův emisar v Paříži a jako zástupce Wehrmachtu se pohřbu zúčastnil generál dělostřelectva Vogl. V čele italské delegace byl generál Maggiolini.\n\nJeho žena byla první nositelkou \"Řádu Francisque\".\n\nNa místě dopadu jeho letounu v lese u Le Vigan mu byl postaven kamenný pomník s následujícím nápisem (originál ve francouzštině):\n\n\"Na paměť\"\"armádního generála\"\"HUNTZIGERA\"\"Charlese Clémenta\"\"státního sekretáře ministerstva války\"\"vrchního velitele pozemních sil\"\"a jeho spolupracovníků\"\"a spolucestujících\"\"spadlých na tomto místě\"\"dne 12. listopadu 1941\"\"při návratu z letecké cesty\"\"po Severní Africe\"\n"}
{"id": "867191", "url": "https://cs.wikipedia.org/wiki?curid=867191", "title": "San Miguel de Allende", "text": "San Miguel de Allende\n\nSan Miguel de Allende je mexické město v centrální části země ve státě Guanajuato. Nachází se přibližně 270 km severozápadně od Ciudad de México v nadmořské výšce 1870 m n. m. Město bylo založeno v roce 1542 pod názvem San Miguel el Grande. Přídomek \"de Allende\" dostalo až v roce 1826 na počest Ignacia Allende – jedné z významných osobností mexické války za nezávislost. Zdejší příznivé klima, termální prameny a zachovalá koloniální architektura jsou jedním z důvodů, proč je San Miguel od 50. let 20. století turistickým střediskem.\n\nV raném koloniálním období sloužilo město jako ochranný bod na jedné z nejstarších královských cest, která vycházela ze Ciudad de México a vedla severním směrem do dnešního jihozápadu USA (tzv. Camino Real de Tierra Adentro). Městská architektura a urbanismus unikátním způsobem spojují tehdejší evropskou (španělskou), kreolskou a původní mezoamerickou kulturu a umění v Novém Španělsku. Většina budov v historickém centru pochází z období baroka.\n"}
{"id": "867192", "url": "https://cs.wikipedia.org/wiki?curid=867192", "title": "Starý židovský hřbitov v Uherském Brodě", "text": "Starý židovský hřbitov v Uherském Brodě\n\nStarý židovský hřbitov v Uherském Brodě byl zřejmě založen nejpozději v 17. století. Památník na místě bývalého židovského pohřebiště se nachází asi 700 m jihozápadně od Nového židovského hřbitova v ulici Pod Valy na východ od uherskobrodského železničního nádraží.\n\nPo roce 1870, kdy byl založen nový hřbitov, pozbylo toto pohřebiště svoji funkci a během okupace bylo zdevastováno. Po skončení války byly zbylé náhrobky přemístěny na nový hřbitov. Nejstarší dochovaný náhrobní kámen \"maceva\" pochází z roku 1601. Na původním místě lze najít pouze torza zlomených a zapadlých náhrobků.\nUherskobrodská židovská komunita přestala existovat v roce 1940.\nZ bývalého ghetta v jihovýchodní části hrazeného města se dodnes dochovaly pouze dvě budovy, stará i nová synagoga i ortodoxní modlitebna v ghettu byly zbořeny.\n\n\n"}
{"id": "867205", "url": "https://cs.wikipedia.org/wiki?curid=867205", "title": "Zanussi", "text": "Zanussi\n\nZanussi je italská společnost, která vyrábí elektrické spotřebiče. Založil ji Antonio Zanussi v roce 1916 v severoitalském Pordenone. Dceřinou společností je firma Sèleco se sídlem v Terstu.\n\n"}
{"id": "867206", "url": "https://cs.wikipedia.org/wiki?curid=867206", "title": "Demonstrace v Kosovu (1981)", "text": "Demonstrace v Kosovu (1981)\n\nV březnu 1981 vypukly na území SAP Kosovo spontánní a bouřlivé demonstrace albánského obyvatelstva. Jednalo se o první krizovou situaci v SFRJ po smrti Josipa Broze Tita a zároveň přelomovou událost kosovských dějin. \n\n4. března 1981 se údajně kvůli špatným podmínkám na Prištinské univerzitě vzbouřili studenti v místní menze. Milice protest velmi rychle uklidnila a vedení SKK projevy studentů odsoudilo. Vše vypadalo, že bude situace rychle vyřešena. Kroky studentů ovšem našly velmi rychle odezvu mezi znepokojeným obyvatelstvem Kosova. Během několika dní se o něm rozšířily zprávy do dalších měst, což vyburcovalo převážně albánské obyvatelstvo, aby vyšlo do ulic. 11. března proběhla v Prištině masová demonstrace. Ke studentům se velmi rychle přidali i dělníci, kteří tímto chtěli dát najevo svojí frustraci z dlouhodobých a neřešených problémů autonomní oblasti. Protesty tak zachvátily všechna větší města a paralyzovaly život v oblasti. Demonstrující, podobně jako v roce 1968 hlásali nacionalistická hesla. Mezi nimi sice chyběla podpora Enveru Hodžovi, i tak se ale ozývaly hlasy, požadující \"republiku Kosovo\", sjednocení s Albánií, či Kosovo Kosovcům. \n\nKromě nacionalistických hesel se však ulicemi mnohých kosovských měst, včetně metropole Prištiny, rozléhala i hesla sociální. Kritizována byla především ekonomická zaostalost oblasti, a také to, že co se v Kosovu vyrobí se vyváží do zbytku Jugoslávie, aniž by se cokoliv vracelo zpět (\"\"Trepča radi, Beograd se gradi\"\" - V Trepči se pracuje a v Bělehradě se staví).\n\nVzhledem k situaci mimořádně zasedalo Předsednictvo SFRJ, které se rozhodlo nasadit sílu a zvýšit bojovou pohotovost armády. O události se vyjádřila jako o kontrarevoluci. Byl vyhlášen výjimečný stav a proti demonstrujícím nasazeny jednotky armády. Byl také vyhlášen zákaz vycházení.\n\nJugoslávské bezpečnostní orgány proti protestům zasáhly rázně, dle mínění většiny obyvatel Jugoslávie (včetně kosovských Albánců, ale s výjimkou Srbů) nebývalou silou. Zahynulo celkem 11 lidí, desítky byly zraněny a několik tisíc studentů bylo zatčeno. Přestože se jim podařilo znemožnit další protesty v Prištině, lidé se shromažďovali v některých dalších městech (Kosovska Mitrovica, Vučitrn, Uroševac). Výjimečný stav trval následující 3 měsíce.\n\nProtesty se opět rozhořely 26. března a 3. dubna 1981. Cílem protestujících Albánců bylo upoutat pozornost celojugoslávských médií, neboť se na začátku dubna 1981 běžela přes území Kosova Štafeta mládeže. O průběhu štafety jugoslávská média pravidelně informovala.\n\nJedním z míst, odkud pocházelo nejvíce demonstrantů, byla Prištinská univerzita, jedna z největších univerzit v celé Jugoslávii. Řada jejích studentů byla po skončení protestů ze studia vyloučena, mnozí byli pozatýkáni. Univerzita byla poté označena za \"centrum nacionalismu\", \"přebujelou byrokratickou strukturu\" apod.\n\nKosovské demonstrace vedly k dalšímu prohloubení nenávisti mezi Srby a Albánci v Kosovu. Míra důvěry v albánské obyvatelstvo ze strany jugoslávského státu dramaticky poklesla. Byla rovněž rozpuštěna kosovská teritoriální obrana. Poprvé se po demonstracích v Kosovu objevilo heslo \"slabé Srbsko - silná Jugoslávie\". Jeho autorem byl Lazar Koliševski, tehdejší makedonský politik, později bylo jedním z hlavních hesel srbských nacionalistů v druhé polovině 80. let. 20. století. Zrychlil se proces vystěhování srbského a černohorského obyvatelstva z oblasti.\n\nAlbánská strana považovala demonstrace za zcela regulérní projev nespokojenosti se situací, která v Kosovu delší dobu panovala, tedy nízkou úrovní ekonomického i společenského rozvoje, frustraci z postavení Kosova jako pouhé oblasti v rámci Srbska apod. Albánské zdroje uvádějí počet obětí demonstrací nikoliv 11, ale několik desítek. Srbská, potažmo jugoslávská strana obviňovala kosovské politické vedení z neschopnosti, která se projevila právě ekonomickou zaostalostí a působením řady separatistických skupin. Ty otevřeně žádaly otržení Kosova od Jugoslávie, jeho připojení k Albánii, zavedení ortodoxní komunistické linie Envera Hodži apod. Demonstranty považovala jako mladé lidi, kteří nemohou úspěšně žít v chudém a zaostalém Kosovu, a kteří jsou indoktrinováni nacionalistickou politikou, šířenou jednak ilegálními separatistickými skupinami, jednak Albánií samotnou.\n\nAlbánská strana práce (vládnoucí komunistická strana v sousední Albánii) vyjádřila podporu demonstrantům. \n\nSvaz komunistů Jugoslávie se rozhodl kosovské problémy urychleně řešit. V listopadu 1981 byl přijat akční program, až v roce 1987 ovšem jugoslávští komunisté přiznali, že je Kosovo vážný problém, od kterého se odvíjí další možná existence jugoslávského státu.\n"}
{"id": "867207", "url": "https://cs.wikipedia.org/wiki?curid=867207", "title": "Park City", "text": "Park City\n\nPark City může být:\n\n"}
{"id": "867208", "url": "https://cs.wikipedia.org/wiki?curid=867208", "title": "Swan Song", "text": "Swan Song\n\nSwan Song je devátá epizoda čtvrté série amerického hudebního televizního seriálu \"Glee\" a v celkovém pořadí sedmdesátá pátá epizoda tohoto seriálu. Scénář k epizodě napsala Stacy Traub, režíroval ji Brad Falchuk, jeden z tvůrců seriálu a poprvé se vysílala ve Spojených státech dne 6. prosince 2012 na televizním kanálu Fox. Tato epizoda obsahuje návrat speciálních hostujících hvězd Whoopi Goldberg jako Carmen Tibideaux, děkanka newyorské akademie dramatických umění (NYADA), a Kate Hudson jako Cassandra July, učitelka tance na NYADĚ, na slavnostním večeru zimního večírku školy.\n\nIhned po kolapsu Marley Rose (Melissa Benoist) během vystoupení na výběrovém kole, ji pomáhá sbor v zákulisí. Členové sboru ale neví, že opuštění jeviště během vystoupení znamená pro sbor diskvalifikaci a i přes snahu Willa Schuestera (Matthew Morrison), aby se New Directions vrátili zpět na pódium, tak přichází Sue Sylvester (Jane Lynch), která jim oznámí, že byli diskvalifikování a porotci jednohlasně zvolili Slavíky z Daltonovy akademie jako vítěze výběrového kola. Tím pádem vystupující sezóna New Directions končí a pro svou vlastní potřebu si zabere posluchárnu, což znamená, že sbor nemá kde zkoušet. Později ale Sue přiznává Becky Jackson (Lauren Potter), že to považuje za prázdné vítězství. Dočasný vedoucí sboru Finn Hudson (Cory Monteith) se snaží shromáždit členy sboru, aby se připravili na nadcházející vánoční koncert, ale celý sbor je sklíčený a Finnovi poukazuje na to, že několik z členů jsou maturanti a nebudou mít \"příští rok\", kdy opět budou mít šanci zúčastnit se národního kola. Zvláště Tina Cohen-Chang (Jenna Ushkowitz) a Artie Abrams (Kevin McHale) viní Marley za svou porážku. Jako výsledek toho, že vystupující sezóna sboru skončila tak brzy, tak se většina sborů dá do jiných školních různorodých aktivit. Porážka také donutí Sama Evanse (Chord Overstreet) a Brittany Pierce (Heather Morris), aby sobě navzájem vyjádřili své pravé city.\n\nV New Yorku se Kurt Hummel (Chris Colfer) připravuje na svůj druhý pokus na přijímací zkoušky na NYADU a děkanka Carmen Tibideaux (Whoopi Goldberg) předává Rachel Berry (Lea Michele) vysoce prestižní pozvání, aby zpívala na školní zimní přehlídce. Učitelka tance Cassandra July (Kate Hudson) věří, že Rachel není připravená vystupovat na zimní přehlídce a spolu s Rachel mají během vyučovací hodiny taneční souboj v písni \"All That Jazz\" z muzikálu \"Chicago\". Rachel si uvědomí, že není tak dobrá tanečnice a rozhodne se, že se na zimní přehlídku bude soustředit pouze na svůj zpěv. Kurt navštíví kancelář Carmen a ptá se jí ohledně svho druhého konkurzu, ale ona je ke konkurzu velice kritická a řekne mu, že se na NYADU nehodí. Na zimní přehlídce Rachel vystupuje s písněmi \"Being Good Isn't Good Enough\" a \"O Holy Night\" a za obě písně si vyslouží od publika potlesk ve stoje. Po Rachelině výkonu Carmen každého překvapí, když řekne, že dalším vystoupením bude Kurtova přijímací zkouška na NYADU. Rachel pomáhá vystrašenému Kurtovi se uklidnit a rozhodne o písni, kterou zazpívá: \"Being Alive\" z muzikálu \"Company\" a také získává potlesk ve stoje. Rachel vyhrává školní přehlídku jako první prvačka v historii a Kurt je přijat na NYADU.\n\nRachel volá Finnovi, který je sklíčený poté, co uvidí, že trofeje sboru jsou odnášeny ze sborové místnosti a když vidí, že se sbor rozpadá. Finn přizná, že se cítí jako selhání, potom, co se tohle všechno stalo. Rachel s ním přemýšlí ohledně jejich vzájemných zkušeností se sborem a řekne mu, aby nikdy nevzdával své sny. Marley – jediná studentka, která je nadále odhodlána chodit do sboru – řekne Finnovi, že našla nové místo, kde by sbor mohl zkoušet: schody před školou. Finn požádá ostatní členy sboru, aby se zde v určitý čas setkali. Když ve stanovený čas přijde pouze Marley, tak Finn a Marley začnou zpívat \"Don't Dream It's Over\", ale pomalu přicházejí a připojují se k ním další členové sboru, až nakonec píseň zpívá celý sbor.\n\n"}
{"id": "867209", "url": "https://cs.wikipedia.org/wiki?curid=867209", "title": "Oxetan", "text": "Oxetan\n\nOxetan (systematický název \"1,3-propylenoxid\") je cyklická organická sloučenina, známý izomer propylenoxidu. Rozpouští se ve vodě, alkoholu, etherech a velice dobře v acetonu a jiných organických rozpouštědlech. Pokud je tato sloučenina zahřáta na teplotu rozkladu vydává štiplavý kouř a dráždivé páry. Při úniku se rychle rozkládá (fotochemické reakce a rychlý výpar). Testování na zvířatech prokázalo tuto sloučeninu jako vysoce karcinogenní, genotoxicita nebyla zatím prokázána.\n\nOxetan je využit při výrobě takzvaných světlo-emitujících diod (OLED). Využívá se také při polymeraci a má velký potenciál využití ve farmacii právě díky jeho fotochemické reaktivnosti. Je schopný tvořit jakousi kostru pro vznik různorodým komplexních molekul, které se dají využít jako léčiva, ochranné prostředky zemědělských plodin apod. Látky modifikované oxetanem se rychleji dostávají do buněk a mohou například tlumit genovou expresi (přepis a translaci genů do proteinů). Tím je možné regulovat takzvané protoonkogeny, způsobující rakovinu. Výzkum je zatím ale spíše v začátcích a ani toxicita této látky není zatím plně prozkoumána.\n\n"}
{"id": "867211", "url": "https://cs.wikipedia.org/wiki?curid=867211", "title": "Dassault Mirage F1", "text": "Dassault Mirage F1\n\nDassault Mirage F.1 je francouzský stíhací letoun pro získání vzdušné nadvlády a také bitevní letoun navržený a vyráběný firmou Dassault Aviation jako pokračovatel strojů Mirage III. Jeho původní označení také znělo \"Mirage IIIF\".\n\nBěhem šedesátých lét zahálili ve společnosti Dassault vývoj letounu Mirage F1 spolu s větším Mirage F2 jako soukromou iniciativou. Práce na F1 nakonec dostaly před nákladnější F2, jejíž vývoj byl v druhé polovině 60. let ukončen, přednost. Francouzské letectvo (Armée de l'Air) v té době hledalo stroj pro každé počasí a o novou stíhačku se začalo zajímat. V souladu s tím byly stroje počáteční série vybaveny monopulsním radarem Thomson-CSF Cyrano IV. V druhé polovině roku 1974 se Mirage F1 stala součástí francouzského letectva a krátce nato byl tento typ zařazován jako hlavní francouzský stíhací letoun. V této roli sloužil až do příchodu Mirage 2000. Později přešel na průzkumné úkoly. V červnu 2014 byly poslední francouzské Mirage F1 vyřazeny ze služby.\n\nPoháněna byla jediným proudovým motorem SNECMA Atar 9K-50, který poskytoval tah zhruba 69 kN (15 000 lbf). Výzbroj mohly tvořit různé francouzské a americké zbraně. Provozován byl jako lehký víceúčelový stíhač a vyvezen byl do několika zemí. Značného nasazení se dočkal v mnoha ozbrojených konfliktech, včetně války na Západní Sahaře, války mezi Peru a Ekvádorem, cenepské války, íránsko-irácké války, války v Zálivu, jihoafrické pohraniční války, války v Afghánistánu konfliktu mezi Čadem a Libyí, intervence v Libyi roku 2011 a konfliktu v Severním Mali. V letech 1966 až 1992 bylo vyrobeno více než 720 ks Mirage F1 a později ho ve výrobě vystřídala Dassault Mirage 2000.\n\nMirage F1 se vynořil ze série konstrukčních studií provedených francouzským výrobcem Dassault Aviation. Původně se snažili vyvinout větší letoun s měnitelnou geometrií křídel odvozený z Mirage III (přičemž postupně vznikl letoun Mirage F2), který sloužil k testování pohonu pro vertikální vzlet a přistání (VTOL) podobný letounu Dassault Mirage IIIV. Brzy bylo jasné, že vznikající konstrukce by mohla posloužit také jako základ pro stíhačku.\n\nPrototyp stroje poháněný motorem SNECMA Atar 09K provedl první let 23. prosince 1966 a již při svém čtvrtém letu 7. ledna 1967 překročil Machovo číslo 2. 18. května 1967 však došlo při havárii k jeho zničení.\nNa podzim roku 1966 vláda objednala tři ověřovací letouny, při jejichž zkouškách mezi březnem a červnem 1969 bylo dosaženo M=2,12 a výšky 15 250 m. První sériový Mirage F.1 následoval v 15. února 1973. Kromě základní verze \"F.1C\" s radarem Cyrano IV se Mirage této řady stavěly v provedení \"F.1A\" se zjednodušenou avionikou a radarem EMD Aida 2, jako cvičné dvoumístné \"F.1B\" a víceúčelové \"F.1E\" z roku 1974, lišící se vylepšeným radarem Cyrano IV-100 a avionikou. Cvičná verze „céčka“ nesla označení \"F.1D\", průzkumná pak \"F.1CR\". \"Mirage F.1C-200\" byly vybaveny pevným nástavcem pro doplňování paliva za letu. V jednom prototypu byl vyroben \"Mirage F.1-M53\" s motorem SNECMA M53 jako konkurent F-16 v soutěži na vyzbrojení leteckých jednotek čtyř států západní Evropy v sedmdesátých létech.\n\nV době zahájení dodávek Mirage 2000 byly nadbytečné draky F.1C přestavěny na taktickou stíhací bombardovací variantu \"F.1CT\".\n\nDo služby u francouzského letectva (\"Armée de l'Air\") vstoupil F.1C koncem prosince 1973 u 30. eskadry v Remeši. Poháněn jedním proudovým motorem SNECMA Atar 9K-50 o tahu cca 69 kN byl používán jako lehká víceúčelová stíhačka, která byla vyvezena do Španělska (\"F.1CE\" a \"F.1EE\"), Řecka jako \"F.1CG\", Libye (32 strojů \"F.1AD\" a \"F.1ED\"), Jižní Afriky (\"F.1AZ\"), Jordánska (\"F.1EJ\"), Kuvajtu jako \"F.1CK\", Iráku pod označením \"F.1EQ\" v počtu 108 strojů, Ekvádoru v rozmezí let 1978 až 1980 jako \"F.1JA\" odpovídající F.1C a dvoumístné \"F.1JE\", Kataru (\"F.1DA\" a \"F.1DDA\") a Maroka (50 kusů \"F.1CH\"). Do ukončení výroby v roce 1990 bylo vyrobeno  731 kusů.\n\nBojově byly Mirage F.1 použity v Jižní Africe, kde zaznamenaly dva sestřely kubánsko-namibijských letounů MiG-21 a ve válce Iráku proti Íránu, během které irácké stroje údajně dosáhly 40 sestřelů. Marocké F.1 byly nasazeny proti povstalcům fronty Polisario, Libye tyto letouny použila v konfliktu proti Čadu a Francie s Irákem během Operace Pouštní bouře.\n\n\nDassault Mirage F1 byla provozována čtrnácti vzdušnými silami, ze kterých je u čtyřech stále v provozu. Tři byly evropské, pět ze středního východu (u jednoho stále létá) a čtyři africké (u třech stále v provozu).\n\n\n\n\n\n\n\n\n\n"}
{"id": "867213", "url": "https://cs.wikipedia.org/wiki?curid=867213", "title": "Sud (rozcestník)", "text": "Sud (rozcestník)\n\nSud může být:\n\n\n- \"přechýlená podoba\"\n"}
{"id": "867214", "url": "https://cs.wikipedia.org/wiki?curid=867214", "title": "Nový židovský hřbitov v Uherském Brodě", "text": "Nový židovský hřbitov v Uherském Brodě\n\nNový židovský hřbitov v Uherském Brodě byl založen v roce 1870. Nachází se po levé straně ulice Neradice, jež vede dál na severovýchod na Biskupice, naproti pivovaru Janáček. Hřbitov je chráněn jako kulturní památka České republiky.\n\nNa ploše 7421 m se nachází 1085 náhrobních kamenů (\"macev\"), z toho asi stovka sem byla po skončení 2. světové války přemístěna ze zdevastovaného Starého židovského hřbitova. Nejstarší z těchto náhrobků pochází z roku 1601. Vedle vchodu na hřbitov se nachází „eklektická“ obřadní síň, v níž jsou umístěny pamětní desky se jmény asi 600 obětí holokaustu ze zdejší oblasti.\n\nUherskobrodská židovská komunita přestala existovat v roce 1940.\nZ bývalého ghetta v jihovýchodní části hrazeného města se dodnes dochovaly pouze dvě budovy, stará i nová synagoga i ortodoxní modlitebna v ghettu byly zbořeny.\n\n\n"}
{"id": "867215", "url": "https://cs.wikipedia.org/wiki?curid=867215", "title": "Ferron (Utah)", "text": "Ferron (Utah)\n\nFerron je město v okresu Emery County ve státě Utah ve Spojených státech amerických. K roku 2000 zde žilo 1 623 obyvatel. S celkovou rozlohou 5,8 km² byla hustota zalidnění 281,4 obyvatel na km².\n"}
{"id": "867216", "url": "https://cs.wikipedia.org/wiki?curid=867216", "title": "Mona (Utah)", "text": "Mona (Utah)\n\nMona je město v okresu Juab County ve státě Utah ve Spojených státech amerických. K roku 2010 zde žilo 1 547 obyvatel. S celkovou rozlohou 3,7 km² byla hustota zalidnění 429,7 obyvatel na km². Je součástí Metropolitní oblasti Provo-Orem.\n"}
{"id": "867219", "url": "https://cs.wikipedia.org/wiki?curid=867219", "title": "Kdo přežije: Samoa", "text": "Kdo přežije: Samoa\n\nKdo přežije: Samoa (v anglickém originále Survivor: Samoa) je devatenáctá sezóna televizní reality show \"Kdo přežije\". \n\n"}
{"id": "867221", "url": "https://cs.wikipedia.org/wiki?curid=867221", "title": "Kdo přežije: Filipíny", "text": "Kdo přežije: Filipíny\n\nKdo přežije: Filipíny (v anglickém originále Survivor: Philippines) je pětadvacátá sezóna televizní reality show \"Kdo přežije\". \n\n"}
{"id": "867222", "url": "https://cs.wikipedia.org/wiki?curid=867222", "title": "Zanussi (rozcestník)", "text": "Zanussi (rozcestník)\n\nZanussi je původně italské jméno. Jeho nositelem jsou:\n\n"}
{"id": "867224", "url": "https://cs.wikipedia.org/wiki?curid=867224", "title": "Branko Horvat", "text": "Branko Horvat\n\nBranko Horvat (24. července 1928 Petrinja, Království Srbů, Chorvatů a Slovinců – 18. prosince 2003 Záhřeb, Chorvatsko) byl chorvatský ekonom, profesor a politik židovského původu.\n\nByl hlavním teoretikem jugoslávské socialistické ekonomiky. Na téma plánovaného hospodářství sepsal celou řadu publikací, které byly úspěšné i v zemích západního světa, fungujícího na principech tržního hospodářství. Za svoji knihu „Political economy of socialism“ byl dokonce nominován na Nobelovu cenu. Dlouhá léta pracoval v jugoslávském prognostickém ústavu, kde rozvíjel myšlenky samosprávného socialismu. V letech 1975–1992 vyučoval ekonomii na Záhřebské univerzitě.\n"}
{"id": "867226", "url": "https://cs.wikipedia.org/wiki?curid=867226", "title": "Metropolitní oblast Provo-Orem", "text": "Metropolitní oblast Provo-Orem\n\nMetropolitní oblast Provo-Orem je metropolitní oblast ve státě Utah ve Spojených státech amerických. Skládá se ze dvou okresů, Juab County a Utah County. Hlavními městy jsou Provo a Orem.\n\n"}
{"id": "867228", "url": "https://cs.wikipedia.org/wiki?curid=867228", "title": "Kdo přežije: Vanuatu", "text": "Kdo přežije: Vanuatu\n\nKdo přežije: Vanuatu (v anglickém originále Survivor: Vanuatu) je devátá sezóna televizní reality show \"Kdo přežije\".\n\n"}
{"id": "867229", "url": "https://cs.wikipedia.org/wiki?curid=867229", "title": "Kdo přežije: Palau", "text": "Kdo přežije: Palau\n\nKdo přežije: Palau (v anglickém originále Survivor: Palau) je desátá sezóna televizní reality show \"Kdo přežije\".\n\n"}
{"id": "867230", "url": "https://cs.wikipedia.org/wiki?curid=867230", "title": "Účastnické vedení", "text": "Účastnické vedení\n\nÚčastnické vedení nebo lokální smyčka je v telefonii fyzické vedení z místní ústředny do místa telefonní přípojky. Je zakončeno telefonní zásuvkou umožňující připojení telefonního přístroje nebo jiného koncového zařízení.\n\nNejobvyklejší podoba účastnického vedení je elektrický obvod tvořený krouceným párem měděných vodičů o\nprůměru 0,4, 0,6 nebo 0,8 mm podle délky vedení. V současnosti se pro jednoho účastníka používají 2 páry, v minulosti pouze 1 pár. V minulosti existovaly podvojné a skupinové linky, kde jedno vedení sloužilo pro více účastníků; pokud jeden z účastníků telefonoval, ostatní nemohli telefon používat. Tyto linky byly pro datovou komunikaci nebo pro připojení k Internetu zcela nevhodné.\n\nV některých zemích využívají účastnická vedení systém Digital Loop Carrier (DLC) nebo jsou budována z optických vláken (přenosový systém nazývaný fiber-in-the-loop).\n\nÚčastnické vedení může sloužit k poskytování následujících služeb:\n\n\nADSL lze provozovat současně s telefonní přípojkou nebo s ISDN přípojkou euroISDN2 (BRI0). Maximální délka účastnického vedení pro ADSL je 5000 metrů, pro VDSL 1600 metrů.\n\nMnoho vlastníků účastnických vedení jsou původně státní firmy, které mají přirozený monopol v přístupu k uživatelským vedením.\nAby se zabránilo monopolizaci navazujících služeb, v mnoha zemích byly schváleny zákony o zpřístupnění lokální smyčky (local loop unbundling), které dovoluje, aby využívání účastnického vedení nebo jeho nadhovorového pásma mohly poskytovat další firmy. Účastnické vedení tak může končit u alternativního operátora.\n\nTermín „lokální smyčka“ se někdy používá pro libovolnou realizaci poslední míle připojení zákazníka k Internetu bez ohledu na použitou technologii. Připojení může být realizováno:\n\n\n"}
{"id": "867231", "url": "https://cs.wikipedia.org/wiki?curid=867231", "title": "Zdeněk Stránský (herec)", "text": "Zdeněk Stránský (herec)\n\nZdeněk Stránský (15. ledna 1921 – 7. května 1945, Praha) byl český herec.\n\nByl synem zástupce ředitele Národního divadla v Praze Dr. Rudolfa Stránského . V roce 1940 absolvoval dejvické gymnázium. Jako oktaván začal režírovat, byl spoluautorem divadelních her pro ochotníky ze Sokola Dejvice, se kterými také hrál. Později psal i divadelní kritiky . \n\nPatřil k mladé herecké generaci a za války hrál na malých pražských scénách, hlásících se k odkazu avantgardního meziválečného divadla. Působil od roku 1940 v Honzlově \"Divadélku pro 99\" (v Topičově salónu na Národní třídě), později v Divadélku ve Smetanově muzeu (podzim 1941 – konec roku 1943) založeném a vedeném režisérem Antonínem Dvořákem a nakonec v divadle Větrník Josefa Šmídy, kde působila např. i Stella Zázvorková, Vlastimil Brodský, Zdeněk Řehoř, Václav Lohniský a Zdeněk Dítě. Ve Větrníku kromě hraní byl jednu dobu spolu se Zdeňkem Řehořem i administrativním vedoucím souboru. Režiséra Šmídu seznámil v roce 1943 s Jiřím Brdečkou.\n\nSpolu s Antonínem Dvořákem a dalšími divadelníky pracoval za války v levicovém ilegálním hnutí. \n\nByl zastřelen nacisty na balkóně Národního divadla v Praze v době květnové revoluce, kdy držel hlídku společně s dalšími pracovníky a členy Národního divadla. Německý ostřelovač jej zasáhl zřejmě ze Žofína. Spolu s ním byl těžce raněn také člen orchestru ND Ladislav Kabeš ; . \n\nPo válce připravil Jindřich Honzl ve svém \"Studiu Národního divadla\" na památku Z. Stránského jevištní pásmo „Ty, který tu zpíváš nyní...“, uvedené 7. května 1946. K představení byla jako zvláštní tisk vydána knížečka \"Památník padlého herce\" se studií Josefa Trägera o Z. Stránském a vzpomínkou jeho přítele Stanislava Pošusty.\n\nByl pochován na hřbitově u Sv.Matěje v Šárce v Praze. Pamětní deska Z. Stránskému byla odhalena dne 30. září 1945 . Nachází se na I. balkóně (na západní straně budovy) Národního divadla v Praze (Národní třída 223/2). Jedná se o kopii umístěnou zde po rekonstrukci divadla v letech 1977–1983. Originál desky je uložen v Archivu Národního divadla.\n\n\n\n\n"}
{"id": "867232", "url": "https://cs.wikipedia.org/wiki?curid=867232", "title": "Mycobacterium leprae", "text": "Mycobacterium leprae\n\nMycobatecterium leprae je bakterie, která se většinou vyskytuje v teplých tropických zemích, způsobující lepru ('Hansenova nemoc'). Je to intracelulární, pleomorfní, acidorezistentní bakterie. \"M. leprae\" je aerobní bacillus obklopený charakteristickým voskovým povlakem, jenž je unikátní pro mykobakterie. Ve velikosti a tvaru se velmi podobá \"Mycobacterium tuberculosis\".\n\nTato bakterie byla objevena roku 1873 norským lékařem Gerhardem Armauerem Hansenem (1841-1912), který hledal bakterie v těle pacientů s leprou.\nM. leprae byla citlivá na lék Dapson (tzn. diaminodiphenylsulfone, první účinná léčba, která byla v roce 1940 objevena pro léčbu lepry), ale v průběhu času se stala vůči tomuto antibiotiku rezistentní.\n\nV současné době je používána tzv. mnohočetná léčba (MDT), jež je doporučena WHO. U pacientů léčených MDT, zemře vysoký podíl bacilů v krátkém čase, aniž by se projevila okamžitá úleva od příznaků. To naznačuje, že malomocenství (lepra) je částečně způsobeno přítomností odumřelých buněk v těle nemocného.\n\n"}
{"id": "867241", "url": "https://cs.wikipedia.org/wiki?curid=867241", "title": "Washington State Route 17", "text": "Washington State Route 17\n\nWashington State Route 17 je státní silnice v americkém státě Washington, kde spojuje U. S. Route 395 v malém městečku Mesa s U. S. Route 97 na soutoku řek Okanogan a Columbia nedaleko Brewsteru. Její délka činí 220 kilometrů.\n\nSilnice č. 17 začíná na mimoúrovňové křižovatce s dálnicí U. S. Route 395 jen kousek jihovýchodně od Mesy. Od svého počátku směřuje severozápadně a po své cestě potkává Washington State Route 260 vedoucí do Connellu, Washington State Route 26 v Othellu, Washington State Route 170 vedoucí do Wardenu a Washington State Route 262 vedoucí k vodní nádrži Potholes. Ve městě Moses Lake se pak nachází velká křižovatka s mezistátní dálnicí Interstate 90 a menší křižovatka s Washington State Route 171.\n\nSeverně od Moses Lake silnice potkává Washington State Route 282 vedoucí do města Ephrata a vstupuje do říčního koryta Grand Coulee, kde vede po březích Mýdlového jezera nebo jezera Lake Lenore, která jsou pozůstatky pradávné řeky, která tudy tekla před zhruba 2 miliony lety. Ve městě Soap Lake na břehu Mýdlového jezera se pak nachází křižovatka s Washington State Route 28. Na jižním břehu Banksova jezera se pak silnice setkává s U. S. Route 2, opouští Grand Coulee a vrhá se do zemědělské krajiny středního Washingtonu. O zhruba 30 kilometrů později potkává Washington State Route 174, se kterou pokračuje souběžně na západ skrz další vysušené říční koryto, až k městu Bridgeport, kde prostřednictvím historický mostu překračuje řeku Columbii, jen kousek západně od přehrady náčelníka Josefa. Ještě před mostem potkává Washington State Route 173. Po mostě pokračuje po východním břehu Columbie skrz Colvillskou indiánskou rezervaci až ke svému konci, na U. S. Route 97 nedaleko Brewsteru.\n"}
{"id": "867242", "url": "https://cs.wikipedia.org/wiki?curid=867242", "title": "Britney 2.0 (EP)", "text": "Britney 2.0 (EP)\n\nBritney 2.0 je extended play amerického televizního hudebního seriálu \"Glee\". Obsahuje osm písní ze stejnojmenné epizody čtvrté řady, která byla druhou epizodou, jež vzdávala poctu zpěvačce Britney Spears. EP je složeno ze šesti písní a dvou mashupů písní Spears, od jejího debutového alba ...Baby One More Time až po její sedmí studiové album Femme Fatale. EP bylo vydáno pouze digitálně.\n\n"}
{"id": "867244", "url": "https://cs.wikipedia.org/wiki?curid=867244", "title": "Hřib Moserův", "text": "Hřib Moserův\n\nHřib Moserův (\"Rubroboletus rubrosanguineus\" ) je velmi vzácná jedovatá houba z čeledi hřibovitých. Dříve byla řazena do sekce \"Luridi\" rodu \"Boletus\". Podobá se hřibu satanu či hřibu Le Galové, od nichž se liší především výskytem pod jehličnany ve vyšších polohách. Pojmenován byl po rakouském mykologovi Meinhardu Michaelu Moserovi (1924 - 2002).\n\n\nPočátky taxonomické klasifikace hřibu Moserova souvisejí s taxonem hřib satanovitý. Ten popsal roku 1920 (a popis rozšířil r. 1952) český mykolog František Smotlacha jakožto druh, který existuje v několika formách (jež byly ostatními mykology chápané jako samostatné druhy). Krom jiných uváděl Smotlacha formu, která preferuje vápenitý podklad a vyskytuje se pod listnatými i jehličnatými stromy. Tuto později mykologové vyčlenili jako samostatný druh, který dále rozdělili na dva poddruhy: Albert Pilát popsal s listnáči svázaný hřib Le Galové (\"Boletus splendidus\" subsp. \"splendidus\" syn. \"Boletus le-galiae\" - Rolf Singer a Jan Kuthan popsali pod jehličnany rostoucí hřib Moserův (\"Boletus splendidus\" subsp. \"moseri\" syn. \"Boletus satanoides\" ss. ). V současnosti jsou oba chápány jako samostatné druhy; tento článek se věnuje hřibu Moserově, který se vyskytuje ve vyšších polohách pod jehličnany. V roce 2014 byl na základě biomolekulárních analýz přesunut do nově vymezeného rodu \"Rubroboletus\".\n\nKlobouk dosahuje 50 - 150 milimetrů, nejprve má polokulovitý, později klenutý tvar. V mládí je světle šedý a bledě šedookrový. Stářím se u okrajů objevují růžové až červenavé odstíny, ve stáří může být růžový až krvavě červený. Povrch je nejprve plstnatý, později bývá lysý. Ve střední části může být pokožka mírně rozpraskaná. Pod povrchovou vrstvou je (na řezu) patrná červená vrstvička dužiny. Otlačená místa hnědnou.\n\nRourky jsou 5 - 8 (15) milimetrů dlouhé, v mládí žluté, v dospělosti se špinavě žlutoolivovým odstínem. Póry mají zpočátku žluté, později červené zbarvení. Otlaky poměrně silně modrají.\n\nTřeň má soudkovitě břichatý až kyjovitý tvar. Je karmínově až krvavě červený, především horní část je zdobena síťkou, která může v některých případech zdobit celý povrch třeně. Otlaky modrají.\n\nDužnina má světle žluté zbarvení, na řezu modrá. V bazální části je často červená. Chuť i vůně jsou nenápadné, mírně houbové. Hřib Moserův je některými autory považován za nejedlý, jinými za jedovatý (podobně jako většina druhů z okruhu hřibu satana, nachového a Le Galové)\nPovrch klobouku kryjí trichodermové vláknité hyfy, které postupně kolabují. Výtrusy dosahují (11) 12 - 14,5 (15) × (4,5) 5 - 5,5 (6) μm, jsou hladké, téměř vřetenovité až elipsoidně vřetenovité, patrná je mělká suprahilární deprese. Výtrusný prach je žlutoolivový.\n\nPodobně jako blízce příbuzné druhy (hřib Le Galové, hřib satan, hřib nachový atp.) preferuje vápenité, případně jiné bazické podloží. Liší se však vazbou na mykorhizní symbionty - neroste pod listnáči, ale pod jehličnany, především smrky a jedlemi ve vyšších polohách.\n\nHřib Moserův se vyskytuje v Evropě, popsán je z České republiky, Německa a Rakouska.\n\nV rámci chráněných území České republiky byly publikovány nálezy mimo jiné z následujících lokalit:\n\n\n\nHřib Moserův je velmi vzácná houba vedená v Červeném seznamu hub České republiky jako kriticky ohrožený druh (CR). Nálezy by proto měly být evidovány a dokladovány.\n\n"}
{"id": "867247", "url": "https://cs.wikipedia.org/wiki?curid=867247", "title": "Pupov", "text": "Pupov\n\nPupov (1096 m n. m.) je nejvyšším bodem Kysucké vrchoviny. Nachází se asi 5 km severovýchodně od Terchové a 4 km západně od Zázrivé na hranici mezi okresy Žilina a Dolný Kubín (Žilinský kraj). Masiv Pupova je protáhlý ve směru východ-západ a kromě nejvyššího východního vrcholu má ještě dva nižší - prostřední (1059 m) a západní (1045 m). Na jihu je hora oddělena sedlem Rovná hora od Malého Rozsutce v Malé Fatře. Omezený výhled poskytuje pouze nižší západní vrchol.\n\n\n"}
{"id": "867248", "url": "https://cs.wikipedia.org/wiki?curid=867248", "title": "Máxima Nizozemská", "text": "Máxima Nizozemská\n\nSložila maturitní zkoušky na dvojjazyčné anglicko-španělské střední škole, poté studovala ekonomiku na Argentinské katolické univerzitě, kde obdržela roku 1995 akademický titul. Svá studia dokončila získáním magisterského titulu v USA. Začala pracovat už jako studentka vysoké školy. Mimo jiné pracovala pro Deutsche Bank v New Yorku a Bruselu.\n\n2. února 2002 se provdala za nizozemského následníka trůnu Viléma Alexandra. Sňatek byl jak občanský (na amsterdamské radnici), tak církevní (v amsterdamském kostele Nieuwe Kerk). 30. dubna 2013 se stala královnou Nizozemska poté, co její tchyně, královna Beatrix Nizozemská, podala abdikaci.\n\n\n"}
{"id": "867253", "url": "https://cs.wikipedia.org/wiki?curid=867253", "title": "Vlčí dítě", "text": "Vlčí dítě\n\nVlčí dítě je lidské dítě, které vyrůstalo bez kontaktu s lidskou společností. Vlčí dítě nemá žádné nebo jen velmi omezené zkušenosti s lidskou péčí, sociálním jednáním, lidskou řečí. Z toho důvodu postrádá sociální dovednosti a jeho socializace do lidské společnosti je velmi obtížná. Některé z vlčích dětí byly zanedbávány a drženy v izolaci svými rodiči či jinými lidmi (Genie, Kašpar Hauser). Další byly vychovány zvířaty zcela mimo lidskou společnost. O případech vlčích dětí se ve svém díle Rozprava o původu a příčinách nerovnosti mezi lidmi zmiňuje francouzský filozof Jean-Jacques Rousseau.\n\n\n\n\n\n\nV mytologii různých národů i v moderní literatuře se vyskytuje mnoho příběhů o dětech, které byly vychovány divokými zvířaty.\n\n\n"}
{"id": "867259", "url": "https://cs.wikipedia.org/wiki?curid=867259", "title": "Pupin (kráter)", "text": "Pupin (kráter)\n\nPupin je malý měsíční impaktní kráter nacházející se v oblasti Mare Imbrium (Moře dešťů) jihovýchodně od výrazného kráteru Timocharis na přivrácené straně Měsíce. Má průměr 2 km a je hluboký 400 m, pojmenován je podle srbského fyzika Mihajla I. Pupina. Než jej v roce 1976 Mezinárodní astronomická unie přejmenovala na současný název, nesl kráter označení Timocharis K.\n\nSevero-severovýchodně od něj leží dvojice kráterů Feuillée a Beer. Východně poblíž Montes Archimedes leží kráter MacMillan. Jihovýchodně leží zatopený kráter Wallace.\n\n"}
{"id": "867260", "url": "https://cs.wikipedia.org/wiki?curid=867260", "title": "Gustaaf Peek", "text": "Gustaaf Peek\n\nGustaaf Peek (Haarlem, 1975) je nizozemský spisovatel působící v Amsterdamu. Zároveň je redaktorem literárního časopisu De Revisor.\n\nPeek studoval anglický jazyk a literaturu na univerzitě v Leiden.\nPo studiu se věnoval především psaní poezie. Jeho básně a krátké příběhy se objevily například v periodikáchLava, De Tweede Ronde, Tzum nebo Nymph.\n\nV létě 2006 vydalo nakladatelství Contact jeho debut \"Armin\". Název románu odkazuje na postavu Armina Immendorffa, mladého příslušníka SS, který pracuje jako porodník v nemocnici Lebensborn.\n\nV roce 2008 se objevil druhý román - \"Dover\". Hlavní postavou je čínský utečenec Tony. Jeho osudem je drama, ke kterému začátkem tohoto století skutečně došlo, když se v Doveru objevil nákladní kontejner s 58 udušenými ilegálními utečenci z Číny.\n\nV září 2010 vydal v nakladatelství Querido třetí román \"Ik was Amerika\" (česky \"Byli jsme Amerika\", Barrister & Principal 2012). Stejně jako debut \"Armin\" se odehrává za druhé světové války. Tentokrát je hlavní postavou Nizozemec Dirk Winter bojující za hitlerovské Německo v severní Africe, kde ho spojenci zajmou a převezou do internačního tábora ve Spojených státech. Tam se spřátelí s jistým Harrisem. Po třiceti šesti letech se Dirk vrací do Ameriky, aby se se starým kamarádem ještě jednou setkal.\n\n\n"}
{"id": "867261", "url": "https://cs.wikipedia.org/wiki?curid=867261", "title": "Bachureň (hora)", "text": "Bachureň (hora)\n\nBachureň ( , 1081 m n. m.) je nejvyšším bodem stejnojmenného pohoří. Nachází se nad vsí Renčišov asi 15 km severovýchodně od Spišského Podhradie a 13 km západně od Sabinova na hranici mezi okresy Levoča a Sabinov (Prešovský kraj). Na jihu je hora oddělena sedlem Bachureň od vrcholu Magura (1063 m n. m.), na severozápadě ji s vrcholem Žliabky (1 028 m) spojuje lesnatý hřbet. Na západních svazích pramení Čierny močiar, na jihovýchodních Renčišovský potok a na severovýchodních Malá Svinka. Z vrcholu je za dobrých podmínek vidět Čergov, Slanské vrchy, Levočské vrchy, Branisko a Vysoké Tatry.\n\n\n"}
{"id": "867268", "url": "https://cs.wikipedia.org/wiki?curid=867268", "title": "Mike McGlynn", "text": "Mike McGlynn\n\nMichael Ryan McGlynn (* 8. března 1985 v Austintownu, stát Ohio) je hráč amerického fotbalu nastupující na pozici Guarda za tým New Orleans Saints v National Football League. Vysokoškolský fotbal hrál za University of Pittsburgh, poté byl vybrán ve čtvrtém kole Draftu NFL 2008 týmem Philadelphia Eagles.\n\nMike McGlynn byl vybrán ve čtvrtém kole Draftu NFL 2008 na 109. místě celkově týmem Philadelphia Eagles, 4. července 2008 zde také podepsal čtyřletou smlouvu. V první sezóně 2008 sloužil jako záloha za levého guarda Todda Herremanse a později Nicka Colea. Připsal si tři starty, ale 9. ledna 2009 byl zapsán na seznam zraněných poté, co si natrhl kolenní šlachu v utkání proti Minnesotě Vikings. McGlynn tak zmeškal také všechny zápasy sezóny 2009, i když se po zranění Jamaala Jacksona v 16. týdnu stal zálohou za Nicka Colea. V sezóně 2010 se po dalším zranění Jacksona stává startujícím centrem Eagles a odehraje všech šestnáct zápasů základní části. V Draftu NFL 2011 si Eagles v prvním kole vybírají guarda Dannyho Watkinse a McGlynn je 3. září 2011 vyškrtnut ze soupisky.\n\n4. září 2011 podepisuje McGlynn smlouvu s Cincinnati Bengals a v následující sezóně zde odehraje sedm utkání, z toho čtyři jako startující hráč.\n\n15. března 2012 podepisuje McGlynn smlouvu s Indianapolis Colts a okamžitě stává startujícím hráčem na pozici pravého guarda. Odehraje zde všech šestnáct utkání základní části i play-off.\n\nMcGlynn podepsal smlouvu s Washington Redskins 28. března 2014, nicméně 26. srpna byl po zúžení kádru propuštěn.\n\nMcGlynn podepsal smlouvu s Kansas City Chiefs 27. srpna 2014 a na pozici Guarda ze nastoupil do třinácti utkání.\n\nMcGlynn podepsal smlouvu s New Orleans Saints 20. května 2015, přičemž New Orleans dříve prodalo svého startujícího Guarda Bena Grubbse Chiefs, kde měl zaujmout McGlynnovo místo.\n\n"}
{"id": "867269", "url": "https://cs.wikipedia.org/wiki?curid=867269", "title": "MacMillan (kráter)", "text": "MacMillan (kráter)\n\nMacMillan je měsíční impaktní kráter nacházející se ve východní části Mare Imbrium (Moře dešťů) poblíž jihozápadního okraje pohoří Montes Archimedes na přivrácené straně Měsíce. Má průměr 7,5 km a je hluboký 360 m, pojmenován je podle amerického matematika a astronoma Williama Duncana MacMillana. Než jej v roce 1976 Mezinárodní astronomická unie přejmenovala na současný název, nesl kráter označení Archimedes F.\n\nZápado-severozápadně od něj leží výrazný kráter Timocharis, severo-severozápadně pak dvojice kráterů Feuillée a Beer. Západně leží malý kráter Pupin, jiho-jihozápadně zatopený kráter Wallace. Severo-severovýchodně lze nalézt kráter Bancroft.\n\n"}
{"id": "867271", "url": "https://cs.wikipedia.org/wiki?curid=867271", "title": "Carros", "text": "Carros\n\nCarros je francouzská obec v departementu Alpes-Maritimes v regionu Provence-Alpes-Côte d'Azur. V roce 2009 zde žilo 11 590 obyvatel. Je centrem kantonu Carros.\n\n"}
{"id": "867272", "url": "https://cs.wikipedia.org/wiki?curid=867272", "title": "Česká Miss 2008", "text": "Česká Miss 2008\n\nČeská Miss 2008 byl 4. ročník české soutěže krásy Česká Miss.\n\nSlavnostní galavečer se konal 2. února 2008 na Letišti Ruzyně v Praze. Přímý přenos vysílala televizní stanice TV Nova. Před slavnostním finálem letěly dívky do Thajska na soustředění. Finálový večer moderovali modelka Jana Štefánková a herec Maroš Kramár. Vítězku ošerpovala Alain Delon a korunovala Petra Němcová.\n\nV porotě usedl francouzský herec Alain Delon, jako předseda poroty, topmodelka Petra Němcová, ředitel pražské ZOO Petr Fejk, zpěvák kapely Gipsy.cz Radek Banga, topmodelka Tereza Maxová, atlet Roman Šebrle, aj.\n\nFinále soutěže se zúčastnilo celkem 12 dívek:\n\n\n\n\n"}
{"id": "867273", "url": "https://cs.wikipedia.org/wiki?curid=867273", "title": "ISG Paris", "text": "ISG Paris\n\nISG Paris je evropská obchodní škola s kampusy (pobočkami) v Paříži, New York a Tokio. Škola byl založena v roce 1967.\n\nJe členem IONIS Education Group.\n\n"}
{"id": "867276", "url": "https://cs.wikipedia.org/wiki?curid=867276", "title": "Ferganští Kypčaci", "text": "Ferganští Kypčaci\n\nFerganští Kypčaci nebo Ferganští Kipčaci také Kypčaci nebo Kipčaci jsou etnikum žijící ve Ferganské kotlině, v Uzbekistánu. \n\nJsou to pravděpodobně přímí potomci historických Kypčaků čili Kumánů, jejichž jazyk je příbuzný kyrgyzštině a kazaštině, ale v 80. letech 20. století byly oficiálně přičítání k Uzbekům a jsou vedení jako Uzbeci. V sčítání z roku 1926, ve kterém byly ještě vedeni odděleně, jich bylo 33 502. \n\n\n"}
{"id": "867278", "url": "https://cs.wikipedia.org/wiki?curid=867278", "title": "Japonsko na Letních olympijských hrách 1976", "text": "Japonsko na Letních olympijských hrách 1976\n\nJaponsko se účastnilo Letní olympiády 1976. Zastupovalo ho 213 sportovců (153 mužů a 60 žen) ve 20 sportech.\n\n"}
{"id": "867279", "url": "https://cs.wikipedia.org/wiki?curid=867279", "title": "Gelotofobie", "text": "Gelotofobie\n\nGelotofobie je pojem pocházející z řeckých slov \"gelos\" (γέλως–smích) a \"phobos\" (φόβος–strach), který definuje strach z bytí terčem posměchu nebo zesměšnění. I když většina lidí bývá nerada zesměšňována, je zde jistá skupina lidí, která se vyznačuje nesmírným strachem ze zesměšnění. Bez evidentního důvodu považují smích, který slyší, jako například v restauraci, za mířený na ně a stávají se neklidnými. Od roku 2008 tento fenomén vzbudil pozornost u odborníků z oboru psychologie, sociologie a psychiatrie, a je intenzivně studován. \n\nDr. Michael Titze ve svých klinických pozorování zjistil, že někteří jeho pacienti vykazují především strach ze zesměšnění. Měli tendenci ve svém okolí vyhledávat známky smíchu a zesměšnění. Kromě toho oznámili, že měli dojem, že jsou sami o sobě směšní. Navíc doktor Titze mezi nimi objevil specifický vzorec chování, když si mysleli, že jsou terči posměchu–neohrabané, \"dřevěné\" pohyby, jež připomínaly ty dřevěných loutek. Tento stav popsal jako \"Pinocchiův syndrom\". Dvěma jinými druhy chování spojenými se smíchem jsou gelotofilie–požitek z bytí terčem posměchu, a katagelasticismus–radost ze zesměšňování druhých.\nZ klinických pozorování byl vypracován model příčin a následků gelotofobie, aby stavy mohly být studovány vědecky. Model ukazuje, že gelotofobie může být způsobena jednou ze tří věcí z různých stádií vývoje: \n\nDomnělé příčiny gelotofobie:\nNásledky gelotofobie: \n\nAčkoli se na povrchu zdá, že u gelotofobie jednoznačně převládá jen strach, je zde zřetelná souhra tří dominantních emocí. Ty tři emoce jsou: nízká úroveň radosti a vysoká úroveň studu a strachu. Když stud v normálním týdnu přesáhne radost, je zde větší pravděpodobnost, že se gelotofobie rozvine. Lidé trpící gelotofobií říkají, že je pro ně velice obtížné ovládat své emoce, a proto snáze přeberou špatnou náladu od ostatních lidí. Také drží své emoce uvnitř a neprojevují je tak lehce jako ostatní.\nLidé trpící gelotofobií nerozeznají obyčejné hravé formy humorných interakcí, jako pošťuchování a žertování, od mnohem krutějších typů, jakými jsou zesměšňování a šikana. To znamená, že i když se někdo snaží být přátelský a veselý k gelotofobovi, on to může chybně interpretovat, jako zesměšňování. To také znamená, že se gelotofob může cítit šikanován, i když tomu tak není.\n"}
{"id": "867281", "url": "https://cs.wikipedia.org/wiki?curid=867281", "title": "Židovský hřbitov v Uherském Ostrohu", "text": "Židovský hřbitov v Uherském Ostrohu\n\nŽidovský hřbitov v Uherském Ostrohu byl založen v roce 1862 jako druhý zdejší židovský hřbitov. Nachází se na Ostrožském předměstí při Veselské ulici v areálu městského hřbitova. Hřbitov je chráněn jako kulturní památka České republiky.\n\nNa ploše 2759 m se dochovalo kolem dvou set novodobých náhrobních kamenů (\"macev\") a k tomu další asi stovka náhrobků, které sem byly přeneseny ze staršího hřbitova, jenž byl zlikvidován v roce 1954 a na jehož místě je dnes komunikace. Nejstarší z těchto \"macev\" pocházejí ze 16. století. Po roce 1945 došlo ke zbourání márnice i hrobnického domku, roku 1959 byl na pohřebišti odhalen památník obětem holokaustu. V roce 2009 bylo 63 náhrobků těžce poškozeno při vandalském útoku.\n\nOstrožská židovská komunita přestala existovat v roce 1941, kdy byli zdejší Židé, zbavení svých práv a majetku a 18. ledna převezeni do sběrného ghetta v Uherském Brodě, odkud pak byli deportováni do Terezína a poté do vyhlazovacích táborů na východě.\n\n\n"}
{"id": "867283", "url": "https://cs.wikipedia.org/wiki?curid=867283", "title": "Carbondale", "text": "Carbondale\n\nNázev Carbondale nese více míst ve Spojených státech amerických:\n"}
{"id": "867284", "url": "https://cs.wikipedia.org/wiki?curid=867284", "title": "Tři kříže (Nové Město na Moravě)", "text": "Tři kříže (Nové Město na Moravě)\n\nNemovitá kulturní památka Tři kříže, s jedinečným kulturním a historickým významem, stojí na vrcholu kopce s nadmořskou výškou 674,9 m n. m. vzdálené asi 1 km východně od centra Nového Města na Moravě. Památka dává jméno celé lokalitě a kopci - Tři kříže, Kaplisko, nebo též Kalvárie.\n\nV roce 1482 byla postavena na Michovském kopci kaplička jako vděk za záchranu obyvatel před morem. Kaple později zanikla, ale ze stejného důvodu zde byly postaveny v roce 1680 tři dřevěné kříže a tyto byly obnoveny v roce 1832 dřevěnými kříži na kamenných podstavcích. Tyto kříže byly postaveny z vděčnosti za záchranu před morovou epidemií, na kterou nezemřel ani jeden obyvatel Nového města na Moravě. V této době se na místo Tří křížů konaly poutě a konaly se zde také polní mše. Kamenné podstavce se zde z této doby zachovaly.\n\nNa mapě prvního vojenského mapování z roku 1764–1768 jsou zaznamenány tři dřevěné kříže. Z druhého vojenského mapování (1836–1852) je patrné, že oblast Tří křížů byla považována za významný sakrální komplex ve volné krajině, označený názvem Calvarien Berg. Z něho byl pravděpodobně odvozen dnešní místní název Kaplisko. V mapě třetího vojenského mapování (1876–1878) se poprvé objevuje v mapě název U tří křížů. \n\nV roce 1928 byla ke Třem křížům vysázena javorová alej – Alej smíření, vedoucí od evangelického hřbitova ke Třem křížům. Kde za každého mrtvého obyvatele z 1. světové války byl vysazen jeden strom. \n\n"}
{"id": "867294", "url": "https://cs.wikipedia.org/wiki?curid=867294", "title": "Ken Leung", "text": "Ken Leung\n\nKen Leung (* 21. ledna 1970, New York) je americký herec čínského původu specializující se na intenzivní role. Zpočátku žil na Manhattanu a později se s rodinou přestěhoval do Midwoodu, kde vystudoval vysokou školu fyzikální léčby, kde začal také hrát v HB Studio a Ma-Yi Theater Company. Je znám z filmů \"\", \"Ztraceni\n\" či \"\".\n\n"}
{"id": "867297", "url": "https://cs.wikipedia.org/wiki?curid=867297", "title": "Identifikace hrozeb", "text": "Identifikace hrozeb\n\nIdentifikace hrozeb zajišťuje rozpoznání možných příčin, díky kterým by mohlo dojít k ohrožení počítačového systému.\n\nHrozby vůči nějakému počítačovému systému můžeme rozdělit do dvou druhů:\n\nExistují tři druhy vzniku chyby:\n\nPřed začátkem každého programu, by měl programátor provést návrh řešení, který je velmi důležitý při programování v komerčním prostředí, kde v převážné většině programátoři provádějí jenom to co mají v zadání. Mnohdy mají naprogramovat například funkci s parametry \"a, b, c\" vracející \"d, e, f\" a o více se nemá starat vůbec, pokud by se snad staral může se jevit jako zbytečně aktivní a mohl by ohrožovat chod firmy a mohl by být také vyhozen. Naopak kdybychom chtěli například programovat do jádra Linuxu musíme mít odborné znalosti, nejprve si nastudovat příslušnou problematiku, sami si navrhnout nějaké řešení, poté provést jeho implementaci se kterou nám může někdo pomoci a nakonec si sami opravit chyby.\n\nChyby mohou také vzniknout při chybně navrženém nebo vybraném programu či operačním systému.\n\nExistují speciální systémy Secure by Design → Systémy od začátku navržené tak, aby byly bezpečné, což je velmi důležité, protože když dojde ke špatnému návrhu, tak se s tím dá těžko něco dělat.\n\nVlastnosti systému, ať už se jedná o Linux nebo Windows, mají jednoho správce, který umožňuje úplně vše, takže i kdybychom chtěli sebevíce, tak systém bezpečnější nebude. Možná bychom zaimplementovali nějaké doplňující mechanizmy, ale reálně se bezpečnost systému nezvýší. Pokud se vlivem nějaké chyby někdo jiný stane správce, tak za sebou dokáže zamést stopy a bude se chovat jako absolutní vládce v počítači a my s tím nic nezmůžeme. V tuto chvíli veškeré bezpečnostní mechanizmy přestávají mít smysl, protože systém není navržený tak, aby byl schopný zabránit správci v provádění akcí.\n\nProgramátorská chyba může způsobit zranitelnost, kterou poté využívá program exploit.\n\nChyba při provozu může vzniknout špatnou implementací nebo nastavením programu. Typicky se jedná o chybu vyvolanou obsluhou počítačového systému.\n\n\n\"Přednášky z předmětu Počítačová bezpečnost na TUL, přednášející \"\n"}
{"id": "867301", "url": "https://cs.wikipedia.org/wiki?curid=867301", "title": "Feuillée (kráter)", "text": "Feuillée (kráter)\n\nFeuillée je měsíční impaktní kráter nacházející se ve východní části Mare Imbrium (Moře dešťů) východně od výrazného kráteru Timocharis na přivrácené straně Měsíce. Má průměr 9,5 km a je hluboký 1,8 km, pojmenován je podle francouzského přírodovědce a astronoma Louise Feuilléeho.\n\nV jeho těsné blízkosti se nachází zhruba stejně velký kráter Beer, východo-severovýchodním směrem leží kráter Bancroft. Jiho-jihozápadně leží malý kráter Pupin, jiho-jihovýchodně kráter MacMillan.\n\n"}
{"id": "867303", "url": "https://cs.wikipedia.org/wiki?curid=867303", "title": "Berijev A-50", "text": "Berijev A-50\n\nBerijev A-50 (kód NATO \"Mainstay\") je sovětský, resp. ruský letoun včasné výstrahy (AWACS) založený na draku nákladního letounu Iljušin Il-76. Vyvinut byl jako náhrada za stroje Tupolev Tu-126 \"Moss\" a první vzlétl v roce 1978. Do služby vstoupil roku 1984 a do roku 1992 bylo vyrobeno asi 40 kusů.\n\nA-50 mohou být použity k detekci a sledování vzdušných cílů, ale i hladinových plavidel. Získané informace jsou následně poskytovány automatizovaným systémem řídících a velitelských stanovišť ruských ozbrojených sil.\n\nNa počátku 70. let 20. století se ukázalo, že letouny Tu-126 plnící úkoly protivzdušné obrany již nesplňují požadavky sovětské armády. Vybavené radarovým systémem \"Liana\" nejen že nemohly konkurovat nejnovějším americkým letadlům Boeing E-3A, ale ani nebyly schopny sledovat vzdušné cíle letící v malých výškách. Usnesením ústředního výboru strany byla konstrukční kancelář pod vedením A. K. Konstantinova (v závodě Berijev) v roce 1973 pověřena zkonstruovat letadlo A-50.\n\nAčkoliv letadlo vycházelo konstrukčně ze stroje Il-76, tak bylo nutné provést velké množství úprav, což zabralo 5 let práce. První prototyp A-50 tak vzlétl až 19. prosince 1978, přičemž let provedl ještě bez namontovaného radiolokátoru. Státní zkoušky A-50 vybaveného radiolokátorem byly zahájeny 16. srpna 1979. Sériová produkce letadel začala v prosinci 1984 a trvala až do roku 1992. Zkušební provoz A-50 byl zahájen v roce 1985 a pokračoval následující čtyři roky. K oficiálnímu zařazení letadel do služby došlo v roce 1989, kdy začaly postupně nahrazovat zastaralé Tu-126.\n\nDne 10. září 2007 se začalo testování zmodernizovaného letadla na verzi A-50M. V letadle došlo k výměně zastaralých analogových přístrojů za digitální elektronická zařízení, čímž se výrazně zlepšilo zpracování informací a zároveň zkrátila doba potřebná k jejich zpracování.\n\nPoslední modernizovaná verze známá také jako A-50U, byla ohlášena již v roce 1995, ale její testovací fáze začala až v roce 2008. První stroje zmodernizovány na tento standard vstoupily do služby v roce 2011 a s jejich použitím se počítá až do roku 2020.\n\nLetadla A-50U jsou vybavena radarovým varování a naváděcím systémem Šmel-M od společnosti Vega. Základem tohoto systému je:\n\nRadarový systém má schopnost sledovat 50 až 60 (ve vylepšeném provedení údajně až 150) cílů současně a navádět na 10 až 12 stíhacích letounů najednou. Celková hmotnost radioelektronického komplexu je 20t. Radiolokační stanice pracuje v centimetrovém pásmu a je schopná detekovat:\n\nO pohon se starají 4 dvouproudové motory D-30KP, každý o tahu 117,7 kN. Ty umožňují A-50 letět maximální rychlostí 800 km/h dosáhnout výšky až 12 000 m. Hlídkování se obvykle provádí v nadmořské výšce 5 000-10 000 m.\n\nPo svém zařazení do služby operovala letka 16 až 25 letadel A-50 ze základen na pobřeží Baltského moře. Po rozpadu Sovětského svazu byly letouny přesunuty severněji na základnu Pečora. V současnosti jsou všechny stroje trvale dislokovány na základně Ivanovo-Severnij a podle potřeby přemísťovány na patřičně předsunutá letiště. Letadla A-50 se často účastní i cvičení ruského letectva na Dálném východě. Během války v Perském zálivu létaly dvě ruské A-50 v oblasti Černého moře a monitorovaly aktivity ve vzdušném prostoru.\n\nZačátkem dubna 2000 si Indie pronajala od Ruska dvě letadla A-50 a během července 2000 byly nasazeny podél hranic s Pákistánem, aby zjistily, na jakou vzdálenost jsou schopny identifikovat cíle.\n\nOd 21. prosince 1994 byly do bojové zóny v Čečensku nasazeny letouny A-50 a ruská armáda získala úplné radarové pokrytí nad územím Čečenska a nad přilehlými oblastmi. Poskytovaly tak podporu stíhačkám MiG-31 a Su-27, které nad Čečenskem hlídaly a snažily se zabránit vytvoření vzdušného koridoru pro dodávky zbraní nebo posil.\n\nKoncem prosince 2015 začaly letouny A-50 poskytovat podporu ruským stíhačkám působícím v Sýrii. Berijev A-50 byl poprvé zpozorován nad severozápadní Sýrií 27. prosince. Letadlo letělo nad uvedeným územím ve výši 6 km po dobu čtyř hodin. Není známo, že by nějaké ruské letouny včasné výstrahy a řízení byly dislokovány na některé ze základen v Sýrii. Pravděpodobnější je, že vzlétají ze základny na ruském území, jakou je například letiště Mozdok. Jak uvedl zdroj z ministerstva obrany Spojeného království, ruské stroje A-50 se nesnažily ozařovat radarem letadla RAF ani dalších zemí západní koalice, létající v syrském vzdušném prostoru.\n\n\n\n\n"}
{"id": "867304", "url": "https://cs.wikipedia.org/wiki?curid=867304", "title": "Makenzie Vega", "text": "Makenzie Vega\n\nMakenzie Vega (* 10. února 1994 Los Angeles, Kalifornie) je americká herečka.\n\nNarodila se do italsko-kolumbijské rodiny, je mladší sestrou herečky Alexy PenaVega. Již v mládí se objevovala v televizním seriále \"The Geena Davis Show\". Zahrála si také ve filmu \"Otec rodiny\", za který získala ocenění Young Artist Award. Dále se objevila ve filmech \"\" či \"Sin City - město hříchu\".\n\n"}
{"id": "867307", "url": "https://cs.wikipedia.org/wiki?curid=867307", "title": "Pařížská škola", "text": "Pařížská škola\n\nPařížská škola (francouzsky \"École de Paris\") je označení pro různé skupiny umělců, kteří v minulosti působili v Paříži. Jedná se jednak o skupinu středověkých iluminátorů, dále o skupinu umělců v Paříži před první světovou válkou, obdobnou skupinu v meziválečném období a rovněž skupinu novodobých malířů po druhé světové válce.\n\nJako středověká \"École de Paris\" je označováno množství iluminátorů, jejichž identita je povětšinou neznámá, a kteří učinili z Paříže významné evropské centrum knižních maleb v celém románském a gotickém období a též pro určitý čas v období renesance. Nejznámějšími umělci této doby byli Jean Pucelle (kolem 1300–1334) a Jean Fouquet. K této škole se řadí také bratři z Limburka, kteří pocházeli původně z Nizozemí, ale mnoho času strávili i v Paříži. Nicméně jejich styl nebyl typický pro pařížskou školu té doby.\n\nOproti jiným uměleckých směrům označovaných jako škola, nemá moderní \"École de Paris\" žádný sjednocující prvek a je chápána jako celkové označení pro kulturní centrum, které se vytvořilo v Paříži koncem 19. století a v 1. polovině 20. století. Pařížská kulturní scéna tohoto období byla formována mnohdy umělci, kteří nepocházeli přímo z Francie. K nim se v první řadě počítají Pablo Picasso, Juan Gris a Amedeo Modigliani, z francouzských umělců pak Henri Matisse, André Derain a Georges Braque. Dalšími významnými umělci té doby působícími v Paříži byli Marc Chagall, Giorgio de Chirico, Kees van Dongen, Max Ernst, Joan Miró a Piet Mondrian a Francouz Pierre Bonnard.\nV období před rokem 1900 převládal v Paříži impresionismus, postimpresionismus a secese, mezi lety 1901–1914 dominovali fauvismus a kubismus. Expresivnější zaměření se nalézají v díle Georgese Rouaulta a v raném Picassově období.\n\nMnozí z nich po první světové válce pokračovali v tvorbě v Paříži až do vypuknutí druhé světové války. K nim nově přibyli také Hans Arp, Robert Delaunay, Sonia Delaunay, Constantin Brâncuși, Raoul Dufy, René Iché, Arthur Kolnik, Tsuguharu Foujita nebo Chaïm Soutine. V této době se objevuje rovněž dadaismus a po roce 1925 surrealismus.\n\nPo druhé světové válce až zhruba do roku 1960 se jako \"nová pařížská škola\" (Nouvelle École de Paris) nebo též \"druhá pařížská škola\" označuje skupina soudobých malířů, kteří se věnovali především abstraktnímu malířství. Tuto \"Nouvelle École de Paris\" tvořila nijak pevně organizovaná skupina malířů Jean Dubuffet, Pierre Soulages, Nicolas de Staël, Hans Hartung, Serge Poliakoff, Bram van Velde, Georges Mathieu, Jean René Bazaine, Alfred Manessier, Jean Le Moal a Gustave Singier. K nim patřili další umělci, kteří však působili více umělecky samostatně jako Arnold Fiedler, Nicolas de Staël, Maria Helena Vieira da Silva, Raoul Ubac, Wols, francouzsko-čínský umělec Zao Wou-Ki nebo členové skupiny CoBrA. Mnozí tito umělci byli zástupci lyrické abstrakce a tachismu, takže se často \"Nouvelle École de Paris\" používá jako synonymum pro tachismus.\n\n\"École de Paris\" bylo rovněž označení pro sérii výstav moderního umění v Paříži. K nejvýznamnějším patří výstava \"École de Paris 1957\" v galerii Charpentier. Této výstavy se účastnilo přes 150 umělců, mezi jinými Hans Hartung, Roger Bissière, Édouard Pignon, Gustave Singier, Pierre Soulages, Jean Carzou, Roger Chapelain-Midy a mnozí další.\n\n"}
{"id": "867308", "url": "https://cs.wikipedia.org/wiki?curid=867308", "title": "Roger Etchegaray", "text": "Roger Etchegaray\n\nRoger Marie Élie kardinál Etchegaray (25. září 1922, Espelette – 4. září 2019) byl francouzský římskokatolický kněz, vysoký úředník římské kurie, kardinál.\n\nKněžské svěcení přijal 13. července 1947, poté ještě dále studoval na Papežské univerzitě Gregoriana. Působil v diecézi Bayonne jako kněz, sekretář biskupa a generální vikář. V roce 1966 se stal sekretářem Francouzské biskupské konference.\n\nV březnu 1969 byl jmenovaný pomocným biskupem Paříže, biskupské svěcení mu udělil 27. května téhož roku pařížský arcibiskup François Marty. V prosinci 1970 přešel na arcibiskupský stolec v Marseille. V letech 1971 až 1979 byl prvním předsedou Rady evropských biskupských konferencí.\n\nPři konzistoři 30. června 1979 ho papež Jan Pavel II. jmenoval kardinálem knězem s titulárním římským chrámem sv. Lva I., který držel až do 24. června 1998, kdy jej papež povýšil do sboru kardinálů-biskupů a udělil mu jako suburbikální diecézi Porto-Santa Rufina. Od dubna 1984 se věnoval práci v římské kurii – byl jmenován prezidentem Papežské komise „Justitia et pax“ a Papežské rady „Cor Unum“. Na funkci arcibiskupa Marseille proto rezignoval (13. dubna 1985). Podílel se na organizaci akcí Jubilejního roku 2000. V prosinci 1995 rezignoval na vedení Papežské rady „Cor Unum“ a po dovršení kanonického věku také na předsednictví Papežské komise „Justitia et pax“.\n\nVícekrát reprezentoval Jana Pavla II. na církevních slavnostech jako jeho speciální vyslanec či legát. Angažoval se v diplomatických krocích Vatikánu s cílem zabránění válce v Iráku v roce 2003.\n\nDne 30. dubna 2005 se stal viceděkanem kardinálského kolegia. Dne 13. května 2008 se stal služebně nejstarším kardinálem-biskupem s titulem kardinál-první biskup (protovescovo). Na půlnoční mši 24. prosince 2009 při útoku na papeže Benedikta XVI., kterého porazila žena ze zástupu věřících, byl zároveň kardinál Etchegaray zraněn a utrpěl zlomeninu pravé stehenní kosti.\n\nDne 25. října 2015 při závěrečném průvodu mše svaté u příležitosti 14. řádné biskupské synody v okamžiku, kdy kardinál seděl v 1. řadě a papež František se chtěl s ním pozdravit, ztratil rovnováhu, upadl a utrpěl zlomeninu levé stehenní kosti.\n\n10. června 2017 přijal papež František jeho rezignaci na úřad víceděkana kardinálského kolegia.\n\n"}
{"id": "867309", "url": "https://cs.wikipedia.org/wiki?curid=867309", "title": "Japonsko na Letních olympijských hrách 1972", "text": "Japonsko na Letních olympijských hrách 1972\n\nJaponsko se účastnilo Letní olympiády 1972. Zastupovalo ho 184 sportovců (148 mužů a 36 žen) ve 21 sportech.\n\n"}
{"id": "867310", "url": "https://cs.wikipedia.org/wiki?curid=867310", "title": "Beer (kráter na Měsíci)", "text": "Beer (kráter na Měsíci)\n\nBeer je měsíční impaktní kráter nacházející se ve východní části Mare Imbrium (Moře dešťů) východně od výrazného kráteru Timocharis na přivrácené straně Měsíce. Má průměr 10,2 km a je hluboký 1,7 km, pojmenován je podle německého bankéře a astronoma Wilhelma Beera.\n\nV jeho těsné blízkosti se nachází zhruba stejně velký kráter Feuillée, východo-severovýchodním směrem leží kráter Bancroft. Jiho-jihozápadně leží malý kráter Pupin, cca 15 km jiho-jihovýchodně pak malý lunární dóm (typ štítové sopky). Stejným směrem o dost dále leží kráter MacMillan.\n\n"}
{"id": "867312", "url": "https://cs.wikipedia.org/wiki?curid=867312", "title": "Orer (časopis)", "text": "Orer (časopis)\n\nORER, Arménsko-evropský nezávislý časopis (arménsky: Օրեր համաեվրոպական անկախ ամսագիր) byl založen v září r. 1999 v Praze. Vydavatelem je mezinárodní nezisková organizace Informační Centrum Kavkaz – Východní Evropa s šéfredaktorem Hakobem Asatryanem. Dvouměsíčník nejen pokrývá život Arménů žijících v České republice, ale i komunitní, sportovní, kulturní a politický život Arménů ve více než 30 evropských zemích a samozřejmě i v Arménii.\n\nORER (DNY) zdůrazňuje arménsko-evropské bilaterální diplomatické a politické vztahy. Česko-arménské projekty a hospodářské kooperace jsou v časopisu široce pokryty, stejně tak jsou zveřejňovány rozhovory s českými významnými lidmi, vládními úředníky a veřejnými činiteli.\n\nStránky jsou věnovány nejen umění a významným kulturním akcím, které se konají v Arménii a v Evropě, ale také nově vyšlým knihám, arménským a zahraničním umělcům, hudebníkům a spisovatelům.\n\nORER je distribuován v 25 zemích Evropy; Česká republika, Německo, Polsko, Maďarsko, Itálie, Řecko, Francie, Rusko, Spojené království, Švédsko, Švýcarsko, Španělsko, Kypr, Nizozemí, Belgie a další.\n"}
{"id": "867313", "url": "https://cs.wikipedia.org/wiki?curid=867313", "title": "Kanton Barcillonnette", "text": "Kanton Barcillonnette\n\nKanton Barcillonnette (fr. \"Canton de Barcillonnette\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho tři obce.\n\n"}
{"id": "867314", "url": "https://cs.wikipedia.org/wiki?curid=867314", "title": "Kanton La Bâtie-Neuve", "text": "Kanton La Bâtie-Neuve\n\nKanton La Bâtie-Neuve (fr. \"Canton de La Bâtie-Neuve\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho osm obcí.\n\n"}
{"id": "867315", "url": "https://cs.wikipedia.org/wiki?curid=867315", "title": "Židovský hřbitov v Brumově", "text": "Židovský hřbitov v Brumově\n\nŽidovský hřbitov v Brumově byl založen snad v roce 1750. Je situován asi 500 m směrem na severozápad od severního okraje Brumova, v polích na vrcholu kopce Dubník, nalevo od silnice vedoucí na Valašské Klobouky. Hřbitov je chráněn jako kulturní památka České republiky.\n\nNa zdejším židovském hřbitově, jehož areál má plochu 755 m se dochovalo asi 75 náhrobních kamenů (\"macev\") s nejstarším čitelným z roku 1785. Pohřby se zde konaly až do doby 2. světové války.\n\nV roce 1985 se hřbitov dočkal komplexní obnovy. Bylo postaveno nové oplocení a nalezené náhrobky byly opětovně postaveny na původní místa. A v roce 1993 zde byla odhalena pamětní deska obětem holokaustu z Brumova-Bylnice.\n\nBrumovská židovská komunita přestala existovat podle zákona z roku 1890. Do okupace se o hřbitov starala židovská obec v Uherském Brodě.\n\n\n"}
{"id": "867317", "url": "https://cs.wikipedia.org/wiki?curid=867317", "title": "Arvin", "text": "Arvin\n\nArvin je město v okresu Kern County v Kalifornii ve Spojených státech amerických. Arvin leží 24 kilometrů jihovýchodně od Bakersfieldu v nadmořské výšce 137 metrů. K roku 2010 zde žilo 19304 obyvatel. Celková rozloha činí 12,482 km².\n"}
{"id": "867318", "url": "https://cs.wikipedia.org/wiki?curid=867318", "title": "Kanton Embrun", "text": "Kanton Embrun\n\nKanton Embrun (fr. \"Canton d'Embrun\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho osm obcí.\n\n"}
{"id": "867319", "url": "https://cs.wikipedia.org/wiki?curid=867319", "title": "Kanton Orcières", "text": "Kanton Orcières\n\nKanton Orcières (fr. \"Canton d'Orcières\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho tři obce.\n\n"}
{"id": "867320", "url": "https://cs.wikipedia.org/wiki?curid=867320", "title": "Kanton Orpierre", "text": "Kanton Orpierre\n\nKanton Orpierre (fr. \"Canton d'Orpierre\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho sedm obcí.\n\n"}
{"id": "867323", "url": "https://cs.wikipedia.org/wiki?curid=867323", "title": "Madagaskar 3", "text": "Madagaskar 3\n\nMadagaskar 3 (v anglickém originále Madagascar 3: Europe's Most Wanted) je počítačem animovaný film z roku 2012. Jde o třetí pokračování filmové série, která začala snímkem \"Madagaskar\" z roku 2005. Film byl vytvořen v animačním studiu DreamWorks.\n"}
{"id": "867326", "url": "https://cs.wikipedia.org/wiki?curid=867326", "title": "Kanton La Grave", "text": "Kanton La Grave\n\nKanton La Grave (fr. \"Canton de La Grave\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho dvě obce.\n\n"}
{"id": "867332", "url": "https://cs.wikipedia.org/wiki?curid=867332", "title": "Jorge Medina Estévez", "text": "Jorge Medina Estévez\n\nJorge Arturo Augustin kardinál Medina Estévez (* 23. prosince 1926 Santiago de Chile) je chilský římskokatolický kněz, vysoký úředník římské kurie, kardinál.\n\nKněžské svěcení přijal 12. června 1954. Studoval na Katolické univerzitě v Santiago de Chile, získal doktoráty z teologie a kanonického práva. V arcidiecézi Santiago de Chile plnil řadu funkcí - byl soudcem arcidiecézního tribunálu, kanovníkem katedrální kapituly, jako konzultant spolupracoval s vatikánskými institucemi.\nV prosinci 1984 byl jmenován pomocným biskupem diecéze Rancagua, biskupské svěcení mu udělil papež Jan Pavel II. 6. ledna 1985. V listopadu 1987 se stal sídelním biskupem diecéze Rancagua, od dubna 1993 byl ordinářem diecéze Valparaiso. O tři roky později rezignoval na vedení diecéze a přešel pracovat do římské kurie. Byl jmenován osobním arcibiskupem a pro-prefektem Kongregace pro bohoslužbu a svátosti.\n\nPři konzistoři 21. února 1998 ho Jan Pavel II. jmenoval kardinálem. Současně s tímto jmenováním se stal plnoprávným prefektem zmíněné kongregace. Po dovršení kanonického věku na tuto funkci rezignoval v říjnu 2002. Od února 2005 do února 2007 vykonával funkci kardinála-protojáhna. Z tohoto titulu v dubnu 2005 oznámil světu zvolení nového papeže Benedikta XVI..\n\n\n"}
{"id": "867334", "url": "https://cs.wikipedia.org/wiki?curid=867334", "title": "Shawnee Smith", "text": "Shawnee Smith\n\nShawnee Smith (* 3. července 1969 Orangenburg, Jižní Karolína) je americká herečka a producentka. Ve 12 letech hrála v muzikálu \"Annie\" roli tanečnice. Kladných ohlasů se jí dostálo v roce 1985 za roli v televizním seriálu \"Crime of Innocence\". Účinkovala také ve filmech hororové série \"Saw\" v roli Amandy Youngové.\n\n"}
{"id": "867335", "url": "https://cs.wikipedia.org/wiki?curid=867335", "title": "Kostel Nejsvětější Trojice (Stružnice)", "text": "Kostel Nejsvětější Trojice (Stružnice)\n\nKostel Nejsvětější Trojice v obci Stružnice pocházel z 19. století, zničen byl v roce 1972.\n\nZákladní kámen kostela slavnostně položil v úterý 17. května 1803 biskup litoměřický Václav Leopold Chlumčanský z Přestavlk a Chlumčan, pozdější arcibiskup pražský. Stavba kostela probíhala v letech 1803–1804 a v letech 1807–1808 byla přistavěna sakristie a obydlí pro duchovního.\n\nStavbu kostela financoval částkou 10 800 zlatých Anton Hanke, syn místního zahradníka, ten se narodil 16. října 1755. Jako chudý kupecký učeň odešel do Prahy, kde se usadil a nabyl značného jmění. Nikdy nezapomněl na svou rodnou obec a stal se jejím štědrým mecenášem.\n\nV roce 1847 byl kostel povýšen na expozituru. Do obce byl ustanoven také první samostatný duchovní správce. Stal se jím kněz z Jezvé, Anton Drechsel, který zde působil pět let. V roce 1866 byla Stružnice povýšena na farnost a tehdejší správce expozitury Anton Plischke se stal prvním farářem.\n\nPoslední velkou stavební úpravu zažil kostel v letech 1933 a 1934, kdy byla obyčejná okna nahrazena vitrážovými okny, zasazenými do olova s vyobrazením svatého Josefa a Panny Marie, svatého Františka z Assisi a svaté Terezie, svatého Ambrože a svaté Anny.\n\nPo 2. světové válce a odsunu německého obyvatelstva začaly pro kostel zlé časy. V rámci osídlování pohraničí byla Stružnice osazena rodinami z celé tehdejší republiky. Počet věřících se radikálně snížil a Stružnice již neměla svého stálého faráře. Obě tyto skutečnosti vedly k tomu, že kostel začal chátrat. V letech 1965 až 1970 proběhlo několik pokusů o opravy v rámci tehdejších možností. Bohužel nebyla ani státní ani politická vůle kostel zachránit.\n\nŠpatný stav kostela byl hlavní záminkou pro jeho zbourání. Existují dokumenty ze sedmdesátých let, v nichž děkanský úřad v České Lípě žádal o provedení opravy. Peníze na opravu kostela dokonce uvolnil Krajský národní výbor Ústí nad Labem a schválilo Krajské středisko památkové péče tamtéž, protože kostel byl zařazen do II. památkové kategorie. Nějaké dílčí opravy byly dokonce provedeny, avšak do kostela stále zatékalo. Druhou záminkou demolice byl fakt, že kostel údajně tvořil dopravní překážku na trase Žandov - Česká Lípa. Bylo opomenuto, že před kostelem stojí dvě lípy, stromy chráněné státem. Ty zůstaly zachovány a při odstřelu byly chráněny před poškozením.\n\nStav kostela vedl k rozhodnutí o povolení jeho zbourání, které vydal odbor výstavby územního plánování ONV v České Lípě dne 29. 11. 1972 s odůvodněním, že objekt je v dezolátním stavu a je zároveň dopravní závadou na státní komunikaci Žandov - Česká Lípa.\n\nDemolici provedl Pragoservis Praha dne 16. prosince okolo 9. hodiny ranní. Ten den se okolo kostela sešlo mnoho zvědavců nejen ze Stružnice, ale i z okolí. Na jedné straně byli vykázáni až ke břehu Ploučnice a na druhé až k místnímu hřbitovu. Veřejná bezpečnost uzavřela silnici a kostel byl odstřelen.\n\nNa kostelní loď o rozměrech 11x15,5 m navazoval půlkruhový presbytář o hloubce 6,2 m, na jehož jihovýchodní straně byla připojena sakristie rozměrů 5x6,5 m. Věž vložená do severního průčelí byla 23 m vysoká. Před vchodem do nově postaveného kostela byly vysazeny dvě lípy, z nichž jedna dosud dokládá místo, kde kostel stál.\n\nV presbytáři byl umístěn hlavní oltář s obrazem Nejsvětější Trojice malovaným na plátně o rozměrech 2,1x3,4 m od malíře Josefa Berglera, od roku 1800 ředitele nově založené Akademie výtvarných umění v Praze. Pod hlavním oltářním obrazem byl malý obraz Panny Marie, držící Ježíška na pravé ruce, o velikosti 50x40 cm. Po obou stranách obrazu se nacházely dvě sochy andělů vysoké cca 80 cm.\n\nVpravo se nacházel boční oltář z roku 1807 s obrazem Neposkvrněného Početí a sv. Aloise. V roce 1850 byl ještě zřízen oltář Panny Marie s dřevěnou sochou Panny Marie vysokou 82 cm, dále sádrová plastika Božského srdce Páně vysoká 93 cm. Obě sochy byly později přemístěny do kaple na faře. Vlevo byla kazatelna s obrazy čtyř evangelistů malovaných na plátně o velikosti 58 × 30 cm. V lodi kostela byly umístěny dvě řady po šestnácti lavicích pro věřící.\n\nV roce 1841 postavil Franz Feller starší z Libouchce pro zdejší kostel šestirejstříkové varhany. Tyto varhany byly v roce 1847 oceněny na 200 zlatých a v pozdějších letech byly několikrát opravovány. V roce 1919 byly pro farní kostel pořízeny nové malé varhany. Tyto varhany byly na jaře 1971 převezeny nejprve do kostela sv. Maří Magdaleny v České Lípě a poté roku 1984 do slovenského Richvaldu u Bardejova. Tam je zakoupil farář Ladislav Franz pro kostel v Šibě. V Šibě ale nainstalovány nebyly, a jejich stopa mizí s úmrtím pana faráře Franze v roce 2010.\n\nJedinou památkou, která byla zdokumentována před zbouráním kostela, je tepaný kalich vysoký 25 centimetrů. Na kupě mezi čtyřmi anděly jsou výjevy ze života Kristova: poslední večeře, ukřižování, zmrtvýchvstání a nanebevstoupení. Noha byla ozdobena postavami čtyř evangelistů.\n\nU monstrance se dochoval pouze popis. Ta byla vysoká 54 centimetrů s oválnou nohou o rozměrech 19x15 centimetrů. Byla vyrobena z pozlaceného mosazného plechu. Nad ostensoriem byl zpodobněn Duch svatý v podobě holubičky a Bůh otec. Po boku ve stříbrné rozvilině adorují dva andělé.\n\nProzatím jediným dochovaným artefaktem kromě věžních hodin, který se podařilo najít, je cínová křtitelnice. Je zdobená girlandami a stojí na třech zvířecích (beraních?) nohách s kopýtky, což patrně souvisí se symbolikou sv. Jana Křtitele (Agnus Dei, beránek Boží). Stylově však odpovídá době postavení kostela na počátku 19. století, takže se dá předpokládat, že ji – stejně jako původní zvony a oltářní obraz - nechal zhotovit Anton Hanke v Praze. V současné době se nachází v depozitu českolipské farnosti.\n\nVe věži kostela byly umístěny hodiny a zvony. Věžní hodiny, pořízené ze sbírky farníků, dodal hodinář Jan Janata z Libštátu u Semil. Dnes jsou umístěny na věži kostela Narození sv. Jana Křtitele v Kamenickém Šenově. Původní zvony byly tři. Velký zvon byl zasvěcen Nejsvětější Trojici, střední sv. Janu Nepomuckému a malý sv. Františce. Na osud zvonů měly hlavní vliv obě světové války. V té první, jak dokládá dobový zápis ve farní kronice, bylo státním nařízením z 8. srpna 1916 nařízeno odevzdat kostelní zvony pro potřeby vojska. V říjnu 1916 byl zrekvírován velký zvon o váze 189 kg a v létě roku 1917 byly z věže sejmuty další dva.\n\nZ finanční náhrady zvonů, konfiskovaných pro válečné potřeby, byl vytvořen fond pro nové zvony. Kromě toho spolek žen ze Stružnice uspořádal sbírku na získání prostředků pro tři nové zvony.\n\nDne 16. května 1926 byly vysvěceny a opatřeny tři nové zvony, které vyrobila firma Richarda Herolda z Chomutova. Zvony opatřil a vysvětil ctihodný Viktor Hörandel z Jezvé, administrátor ve Stružnici.\n\nTyto zvony byly naladěny do tónů: c2, f2 a gis.\n\nNápisy na nových zvonech:\n\nVe slavnostním projevu při svěcení zvonů řekl představený obce Franz Liebzeit: „V roce 1917 byly v důsledku světové války naše zvony sejmuty, zvony – ozdoba kostela, ozdoba obce, které již mnoho desetiletí plnily svou povinnost, sdílely s námi každý žal i radost, ano dokonce v tmavé noci při nebezpečí ohně volaly dolů z věže spící obyvatele vesnice ku pomoci. Nedoufáme, že by byl těm novým zvonům souzen stejný osud. Nechť vaše hlasy zazní hlasitě a jasně z věží v každé záležitosti obce, nechť vaše hlasy zazní do vzdálených dob pro všeobecný a trvalý mír. To si všichni ze srdce přejeme“. Přání nebylo vyslyšeno a během 2. světové války, 10. února 1942, byly tři nové zvony opět konfiskovány. Jediný zvon, který se dochoval až do zboření kostela v roce 1972, byl umíráček o průměru 43 cm a výšce 36 cm, odlitý Annou Kühnerovou v Praze v roce 1805. Kde se nachází dnes, se nepodařilo zjistit.\n\n\n"}
{"id": "867337", "url": "https://cs.wikipedia.org/wiki?curid=867337", "title": "Wallace (kráter na Měsíci)", "text": "Wallace (kráter na Měsíci)\n\nNázvem Wallace byly pojmenovány zbytky měsíčního kráteru zatopeného lávou nacházející se v jihovýchodní části Mare Imbrium (Moře dešťů) na přivrácené straně Měsíce. Kráter má průměr 26 km, pojmenován je podle britského přírodopisce a badatele Alfreda R. Wallace.\n\nVýchodně od kráteru Wallace se zhruba na stejné rovnoběžce vypíná horský masiv Mons Huygens a blíže Mons Ampére v pohoří Montes Apenninus (Apeniny). Jihovýchodním směrem se nachází masiv Mons Wolff (rovněž v Apeninách). Severo-severovýchodně leží kráter MacMillan, severozápadně malý kráter Pupin.\n\nV okolí se nachází několik sekundárních kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\nNásledující krátery byly přejmenovány Mezinárodní astronomickou unií:\n\n"}
{"id": "867339", "url": "https://cs.wikipedia.org/wiki?curid=867339", "title": "Římskokatolická farnost Doksany", "text": "Římskokatolická farnost Doksany\n\nŘímskokatolická farnost Doksany (lat. \"Doxana\") je územní společenství římských katolíků v Doksanech a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti. Stavby zničené v období totalitního režimu v Československu či v důsledku stavebních prací lze najít na webu \"Poškozené a zničené kostely, kaple a synagogy v České republice\" po zadání názvu lokality.\n\nPrvní zmínka o lokalitě Doksany pochází z roku 1153. Farnost zde byla zřízena v roce 1782 po zrušení doksanského kláštera a jeho přeměnění na zámek Josefem II. v témže roce. Matriky jsou vedeny od roku 1784. Farnost je inkorporována strahovským premonstrátům, kteří zde dodnes vykonávají duchovní správu.\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Doksan. Jsou jimi farnosti (řazeno abecedně):\n\n\n"}
{"id": "867342", "url": "https://cs.wikipedia.org/wiki?curid=867342", "title": "Mupeti", "text": "Mupeti\n\nMupeti je americký muzikálově-komediální film z roku 2011, který režíroval James Bobin.\n\nMupetí fanoušek Walter odhalí na dovolené se svými přáteli plán ropného magnáta Texe, který se rozhodl pro těžbu ropy srovnat se zemí zdejší mupetí divadlo. Všichni tři přátelé se tedy rozhodnou získat pro záchranu divadla peníze pořádáním mupetího maratónu.\n"}
{"id": "867344", "url": "https://cs.wikipedia.org/wiki?curid=867344", "title": "Hraju na klavír v bordelu", "text": "Hraju na klavír v bordelu\n\nHraju na klavír v bordelu je název alba kapely Sto zvířat, které bylo vydáno v roce 2012.\n\n"}
{"id": "867346", "url": "https://cs.wikipedia.org/wiki?curid=867346", "title": "Římskokatolická farnost – děkanství Zákupy", "text": "Římskokatolická farnost – děkanství Zákupy\n\nŘímskokatolická farnost – děkanství Zákupy (lat. \"Reichstadium\") je územní společenství římských katolíků v Zákupech a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze. Sídlem je fara v Zákupech na Českolipsku v sousedství děkanského kostela svatého Fabiána a Šebestiána. Římskokatolická církev na Zákupsku ve formě farní správy působí již od 14. století.\n\nDo farnosti náleží území těchto obcí:\nNejstarší doklady o kostele v Zákupech jsou z roku 1352, kdy byl také pořízen záznam o odvádění ročního poplatku 6 grošů místní farou. První dřevěný, pak zděný byl kostel Panny Marie, který stál spolu se hřbitovem v místě parku a dnešního předzámčí zákupského zámku. Později byl jen zámeckou kaplí, protože kostela převzal nový mimo areál zámku. Zanikl zřejmě po roce 1650.\n\nPrvní duchovní správce je bezpečně doložen v roce 1363. V témže roce jsou uvedeni jako patroni původního kostela sv. Fabiána a Šebestiána Vaněk z Vartenberka a Ondřej ze Smojna. V roce 1369 je záznam o příslušnosti farnosti k děkanátu Gablona-Jablone (Jablonné v Podještědí).\nV období husitských válek i navazující válce s Lužickým šestiměstím byl kostel poničen. Proto teprve roku 1458 mohl Beneš z Vartemberka vyhotovit listinu o obnovení nadání fary a kostela.Roku 1550 dal pokyn ke stavbě nového kostela na místě původní stavby tehdejší vlastník panství Zdislav Berka. Stavba trvala 10 let. Mezitím Zdislav zemřel na mor. Nový kostel byl vysvěcen roku 1562 po zavěšení zvonů. Nový i původní kostel byl nadační, financované vrchností, neměly pozemky.\n\nFarní kronika byla vedena od roku 1566. Některé farní archiválie včetně latinsky psané kroniky z let 1722 až 1728 jsou uloženy ve Státním archivu v České Lípě \n\nV roce 1573 se v Zákupech konala synoda pražského arcibiskupa s faráři z Dobranova, Lípy, Cvikova, Brenné, Pavlovic, Dubé a Zákup proti rozmachu luteránství v kraji. Tehdy byl zákupským farářem Pavel Weiss. Už 8 let poté bylo na farnosti povoleno přijímání pod obojí. V neznámém nám roce byla farnost povýšena na děkanství.\n\nPo bitvě na Bílé Hoře se situace rychle změnila. V lednu 1621 byly Zákupy s zámkem i kostelem vypleněny švédským vojskem, vykradena byla i berkovská hrobka. Nový panovník Ferdinand II. povolil jako jediné náboženství katolicismus, luteráni utíkali ze země.\nJe známo, že zákupský děkan Václav (Wenzel) Teubner, označovaný již roku 1622 jako \"Dechant in Leipa\", s pomocí vrchnosti dokázal vystrnadit postupně z okolí Zákup a České Lípy všechny evangelické faráře, 14 kostelů v okolí včetně farního kostela sv. Petra a Pavla v České Lípě se vrátilo ke katolickému vyznání a on sám byl za své úsilí povýšen, navíc 22. května 1630 obdržel jmenování kanovníkem sv. Víta v Praze.\n\nV roce 1680 byla vybudována poblíž fary kaple svaté Anny. Od roku 1681 ve farnosti existoval kapucínský konvent, zlikvidovaný při Akci K v roce 1950. Dnes je areál kláštera poničen, kostel nepřístupný a v dezolátním stavu. V roce 1698 byla postavena kaple sv. Josefa u Kamenického vrchu, i ta je dnes v havarijním stavu. V roce 1708 byl postaven na náměstí morový sloup – sousoší Nejsvětější Trojice. Dnes je chloubou města. V roce 1775 byla při povstání sedláků vyrabována budova fary, stejně tak Zákupský zámek a mlýn. Od roku 1796 byly děkanstvím vedeny matriky.\n\nDěkanský kostel sv. Fabiána a Šebestiána byl v 19. století (1862–1863) novogoticky přebudován do dnešní podoby. Pod kostelem je rodová hrobka Berků z Dubé, dnes zatopená spodní vodou. Roku 1865 byl postaven na náměstí klášter, resp. budova církevní školy (viz Klášter boromejek).\n\nMnoho záznamů z období letních pobytů excísaře Ferdinanda V. je zachováno v pražském Národním archivu a také v děkanské kronice Zákup, uchované v okresním archivu. Pro císaře byly zajištěny ranní mše v zámecké kapli po osmé hodině, někdy však mši absolvoval v některém z okolních kostelů, nejčastěji v děkanském kostele v Zákupech. Každoročně se v něm kolem 19. září od roku 1855 konaly mše k narozeninám císařovny Marie Anny, někdy k jmeninám císaře Františka Josefa I. i dalším příležitostem. Excísař navštěvoval bohoslužby i v zákupském klášteře kapucínů, zaznamenány jsou jeho návštěvy bohoslužeb v kostelech v Dobranově, Brenné, Horní Polici, Mařenicích a klášterním kostele augustiniánů v České Lípě. V období let 1855 až 1865 absolvoval v okolí svého zámku během léta každoročně až 7 bohoslužeb. V knihách jsou záznamy o návštěvách mnoha i církevních osobností – děkan Antonín Melzer, kaplan Vilém Hikisch, kaplan Franz Kahl, řada kvardiánů kapucínského kláštera, farář a později arciděkan Franz Görner, českolipský děkan Johan Titz, litoměřictí biskupové Augustin Bartoloměj Hille a Wahala, či arménský arcibiskup Arihtazes Azaria. V děkanské kronice je popsána slavnost vysvěcení zámecké kaple 11. června 1855 včetně přípravy relikvie v nedalekém klášterním kostele kapucínů. V slavnostním průvodu bylo 45 kněží vedených litoměřickým biskupem Hillem. Dále je v kronice zaznamenána stavba nové fary z roku 1857 z prostředků excísaře. Děkan se do ní přestěhoval l1. září, slavnostní vysvěcení bylo 5. října 1857. Další pro Zákupy důležitý záznam je v roku 1858, dokladuje povolání kongregace boromejek do městečka. Úprava budovy starého děkanského domu stála 3 000 zlatých, boromejky se sem nastěhovaly 29. září 1858 a krátce poté otevřely dětskou opatrovnu a dívčí školu. O několik let později jim byl postaven nový dům na náměstí (dnes je poloprázdný, v přízemí je pošta). V kronice jsou záznamy o renovacích mnoha kostelů na velmi rozsáhlém zákupském panství.\n\nDne 13. srpna 1865 zemřel dle zápisu v kronice ve věku 83 let děkan A. Metzer a o tři dny později byl na zákupském hřbitově pohřben. V prosinci 1865 byl jmenován novým děkanem Wilhelm Hikisch.\n\nRoku 1900 byla v zámecké kapli svatba následníka trůnu Františka Ferdinanda d'Este s hraběnkou Žofií Chotkovou (později zastřeleni v Sarajevu). Dne 28. srpna 1916 byly z kostela sundány zvony a odeslány do Vídně.\nDo farnosti patřily Zákupy (Reichstadt), Bohatice (Voitsdorf), Božíkov (Götzdorf), Kamenice (Deutsch Kamnitz), Lasvice (Klemensdorf), Nové Zákupy (Neureichstadt) a Starý Šidlov (Altschiedel).\n\nPo ustavení Československé republiky se zákupský děkan Vincenc Egert zasloužil o otevření české menšinové školy a i proto byl předčasně, na žádost radnice ovládané Němci, penzionován. Byl zpočátku i prvním učitelem náboženství, tehdy škola působila v refektáři kapucínského kláštera. Zemřel ve svých 62 letech roku 1936 a pochován byl v Mimoni.\nV roce 1942 bylo i v Zákupech zakázáno konání církevních procesí, byla válka.\n\nRok po uzavření kapucínského kláštera byl roku 1951 uzavřen i ženský klášter na náměstí.\n\nOd roku 1993 byla farnost spravována z České Lípy. Na počátku roku 1997 do farnosti patřily obce (některé byly dříve samostatné) Zákupy, Bohatice, Božíkov, Kamenice, Lasvice, Nové Zákupy a Starý Šidlov. Evidovanými církevními stavbami byly: děkanský kostel sv. Fabiána a Šebestiána v Zákupech, dále jen kaple – sv. Antonína v Bohaticích, sv. Jana a Pavla v Božíkově, sv. Prokopa na hřbitově v Kamenici, svatého Josefa z Calasanzy v Lasvicích, sv. P. Marie v Starém Šidlově, sv. P. Marie v Zákupech (obecní) a sv. Františka z Assisi na zámku v Zákupech (také obecní).\n\nSídelní duchovní správce (administrátor) byl opět ustanoven od 1. července 2009.\nV letech 2005–2012 byla opravena filiální kaple sv. Josefa z Calasanzy v Lasvicích, a 25. srpna 2012 ji benedikoval pomocný biskup pražský, Mons. Václav Malý. \n\nDne 9. září 2012 byla v zákupském kostele slavnostní česko-německá mše, kterou celebroval generální vikář litoměřické diecéze P. Mgr. Stanislav Přibyl CSsR spolu s administrátorem zákupské farnosti R. D. Mgr. Grzegorzem Wolanskim a jáhnem Evženem Policerem. Po mši se spolu s řadou hostí zajistili slavnostní akt vysvěcení \"Kříže usmíření\" na mostě u kapličky sv. Anny.\n\nDalší slavnostní, tradiční akce se konala v lednu 2013 k uctění patronů kostela svatých Fabiána a Šebestinána. Mši sloužil litoměřický biskupský vikář Mgr. Martin Davídek. O rok později při stejné slavnosti mši svatou celebroval otec Savio Řičica, dominikán z Jablonného v Podještědí, při obětním stole mu přisluhoval jáhen Evžen Policer z České Lípy a na kůru zpíval chrámový sbor Hvězda.\nFarnost, resp. občanské sdružení Společné dědictví Zákupy v ní působící od listopadu 2011, má od roku 2012 svou pravidelnou rubriku z Zákupském zpravodaji, kde informuje o aktuálních událostech, či o probíhajících údobích církevního roku. Má také webové stránky.\n\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n\n"}
{"id": "867353", "url": "https://cs.wikipedia.org/wiki?curid=867353", "title": "Mandy", "text": "Mandy\n\n„Mandy“, původně vytvořená jako „Brandy“, je píseň, kterou společně napsali a složili Scott English a Richard Kerr.\n\nPod názvem „\"Brandy\"“ se tato píseň stala hitem roku 1971, kdy ji začal zpívat britský zpěvák Scott English a v roce 1972 také novozélandský zpěvák Bunny Walters, ovšem dosáhla většího úspěchu v roce 1974, kdy americký zpěvák Barry Manilow vytvořil její coververzi pod názvem „Mandy“. Jeho verze dosáhla vrcholu americké hitparády US Hot 100 Singles Chart. Později vytvořilo coververze této písně mnoho dalších umělců. Coververze od irské skupiny Westlife se v roce 2003 dostala na první místo britské hitparády.\n\nPod názvem „\"Brandy\"“ tuto píseň poprvé zpíval Scott English. Tato verze se dostala na 12. místo britské hitparády UK Singles Charts. Byla také vydána v USA, ale zde nebyla úspěšná:\n\nV roce 1972 nahrál Bunny Walters píseň „\"Brandy\"“, která se na Novém Zélandu stala hitem, později se stala součástí alba \"Very Best of Bunny Walters\".\n\nRoku 1974 nahrál tuto píseň pod názvem „Mandy“ Barry Manilow. Píseň se stala jeho první písní na prvním místě americké hitparády Billboard Hot 100 a jeho prvním „zlatým singlem“.\n\nV roce 1972 byla vytvořena Manilowem a skupinou Looking Glass coververze pod názvem „Brandy (You're a Fine Girl)“. Aby nedošlo k záměně, když se Manilow rozhodl nahrát tuto píseň jako součást výběru, přejmenoval ji na „Mandy“. Výběr uspořádal Joe Renzetti. Manilow píseň původně nahrál se stejnou hudbou, jako v Englishově originálu, ovšem nakonec ji se svým producentem, kterým byl Ron Dante, opětovně nahrál jako baladu a byl mnohem spokojenější s výsledkem. Šlo o první Manilowův singl, který se stal hitem a první píseň s označením Arista Records, která se dostala do Billboard Hot 100.\n\nK písni „Mandy“ vytvořila v roce 2003 coververzi a vydala ji jako druhý singl jejich čtvrtého studiového alba Turnaround. Píseň se dostala na první místo v britské hitparádě UK Singles Chart jako dvanáctý singl této skupiny.\n\n\n(Karel Gott, 1977; český text napsal ) \n\n"}
{"id": "867356", "url": "https://cs.wikipedia.org/wiki?curid=867356", "title": "Carbondale (Illinois)", "text": "Carbondale (Illinois)\n\nCarbondale je město v okrese Jackson County ve státě Illinois. Podle sčítání lidu v roce 2010 mělo 25 902 obyvatel. Leží v oblasti Jižní Illinois na křižovatce Illinois Route 13 a Route 51, 154 km jihovýchodně od St. Louis ve státě Missouri, při severním okraji Šóníjského národního lesa. Carbondale je centrem hlavního kampusu Southern Illinois University.\n\nPočátek města lze klást do srpna 1852, kdy Daniel Harmon Brush, John Asgill Conner a Dr. William Richart koupili 360-akrovou parcelu (1,5 km²) mezi vesnicemi Makanda a De Soto, jimiž měla vést zamýšlená železnice, a která se v západovýchodním směru nacházela mezi městy Murphysboro a Marion. Brush nazval místo Carbondale kvůli rozsáhlému nalezišti uhlí. První vlak přijel do Carbondale po hlavní trati z Caira na sever v Den nezávislosti roku 1854.\n\nV době občanské války se Carbondale stalo regionálním obchodním a dopravním centrem a po založení Carbondale College také důležitým vzdělávacím centrem. V roce 1874 zde byla založena Southern Illinois Normal University, která dnes nese jméno Southern Illinois University. S přibližně 20 tisíci zapsanými studenty dává Carbondale charakter univerzitního města.\n"}
{"id": "867359", "url": "https://cs.wikipedia.org/wiki?curid=867359", "title": "Bancroft (kráter)", "text": "Bancroft (kráter)\n\nBancroft je měsíční impaktní kráter nacházející se v oblasti Mare Imbrium (Moře dešťů) jihozápadně od rozlehlého kráteru Archimedes na severozápadním okraji pohoří Montes Archimedes na přivrácené straně Měsíce. Má průměr 13,1 km a je hluboký 500 m, pojmenován je podle amerického chemika Wildera D. Bancrofta. Než jej v roce 1976 Mezinárodní astronomická unie přejmenovala na současný název, nesl kráter označení Archimedes A.\n\nZápado-jihozápadně od něj leží dvojice kráterů Feuillée a Beer. Jiho-jihozápadně leží kráter MacMillan.\n\n"}
{"id": "867368", "url": "https://cs.wikipedia.org/wiki?curid=867368", "title": "Jack Klugman", "text": "Jack Klugman\n\nJack Klugman (27. dubna 1922 Filadelfie, Pensylvánie, USA – 24. prosince 2012 Woodland Hills, Kalifornie, USA) byl americký herec.\n\nSvou kariéru zahájil ve čtyřicátých letech jako divadelní herec. V druhé polovině padesátých pak začal hrát i v televizních pořadech a filmech. Hrál například ve filmech \"Dvanáct rozhněvaných mužů\" (1957), \"Dny vína a růží\" (1962), \"Mohla bych zpívat\" (1963) nebo \"Odpočítávání smrti\" (1976).\n\nV letech 1953-2007 byla jeho manželkou herečka Brett Somers. Po její smrti si vzal Peggy Crosby, se kterou žil až do své smrti.\n\n"}
{"id": "867369", "url": "https://cs.wikipedia.org/wiki?curid=867369", "title": "Ladislav Korbel", "text": "Ladislav Korbel\n\nLadislav Korbel (* 3. května 1954) je český politik, na přelomu 20. a 21. století poslanec Poslanecké sněmovny za Unii svobody.\n\nK roku 1998 se uvádí jako živnostník, bytem Rohatec. Ve volbách v roce 1998 byl zvolen do poslanecké sněmovny za Unii svobody (volební obvod Jihomoravský kraj). Byl členem sněmovního rozpočtového výboru. V parlamentu setrval do voleb v roce 2002.\n\nV září 2000 byl dočasně pověřen vedením krajské organizace Unie svobody v Brněnském (Jihomoravském) kraji. Vzhledem k frakčním problémům ale část krajské organizace jeho nástup na tento post neuznávala. V červnu 2001 kandidoval na místopředsedu strany, ale nebyl zvolen. Rok po odchodu ze sněmovny se v říjnu 2003 stal vládním zmocněncem pro Jihomoravský kraj. Mezitím se angažoval v regionální politice. V krajských volbách roku 2000 byl zvolen do Zastupitelstva Jihomoravského kraje za Unii svobody, respektive za alianci Čtyřkoalice.\n\nKromě toho působil i v místní politice. V komunálních volbách roku 1998 kandidoval neúspěšně za US do zastupitelstva obce Rohatec. Zvolen sem byl za US (respektive US-DEU) v komunálních volbách roku 2002 a komunálních volbách roku 2006. Neúspěšně se o znovuzvolení pokoušel v komunálních volbách roku 2010 i 2014, nyní již jako bezpartijní. Profesně se k roku 1998 uvádí jako státní úředník, v roce 2002 jako podnikatel, roku 2006 coby státní zaměstnanec a k roku 2010 jako ekonom.\n\n"}
{"id": "867374", "url": "https://cs.wikipedia.org/wiki?curid=867374", "title": "ARL 44", "text": "ARL 44\n\nARL-44 byl poslední francouzský těžký tank, vyvíjený od roku 1944. Byl vyráběn v letech 1947–1951, vzniklo pouze 60 strojů.\n\nNa konci 30. let ve Francii vznikl program vývoje nového těžkého tanku, nástupce typu B1. Na přelomu let 1938–1939 vznikl prototyp ARL 40, s podvozkem z typu B1 ale novým trupem a věží. Vývoj vedl Atelier de Construction de Rueil (ARL), avšak program přerušila válka. Po osvobození v roce 1944 se práce rychle rozběhly, vznikla modernizovaná varianta ARL 44. Protože nebyl k dispozici dostatečně výkonný domácí motor, byl použit kořistní německý Maybach HL 230, pohánějící tanky Panther. Původně uvažované kanóny 17 pdr nebo 76mm M1 z typu M4 Sherman byly zavrženy. Jako vhodnější pro těžký tank byl vybrán původně námořní protiletadlový kanón ráže 90 mm, vybavený úsťovou brzdou.\n\nPrototyp tanku byl dodán v březnu roku 1946 a v letech 1947-1951 následovala sériová výroba. Původní objednávka 300 vozidel byla snížena na 60, především kvůli malému technickému potenciálu typu do budoucna a zastaralému podvozku.\n\nARL 44 sloužily u jediné jednotky, 503. těžkého tankového pluku (\"503e Régiment de Chars de Combat\") v Mourmelonu. Zpočátku služby trpěly poruchami převodovek, brzd a odpružení. Veřejně byly představeny pouze jednou, na přehlídce 14. července 1951 v Paříži. Tanky byly vyřazeny ze služby již v polovině 50. let. Tři stroje se dochovaly dodnes.\n\nI když ARL-44 nikdy nebyl vyslán do boje, i tak byl pro vývoj francouzských tanků užitečný. Hned po osvobození Francie byl, jak již bylo zmíněno, vydán povel pro výrobu nového prototypu těžkého tanku. Ale Francouzská vláda již od samého začátku nepočítala se sériovou výrobou a/nebo účastí v boji, chtěli aby se inženýři \"vyřádili\" na vzniku prototypu a že by snad přišli s novou technikou pro výrobu tanků. (Např. nabíjecí automat) A to se jim vskutku podařilo. ARL-44 byl \"bránou\" do nového světa výroby tanků pro Francii. Takže v souhrnu, prototyp ARL-44 vůbec nebyl zbytečný.\n\nPodvozek sestává na každé straně ze 16 malých pojezdových kol, spojených do 3 vozíků. Nahoře je pás veden kluznou kolejnicí. Hnací kolo se nachází vzadu. Podvozek je z obou stran krytý pancéřovým plechem. Trup je svařovaný, čelní stěna je výrazně skloněná a hladká, o síle 120 mm. Také věž je svařovaná, z rovných pancéřových plátů. Ve věži se nachází veškerá výzbroj: 90 mm kanón SA-45 s úsťovou rychlostí 1000 m/s a spřažený kulomet. Zásoba střeliva je 50 granátů pro kanón a 5000 nábojů pro kulomet. Otáčení věže zajišťuje hydraulicko-elektrický pohon. Tank je poháněn benzínovým vidlicovým dvanáctiválcem Maybach HL 230. Posádku tvoří 5 mužů, 3 ve věži (velitel, střelec a nabíječ) a 2 v trupu (řidič, radista).\n\n"}
{"id": "867377", "url": "https://cs.wikipedia.org/wiki?curid=867377", "title": "Zdeněk Kořistka", "text": "Zdeněk Kořistka\n\nZdeněk Kořistka (* 24. července 1957) je bývalý český politik, na přelomu 20. a 21. století poslanec Poslanecké sněmovny za Unii svobody, v roce 2004 aktér takzvané kauzy Kořistka (údajný pokus ODS podplatit ho výměnou za sesazení vlády ČSSD).\n\nV komunálních volbách roku 1994 byl zvolen do zastupitelstva města Ostrava za ODS. Zároveň se tehdy stal i zastupitelem městského obvodu Ostrava-Jih. V roce 1994 byl předsedou Oblastního sdružení ODS v Ostravě. Funkci zastával do ledna 1998, kdy přešel do nově vzniklé Unie svobody. K roku 1998 se uvádí jako obchodní manažer, bytem Ostrava.\n\nVe volbách v roce 1998 byl zvolen do poslanecké sněmovny za Unii svobody (volební obvod Severomoravský kraj). Byl členem sněmovního hospodářského výboru. Poslanecký mandát ve volbách v roce 2002 neobhájil, ale do sněmovny usedl dodatečně v červenci 2004 jako náhradník poté, co rezignoval poslanec Marian Bielesz. Stal se členem hospodářského výboru a zemědělského výboru. V letech 2004–2006 působil jako místopředseda poslaneckého klubu Unie svobody-DEU. V parlamentu setrval do voleb v roce 2006.\n\nJeho nástup do sněmovny v roce 2004 se odehrával v době vnitřního pnutí ve vládní středolevé koalici, jejíž součástí byla i Unie svobody. V roce 2004 Kořistka oznámil, že mu lidé napojení na ODS – Marek Dalík a Jan Večerek, nabízeli deset milionů korun jako úplatek a diplomatický post velvyslance, pokud se připojí k pokusu opozice sesadit vládu Stanislava Grosse. Tato takzvaná kauza Kořistka měla velkou publicitu a měla politické a soudní dopady. Dalík a Večerek na Kořistku podali žalobu. Marek Dalík byl kvůli podezřením po několik dnů vězněn, ale po letech soudních sporů nebyla korupční nabídka prokázána.\n\n"}
{"id": "867378", "url": "https://cs.wikipedia.org/wiki?curid=867378", "title": "Michel Théato", "text": "Michel Théato\n\nMichel Johann Théato (22. března 1878 Lucemburk – 1923 Paříž) byl lucemburský atlet, běžec, olympijský vítěz z roku 1900.\n\nDlouho se soudilo, že šlo o Francouze, ale v závěru 20. století Alain Bouillé zjistil, že se Théato narodil v Lucembursku a nikdy nezískal francouzské občanství. Pracoval v Paříži jako truhlář a byl členem sportovního klubu Club Amical et Sportif de Saint-Mandé.\n\nNa olympiádě v roce 1900 startoval v maratonském běhu, trať závodu tehdy měřila 40 260 metrů. Ve druhé polovině závodu předstihl dosud vedoucího Švéda Ernsta Fasta (který pak doběhl třetí) a zvítězil v čase 2.59:45,0. Po doběhu tvrdil Američan Arthur Newton, který skončil pátý, že Théato si zkracoval trat vzhledem ke své znalosti pařížských ulic, historická bádání však toto nepotvrdila.\n\nI když byl občanem Lucemburska, Mezinárodní olympijský výbor soudí, že na olympiádě startoval za Francii a proto získané vítězství připisuje Francii.\n\n"}
{"id": "867379", "url": "https://cs.wikipedia.org/wiki?curid=867379", "title": "Timocharis (kráter)", "text": "Timocharis (kráter)\n\nTimocharis je výrazný měsíční impaktní kráter s ostrým okrajem a terasovitými valy nacházející se v oblasti Mare Imbrium (Moře dešťů) na přivrácené straně Měsíce. Má průměr 34 km a je hluboký 3,1 km, pojmenován je podle řeckého astronoma a filosofa Timocharise Alexandrijského. Přímo v jeho středu se nachází další malý impaktní kráter. Dopad meteoritu, který jej způsobil, zcela odstranil středový vrcholek Timocharise.\n\nNejbližším kráterem srovnatelných rozměrů je Lambert ležící západně (průměr 30 km). Východně od Timocharise leží dvojice kráterů Feuillée a Beer. Jihovýchodně leží malý kráter Pupin (dříve Timocharis K), jihozápadně kráter Heinrich (dříve Timocharis A). Severně se nachází malý řetězec kráterů pojmenovaný Catena Timocharis (délka cca 50 km). Mezi krátery Timocharis a Lambert se táhne mořský hřbet Dorsum Higazy.\n\nV okolí se nachází několik sekundárních kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\nNásledující krátery byly přejmenovány Mezinárodní astronomickou unií:\n\n"}
{"id": "867380", "url": "https://cs.wikipedia.org/wiki?curid=867380", "title": "Pořádková jednotka", "text": "Pořádková jednotka\n\nPořádková jednotka je skupina policistů, kteří jsou organizováni a vycvičení k udržení situace a konfrontace davů lidí, protestů či výtržností.\n\nPořádkoví policisté mohou být i obyčejní policisté jednající za samotnou pořádkovou jednotku v konkrétní situaci nebo mohou být přiřazeni k větším policejním silám. Tato jednotka se používá v různých situacích či pro jisté cíle. Je používána pro kontrolu nad nepokoji tak, když se rozšíří po daném území za účelem udržovat veřejný pořádek, odradit činnost kriminálníků, chránit osoby či osobní majetek kvůli aktuální politické či jiné scéně.\n"}
{"id": "867384", "url": "https://cs.wikipedia.org/wiki?curid=867384", "title": "Son Ki-džong", "text": "Son Ki-džong\n\nSon Ki-džong (hangul 손기정, hanča 孫基禎, 29. srpna 1912 Sinuidžu – 15. listopadu 2002 Tedžon) byl korejský atlet, běžec na dlouhé tratě, olympijský vítěz z Letních olympijských her 1936 v maratském běhu, kde startoval za Japonsko pod jménem Son Kitei.\n\nV letech 1933 až 1936 běžel 13 maratonů, přičemž 10 z nich zvítězil. Dne 3. listopadu 1935 zaběhl nejlepší světový výkon s časem 2.26:42, který byl překonán až v roce 1947.\n\nNa olympiádě v roce 1936 startoval za Japonsko, protože Korea byla tehdy okupována japonskou armádou. Vystupoval pod jménem Son Kitei, což byla japonská verze jeho korejského jména. Během olympijského maratonu s ním běžel velkou část tratě obhájce titulu z Letních olympijských her 1932 v Los Angeles , Juan Carlos Zabala z Argentiny a Ernie Harper ze Spojeného království. Na 33. kilometru se od nich odpoutal a do cíle doběhl v čase 2.29:12,2 s náskokem 2 minuty na Erna Harpera.\n\nPo skončení aktivní sportovní kariéry řadu let trénoval jihokorejské běžce na dlouhé tratě. Mezi jeho svěřence patřil například Hwang Jong-džo, olympijský vítěz v maratonu na Letních olympijských hrách 1992. Významné pocty se mu dostalo při zahájení Letních olympijských her 1988 v Soulu, kdy běžel s olympijskou pochodní do prostoru olympijského stadionu.\n\n"}
{"id": "867388", "url": "https://cs.wikipedia.org/wiki?curid=867388", "title": "Kanton Briançon-Nord", "text": "Kanton Briançon-Nord\n\nKanton Briançon-Nord (fr. \"Canton de Briançon-Nord\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho čtyři obce.\n\n"}
{"id": "867389", "url": "https://cs.wikipedia.org/wiki?curid=867389", "title": "Kanton Briançon-Sud", "text": "Kanton Briançon-Sud\n\nKanton Briançon-Sud (fr. \"Canton de Briançon-Sud\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho pět obcí.\n\n"}
{"id": "867391", "url": "https://cs.wikipedia.org/wiki?curid=867391", "title": "Kanton Chorges", "text": "Kanton Chorges\n\nKanton Chorges (fr. \"Canton de Chorges\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho osm obcí.\n\n"}
{"id": "867392", "url": "https://cs.wikipedia.org/wiki?curid=867392", "title": "Kanton Gap-Campagne", "text": "Kanton Gap-Campagne\n\nKanton Gap-Campagne (fr. \"Canton de Gap-Campagne\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho šest obcí.\n\n"}
{"id": "867393", "url": "https://cs.wikipedia.org/wiki?curid=867393", "title": "Kanton Gap-Centre", "text": "Kanton Gap-Centre\n\nKanton Gap-Centre (fr. \"Canton de Gap-Centre\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho pouze střed města Gap.\n"}
{"id": "867395", "url": "https://cs.wikipedia.org/wiki?curid=867395", "title": "Kanton Gap-Nord-Est", "text": "Kanton Gap-Nord-Est\n\nKanton Gap-Nord-Est (fr. \"Canton de Gap-Nord-Est\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho pouze severovýchodní část města Gap.\n"}
{"id": "867397", "url": "https://cs.wikipedia.org/wiki?curid=867397", "title": "Kanton Gap-Nord-Ouest", "text": "Kanton Gap-Nord-Ouest\n\nKanton Gap-Nord-Ouest (fr. \"Canton de Gap-Nord-Ouest\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho pouze severozápadní část města Gap.\n"}
{"id": "867398", "url": "https://cs.wikipedia.org/wiki?curid=867398", "title": "Kanton Gap-Sud-Ouest", "text": "Kanton Gap-Sud-Ouest\n\nKanton Gap-Sud-Ouest (fr. \"Canton de Gap-Sud-Ouest\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho pouze jihozápadní část města Gap.\n"}
{"id": "867400", "url": "https://cs.wikipedia.org/wiki?curid=867400", "title": "Kanton Gap-Sud-Est", "text": "Kanton Gap-Sud-Est\n\nKanton Gap-Sud-Est (fr. \"Canton de Gap-Sud-Est\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho pouze jihovýchodní část města Gap.\n"}
{"id": "867401", "url": "https://cs.wikipedia.org/wiki?curid=867401", "title": "Libor Krátký", "text": "Libor Krátký\n\nLibor Krátký (* 27. května 1944) je bývalý český politik, v 90. letech starosta městské části Praha 2, na přelomu 20. a 21. století poslanec Poslanecké sněmovny za ODS.\n\nV komunálních volbách roku 1994 byl zvolen do zastupitelstva městské části Praha 2 za ODS. Mandát obhájil v komunálních volbách roku 1998 a komunálních volbách roku 2002. Neúspěšně se o znovuzvolení pokoušel v komunálních volbách roku 2006. Profesně se k roku 2002 uvádí jako strojní inženýr, k roku 2006 coby zástupce starosty. Jako zástupce starosty Prahy 2 se uvádí již roku 1993. V roce 1994 se stal i starostou této městské části. Na starostenském postu setrval do roku 1998. Byl zároveň předsedou oblastního sdružení ODS Prahy 2.\n\nVe volbách v roce 1998 byl zvolen do poslanecké sněmovny za ODS (volební obvod Praha). Byl členem sněmovního výboru pro veřejnou správu, regionální rozvoj a životní prostředí. V parlamentu setrval do voleb v roce 2002.\n\n"}
{"id": "867403", "url": "https://cs.wikipedia.org/wiki?curid=867403", "title": "Kanton Guillestre", "text": "Kanton Guillestre\n\nKanton Guillestre (fr. \"Canton de Guillestre\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho devět obcí.\n\n"}
{"id": "867404", "url": "https://cs.wikipedia.org/wiki?curid=867404", "title": "Kanton Laragne-Montéglin", "text": "Kanton Laragne-Montéglin\n\nKanton Laragne-Montéglin (fr. \"Canton de Laragne-Montéglin\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho sedm obcí.\n\n"}
{"id": "867405", "url": "https://cs.wikipedia.org/wiki?curid=867405", "title": "Kanton Ribiers", "text": "Kanton Ribiers\n\nKanton Ribiers (fr. \"Canton de Ribiers\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho sedm obcí.\n\n"}
{"id": "867407", "url": "https://cs.wikipedia.org/wiki?curid=867407", "title": "Kanton Rosans", "text": "Kanton Rosans\n\nKanton Rosans (fr. \"Canton de Rosans\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho devět obcí.\n\n"}
{"id": "867408", "url": "https://cs.wikipedia.org/wiki?curid=867408", "title": "Kanton Saint-Bonnet-en-Champsaur", "text": "Kanton Saint-Bonnet-en-Champsaur\n\nKanton Saint-Bonnet-en-Champsaur (fr. \"Canton de Saint-Bonnet-en-Champsaur\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho 18 obcí.\n\n"}
{"id": "867409", "url": "https://cs.wikipedia.org/wiki?curid=867409", "title": "Římskokatolická farnost Holany", "text": "Římskokatolická farnost Holany\n\nŘímskokatolická farnost Holany (něm. \"Hohlen\") je územní společenství římských katolíků v Holanech a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nPrvní písemná zmínka o holanské duchovní správě je z r. 1352, a první kněz je uváděn v r. 1359. V roce 1753 byla přifařena k Holanům někdejší samostatná farnost v Hostíkovicích. Do roku 1754 spadala farnost pod Jezvé. Po roce 1945 přestala být farnost obsazována knězem, a duchovní správu převzali kněží z Jestřebí, a tak je tomu dodnes.\n\nFarní kostel v Holanech je barokní stavba z 18. století na místě kostela staršího. V interiéru cenná výmalba od Josefa Kramolína, a na kostelní věži jsou dva velké renesanční zvony, které pro svou historickou cenu nebyly za 2. světové války rekvírovány. V sousedství kostela je barokní fara s mansardovou střechou (její budovu dnes využívá \"Oblastní charita Česká Kamenice\" pro nácvik znovuzapojování svých klientů do běžného života).\n\nFiliální kostel sv. Barbory v Zahrádkách býval poutním místem ke Čtrnácti svatým pomocníkům. Ve 20. století byl mnohokrát vykraden. Poutní tradice zde dnes již živá není. Pod jeho presbytářem je hrobka rodu Kouniců. V samostatné zvonici u kostela jsou dva zvony, pocházející z dílny Richarda Herolda z Chomutova.\n\nKostelík v Hostíkovicích je gotická venkovská sakrální stavba, dochovaná ve více-méně intaktní podobě. Původně byl zasvěcen sv. Kateřině Alexandrijské, později bylo zasvěcení změněno na Nejsvětější Trojice. V kostelíku se nacházel oltář, popsaný F. A. Heberem coby \"\"skříňka se třemi figurami v basreliéfu\"\" který v roce 1853 odkoupili Kounicové, a odvezli jej pryč. Bohoslužby byly v kostelíku do roku 1975. Později kostelík sloužil jako rekreační objekt a výstavní prostor. Bohoslužby zde byly obnoveny v roce 2008.\n\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n\n"}
{"id": "867410", "url": "https://cs.wikipedia.org/wiki?curid=867410", "title": "Josef Krejčí (politik ODS)", "text": "Josef Krejčí (politik ODS)\n\nJosef Krejčí (* 7. března 1947) je bývalý český politik, v letech 1998 až 2002 poslanec Poslanecké sněmovny PČR, v letech 1994 až 1998 starosta města Vrchlabí, bývalý člen ODS.\n\nByl zakládajícím členem ODS ve Vrchlabí. 25. června 1991 se účastnil ustavující schůze místního sdružení strany v tomto městě a stal se jeho předsedou. V komunálních volbách roku 1994 byl zvolen do zastupitelstva města Vrchlabí za ODS. Mandát neobhájil v komunálních volbách roku 1998. Opětovně sem byl zvolen v komunálních volbách roku 2002. Profesně se k roku 1998 uvádí jako starosta města, k roku 2002 coby dřevařský inženýr.\n\nVe volbách v roce 1998 byl zvolen do poslanecké sněmovny za ODS (volební obvod Praha). Byl členem sněmovního výboru pro evropskou integraci. V parlamentu setrval do voleb v roce 2002. Ve volbách roku 2002 se rozhodl již nekandidovat.\n\n"}
{"id": "867411", "url": "https://cs.wikipedia.org/wiki?curid=867411", "title": "Kanton Saint-Firmin", "text": "Kanton Saint-Firmin\n\nKanton Saint-Firmin (fr. \"Canton de Saint-Firmin\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho osm obcí.\n\n"}
{"id": "867412", "url": "https://cs.wikipedia.org/wiki?curid=867412", "title": "Kanton Savines-le-Lac", "text": "Kanton Savines-le-Lac\n\nKanton Savines-le-Lac (fr. \"Canton de Savines-le-Lac\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho šest obcí.\n\n"}
{"id": "867413", "url": "https://cs.wikipedia.org/wiki?curid=867413", "title": "Kanton Serres", "text": "Kanton Serres\n\nKanton Serres (fr. \"Canton de Serres\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho 12 obcí.\n\n"}
{"id": "867414", "url": "https://cs.wikipedia.org/wiki?curid=867414", "title": "Kanton Tallard", "text": "Kanton Tallard\n\nKanton Tallard (fr. \"Canton de Tallard\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho devět obcí.\n\n"}
{"id": "867417", "url": "https://cs.wikipedia.org/wiki?curid=867417", "title": "Kanton Veynes", "text": "Kanton Veynes\n\nKanton Veynes (fr. \"Canton de Veynes\") je francouzský kanton v departementu Hautes-Alpes v regionu Provence-Alpes-Côte d'Azur. Tvoří ho osm obcí.\n\n"}
{"id": "867419", "url": "https://cs.wikipedia.org/wiki?curid=867419", "title": "Kanton Aups", "text": "Kanton Aups\n\nKanton Aups (fr. \"Canton d'Aups\") je francouzský kanton v departementu Var v regionu Provence-Alpes-Côte d'Azur. Tvoří ho šest obcí.\n\n"}
{"id": "867420", "url": "https://cs.wikipedia.org/wiki?curid=867420", "title": "Divadlo U Valšů", "text": "Divadlo U Valšů\n\nDivadlo U Valšů se nachází v rekonstruovaném domě v ulici Karoliny Světlé na Praze 1. Dům byl pojmenován PORTUS, což v českém překladu z latiny znamená přístav. Divadlo totiž provozuje občanské sdružení Život 90, které se kromě jiného zabývá poskytováním služeb a pomoci seniorům. Divadlo vzniklo v roce 2004 díky úsilí manželů Jana a Blanky Lormanových. Ředitelem je Jan Lorman.\n\nPro divadlo slouží multifunkční sál s kapacitou 100 míst. Programovou náplní jsou zejména komedie, na programu jsou také pravidelné benefice nebo koncerty a recitály českých umělců. V Divadle U Valšů pravidelně hostují vybrané komorní inscenace agentur Harlekýn, UA PIEROT či Komorní opera.\n\n\nDivadlo má na repertoáru následující inscenace:\n\n\n"}
{"id": "867422", "url": "https://cs.wikipedia.org/wiki?curid=867422", "title": "Jana Festová", "text": "Jana Festová\n\nJana Festová je česká moderátorka, bývalá topmodelka a vítězka Miss Bikini International 1997. Dnes většinou moderuje regionální soutěže krásy a jiné menší akce.\n\nV roce 1994 se zúčastnila české soutěže krásy Miss České republiky a probojovala se až do finále. Poté reprezentovala Českou republiku na mezinárodní soutěži krásy Miss Intercontinental 1996 v německém Trevíru, kde se ale neumístila. Poté nás ještě reprezentovala na mezinárodní soutěži krásy Top Model of the World 1996 v německém Koblenz, kde se však umístila na 2. místě. Nakonec nás reprezentovala na mezinárodní soutěži krásy Miss Bikini International 1997, kterou vyhrála. Podle jejich slov za její kariéru vděčí soutěži Miss. Díky soutěži mohla jezdit po světě a vyhrávat tituly.\n\n"}
{"id": "867424", "url": "https://cs.wikipedia.org/wiki?curid=867424", "title": "Spurr (kráter)", "text": "Spurr (kráter)\n\nNázvem Spurr je pojmenován zbytek lávou zatopeného měsíčního kráteru nacházející se v oblasti Palus Putredinis (Bažina hniloby) jihovýchodně od výrazného kráteru Archimedes poblíž nultého poledníku na přivrácené straně Měsíce. Má průměr 13 km, pojmenován je podle amerického geologa Josiaha E. Spurra. Než jej v roce 1973 Mezinárodní astronomická unie přejmenovala na současný název, nesl kráter označení Archimedes K.\n\nJižně od něj se táhnou brázdy Rimae Archimedes. Severovýchodně leží kráter Autolycus.\n\n"}
{"id": "867425", "url": "https://cs.wikipedia.org/wiki?curid=867425", "title": "Champaign", "text": "Champaign\n\nChampaign () je město v okrese Champaign County, státě Illinois v USA. Podle sčítání lidu v roce 2010 mělo 81 055 obyvatel. Leží 217 km jižně od Chicaga, 200 km západně od Indianapolis, hlavního města Indiany, a 286 km severovýchodně od St. Louis ve státě Missouri. I když jej obklopují hlavně zemědělské usedlosti, je významné sdílením kampusu University of Illinois at Urbana-Champaign se svým sesterským městem Urbana. Díky univerzitě a množství známých firem zavádějících nové technologie je často zmiňována jako středisko nebo dominanta zdejší silikonové prérie. Champaign je rovněž sídlem Parkland College.\n\nZaložení Champaign je kladeno do roku 1855, když železniční společnost Illinois Central Railroad položila železniční trať 3 km západně od centra Urbany. Toto sídlo bylo původně nazváno West Urbana („Západní Urbana“), ale když nabylo charakteru města, bylo přejmenováno na Champaign. Jak název města, tak i název zdejšího okresu jsou odvozeny od názvu okresu Champaign County v Ohiu.\n"}
{"id": "867426", "url": "https://cs.wikipedia.org/wiki?curid=867426", "title": "Kanton Toulon-1", "text": "Kanton Toulon-1\n\nKanton Toulon-1 (fr. \"Canton de Toulon-1\") je francouzský kanton v departementu Var v regionu Provence-Alpes-Côte d'Azur. Tvoří ho pouze část města Toulon.\n"}
{"id": "867427", "url": "https://cs.wikipedia.org/wiki?curid=867427", "title": "Charles Durning", "text": "Charles Durning\n\nCharles Durning (28. února 1923 – 24. prosince 2012) byl americký herec. Objevil se ve více než 200 filmech, televizních představeních a hrách. Vystupoval v nezapomenutelných rolích policejních důstojníků v Oskarovém \"The Sting\" (1973) a kriminálním dramatu \"Dog Day Afternoon\" (1975), společně s komediemi \"Tootsie\", \"To Be or Not to Be\" a \"The Best Little Whorehouse in Texas\", poslední dvě mu získaly nominaci v kategorii za nejlepší herecký výkon ve vedlejší roli v Academy Award. Vyhrál cenu Tony Award za ztvárnění Big Daddyho v \"Cat on a Hot Tin Roof\" v roce 1990.\n\nBěhem 2.světové války byl jedním z lidí, který přežil Malmédský masakr .\n\nJe pohřben na Arlingtonském národním hřbitově.\n"}
{"id": "867429", "url": "https://cs.wikipedia.org/wiki?curid=867429", "title": "Stapelova škála", "text": "Stapelova škála\n\nStapelova škála je druh postojové škály v marketingovém výzkumu. Je modifikací sémantického diferenciálu, která používá pro měření jednotlivých atributů jedno hodnotící kritérium. Jde o šesti- nebo desetibodovou hodnotící škálu s hodnotami, které se pohybují od pozitivních po negativní a které současně měří směr a intenzitu postoje.\n"}
{"id": "867431", "url": "https://cs.wikipedia.org/wiki?curid=867431", "title": "Kanton Toulon-2", "text": "Kanton Toulon-2\n\nKanton Toulon-2 (fr. \"Canton de Toulon-2\") je francouzský kanton v departementu Var v regionu Provence-Alpes-Côte d'Azur. Tvoří ho pouze část města Toulon.\n"}
{"id": "867433", "url": "https://cs.wikipedia.org/wiki?curid=867433", "title": "Kanton Toulon-3", "text": "Kanton Toulon-3\n\nKanton Toulon-3 (fr. \"Canton de Toulon-3\") je francouzský kanton v departementu Var v regionu Provence-Alpes-Côte d'Azur. Tvoří ho pouze část města Toulon.\n"}
{"id": "867435", "url": "https://cs.wikipedia.org/wiki?curid=867435", "title": "Kanton Toulon-4", "text": "Kanton Toulon-4\n\nKanton Toulon-4 (fr. \"Canton de Toulon-4\") je francouzský kanton v departementu Var v regionu Provence-Alpes-Côte d'Azur. Tvoří ho pouze část města Toulon.\n"}
{"id": "867436", "url": "https://cs.wikipedia.org/wiki?curid=867436", "title": "Kanton Toulon-5", "text": "Kanton Toulon-5\n\nKanton Toulon-5 (fr. \"Canton de Toulon-5\") je francouzský kanton v departementu Var v regionu Provence-Alpes-Côte d'Azur. Tvoří ho pouze část města Toulon.\n"}
{"id": "867438", "url": "https://cs.wikipedia.org/wiki?curid=867438", "title": "Kanton Toulon-6", "text": "Kanton Toulon-6\n\nKanton Toulon-6 (fr. \"Canton de Toulon-6\") je francouzský kanton v departementu Var v regionu Provence-Alpes-Côte d'Azur. Tvoří ho pouze část města Toulon.\n"}
{"id": "867439", "url": "https://cs.wikipedia.org/wiki?curid=867439", "title": "Kanton Toulon-7", "text": "Kanton Toulon-7\n\nKanton Toulon-7 (fr. \"Canton de Toulon-7\") je francouzský kanton v departementu Var v regionu Provence-Alpes-Côte d'Azur. Tvoří ho pouze část města Toulon.\n"}
{"id": "867440", "url": "https://cs.wikipedia.org/wiki?curid=867440", "title": "Kanton Toulon-8", "text": "Kanton Toulon-8\n\nKanton Toulon-8 (fr. \"Canton de Toulon-8\") je francouzský kanton v departementu Var v regionu Provence-Alpes-Côte d'Azur. Tvoří ho pouze část města Toulon.\n"}
{"id": "867441", "url": "https://cs.wikipedia.org/wiki?curid=867441", "title": "Kanton Toulon-9", "text": "Kanton Toulon-9\n\nKanton Toulon-9 (fr. \"Canton de Toulon-9\") je francouzský kanton v departementu Var v regionu Provence-Alpes-Côte d'Azur. Tvoří ho pouze část města Toulon.\n"}
{"id": "867443", "url": "https://cs.wikipedia.org/wiki?curid=867443", "title": "Heinrich (kráter)", "text": "Heinrich (kráter)\n\nHeinrich je malý měsíční impaktní kráter nacházející se v oblasti Mare Imbrium (Moře dešťů) jihozápadně od výrazného kráteru Timocharis na přivrácené straně Měsíce. Má průměr 7,4 km a je hluboký 1,4 km, pojmenován je dle československého astronoma Václava Vladimíra Heinricha. Než jej v roce 1979 Mezinárodní astronomická unie přejmenovala na současný název, nesl kráter označení Timocharis A. V jeho okolí leží satelitní krátery Timocharise.\n\n"}
{"id": "867444", "url": "https://cs.wikipedia.org/wiki?curid=867444", "title": "Kanton La Valette-du-Var", "text": "Kanton La Valette-du-Var\n\nKanton La Valette-du-Var (fr. \"Canton de la Valette-du-Var\") je francouzský kanton v departementu Var v regionu Provence-Alpes-Côte d'Azur. Tvoří ho dvě obce.\n\n"}
{"id": "867446", "url": "https://cs.wikipedia.org/wiki?curid=867446", "title": "Kanton Hyères-Est", "text": "Kanton Hyères-Est\n\nKanton Hyères-Est (fr. \"Canton d'Hyères-Est\") je francouzský kanton v departementu Var v regionu Provence-Alpes-Côte d'Azur. Tvoří ho pouze východní část města Hyères.\n"}
{"id": "867447", "url": "https://cs.wikipedia.org/wiki?curid=867447", "title": "Kanton Hyères-Ouest", "text": "Kanton Hyères-Ouest\n\nKanton Hyères-Ouest (fr. \"Canton d'Hyères-Ouest\") je francouzský kanton v departementu Var v regionu Provence-Alpes-Côte d'Azur. Tvoří ho pouze západní část města Hyères.\n"}
{"id": "867448", "url": "https://cs.wikipedia.org/wiki?curid=867448", "title": "Vancouver Amtrak Station", "text": "Vancouver Amtrak Station\n\nVancouver Amtrak Station je třetí nejvytíženější železniční stanice společnosti Amtrak v americkém státě Washington. Nachází se ve městě Vancouver a je unikátní pro svou polohu uprostřed trianglu, kde cestující nasedávají na spoje \"Empire Builder\" v jihovýchodní části stanice, zatímco spoje \"Coast Starlight\" a \"Amtrak Cascades\" je nabírají v severozápadní části. Budova stanice je nyní otevřena po dlouhých renovacích interiéru, které proběhly roku 2008.\n\nNa stanici zastavuje každý den jeden \"Empire Builder\" a jeden \"Coast Starlight\" v každém směru, zatímco \"Amtrak Cascades\" se zde objevuje osmkrát denně, z toho čtyřikrát v každém směru. V roce 2011 byla stanice třetí nejvytíženější ve státě Washington.\n\nStanice je velice oblíbeným místem mezi fanoušky železnice, kteří zde často fotí nebo natáčejí projíždějící vlaky, jelikož se jedná o vskutku využívaný železniční uzel s oblastním významem. Nachází se v trianglu, který odděluje dvě části železnice BNSF, a navíc se zde nachází bezplatné parkoviště. Kromě osobních vlaků společnosti Amtrak stanicí projíždí i mnoho nákladních vlaků. Ty provozují společnosti BNSF, Union Pacific Railroad a Portland and Western Railroad, k vidění jsou zde i lokomotivy ostatních amerických, kanadských či mexických železnic, které používají především BNSF a UP.\n"}
{"id": "867449", "url": "https://cs.wikipedia.org/wiki?curid=867449", "title": "The Concealed", "text": "The Concealed\n\nThe Concealed, s podtitulem \"Esoteric Secrets and Hidden Traditions of the East\"; je studiové album amerického skladatele Johna Zorna. Premiéra tohoto díla byla 18. května 2012 v Victoriaville v Québecu. Nahrávání tohoto alba probíhalo 21. května téhož roku v East Side Sound v New Yorku. Různé skladby byly nahrány buď sólově s jedním hudebníkem, v triu, v kvartetu nebo se všemi hudebníky (sextet).\n\nAutorem všech skladeb je John Zorn.\n\n"}
{"id": "867453", "url": "https://cs.wikipedia.org/wiki?curid=867453", "title": "Robert Grabarz", "text": "Robert Grabarz\n\nRobert \"Robbie\" Karl Grabarz (* 3. října 1987 Enfield Town, Velký Londýn, Anglie) je bývalý britský atlet, bronzový olympijský medailista a mistr Evropy ve skoku do výšky.\n\nMezinárodní kariéru započal v roce 2005 na juniorském mistrovství Evropy v litevském Kaunasu, kde jeho výkon 205 cm k postupu do finále nestačil. O rok později na MS juniorů v Pekingu překonal ve finále stejnou výšku a obsadil konečné 12. místo. Na Mistrovství Evropy v atletice do 23 let 2009 skončil jedenáctý. V roce 2011 vybojoval na domácím halovém šampionátu v Sheffieldu výkonem 225 cm stříbrnou medaili a kvalifikoval se na halové ME, které se konalo v Paříži. V kvalifikaci však překonal jen 212 cm, což k postupu do finále nestačilo.\n\n21. ledna 2012 na mítinku v německém Wuppertalu poprvé v kariéře překonal hranici dvou metrů a třiceti centimetrů (234 cm). Na halovém MS 2012 v Istanbulu ve finále napotřetí překonal výšku 231 cm a společně s Jesse Williamsem se podělil o konečné 6. místo. Překvapivého úspěchu dosáhl na konci června na ME v atletice 2012 v Helsinkách, kde získal titul mistra Evropy (231 cm). Na Letních olympijských hrách v Londýně vybojoval výkonem 229 cm bronzovou medaili. Společně s ním bronz získali také Kanaďan Derek Drouin a Mutáz Issa Baršim z Kataru. 23. srpna 2012 na mítinku Diamantové ligy ve švýcarském Lausanne skočil 237 cm, čímž vyrovnal britský rekord Stevea Smithe. Ten tuto výšku překonal poprvé 20. září 1992 v Soulu a podruhé 22. srpna 1993 ve Stuttgartu.\n\nNa světovém halovém šampionátu v Birminghamu v březnu 2018 obsadil deváté místo výkonem 220 cm, o dva měsíc později svoji kariéru ukončil. \n\n"}
{"id": "867454", "url": "https://cs.wikipedia.org/wiki?curid=867454", "title": "Volterra", "text": "Volterra\n\nVolterra, etruské \"Velathri\", je opevněné město v Toskánsku, asi 50 km jižně od Pisy a asi 30 km od pobřeží Ligurského moře. Velmi dobře zachované starověké a středověké historické město s hradbami a branami leží na strmém, obtížně přístupném skalnatém vrchu a je oblíbeným turistickým místem a sídlem volterrské diecéze. Proslavilo se výrobky z alabastru, který se v okolí těží.\n\nMěsto vzniklo jako \"Velathri\" spojením několika etruských osad ve 4. století př. n. l., kdy vznikly i mohutné hradby, a bylo jedním z nejvýznamnějších měst Etrurie. Za První občanské války je musel Sulla dva roky obléhat, než je roku 79 př. n. l. dobyl. Římské město \"Volaterrae\" mělo městská práva (municipium), od 5. století bylo sídlem biskupa a ve vrcholném středověku republikou. Roku 1406 je dobyli Florenťané, po pádu Florentské republiky bylo majetkem rodiny Medici a stalo se součástí Toskánského velkovévodství.\n\nMěstskou dopravu zajišťují dvě autobusové linky. Železniční stanice \"Volterra Saline\" leží asi 5 km JZ od města a spojuje ji s Cecinou na pobřeží. Městem prochází silnice SR68, která spojuje Cecinu na dálnici A12 a Poggibonsi na silnici R0.\n\nVolterra má dominantní polohu a přístupové silnice překonávají výškový rozdíl ostrými serpentinami. Vlastní město charakterizují úzké a křivolaké uličky a mohutná medicejská pevnost ze 16. století. Mezi hlavní pamětihodnosti patří:\n\nVolterru využila ve svých knihách i Stephenie Meyerová (Twilight), kdy do Volterry umístila sídlo upířího rodu Volturi.\n\n\n\n"}
{"id": "867455", "url": "https://cs.wikipedia.org/wiki?curid=867455", "title": "Huxley (kráter na Měsíci)", "text": "Huxley (kráter na Měsíci)\n\nHuxley je měsíční impaktní kráter nacházející se v jihovýchodní části Mare Imbrium (Moře dešťů) v blízkosti pohoří Montes Apenninus (Apeniny) na přivrácené straně Měsíce. Kráter má průměr 4 km a hloubku 0,8 km, pojmenován je podle britského lékaře a biologa Thomase H. Huxleyho. Než jej v roce 1973 Mezinárodní astronomická unie přejmenovala na současný název, nesl kráter označení Wallace B.\n\nVýchodně od kráteru Huxley se na stejné rovnoběžce vypíná horský masiv Mons Huygens a jihovýchodně Mons Ampére v pohoří Montes Apenninus. Západně na stejné rovnoběžce leží zbytky lávou zatopeného kráteru Wallace.\n\n"}
{"id": "867458", "url": "https://cs.wikipedia.org/wiki?curid=867458", "title": "Kanton Le Beausset", "text": "Kanton Le Beausset\n\nKanton Le Beausset (fr. \"Canton du Beausset\") je francouzský kanton v departementu Var v regionu Provence-Alpes-Côte d'Azur. Tvoří ho šest obcí.\n\n"}
{"id": "867459", "url": "https://cs.wikipedia.org/wiki?curid=867459", "title": "Kanton La Crau", "text": "Kanton La Crau\n\nKanton La Crau (fr. \"Canton de la Crau\") je francouzský kanton v departementu Var v regionu Provence-Alpes-Côte d'Azur. Tvoří ho čtyři obce.\n\n"}
{"id": "867460", "url": "https://cs.wikipedia.org/wiki?curid=867460", "title": "Kanton Fréjus", "text": "Kanton Fréjus\n\nKanton Fréjus (fr. \"Canton de Fréjus\") je francouzský kanton v departementu Var v regionu Provence-Alpes-Côte d'Azur. Tvoří ho tři obce.\n\n"}
{"id": "867461", "url": "https://cs.wikipedia.org/wiki?curid=867461", "title": "Kanton La Garde", "text": "Kanton La Garde\n\nKanton La Garde (fr. \"Canton de la Garde\") je francouzský kanton v departementu Var v regionu Provence-Alpes-Côte d'Azur. Tvoří ho dvě obce.\n\n"}
{"id": "867462", "url": "https://cs.wikipedia.org/wiki?curid=867462", "title": "Kanton Le Luc", "text": "Kanton Le Luc\n\nKanton Le Luc (fr. \"Canton du Luc\") je francouzský kanton v departementu Var v regionu Provence-Alpes-Côte d'Azur. Tvoří ho čtyři obce.\n\n"}
{"id": "867463", "url": "https://cs.wikipedia.org/wiki?curid=867463", "title": "Kanton Le Muy", "text": "Kanton Le Muy\n\nKanton Le Muy (fr. \"Canton du Muy\") je francouzský kanton v departementu Var v regionu Provence-Alpes-Côte d'Azur. Tvoří ho tři obce.\n\n"}
{"id": "867464", "url": "https://cs.wikipedia.org/wiki?curid=867464", "title": "Kanton Ollioules", "text": "Kanton Ollioules\n\nKanton Ollioules (fr. \"Canton d'Ollioules\") je francouzský kanton v departementu Var v regionu Provence-Alpes-Côte d'Azur. Tvoří ho čtyři obce.\n\n"}
{"id": "867465", "url": "https://cs.wikipedia.org/wiki?curid=867465", "title": "Kanton La Roquebrussanne", "text": "Kanton La Roquebrussanne\n\nKanton La Roquebrussanne (fr. \"Canton de la Roquebrussanne\") je francouzský kanton v departementu Var v regionu Provence-Alpes-Côte d'Azur. Tvoří ho osm obcí.\n\n"}
{"id": "867466", "url": "https://cs.wikipedia.org/wiki?curid=867466", "title": "Kanton La Seyne-sur-Mer", "text": "Kanton La Seyne-sur-Mer\n\nKanton La Seyne-sur-Mer (fr. \"Canton de la Seyne-sur-Mer\") je francouzský kanton v departementu Var v regionu Provence-Alpes-Côte d'Azur. Tvoří ho pouze město La Seyne-sur-Mer.\n"}
{"id": "867467", "url": "https://cs.wikipedia.org/wiki?curid=867467", "title": "Kanton Saint-Mandrier-sur-Mer", "text": "Kanton Saint-Mandrier-sur-Mer\n\nKanton Saint-Mandrier-sur-Mer (fr. \"Canton de Saint-Mandrier-sur-Mer\") je francouzský kanton v departementu Var v regionu Provence-Alpes-Côte d'Azur. Tvoří ho dvě obce.\n\n"}
{"id": "867468", "url": "https://cs.wikipedia.org/wiki?curid=867468", "title": "Kanton Saint-Maximin-la-Sainte-Baume", "text": "Kanton Saint-Maximin-la-Sainte-Baume\n\nKanton Saint-Maximin-la-Sainte-Baume (fr. \"Canton de Saint-Maximin-la-Sainte-Baume\") je francouzský kanton v departementu Var v regionu Provence-Alpes-Côte d'Azur. Tvoří ho osm obcí.\n\n"}
{"id": "867469", "url": "https://cs.wikipedia.org/wiki?curid=867469", "title": "Kanton Six-Fours-les-Plages", "text": "Kanton Six-Fours-les-Plages\n\nKanton Six-Fours-les-Plages (fr. \"Canton de Six-Fours-les-Plages\") je francouzský kanton v departementu Var v regionu Provence-Alpes-Côte d'Azur. Tvoří ho pouze město Six-Fours-les-Plages.\n"}
{"id": "867470", "url": "https://cs.wikipedia.org/wiki?curid=867470", "title": "Kanton Besse-sur-Issole", "text": "Kanton Besse-sur-Issole\n\nKanton Besse-sur-Issole (fr. \"Canton de Besse-sur-Issole\") je francouzský kanton v departementu Var v regionu Provence-Alpes-Côte d'Azur. Tvoří ho pět obcí.\n\n"}
{"id": "867471", "url": "https://cs.wikipedia.org/wiki?curid=867471", "title": "Kanton Saint-Tropez", "text": "Kanton Saint-Tropez\n\nKanton Saint-Tropez (fr. \"Canton de Saint-Tropez\") je francouzský kanton v departementu Var v regionu Provence-Alpes-Côte d'Azur. Tvoří ho sedm obcí.\n\n"}
{"id": "867473", "url": "https://cs.wikipedia.org/wiki?curid=867473", "title": "Tiki Gelanaová", "text": "Tiki Gelanaová\n\nTiki Gelanaová (* 22. října 1987 Bekoji) je etiopská běžkyně na dlouhé tratě, olympijská vítězka v maratonu z roku 2012.\n\nMezi světovou maratonskou špičku se dostala na podzim roku 2011, kdy zvítězila v Amsterdamu v novém osobním rekordu 2.22:08. Výrazného zlepšení dosáhla na jaře roku 2012. Dne 15. dubna vyhrála maraton v Rotterdamu sedmým nejlepším časem v historii 2.18:58.\n\nPři olympijském maratonu v Londýně 2012 byla v čele závodu ještě dva kilometry před cílem čtveřice běžkyň. Na členité trati a za deště měla nejvíce sil právě Gelanaová, která ve finiši porazila o pět sekund Keňanku Priscah Jeptoovou. Čas vítězky 2.23:07 znamenal zároveň nový olympijský rekord. Osobní rekord (2.23:29) vynesl bronz Rusce Taťjaně Petrovové Archipovové.\n\n\n"}
{"id": "867474", "url": "https://cs.wikipedia.org/wiki?curid=867474", "title": "Kanton Saint-Raphaël", "text": "Kanton Saint-Raphaël\n\nKanton Saint-Raphaël (fr. \"Canton de Saint-Raphaël\") je francouzský kanton v departementu Var v regionu Provence-Alpes-Côte d'Azur. Tvoří ho pouze město Saint-Raphaël.\n"}
{"id": "867476", "url": "https://cs.wikipedia.org/wiki?curid=867476", "title": "TSA", "text": "TSA\n\nTSA má víc významů:\n\n\n"}
{"id": "867480", "url": "https://cs.wikipedia.org/wiki?curid=867480", "title": "William Wakefield Baum", "text": "William Wakefield Baum\n\nWilliam Wakefield kardinál Baum (21. listopadu 1926 Dallas – 23. července 2015) byl americký římskokatolický kněz, bývalý arcibiskup Washingtonu, kardinál.\n\nKněžské svěcení přijal 12. května 1951. Pokračoval ve studiích v Římě, jako kněz působil v Kansas City, byl zde přednášejícím v semináři, notářem biskupského tribunálu, vicekancléřem (1962 až 1965) a kancléřem (1967 až 1970) diecéze.\n\nV únoru 1970 byl jmenovaný biskupem diecéze Springfield-Cape Girardeau (Missouri), biskupské svěcení mu udělil 6. dubna téhož roku arcibiskup St. Louis kardinál John Joseph Carberry. O tři roky později, v březnu 1973 ho papež Pavel VI. jmenoval arcibiskupem ve Washingtonu.\n\nPři konzistoři 24. května 1976 byl jmenován kardinálem. V březnu 1980 rezignoval na funkci arcibiskupa a věnoval se práci v římské kurii. Papež Jan Pavel II. ho jmenoval prefektem Kongregace pro katolickou výchovu a Velkým kancléřem Papežské univerzity Gregoriana. V dubnu 1990 přešel na funkci hlavního penitenciáře Apoštolské penitenciárie. Po dosažení kanonického věku odešel na odpočinek. V čele Apoštolské penitenciárie ho vystřídal jiný americký kardinál James Francis Stafford.\n\nPři konkláve v dubnu 2005 byl jedním ze tří kardinálů, které do této hodnosti jmenoval ještě papež Pavel VI. (kromě něj to byl Joseph Ratzinger a Jaime Lachica Sin - ten se konkláve vzhledem ke svému zdravotnímu stavu nezúčastnil).\n\n\n"}
{"id": "867483", "url": "https://cs.wikipedia.org/wiki?curid=867483", "title": "Seznam kardinálů jmenovaných Pavlem VI.", "text": "Seznam kardinálů jmenovaných Pavlem VI.\n\nPapež Pavel VI. jmenoval během svého pontifikátu v šesti konzistořích 143 kardinálů. Byla mezi nimi hned trojice budoucích nástupců Pavla VI. - Jan Pavel I. (Albino Luciani), Jan Pavel II. (Karol Wojtyła) a Benedikt XVI. (Joseph Ratzinger), a také tři kardinálové z českých zemí - Josef Beran, Štěpán Trochta a František Tomášek. Kardinálové v době jmenování mladší 80 let, tedy oprávněni účastnit se konkláve, jsou označeni hvězdičkou.\n\n\n\n5. března 1973 Pavel VI. oznámil, že při této konzistoři jmenoval in pectore také rumunského arcibiskupa Kluže Iuliu Hossu, který však zemřel už 28. května 1970, takže jeho nominace se neuskutečnila.\n\n\n\n"}
{"id": "867484", "url": "https://cs.wikipedia.org/wiki?curid=867484", "title": "Alexander Heidler", "text": "Alexander Heidler\n\nAlexander Heidler (1. prosince 1916, Praha – 3. srpna 1980, Mnichov, Německo) byl český katolický kněz, teolog a publicista. Řadu let byl redaktorem náboženského vysílání Rádia Svobodná Evropa.\n\nHeidler pocházel z významné a zámožné pražské rodiny, měl čtyři sestry (Alenu, Hanu, Ludmilu a Marii) a bratra Ivana (zahynul za války). Absolvoval akademické gymnázium v Praze. Vysokoškolská studia zahájil v Římě na Lateránské univerzitě, kde studoval na filozofické fakultě (1935–36). Na přání kardinála Karla Kašpara se vrátil do Prahy na teologickou fakultu Univerzity Karlovy. Od té doby se datovalo jeho přátelství s tehdejším profesorem a pozdějším arcibiskupem a kardinálem Josefem Beranem.\n\nV červnu 1941 byl Alexander Heidler vysvěcen na kněze. Po vysvěcení působil jako kaplan na Zbraslavi a jako farář v pražských Čakovicích. Když byla uzavřena Karlova Univerzita a řada profesorů včetně Josefa Berana zavlečena do nacistických koncentračních táborů, přednášel Alexander Heidler pastorální teologii na pražském církevním učilišti. \n\nPo válce doplnil svá studia ve švýcarském Fribourgu. Po znovuotevření Univerzity Karlovy byl povolán za asistenta prof. Berana. Když se Beran stal pražským arcibiskupem, Heidler po něm převzal vedení katedry pastorální teologie. Podílel se také na správě někdejší akademické farnosti Praha u sv. Salvátora.. \n\nNa podzim roku 1949 mu hrozila komunistická perzekuce, spolu se skupinou katolických studentů a intelektuálů skrze tzv. pražskou \"Rodinu\" byl vybrán pro soudní monstrproces s Katolickou akcí. Zatčení unikl v noci na 22. října 1949, kdy přes Šumavu odešel do Bavorska.\n\nZpočátku A. Heidler působil jako kaplan v bavorském městečku Lenggries. Zároveň byl aktivní mezi exulanty. Od února 1950 byl činný v duchovní práci mezi studenty a intelektuály v uprchlických táborech v Ludwigsburgu.\n\nOd 1. května 1951 se stal redaktorem náboženských pořadů rozhlasové stanice Svobodná Evropa. Heidlerovy komentáře, vysílané pod jménem Otec Křišťan, se u posluchačů v Československu těšily oblibě pro svou vynikající jazykovou, politickou a intelektuální úroveň.\n\nV roce 1965 přednesl kardinál Beran projev \"O svobodě svědomí\" na posledním zasedání 2. vatikánského koncilu v Římě, na kterém mě Heidler významný podíl.\n\nHeidler se velmi aktivně účastnil i práce v čs. katolickém hnutí v exilu. Byl spoluzakladatelem Křesťanské akademie (Prien, Bavorsko). Dlouhá léta vedl jako ředitel českou katolickou misijní službu \nve Spolkové republice Německo, pro duchovní službu exulantům se snažil získat české kněze. Každý rok organizoval česká duchovní cvičení kněží. Psal do římského měsíčníku „Nový život\" a do revue „Studie\". Příležitostně posílal články a úvahy do exilových časopisů a německy vydal řadu statí o českém katolictví a postavení církve v Československu, např. ve sborníku „Bohemia Sacra\" a v ročenkách „Kirche in Not\".\n\nAlexander Heidler zemřel náhle 3. srpna 1980 ve věku 64 let. Byl pochován na Lesním hřbitově v Mnichově.\n\n\n\n\n"}
{"id": "867487", "url": "https://cs.wikipedia.org/wiki?curid=867487", "title": "Valentyna Kozyr", "text": "Valentyna Kozyr\n\nValentyna Vasylivna Kozyr, provdaná Avilova ( , , (\"Авілова\"); * 25. dubna 1950 Černovice, Ukrajinská SSR) je bývalá sovětská atletka ukrajinské národnosti, jejíž specializací byl skok do výšky.\n\nV roce 1966 získala na druhém ročníku evropských juniorských her (předchůdce Mistrovství Evropy juniorů v atletice) v Oděse stříbrnou medaili, když prohrála jen s československou výškařkou Alenou Proskovou. Největší úspěch své kariéry vybojovala na Letních olympijských hrách v Ciudad de México v roce 1968. V kvalifikaci splnila limit 174 cm a postoupila do finále, kterého se zúčastnilo čtrnáct závodnic. V něm uspěla napotřetí na výšce 180 cm a tento výkon ji zajistil bronzovou medaili. Stříbro získala Antonina Okorokovová rovněž ze Sovětského svazu a olympijskou vítězkou se stala Miloslava Rezková, která jako jediná překonala 182 cm. V roce 1969 skončila na čtvrtých evropských halových hrách v Bělehradě těsně pod stupni vítězů, na 4. místě jen vinou horšího technického zápisu.\n\nPozději se již atletice nevěnovala a provdala se za Mykolu Avilova, který se v roce 1972 v Mnichově stal olympijským vítězem v desetiboji a o čtyři roky později na olympiádě v Montrealu vybojoval bronz.\n\n"}
{"id": "867488", "url": "https://cs.wikipedia.org/wiki?curid=867488", "title": "Ricardo Jamin Vidal", "text": "Ricardo Jamin Vidal\n\nRicardo Jamin kardinál Vidal (6. února 1931 Mogpoc – 18. října 2017) byl filipínský římskokatolický kněz, emeritní arcibiskup cebuský, kardinál.\n\nKněžské svěcení přijal 17. března 1954. Poté přednášel v semináři v Lucenii, kde byl později také spirituálem a rektorem (v letech 1965 až 1971). V září 1971 byl jmenovaný biskupem-koadjutorem diecéze Malolos. Biskupské svěcení přijal 30. listopadu téhož roku. O dva roky později se stal arcibiskupem arcidiecéze Lipa. Dne 13. dubna 1981 ho papež Jan Pavel II. jmenoval arcibiskupem-koadjutorem arcidiecéze Cebu, jejího řízení se ujal 24. srpna 1982. Při konzistoři 25. května 1985 byl jmenován kardinálem. Po dovršení kanonického věku rezignoval na funkci arcibiskupa Cebu. Jeho nástupcem se stal Jose Serofia Palma.\n\n"}
{"id": "867490", "url": "https://cs.wikipedia.org/wiki?curid=867490", "title": "Pavel Lang", "text": "Pavel Lang\n\nPavel Lang (* 6. února 1954) je bývalý český politik, na přelomu 20. a 21. století poslanec Poslanecké sněmovny za ODS.\n\nV roce 1989 se během sametové revoluce stal mluvčím Občanského fóra učitelů na škole v Karlových Varech. V komunálních volbách roku 1990 byl zvolen do zastupitelstva Karlových Varů. V roce 1991 po rozkladu Občanského fóra přešel do nově ustavené ODS. Stal se prvním předsedou místního sdružení ODS v Karlových Varech. V roce 1995 se stal předsedou oblastního sdružení strany a na tomto postu se uvádí ještě i roku 1999. V roce 1996 zasedl rovněž do vedení regionálního sdružení ODS v Západočeském kraji (od roku 1997 jako jeho místopředseda).\n\nV komunálních volbách roku 1994 a komunálních volbách roku 1998 neúspěšně kandidoval za ODS do zastupitelstva města Karlovy Vary.\n\nVe volbách v roce 1998 byl zvolen do poslanecké sněmovny za ODS (volební obvod Západočeský kraj). Byl členem sněmovního hospodářského výboru. V parlamentu setrval do voleb v roce 2002. V primárkách ODS před volbami v roce 2002 se dostal na 5. a tudíž nevolitné místo kandidátní listiny v Karlovarském kraji.\n\nJe ženatý. S manželkou, jež pracuje jako učitelka, mají dvě dcery, Terezu a Petru.\n\n"}
{"id": "867491", "url": "https://cs.wikipedia.org/wiki?curid=867491", "title": "Vladimír Novotný (hudebník)", "text": "Vladimír Novotný (hudebník)\n\nVladimír Novotný (15. října 1933, Praha – 4. srpna 2007) byl český hudebník, folklorista, hudební aranžér a pedagog.\n\nNavštěvoval Vančurovo státní reálné gymnasium v Praze, maturoval v roce 1952. Již při středoškolských studiích působil ve folklórním souboru Blaťan. Na Matematicko-fyzikální fakultě Karlovy univerzity v Praze ho vyučovali např. nositel Nobelovy ceny Jaroslav Heyrovský a polárník Dr. František Běhounek. Tam se dále věnoval folkloru – coby člen souboru Šmidláš.\n\nV roce 1956 přišel do Nového Strašecí jako začínající učitel chemie a fyziky. Téhož roku založil lidovou muziku, ve které působil jako primáš. V repertoáru měla především písně z Moravského Slovácka. Kromě lidové hudby hrál také v tanečních kapelách, a to na klarinet a na saxofon. Po svatbě v roce 1961 se jim se ženou Milenou narodil syn Libor a v roce 1965 Vladimír.\n\nV roce 1976 vznikl v Novém Strašecí taneční soubor Čtyřlístek. V jeho čele stál opět primáš Vladimír Novotný. Upravoval a hrál písničky – tentokrát z regionu středních Čech. Čtyřlístek se postupně rozrostl do několika sekcí, které hrají souběžně a v nichž až na jednu výjimku (dívčí cimbálová muzika) Vladimír také hrál. Jedná se o cimbálovou muziku a středočeskou muziku (kde hrál první housle) a dudáckou muziku (dudy).\n\nAž do konce svého života se Vladimír Novotný aktivně věnoval hraní i upravování lidových písní. Čtyřlístek dodnes hraje desítky písní v jeho úpravách.\nV roce 2007 podlehl nemoci, se kterou již několik let bojoval. Cimbálová muzika, kterou v roce 1956 založil, hraje dodnes a jmenuje se nyní Cimbálová muzika Vládi Novotného.\n"}
{"id": "867494", "url": "https://cs.wikipedia.org/wiki?curid=867494", "title": "Ondřej Kolář (teolog)", "text": "Ondřej Kolář (teolog)\n\nMgr. Ondřej Kolář, Th.D. (* 17. dubna 1978 Prostějov) je český teolog, překladatel, kazatel Českobratrské církve evangelické.\n\nKolář vystudoval Evangelickou teologickou fakultu Univerzity Karlovy a vzdělával se též na Evangelické teologické fakultě na vídeňské univerzitě. Poté na zmíněné pražské škole a na Ruprecht-Karls-Universität v Tübingenu absolvoval doktorská studia, jež zakončil disertační prací, v níž se zabýval problematikou nesmrtelné duše v současné teologii.\n\nV rámci studií absolvoval roční vikariát v benešovském sboru Českobratrské církve evangelické a od počátku září 2008 kazatelsky působil v druhém brněnském sboru této církve. Ke konci listopadu 2011 své tamní působení ukončil a od 1. prosince 2011 byl druhým kazatelem sboru v Praze–Kobylisích. Po odchodu Miroslava Erdingera do sboru v Mělníce se stal statutárním farářem kobyliského sboru.\n\nVedle toho též přednáší na Evangelické teologické fakultě Univerzity Karlovy, dále na odborných konferencích a na mládežnických setkání.\n\nAutorsky přispívá do časopisů Křesťanská revue, Český bratr či Getsemany. Jeho příspěvky se objevily i ve sbornících „Pojetí duše v náboženských tradicích světa“, „Výklady a časy“, „Zpytování“ nebo „Lutheranus 2009/2010“. Z německého jazyka překládá teologické texty („Kompendium evangelické dogmatiky“ či „Fundamentální teologie“).\n\n"}
{"id": "867495", "url": "https://cs.wikipedia.org/wiki?curid=867495", "title": "Ondřej Kolář", "text": "Ondřej Kolář\n\nOndřej Kolář je jméno a příjmení, které má více nositelů:\n\n"}
{"id": "867496", "url": "https://cs.wikipedia.org/wiki?curid=867496", "title": "Automatické vyrovnávání citlivosti", "text": "Automatické vyrovnávání citlivosti\n\nAutomatické vyrovnávání citlivosti (AVC), angl. \"Automatic Gain Control (AGC)\" nebo \"Automatic Volume Control (AVC)\", je systém používaný v mnoha elektronických zařízeních. Bez obvodu AVC by rozhlasové přijímače byly velmi citlivé na změny velikosti přijímaného signálu. \n\n\nPři řízení zisku se zhusta využívají vlastnosti bipolárních či unipolárních tranzistorů, popř. diod. Často jde o změnu strmosti tranzistoru či o změnu dynamického odporu tranzistoru, popř. diody při změně pracovního bodu. Mezi nejčastější způsoby řízení patří:\n\nAutomatické vyrovnávání citlivosti vynalezl roku 1925 Harold Alden Wheeler a získal patent. Karl Küpfmüller zveřejnil výsledky analýzy těchto systémů roku 1928. Na počátku roku 1930 v podstatě všechny rozhlasové přijímače už měly automatické vyrovnávání citlivosti.\n\nVelmi důležité jsou obvody AVC u radiopřijímačů určených pro příjem amplitudové modulace (AM). Intenzita přijímaného vysokofrekvenčního signálu se široce mění v  závislosti na výkonu a vzdálenosti vysílače, popř. útlumu na cestě signálu. Obvod AVC v určitém rozsahu dopad změn úrovně přijímaného signálu eliminuje. Když se úroveň signálu zvyšuje, AVC snižuje zisk přijímače. AVC lze realizovat jak u superhetu, tak i u  přijímače s přímým zesílením. \n\nDemodulační dioda v demodulátoru přijímače produkuje stejnosměrné napětí úměrné velikosti signálu. Toto napětí může být po odfiltrování modulačního signálu přivedeno do některých částí přijímače a upravovat zisk podle velikosti signálu. AVC obvykle řídí zisk mezifrekvenčního zesilovače, popř. vysokofrekvenčního zesilovače v přijímači. Jednoduchý obvod AVC, ve své době často používaný u tranzistorových radiopřijímačů pro příjem AM signálů, je nakreslen na obr. 2. Principem činnosti je změna strmosti tranzistoru při změně jeho pracovního bodu. \n\nKomunikační přijímače mívají složité systémy AVC, včetně zesilovačů regulačního napětí, samostatných detekčních diod pro AVC a různých časových konstant pro krátkovlnná pásma. AVC nasazuje při odlišných úrovních v různých částech přijímače, aby se zabránilo zkreslení a křížové modulaci. Návrh systému AVC má velký vliv na použitelnost přijímače, věrnost přednesu zvuku a chování při silných přijímaných signálech.\n\nPřijímače pro příjem frekvenčně modulovaných signálů (FM) většinou obsahují v mezifrekvenční části omezovač amplitudy. Proto jsou relativně necitlivé na změny velikosti vstupního signálu. Přesto se v nich také často používají obvody AVC, aby se zabránilo zhoršení jejich vlastností při silných signálech.\n\nAutomatická regulace zisku se obvykle používá v modulátorech vysílačů, aby se zabránilo přemodulování a snížil dynamický rozsah signálu. Široké uplatnění má obvod v telefonii, kde zajišťuje téměř konstantní amplitudu signálu. \n\nV nejjednodušším případě lze použít diodový omezovač, sestávající ze dvou antiparalelně zapojených diod, které omezí signál při překročení prahového napětí. Tento způsob je velmi jednoduchý, ale může způsobit vysoké zkreslení signálu. \n\nSložitější obvod, určený pro analogovou telefonní síť, je na obr. 3. Vstupní signál přichází přes kondenzátor C1 na neinvertující vstup operačního zesilovače. Přes rezistor R4 a kondenzátor C2 se signál dostane na optočlen. Podle velikosti signálu se mění jas LED a v důsledku toho odpor fotorezistoru optočlenu. Tak dochází ke změně stupně záporné zpětné vazby, protože fotorezistor je připojen paralelně k jednomu ze zpětnovazebních rezistorů. \n"}
{"id": "867498", "url": "https://cs.wikipedia.org/wiki?curid=867498", "title": "Vlaďka Prachařová", "text": "Vlaďka Prachařová\n\nVlaďka Prachařová (* 23. března 1944 Brno) je česká zpěvačka.\n\nZpěvačka, která si získala v 70. letech české i slovenské posluchače svým přitažlivým vzhledem a zvláštním altem v především převzatém repertoáru, a to jak sólově, tak v duetech s Karlem Zichem. V roce 1975 se na příklad umístila v anketě Zlatý slavík na 34. místě. Na konci 70. let pomalu vymizela z povědomí a na začátku 80. let natočila několik posledních písniček pro rozhlas. Dnes údajně žije na pražských Vinohradech.\n\n\n\n\n"}
{"id": "867499", "url": "https://cs.wikipedia.org/wiki?curid=867499", "title": "Afinitní skupina", "text": "Afinitní skupina\n\nAfinitní skupina je obvykle malá zájmová skupina aktivistů, kteří spolupracují na přímé akci. Afinitní skupiny jsou organizovány nehierarchicky, rozhodnutí jsou obvykle tvořena konsenzem a skupina se často skládá z důvěryhodných přátel. Takovýto způsob organizace se vyznačuje flexibilitou a decentralizací. Afinitní skupiny mohou vznikat na základě společné ideologie členů (např. anarchismus či pacifismus), společném zájmu o danou problematiku (např. protiválečné či protijaderné postoje) či společné aktivitě, roli nebo dovednosti (právní pomoc, lékařská pomoc či Black Bloc). Afinitní skupiny mají buď otevřené či uzavřené členství, které je mnohem častější. \n\n"}
{"id": "867502", "url": "https://cs.wikipedia.org/wiki?curid=867502", "title": "Michael G. Wilson", "text": "Michael G. Wilson\n\nMichael Gregg Wilson, OBE (* 21. ledna 1942 New York) je americký producent a scenárista, podílející se na vzniku řady filmových bondovek.\n\nNarodil se roku 1942 v americkém New Yorku jako syn Dany (rozené Natolové) a herce Lewise Wilsonových. Jeho otec byl prvním hercem, který ztvárnil komiksovou postavu Batmana, když byl v roce 1943 obsazen do filmového seriálu \"The Batman\".\n\nJeho nevlastním otcem je producent bondovek Albert R. Broccoli a nevlastní sestrou pak producentka Barbara Broccoliová. V roce 1963 absolvoval Harvey Mudd College s diplomem inženýra elektrotechniky. Poté nastoupil ke studiu práv na Stanfordově univerzitě. Po dokončení pracoval nejdříve pro americkou federální vládu a později pro firmu specializující se na mezinárodní právo se sídlem ve Washingtonu, D.C..\n\nV roce 2008 obdržel, spolu s Barbarou Broccoliovou, Řád britského impéria (OBE).\n\nMá dva syny, mladšího Gregga Wilsona a staršího Davida G. Wilsona, kteří pracují ve společnosti Eon Productions.\n\nDo firmy Eon Productions produkující filmy o Jamesi Bondovi vstoupil roku 1972. Nejdříve působil v právním oddělení, než se začal z pozice asistenta Cubby Broccoliho podílet na vzniku snímku \"Špion, který mě miloval\" (1977). V roce 1979 postoupil do pozice výkonného producenta u filmu \"Moonrakeru\" a od té doby se stal producentem, či výkonným producentem všech filmů série. Jako spoluproducentka s ním pracuje nevlastní sestra Barbara Broccoliová.\n\nNa pěti filmech se podílel při psaní scénáře s Richardem Maibaumem, poprvé v roce 1981 \"Jen pro tvé oči\". Roku 1989 byl nucen v důsledku stávky asociace spisovatelů na západním pobřeží dokončit scénář k bondovce \"Povolení zabíjet\". Maibaum poté již nikdy nezískal bondovskou zakázku.\n\n\n\n\n\n"}
{"id": "867503", "url": "https://cs.wikipedia.org/wiki?curid=867503", "title": "Barbara Broccoliová", "text": "Barbara Broccoliová\n\nBarbara Dana Broccoliová, nepřechýleně \"Broccoli\" (* 18. června 1960 Los Angeles) je americká producentka, podílející se na vzniku filmových bondovek.\n\nNarodila se roku 1960 v kalifornském Los Angeles do rodiny producenta bondovek Alberta R. Broccoliho a herečky Dany Wilson Broccoliové (rozené Natol) jako nejmladší z jejich čtyř dětí. Pracuje jako filmová producentka a s nevlastním bratrem Michaelem G. Wilsonem se podílí na vzniku filmů o agentovi 007 Jamesi Bondovi.\n\nV roce 2008 obdržela od britské panovnice, spolu se svým bratrem Michaelem G. Wilsonem, Řád britského impéria (OBE).\n\nV produkci filmových bondovek začala pracovat v 17 letech, když byl natáčen snímek \"Špion, který mě miloval\", kde působila v propagačním oddělení. O šest let později se stala asistentkou režie filmu \"Chobotnička\". V roce 1987 postoupila na pozici vedoucí výrobního štábu bondovky \"Dech života\" a následně začala spolu s nevlastním bratrem Michaelem G. Wilsonem produkovat filmy, v nichž titulní roli Jamese Bonda ztvárnili Pierce Brosnan a po něm Daniel Craig.\n\n\n\n"}
{"id": "867505", "url": "https://cs.wikipedia.org/wiki?curid=867505", "title": "Neal Purvis", "text": "Neal Purvis\n\nNeal Purvis (* 9. září 1961) je anglický scenárista, který se k roku 2012 společně s Robertem Wadem podílel na vzniku pěti filmových bondovek, z nichž první byla \"Jeden svět nestačí\" a poslední \"Skyfall\". Dvojice, spolupracující také na dalších projektech, byla britským deníkem \"The Times\" označena „za jedno z nejúspěšnějších scenáristických partnerství ve Velké Británii“.\n\nNarodil se roku 1961 do rodiny fotografa. Wadea potkal na studiích Kentské univerzity, kde byli spolubydlícími. Společně začali hrát v hudební kapele. Univerzitu opustil předčasně a následně absolvoval obor filmové a fotografické umění s bakalářským diplomem (B.A.). Šest let psal scénáře pro videoklipy jako ghostwriter.\n\nProducentka Barbara Broccoliová najala Purvise s Wadeem k napsání scénáře pro bondovku \"Jeden svět nestačí\" poté, co zhlédla film \"Plunkett & Macleane\" (1999) a jejich práci ocenila slovy „temné, vtipné, sexy a nápadité“.\n\nZa scénář k bondovce \"Casino Royale\" byl s Wadeem nominován na Zlatý glóbus a Saturnovu cenu v kategorii nejlepší scénář.\n\n"}
{"id": "867507", "url": "https://cs.wikipedia.org/wiki?curid=867507", "title": "Robert Wade", "text": "Robert Wade\n\nRobert Wade (* 1962 Penarth) je anglický scenárista, který se k roku 2012 společně s Nealem Purvisem podílel na vzniku pěti filmových bondovek, z nichž první byla \"Jeden svět nestačí\" a poslední \"Skyfall\". Dvojice, jež spolu tvoří také další projekty, byla britským deníkem \"The Times\" označena „za jedno z nejúspěšnějších scenáristických partnerství ve Velké Británii“.\n\nNarodil se roku 1962 v Penarthu, kde žil do jedenácti let věku. Matka byla umělkyní. Od dětství měl ambice stát se spisovatelem. Jako teenager začal natáčet domácí videa. S Purvisem se seznámil na studiích Kentské univerzity, kde na koleji obývali pokoj. Společně začali hrát v hudební kapele. Po absolutoriu se přestěhoval do britské metropole Londýna, v níž navázal spolupráci sPurvisem, který odešel z univerzity předčasně. Šest let psal scénáře pro videoklipy jako ghostwriter.\n\nProducentka Barbara Broccoliová najala Purvise s Wadeem k napsání scénáře pro bondovku \"Jeden svět nestačí\" poté, co zhlédla film \"Plunkett & Macleane\" (1999) a jejich práci ocenila slovy „temné, vtipné, sexy a nápadité“.\n\nZa scénář k bondovce \"Casino Royale\" byl s Purvisem nominován na Zlatý glóbus a Saturnovu cenu v kategorii nejlepší scénář.\nBydlí v hrabství Západní Sussex a má čtyři děti.\n\n"}
{"id": "867510", "url": "https://cs.wikipedia.org/wiki?curid=867510", "title": "Camino Real de Tierra Adentro", "text": "Camino Real de Tierra Adentro\n\nCamino Real de Tierra Adentro (volný český překlad \"Královská vnitrozemská cesta\") byla obchodní cesta dlouhá přes 2500 km táhnoucí se ze Ciudad de México do Santa Fé. Procházela přes mexické státy México, Querétaro, Guanajuato, Jalisco, San Luis Potosí, Aguascalientes, Zacatecas, Durango a Chihuahua, dále pak Texas a Nové Mexiko ve Spojených státech amerických.\n\nKrátce po dobytí Tenochtitlánu začali španělští conquistadoři podnikat první výpravy ze Ciudad de México za účelem rozšíření nově nabytého panství a zajistit větší zdroje bohatství pro španělskou korunu. Ze začátku průzkumníci využívali systém cest původních indiánských národů, které byly využívány pro výměnu zboží mezi mezoamerickými kulturami (centrální a jižní Mexiko) a pueblovými indiány (sever Mexika a jihozápad USA). Na konci 16. století se severní cesta ustálila a dostala název Camino Real de Tierra Adentro. V koloniálním období nesloužila pouze pro transport zboží a materiálu (především stříbro z dolů v Guanajuatu, Zacatecas a San Luis Potosí), využívali ji i misionáři a noví osadníci.\n\nV roce 2010 byla část Královské vnitrozemské cesty zapsána na seznam světového kulturního dědictví UNESCO. Pod společným zápisem figuruje 55 různých lokalit rozmístěných po celé trase na mexickém území. Jedná se o historická centra měst, kláštery, kostely, školy, celé obce, kratší úseky stezky, mosty, haciendy a další.\n\n"}
{"id": "867516", "url": "https://cs.wikipedia.org/wiki?curid=867516", "title": "Γ-butyrolakton", "text": "Γ-butyrolakton\n\nγ-Butyrolakton (GBL) je jedovatá bezbarvá kapalina rozpustná ve vodě i v alkoholech. Používá se k výrobě čisticích prostředků na podlahu, látek k rozpouštění lepidel, ředidel na barvy, ale i k výrobě pesticidů, herbicidů, barviv, inkoustu a dalších průmyslových produktů. Mimoto je však také zneužíván jako omamná látka čili droga.\n\nGBL se začal používat jako všespásný sportovní doplněk stravy poté, co byl (v USA v roce 1990) zakázán jeho blízký příbuzný γ-hydroxybutyrát (GHB). V těle se γ-butyrolakton rychle mění na GHB, takže ve výsledku jsou účinky velmi podobné, ale GBL se ještě lépe vstřebává. GHB se následně váže a aktivuje excitační GHB receptory a navíc je slabým aktivátorem (agonistou) inhibičních GABA receptorů.\n\nVýrobci doplňků udávali, že GBL způsobuje růst svalů, snižuje únavu a zvyšuje fyzické schopnosti. GBL byl nabízen pod názvy jako Blue Nitro, Firewater, GH Revitalizer, Invigorate, Jolt, ReActive, REMForce, RenewTrient, Revivarant a Verve. Na otravu GBL téměř zemřel basketbalista Tom Gugliotta. Postupem času se přesto z GBL stala večírková droga, účinkující jako sedativum, látka ovlivňující vědomí a tlumící krevní oběh a dýchání. Vyvolává příjemné pocity, ospalost a ztrátu zábran. Ve větších dávkách způsobuje malátnost, zmatenost, depresi či silnou agresivitu, upadají do komatózního spánku a po probuzení často zaznamenávají ztrátu paměti. Látka za určitých okolností po opakovaném užívání vyvolává psychickou i fyzickou závislost.\n"}
{"id": "867522", "url": "https://cs.wikipedia.org/wiki?curid=867522", "title": "Kolonka (Rumburk)", "text": "Kolonka (Rumburk)\n\nKolonka je místní část Rumburka vystavěná v letech 1938-1939 nedaleko vlakového nádraží a sloužila k ubytování zaměstnanců drah.\n\nMezi ulicemi Novákova a Dominova bylo postaveno 17 dvoupatrových bytových domů jednotného typu podle německé výkresové dokumentace. Tyto domy byly určeny pro níže postavené zaměstnance železnic a jejich rodiny. Pro drážní úředníky byly postaveny rodinné domky také jednotného typu, v ulicích Dominova a Koperníkova. Podobné kolonie domů stejného typu z tohoto období můžeme nalézt v dalších městech, a to jak v Čechách (např. Lovosice), tak i v Německu.\n\nZajímavostí byly sluneční hodiny na fasádě domu na rohu ulic Železničářů a Novákova, při zateplování domu však byly odstraněny. \n"}
{"id": "867523", "url": "https://cs.wikipedia.org/wiki?curid=867523", "title": "Liščí vrch", "text": "Liščí vrch\n\nNázev Liščí vrch má více vrcholů:\n\n\nLiščí vrch je také:\n\n"}
{"id": "867524", "url": "https://cs.wikipedia.org/wiki?curid=867524", "title": "Pavel Grym", "text": "Pavel Grym\n\nPavel Grym (9. června 1930, Náchod – 24. listopadu 2004, Humpolec) byl český novinář a spisovatel.\n\nNarodil se v Náchodě, v rodném městě maturoval v roce 1949, v době, kdy byl prosperující obchod jeho otce znárodněn. Začal studovat češtinu a divadelní vědu na Filozofické fakultě, po roce přešel na AMU, odkud byl pak z politických důvodů vyloučen, po vojně však školu dokončil. Od roku 1956 do začátku tzv. normalizace byl redaktorem Lidové demokracie, potom tiskovým referentem v Divadle Spejbla a Hurvínka.\n\nPavel Grym psal do novin a časopisů, dělal dramatizace pro rozhlas i televizi, psal knížky pro děti nebo texty na gramofonové desky.\n\nCelý dospělý život žil v Praze, ale zemřel v léčebně pro dlouhodobě nemocné v Humpolci.\n\n\n\n"}
{"id": "867525", "url": "https://cs.wikipedia.org/wiki?curid=867525", "title": "Glee: The Music Presents Glease", "text": "Glee: The Music Presents Glease\n\nGlee: The Music Presents Glease je extended play k americkému televiznímu hudebnímu seriálu \"Glee\". Album obsahuje cover verze devíti písní z muzikálu \"Pomáda\", které zazněly v epizodách \"Ano/Ne\", \"The Role You Were Born to Play\" a \"Glease\". Album bylo ve Spojených státech vydáno dne 6. listopadu 2012 prostřednictvím vydavatelství Columbia Records.\n\n"}
{"id": "867527", "url": "https://cs.wikipedia.org/wiki?curid=867527", "title": "Třída S-80", "text": "Třída S-80\n\nTřída S-80 je perspektivní třída AIP-elektrických útočných ponorek španělského námořnictva. Jejich stavba probíhá od roku 2007 ve španělské loděnici Navantia. Loděnice přitom využila zkušeností, které získala svou spoluprací s francouzskou loděnicí DCNS na vývoji a stavbě ponorek třídy \"Scorpène\". Ponorky mohou ničit hladinové lodě a ponorky, ale i provádět špionáž a speciální operace. Objednány byly celkem čtyři jednotky. Původně měly být do služby zařazeny v letech 2011–2014. Kvůli konstrukčním chybám musel být termín posunut. Dle vyjádření z roku 2018 má být první jednotka zařazena roku 2022 a poslední roku 2027.\n\nStavba nových ponorek, které by ve službě nahradily třídu \"Galerna\" z 80. let, je plánována od roku 1989. Od počátku 90. let vznikaly první předběžné studie a své konkrétní požadavky začalo námořnictvo definovat po roce 1997. Kontrakt na stavbu třídy byl zadán roku 2004 loděnici IZAR (nyní Navantia). Všechny čtyři objednané ponorky této třídy staví španělská loděnice Navantia v Cartageně. K zahájení prací na stavbě třídy došlo roku 2005. Původně měly být ponorky dodány v letech 2011-2014, v důsledku ekonomické krize ve Španělsku se ale termín posunul na roky 2015–2019.\n\nV roce 2013 se během finální montáže prototypové jednotky \"Isaac Peral\" ukázalo, že plavidlo je oproti výpočtům o cca 100 t přetížené. Jelikož přetížení mělo negativní vliv na chování ponorky během pobytu pod hladinou (nedokázala by se vynořit), Navantia konstrukční práce pozastavila a s pomocí loděnice General Dynamics Electric Boat konstrukci plavidel výrazně upravila. Řešením se stalo prodloužení trupu ponorek vložením nové desetimetrové sekce. Nový termín dokončení prototypu byl posunut na rok 2018.\n\nRoku 2018 bylo španělským námořnictvem oznámeno, že předání první ponorky je očekáváno roku 2021, přičemž náklady na stavbu plavidel stoupnou na 3 miliardy euro (původně to mělo být 2,13 miliardy). V polovině roku 2018 byl odhad termínu zařazení třídy posunut na roky 2022–2027 a náklady na celý program na 4 miliardy euro.\n\nDne 18. prosince 2019 byl v loděnici Navantia slavnostně uzavřen tlakový trup prototypové ponorky \"Isaac Peral\". Spuštění ponorky na vodu je plánováno na říjen 2020.\n\nJednotky třídy \"S-80\":\nPonorky mají dvojitý trup. Tlakový trup ponorky má délku 51,76 metru a průměr 7,3 metru. Celkem má dvě paluby. Největší hloubka ponoru je 350 m. Ponorky ponesou několik sonarů americké firmy Lockheed Martin a budou vybaveny i vlečným sonarem firmy QinetiQ. Lockheed Martin dodává rovněž bojový řídící systém ponorek. Výzbroj tvoří šest 533mm torpédometů. Jedna ponorka unese až 18 dlouhých zbraní. Její výzbroj mohou tvořit námořní miny, těžká torpéda typů STN Atlas Elektronik DM2A4 Seehecht a Mk 48, protilodní střely Harpoon, anebo střely s plochou dráhou letu UGM-86 Tomahawk. Pohonný systém tvoří tři diesely, jeden elektromotor a pohon nezávislý na přístupu vzduchu (AIP). Lodní šroub je jeden. Nejvyšší rychlost dosahuje 12 uzlů na hladině a 19 uzlů pod hladinou. S AIP pohonem ponorka může plout až 1440 námořních mil rychlostí 15 uzlů.\n\nTřída se neúspěšně účastnila soutěže na náhradu ponorek australského námořnictva třídy \"Collins\" v rámci programu SEA 1000.\n"}
{"id": "867529", "url": "https://cs.wikipedia.org/wiki?curid=867529", "title": "Pyongyang Racer", "text": "Pyongyang Racer\n\nPyongyang Racer je počítačová hra z roku 2012. Je označována médii za první videohru vyvinutou v Severní Koreji. Podle dostupných informací hru na objednávku cestovní britské kanceláře KORYO Tours vytvořilo studio NOSOTEK, ti však již v minulosti vytvořili několik her, jako Men in Black nebo Big Lebowski Bowling.\n\nHráč během hry projíždí Pchjongjangem, vyhýbá se ostatním vozidlům a sbírá barely paliva. Hře je vytýkána vysoká jednoduchost a zastaralá grafika.\n"}
{"id": "867531", "url": "https://cs.wikipedia.org/wiki?curid=867531", "title": "Římskokatolická farnost Dolánky", "text": "Římskokatolická farnost Dolánky\n\nŘímskokatolická farnost Dolánky (lat. \"Dolanka\") je územní společenství římských katolíků v Dolánkách nad Ohří a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti. Stavby zničené v období totalitního režimu v Československu či v důsledku stavebních prací lze najít na webu \"Poškozené a zničené kostely, kaple a synagogy v České republice\" po zadání názvu lokality.\n\nNejstarší písemný doklad o lokalitě Dolánky nad Ohří pochází z roku 1290. Plebánie zde byla již před rokem 1352. Matriky jsou vedeny od roku 1657.\n\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) farnosti Doksany, jehož součástí je i farnost Dolánky, která je tak spravována \"excurrendo\".\n\nŘímskokatolická farnost Dolánky\n\n"}
{"id": "867534", "url": "https://cs.wikipedia.org/wiki?curid=867534", "title": "Nasrallah Butrus Sfeir", "text": "Nasrallah Butrus Sfeir\n\nNasrallah Butrus kardinál Sfeir (15. května 1920, Reyfoun – 12. května 2019, Bejrút) byl libanonský katolický kněz, v letech 1986 až 2011 76. maronitský patriarcha Antiochie, kardinál.\n\nStudoval filozofii a teologii na Univerzitě svatého Josefa v Bejrútu. Kněžské svěcení přijal 7. května 1950. V roce 1956 se stal sekretářem patriarchální kurie v Bkerke a přednášel arabskou filozofii.\n\nDne 19. června 1961 byl zvolen a o čtyři dny později potvrzen papežem Janem XXIII. jako titulární maronitský biskup Tarsu. Biskupské svěcení přijal 16. července téhož roku. Zůstal sekretářem patriarchátu. Od roku 1975 byl předsedou výkonné rady Konference katolických patriarchů a biskupů Libanonu. Podílel se na práci Charity v Libanonu.\n\nDne 19. dubna 1986 byl zvolen maronitským patriarchou Antiochie a 27. dubna téhož roku intronizován. 7. května 1986 tuto volbu potvrdil papež Jan Pavel II.. Jako patriarcha vysvětil více než 40 biskupů, zřídil nové diecéze a promulgoval nový maronitský misál a lekcionář (v roce 1992).\n\nPři konzistoři 26. listopadu 1994 ho Jan Pavel II. jmenoval kardinálem (šlo v pořadí o třetího kardinála z řad Maronitské katolické církve). Byl předsedou Konference katolických patriarchů a biskupů Libanonu. V roce 1995 předsedal speciálnímu synodu biskupů, který se věnoval situaci v Libanonu. Ovládal arabštinu, aramejštinu, francouzštinu, latinu, italštinu a angličtinu.\nVe své funkci hlavy Maronitské katolické církve se rovněž angažoval ve veřejném životě Libanonu. Vyzýval ke stažení syrských vojsk ze země a k přenesení politických sporů ze sféry vojenské do sféry parlamentní. Svojí činností si rovněž získal uznání muslimských obyvatel Libanonu. Na funkci patriarchy rezignoval v únoru 2011. Jeho nástupcem byl zvolen Béchara Butrus Raï.\n\n\n"}
{"id": "867536", "url": "https://cs.wikipedia.org/wiki?curid=867536", "title": "Coast Starlight", "text": "Coast Starlight\n\nCoast Starlight je osobní vlak provozovaný železniční společností Amtrak na západním pobřeží Spojených států amerických. Spojuje King Street Station v Seattlu s Union Station v Los Angeles po trase dlouhé 2 216 kilometrů. Název spoje vznikl sloučením jmen dvou vlaků bývalé železnice Southern Pacific Railroad, a to \"Coast Daylight\" a \"Starlight\".\n\nMezi Seattlem a Los Angeles zastavuje spoj také na důležitých stanicích v Portlandu, Eugene, Sacramentu, Emeryville (San Francisco), Oaklandu, San Jose, San Luis Obispo a v Santa Barbaře.\n\nV roce 2011 využilo služeb vlaku více než 425 tisíc cestujících, což je zhruba čtyřprocentní pokles oproti předchozímu roku. Celkový výnos pak činil necelých 40 milionů dolarů, což bylo o sedm procent méně.\n\nPřed vytvořením společnosti Amtrak neexistoval osobní vlak, který by spojoval jih a sever západního pobřeží. Nejblíže k tomu měl vlak \"West Coast\" společnosti Southern Pacific, jenž spojoval Los Angeles s Portlandem, kde předal pár přímých vozů do Seattlu společnosti Great Northern Railway. Na rozdíl do nynějšího spoje \"West Coast\" neputoval přímo po pobřeží Pacifiku, ale skrz nížinu zvanou San Joaquin Valley. Dále společnost Southern Pacific provozovala spoje \"Coast Daylight\" mezi Los Angeles a San Franciscem a \"Cascade\" mezi Oaklandem a Portlandem. K tomu měla několik nočních vlaků mezi LA a San Franciscem, a to \"Lark\" složený pouze z lůžkových vozů jedoucí po pobřeží a \"Owl\" s lůžkovými i regulérními vozy, který trasu zdolával skrz San Joaquin Valley. Vlaky mezi Portlandem a Seattlem provozovaly společnosti Union Pacific Railroad, Northern Pacific Railroad a Great Northern Railway. Poté, co se Northern Pacific a Great Northern sloučily v Burlington Northern Railroad v roce 1970, Union Pacific z tohoto mixu vypadla. Osobní vlaky mezi Los Angeles a San Diegem provozovala společnost Atchison, Topeka and Santa Fe Railway.\n\nKdyž Amtrak začal svůj provoz v květnu 1971, byl vytvořen nový vlak spojující Los Angeles se Seattlem, který pár měsíců také zkoušel trasu na jih až do San Diega. Tehdy ještě nepojmenovaný vlak jel každý týden ve třech dnech, v ostatních čtyřech jej nahrazoval nepojmenovaný spoj mezi LA a Oaklandem. Přídavné vlaky jezdily pod názvem \"San Diegan\" mezi Los Angeles a San Diegem a pod názvy \"Mount Rainier\" a \"Puget Sound\" mezi Portlandem a Seattlem. Své názvy dostaly spoje společnosti Amtrak v listopadu 1971, kdy byl vlak mezi LA a Oaklandem pokřtěn \"Coast Daylight\", což je jméno, které společnost Southern Pacific používala pro svůj spoj mezi Los Angeles a San Franciscem, a zároveň prodloužen až do San Diega. Vlak mezi San Diegem a Seattlem získal jméno \"Coast Starlight\".\n\nO pár let později byly spoje spojeny v jeden, který nesl jméno \"Coast Starlight\", a ten začal vyjíždět každý den. Spoj nepokračoval z LA na jih do San Diega, kam tedy jezdil už jen využívaný \"Pacific Surfliner\". Pár let uprostřed 90. let posílal Amtrak pár vozů z vlaku ze Seattlu přímo do San Diega posledním vlakem. Ze San Diega pak vyjely prvním vlakem ráno a v Los Angeles se napojily na vlak do Seattlu. Od této varianty se ale kvůli častým zpožděním vlaku ze Seattlu ustoupilo a přímé vozy pokračovaly dál na jih jen v případě, že přijel před odjezdem posledního Pacific Surflineru. Pokud přijel později, byli cestující dovezeni do dalších stanic autobusem společnosti Amtrak.\n\nAž do dubna 1982 používal spoj trasu železnice Southern Pacific zvanou West Valley Line, čímž se vyhýbal Sacramentu. Poté ale byl spoj z města Tehama veden místo přímo na sever severovýchodním směrem, čímž kromě Sacramenta začal projíždět také městy Chico a Roseville. Kdysi vlak také zastavoval ve městě Glendale nedaleko LA. Tamní stanice byla nahrazena novou a lépe vybavenou ve čtvrti LA zvané Van Nuys, jenž neleží daleko od Glendale.\n\nV lednu 2008 byl provoz vlaku přerušen kvůli lavinám bahna, které na trať spadly v okolí města Chemult v Oregonu. Provoz mezi Los Angeles a Sacramentem byl obnoven už v únoru, zatímco zbytek trasy obsluhovala společnost pomocí svých autobusů Amtrak Thruway Motorcoach. V dubnu 2008 byl provoz vlaku obnoven úplně, jediný úsek trasy nahrazený autobusy se nacházel mezi městy Eugene a Klamath Falls. Protože cesta mezi Seattlem a Eugene je poznatelně kratší, severní část spoje v době výluky jezdila bez lůžkových vozů. Zpět do normálu bylo vše vráceno v květnu téhož roku.\n\nV posledních letech si vlak získal neslavnou přezdívku \"Coast Starlate\" (\"late\" = \"pozdě\") kvůli svým častým zpožděním. Mezi říjnem 2005 a srpnem 2006 přijela načas pouze 2 procenta vlaků \"Coast Starlight\". Často se na trati objevovala zpoždění od pěti do jedenácti hodin. Nejspíš díky tomu klesl počet cestujících tohoto vlaku mezi lety 1999 a 2005 o 26 procent. Kvůli zpožděním existoval spor mezi společností Union Pacific Railroad a menšími železničními společnostmi o tom, kdo za zpoždění může. Zatímco místní železnice kritizovaly UP za dávání přednosti vlastním nákladním vlakům, gigant amerických železnic sváděl vinu na malé společnosti za časté opravy kolejí. Poslední dobou dostávají spoje Amtrak před nákladními vlaky přednost a podle tiskové mluvčí Amtraku Vernae Graham přijelo v květnu 2008 načas 86 procent spojů \"Coast Starlight\". Mezi říjnem 2009 a zářím 2010 toto číslo stouplo až na 91 %. Pro porovnání, letadla všech amerických aerolinek přistávají načas v 74 procentech letů.\n\nNa začátku léta 2008 dostal tento vlak renovovanou výbavu. Ta byla mnohými očekávána především díky úspěchům, které podobné akce slavily u spojů \"Empire Builder\". V následujícím roce se počet cestujících vlaku zvýšil o 15 procent.\n\nNa vlaku jsou k vidění dvoupatrové vozy Superliner, včetně vyhlídkového vozu s okny po celé výšce boku. \"Coast Starlight\" je jediným vlakem společnosti, který používá vozy \"Pacific Parlour\" z vozového parku \"Heritage Fleet\". Jedná se o historické vozy první třídy s lůžky, bezplatnými nápoji, knihovnou, ochutnávkami vína a kinem. Dále se v nich nachází dětský koutek a prostor pro zavazadla. Občas se mezi vozy tohoto vlaku zařadí i vozy Amfleet.\n\nTypické lokomotivy tohoto vlaku patří mezi obvyklé lokomotivy společnosti Amtrak. Jedná se především o GE P42DC a GE Dash 8-32BWH, která je využívána jen v ojedinělých případech. Dále se zde mohou vyskytovat lokomotivy EMD F59PHI z vlaků \"Pacific Surfliner\" a \"Amtrak Cascades\". V případě potřeby jsou pak k dispozici ještě lokomotivy EMD F40PH společnosti Caltrain a lokomotivy MP36PH-3C, několikrát byly použity i lokomotivy z vlaku Sounder společnosti Sound Transit.\n\n0 km – King Street Station, Seattle<br>\n63 km – Tacoma Amtrak Station, Tacoma<br>\n121 km – Centennial Station, Olympia/Lacey<br>\n151 km – Centralia Union Depot, Centralia<br>\n220 km – Kelso Multimodal Transportation Center, Kelso/Longview<br>\n285 km – Vancouver Amtrak Station – Vancouver (Washington)<br>\nhranice mezi státy Washington a Oregon (řeka Columbia)<br>\n301 km – Portland Union Station, Portland<br>\n385 km – Salem Station, Salem<br>\n430 km – Albany Depot, Albany<br>\n499 km – Eugene Depot, Eugene<br>\n695 km – Chemult Station, Chemult (návazná doprava do města Bend)<br>\n813 km – Klamath Falls Amtrak Station, Klamath Falls<br>\nhranice mezi státy Oregon a Kalifornie<br>\n982 km – Dunsmuir Station, Dunsmuir<br>\n1 070 km – Redding Amtrak Station, Redding<br>\n1 189 km – Chico Amtrak Station, Chico<br>\n1 326 km – Sacramento Station, Sacramento<br>\n1 347 km – Davis Railroad Depot, Davis<br>\n1 418 km – Martinez Station, Martinez<br>\n1 450 km – Richmond Station, Richmond<br>\n1 461 km – Emeryville Amtrak Station, Emeryville (návazná doprava do San Francisca)<br>\n1 469 km – Jack London Square Amtrak Station, Oakland<br>\n1 535 km – Diridon Station, San Jose<br>\n1 643 km – Salinas Station, Salinas<br>\n1 801 km – Paso Robles Amtrak Station, Paso Robles<br>\n1 862 km – San Luis Obispo Amtrak Station, San Luis Obispo<br>\n2 050 km – Santa Barbara Train Station, Santa Barbara<br>\n2 108 km – Oxnard Transportation Center, Oxnard<br>\n2 158 km – Simi Valley Amtrak/Metrolink Station, Simi Valley<br>\n2 185 km – Van Nuys Amtrak/Metrolink Station, Van Nuys, Los Angeles<br>\n2 194 km – Bob Hope Airport Train Station, Burbank<br>\n2 216 km – Los Angeles Union Station, Los Angeles<br>\n"}
{"id": "867537", "url": "https://cs.wikipedia.org/wiki?curid=867537", "title": "Serafim Fernandes de Araújo", "text": "Serafim Fernandes de Araújo\n\nSerafim kardinál Fernandes de Araújo (13. srpna 1924 Minas Novas – 8. října 2019) byl brazilský římskokatolický kněz, bývalý arcibiskup Belo Horizonte, kardinál.\n\nKněžské svěcení přijal 12. března 1949 v Římě, kde studoval na Papežské univerzitě Gregoriana. Zde získal doktoráty z teologie a kanonického práva. Po návratu do vlasti působil jako policejní kaplan, přednášel v semináři, v arcidiecézi Diamantinia byl arcidiecézním ředitelem pro katechezi.\n\nV lednu 1959 byl jmenován pomocným biskupem Belo Horizonte, biskupské svěcení přijal 7. května téhož roku. V letech 1960 až 1981 vykonával funkci rektora Katolické univerzity v Mina Gerais. V listopadu 1982 ho papež Jan Pavel II. jmenoval arcibiskupem -koadjutorem Belo Horizonte, řízení arcidiecéze se ujal 5. února 1986.\n\nPři konzistoři 21. února 1998 byl jmenován kardinálem. Na funkci arcibiskupa rezignoval po dovršení kanonického věku v lednu 2004.\n\n"}
{"id": "867540", "url": "https://cs.wikipedia.org/wiki?curid=867540", "title": "Mérignac (Gironde)", "text": "Mérignac (Gironde)\n\nMérignac je francouzské město v departementu Gironde v regionu Nová Akvitánie. V roce 2009 zde žilo 66 488 obyvatel. Je předměstím města Bordeaux.\n\n"}
{"id": "867544", "url": "https://cs.wikipedia.org/wiki?curid=867544", "title": "Židovský hřbitov v Holešově", "text": "Židovský hřbitov v Holešově\n\nŽidovský hřbitov v Holešově byl založen v druhé polovině 15. století. Je situován asi 300 m severozápadně od náměstí Dr. E. Beneše mezi ulicemi Hankeho a U Rusavy. Vstup je z Hankeho ulice. Hřbitov je chráněn jako kulturní památka České republiky.\n\nNa ploše 8190 m se dochovalo přes 1500 náhrobních kamenů (\"macev\") s nejstarším čitelným z roku 1647, mezi nimiž je řada cenných náhrobků barokního a klasicistního typu. Mnoho nejstarších náhrobků bylo zničeno při povodni v roce 1686.\n\nV západní části židovského hřbitova se nachází takzvaný rabínský pahorek či rabínský okrsek s hroby zdejších rabínů. Mezi nimi je nejznámější tumba rabbiho Šabtaje ben Me’ir ha-Kohena (1621–1663) zvaného \"Šach\", postavená v roce 1817 a několikrát obnovovaná, kterou každoročně navštěvují stovky ortodoxních Židů z celého světa. V obřadní síni z roku 1903 je pamětní deska se jmény 250 obětí holokaustu ze zdejší oblasti.\n\nNa hřbitově jsou pochovány i dvě oběti holešovského pogromu, k němuž došlo ve zdejším židovském ghettu 3. prosince 1918. Vojáci nově vznikající Československé armády a katolické holešovské obyvatelstvo tehdy vyplenili veškeré židovské domácnosti, a na dvou místech byly založeny i požáry. Vojáci v rámci rabování zabili Hermanna Grünbauma a Huga Grätzera (Grätzera zastřelili, Grünbauma probodli bajonetem), shodou okolností jejich bývalé spolubojovníky, kteří se také nedávno vrátili z bojů v 1. světové válce.\n\nHolešovská židovská komunita přestala existovat v roce 1943.\n"}
{"id": "867545", "url": "https://cs.wikipedia.org/wiki?curid=867545", "title": "Blanka Nedvědická", "text": "Blanka Nedvědická\n\nBlanka Nedvědická (* 29. ledna 1962 Rakovník) je česká horolezkyně, sportovkyně, dobrovolná učitelka v indické škole a regionální politička. V roce 2012 byla krátce zastupitelkou Libereckého kraje.\n\nNedvědická se již od roku 1983 věnuje horolezectví, jako členka československého reprezentačního družstva zdolala například vrcholy Cima del Madonna, Huascarán, Pik Komunizma či Chan Tengri. Svou horolezeckou kariéru v roce 1988 na čas přerušila – po tragické expedici na Annapurnu, při níž zahynul spolulezec Jiří Pelikán. V roce 1989 získala titul mistryně sportu v horolezectví.\n\nI nadále se však věnovala skalním výstupům, jízdě na kajaku i kánoi. V devadesátých letech sjela například kanadské řeky Nahanni a Stikine. Závodila i v triatlonu.\nNedvědická je rovněž běžkyní na lyžích, slavný závod Jizerská padesátka absolvovala poprvé v roce 1980. Účastní se i dalších běžeckých závodů, včetně švédského Vasova běhu, na němž se v roce 2006 umístila na čtrnáctém místě, což je nejlepší dosažené pořadí českých závodnic.\n\nV roce 2006 se opět vrátila k horolezectví. Z původně plánované expedice na horu K2 sešlo, Nedvědická však zdolala vrchol Mount McKinley.\n\nV roce 2012 působila půl roku jako dobrovolná učitelka v indickém Himálaji. Ve vesnici Kargyak učila v tzv. Sluneční škole místní děti angličtinu. V roce 2013 plánuje vyučovat anglickému jazyku tibetské uprchlíky v exilovém sídle Dalajlámy, v indické Dharamsale.\n\nKromě toho se Nedvědická živí jako projektová manažerka, průvodkyně, byla i ředitelkou \"Jizerské obecně prospěšné společnosti\" a v roce 2011 ředitelkou společnosti \"Klasický areál Harrachov\".\n\nV letech 1990 až 1994 byla Nedvědická zastupitelkou Ústeckého kraje za Stranu zelených.\n\nV krajských volbách v roce 2012 byla na čtvrtém místě kandidátky koalice Změna pro Liberecký kraj. Uskupení se umístilo na třetím místě, získalo 10 mandátů a Nedvědická se tak stala krajskou zastupitelkou.\n\nZměna pro Liberecký kraj chtěla uzavřít koalici s vítězným hnutím Starostové pro Liberecký kraj, v pětačtyřicetičlenném zastupitelstvu má však tato koalice jen těsnou většinu třiadvaceti zastupitelů, proto je bezpodmínečně nutné, aby bylo při hlasování o důležitých či sporných záležitostech přítomno všech 23 koaličních zastupitelů. V době konání ustavujícího zasedání zastupitelstva, na němž probíhala volba hejtmana kraje, však byla Nedvědická v zahraničí. Z tohoto důvodu na svůj post krajské zastupitelky rezignovala a nahradil ji tak Vladimír Opatrný.\n\nRezignace však vzbudila pochybnosti, neboť byla podepsána již s předstihem a navíc na ní bylo uvedeno chybné datum. Kvůli těmto nejasnostem opustili zastupitelé zvolení za ČSSD a KSČM po dobu volby krajské rady jednací sál. Zastupitelé ČSSD navíc chtějí rezignaci Nedvědické i celou volbu hejtmana Martina Půty a krajské rady napadnout u správního soudu.\n\nVe volebním období 2012-2016 je členkou \"Výboru hospodářského a regionálního rozvoje\" zastupitelstva Libereckého kraje.\n"}
{"id": "867546", "url": "https://cs.wikipedia.org/wiki?curid=867546", "title": "Marian Jaworski", "text": "Marian Jaworski\n\nMarian Franciszek kardinál Jaworski; ukr. (* 21. srpna 1926 Lvov) je polský římskokatolický biskup, arcibiskup Lvova v letech 1991 až 2008, dlouholetá hlava římskokatolické církve na Ukrajině, kardinál.\n\nPo ukončení střední školy vstoupil v roce 1945 do semináře ve Lvově. Po přesídlení semináře do Polska pokračoval ve studiu v Kalwarii Zebrzydowské, kde také 25. června 1950 přijal kněžské svěcení. Působil jako kaplan v několika farnostech, byl kaplanem arcibiskupa Eugeniusze Baziaka. Pokračoval ve studiu, získal doktorát z teologie a filozofie. Při železniční nehodě v roce 1967 přišel o dlaň levé ruky.\nŘadu let se věnoval vědecké a pedagogické práci, byl profesorem semináře v Krakově, děkanem teologické fakulty v Krakově (1976 až 1981) a rektorem Papežské teologické akademie v Krakově (1981 až 1987). Spolu s tehdejším krakovským kardinálem Karolem Wojtylou se podílel na organizaci a obnově teologických fakult v Polsku a usiloval o jejich uznání státními komunistickými orgány.\n\nV květnu 1984 ho papež Jan Pavel II. jmenoval biskupem a administrátorem polské části lvovské arcidiecéze se sídlem v Lubaczówě. Biskupské svěcení přijal 23. června téhož roku, světitelem byl kardinál Franciszek Macharski.\nDne 16. ledna 1991 ho Jan Pavel II. jmenoval arcibiskupem-metropolitou lvovské arcidiecéze pro katolíky latinského obřadu. O rok později se stal předsedou Konference římskokatolických biskupů Ukrajiny. Věnoval se budování lvovského semináře a zlepšení stavu katolických kostelů.\n\nPři konzistoři 21. února 1998 byl jmenován \"in pectore\" kardinálem. Jeho jmenování oznámil Jan Pavel II. veřejně při další konzistoři 21. února 2001. Byl řadu let přítelem Jana Pavla II., umírajícímu papeži udělil svátost nemocných.\nOd roku 1998 je členem Papežské rady pro rodinu. Publikoval více než 140 vědeckých prací a odborných článků. Dne 21. října 2008 přijal papež Benedikt XVI. jeho rezignaci na funkci lvovského metropolity vzhledem k dovršení kanonického věku. Jako emeritní biskup žije v krakovské arcidiecézi. Jeho nástupcem se stal arcibiskup Mieczysław Mokrzycki.\n\n\n"}
{"id": "867551", "url": "https://cs.wikipedia.org/wiki?curid=867551", "title": "Marie Ptáková", "text": "Marie Ptáková\n\nMarie Ptáková, rozená Marie Bursová (18. ledna 1873, Vlkava u Mladé Boleslavi – 25. ledna 1953 Česká Kamenice), byla česká herečka.\n\nV roce 1891, ve svých osmnácti letech, byla angažována spolu se svojí sestrou Františkou k divadelní společnosti Vendelína Budila v Plzni. V letech 1893–1895 získala angažmá v Národním divadle v Brně. V období 1909 až 1941 byla členkou souboru Vinohradského divadla. Hostovala i v dalších divadlech, včetně Národního divadla v Praze.\n\nOd roku 1918 vystupovala v němém i zvukovém filmu a za 30 let vytvořila kolem 50 rolí.\n\nJejím manželem byl operní pěvec Bohumil Pták (1869–1933), se kterým se seznámila již v Budilově společnosti a se kterým měla syna Dalibora (1894–1960), klavíristu a operetního zpěváka , dále syna Zdeňka a dceru Miladu . Manželství však skončilo na počátku 20. let rozvodem, její manžel se pak ještě jednou oženil. \n\nJe pochována na pražském Vinohradském hřbitově.\n\n\n\n\n"}
{"id": "867558", "url": "https://cs.wikipedia.org/wiki?curid=867558", "title": "Mitla", "text": "Mitla\n\nMitla je významná zapotécká a mixtécká archeologická lokalita ležící v centru obce San Pablo Villa de Mitla. Nachází se ve státě Oaxaca přibližně 40 km východně od města Oaxaca de Juárez.\n\nNázev lokality v zapotečtině \"Lyobaa\" znamená „pohřebiště“, nahuatlský název \"Mictlán\" znamená „místo mrtvých“. Při příchodu španělských conquistadorů na počátku 16. století byla Mitla jedním z nejvýznamnějších politických a kulturních středisek zapotécké civilizace v Centrálním údolí Oaxacy. Po úpadku Monte Albánu (přibližně 9. století) se Mitla stala náboženským centrem celého regionu, největší rozkvět nastal právě mezi 9. a 15. stoletím a byl ukončen vpádem Španělů.\n\nArchitektura Mitly je unikátní v celém mezoamerickém kulturním prostoru. Nalezneme zde složité mozaiky geometrických tvarů, vlysy a ornamenty pokrývající celé stěny.\n\nArcheologický komplex se dělí do 5 vymezených skupin:\n"}
{"id": "867562", "url": "https://cs.wikipedia.org/wiki?curid=867562", "title": "Hannibal Records", "text": "Hannibal Records\n\nHannibal Records bylo britské hudební vydavatelství. Založil ho v roce 1980 producent Joe Boyd. Vydavatelství vydávalo často alba, která Boyd produkoval. Mezi hudebníky, jejichž alb zde vyšla, patří například Sandy Denny, Dagmar Krause, Nick Drake nebo Fairport Convention. Počátkem devadesátých let bylo vydavatelství prodáno společnosti Rykodisc. V roce 1998 vydavatelství získalo opět nového majitele a svá alba zde vydávali například John Cale, Robert Wyatt nebo Brian Eno. Rovněž vydávalo reedice alb, která původně vyšla u All Saints Records. Vydavatelství definitivně zaniklo v roce 2006.\n"}
{"id": "867564", "url": "https://cs.wikipedia.org/wiki?curid=867564", "title": "Státní oblastní archiv v Praze", "text": "Státní oblastní archiv v Praze\n\nStátní oblastní archiv v Praze je státní oblastní archiv s působností pro Středočeský kraj a Hlavní město Praha s hlavním sídlem v Praze. Za rok vzniku archivu je možné považovat rok 2002, kdy došlo ke sloučení starého státního oblastního archivu a státních okresních archivů na území středních Čech v souvislosti s reformou veřejné správy a zánikem okresních úřadů. Archiv sídlí v archivní budově na Chodovci spolu s Národním archivem a Archivem hlavního města Prahy (ten má vlastní vchod).\n\nStátní oblastní archiv v Praze se dělí na 7 oddělení (tzv. centrála) a 12 státních okresních archivů. Státní okresní archivy jsou oddělení archivu se samostatnou archivní působností. Oficiální zkratkou názvu je SOA v Praze, státní okresní archivy používají obecně uznávanou zkratku SOkA.\n\nStátní oblastní archiv v Praze navazuje na péči o archiválie a dokumenty mnoha původců na území Středních Čech. Za nejvýznamnější z nich je možné považovat státní a samosprávné úřady, justiční orgány, velkostatky, rodinné archivy, církve (zejména římskokatolická) a hospodářské subjekty. Významnými předchůdci státních okresních archivů byly archivy a spisovny jednotlivých měst, městeček a obcí.\n\nFaktické počátky dnešního archivu sahají do roku 1949, kdy byly ve Vlašském Dvoře v Kutné Hoře soustředěny a tím zachráněny před likvidací staré soudní archiválie ze středních Čech. Právně následovalo vládní usnesení z 9. ledna 1949, kterým byla konstituována síť státních archivů na našem území. Státní okresní archivy se staly součástí této sítě v roce 1954. V roce 1960 se archivy přizpůsobily novému správnímu uspořádání státu, počet okresních archivů se snížil na současný počet. V roce 2002 došlo k zatím poslední významné reformě v uspořádání státního archivnictví a sloučení do jedné organizační složky státu, s vymezením působnosti podle aktuálního krajského zřízení.\n\nVedoucí a po roce 1966 ředitelé Státního oblastního archivu v Praze:\n\n\n\nArchiv pečuje o mnohé historicky cenné a důležité fondy a sbírky, toto je jen namátkový výběr několika málo z nich:\n\n\n"}
{"id": "867566", "url": "https://cs.wikipedia.org/wiki?curid=867566", "title": "Jesper Blomqvist", "text": "Jesper Blomqvist\n\nLars Jesper Blomqvist (*5. února 1974, Tavelsjö, Švédsko) je bývalý švédský fotbalový záložník, který se věnuje trenéřině.\n\n\n\n"}
{"id": "867568", "url": "https://cs.wikipedia.org/wiki?curid=867568", "title": "Římskokatolická farnost Bořislav", "text": "Římskokatolická farnost Bořislav\n\nŘímskokatolická farnost Bořislav (něm. \"Boreslau\") je územním společenstvím římských katolíků v teplickém vikariátu litoměřické diecéze a je v jejím rámci jednou z územně nejrozsáhlejších farností vůbec.\n\nPlebánie v Bořislavi je prvně písemně doložená roku 1352, kdy platila 6 grošů papežských desátků. V té době už Bořislav patřila teplickým benediktinkám. Znamená to, že klášter měl k farnosti patronátní právo a jeho abatyše tam instalovala duchovního správce. Farnost ovšem neměla takový rozsah jako v současnosti: Do roku 1661 byly dnešní filiální kostely ve Rtyni a v Hradišti sídlem farní správy. Do bořislavského farního okrsku je tehdy začlenil majitel teplického panství Jan Jiří Marek Clary-Aldringen. \n\nPrvní bořislavský farář, kterého známe jménem, je Pavel. Ten v roce 1377 vedl na arcibiskupském soudu při s knězem Petrem z Teplic, který se později stal farářem ve Rtyni. Ze 14. století se v písemných pramenech jako bořislavští faráři ještě uvádějí Jan a Štěpán. Začátkem 15. století mluví prameny také o faráři Swierzkovi. Roku 1405 převzal od Oldřicha a Peška z Radovesic pro bořislavský kostel dar 24 grošů ročně farář Mikuláš. Pravděpodobně jde o téhož Mikuláše, který zemřel v Bořislavi roku 1416. Jako jeho nástupce prezentovala abatyše Žofie kněze Jana z Teplic. V prvních letech husitských válek byla bořislavská fara zřejmě opuštěna. Roku 1434 totiž abatyše Markéta ustanovila Apolináře z Horšovského Týna za faráře v neobsazené farnosti. To je jedna z posledních zpráv o existenci teplického kláštera a na dlouhou dobu poslední zpráva o bořislavské farnosti. V roce 1434 je v Praze na Karlově uváděn jako představený Martin z Bořislavi. Je otázka, v jaké podobě bořislavský kostel husitské války přečkal. \n\nOd poloviny 15. století vykonávala patronátní právo nad farností teplická světská vrchnost, protože tamní klášter zanikl. V té době už byla bořislavská farnost, podobně jako většina farností na severozápadě Čech, utrakvistická. I z evangelického období bořislavské farnosti existuje několik zpráv. Roku 1564 zde byl farářem Jakub, který měl potíže s přijetím jakési mladé kuchařky.\nV roce 1569 byl pro bořislavský kostel ulit zvon o průměru 95 cm.\n\nRoku 1592 presentoval Radslav Kinský do funkce faráře kněze Michaela Longolia původem z Kralovic. Longolius byl nejen teolog a člen litoměřického utrakvistického děkanátu, ale také humanistický učenec. Stýkal se např. s Martinem Bacháčkem a Janem Jeseniem. Byl rovněž literárně činný. Roku 1617 vydal český překlad latinského originálu tehdy velmi rozšířené, čtyřdílné knihy německého luteránského teologa Johanna Arndta (1555–1621) \"Anatomie a laboratoř pravého křesťana\". V roce 1620 vyšel v Praze jeho překlad pranostik a proroctví Paula Nagela z Lipska. Longolius byl zámožný muž. Roku 1612 si od něj město Louny vypůjčilo značnou částku 3500 míšeňských kop. Členové městské rady ji pak každoročně jezdili do Bořislavi splácet. V důsledku rekatolizačních dekretů byl Longolius po bitvě na Bílé Hoře nucen Čechy opustit. Usadil se v saském příhraničním městě Geisingu, kde v roce 1628 zemřel. Ve farním archivu v Řehlovicích se údajně v roce 1717 nalezla jeho česky psaná závěť. \n\nOd roku 1624 byla Bořislav administrována z Teplic. Roku 1628 instaloval císařský komisař – majetkové poměry teplického panství a tím ani patronát nebyly tehdy ještě zcela vyjasněny – za teplického a bořislavského faráře kapucínského mnicha Bernarda. V roce 1635 získali teplické panství Aldringenové. Ti téhož roku připojili Bořislav, Hradiště a Rtyni k Děkanství v Teplicích. Prosazování víry pod jednou ale v okolí Bořislavi nebylo jednoduché. Bernardovu nástupci, M. Adamu Prochovi, pomáhali v roce 1637 s rekatolizací dva jezuitští misionáři. Ještě v roce 1650 působil v Bořislavi protestantský učitel. Jeho vykázání z farnosti Prochovým nástupcem P. Eliasem Ignazem Reichelem se setkalo s odporem farníků. \n\nPro dějiny bořislavské farnosti je klíčový rok 1661. Tehdy se bořislavská farnost od teplického děkanátu opět osamostatnila a kostely ve Rtyni a Hradišti byly ustanoveny jako filiální k tomu bořislavskému. Tím získala farnost svůj dnešní rozsah. Prvním farářem byl ustanovený Zikmund Ignác Hundeshagen. Vzhledem k teplickému patronátu však blízké spojení s teplickým děkanstvím trvalo. Často se stávalo, že tepličtí děkané začínali svou kariéru právě v Bořislavi.\n\nV polovině 2. desetiletí 18. století se patronátní úřad rozhodl postavit v Bořislavi nový kostel. Vysvěcen byl snad v roce 1717. Je dílem teplického stavitele Christiana Laglera. Zároveň byl rozšířen hřbitov okolo bořislavského kostela a obehnán zdí. Po novostavbě kostela došlo i na novou farní budovu, postavenou zřejmě rovněž na místě té původní. Nad vstupním portálem je letopočet 1733, což je pravděpodobně rok dostavby. Její stavitel Jeroným Costa (asi 1691 Como, Lombardie – 1741 Praha) byl jeden z mnoha italských architektů, kteří se usadili v té době v Čechách. Z jeho realizací jsou známé např. pohřební kaple Božího Těla v Hostíně u Vojkovic a zámek v Lipové na Děčínsku. V rámci bořislavské farnosti vypracoval návrh na novostavbu kostela sv. Martina ve Rtyni. \n\nV roce 1857 byl učiněn pokus obnovit samostatnou farnost v Hradišti, z čehož ale sešlo.\n\nV 80. letech 20. století byla zbořena kaple v obci Bílka. Nově byla postavena až v letech 1996–2000. Kapli v Bílce následně benedikoval litoměřický biskup Josef Koukl. Farnost byla obsazena knězem až do roku 2012, kdy zdejší farář Rossler odešel do penze. Poté Bořislav začala být administrována knězem z Bíliny.\n\n\n\"Roky uvedení jmenovaného v písemných pramenech\":\n\"Začátek působnosti jmenovaného v duchovní správě farnosti od:\"\n\n"}
{"id": "867570", "url": "https://cs.wikipedia.org/wiki?curid=867570", "title": "Yandusaurus", "text": "Yandusaurus\n\nYandusaurus (\"ještěr Solného hlavního města\") byl rod bazálního ornitopodního dinosaura, žijícího v období střední až svrchní jury (stupeň bath až oxford, asi před 169 až 156 miliony let) na území dnešní Číny (provincie S’-čchuan, geologické souvrství Shaximiao).\n\nHolotyp tohoto dinosaura nese označení \"GCC V20501\", jedná se o částečně zachovanou postkraniální kostru a lebku. Zkameněliny tohoto býložravého ptakopánvého dinosaura byly objeveny v blízkosti prefekturního města C'-kung (Zigong) v roce 1973. K objevu došlo náhodně při stavbě u jedné z místních přehrad. \"Yandusaurus\" měřil na délku asi 3,8 metru a vážil kolem 140 kilogramů. Mláďata tohoto dinosaura však dosahovala délky pouze kolem 1,5 metru. Jediný dnes známý druh \"Y. hongheensis\" formálně popsal čínský paleontolog He Xinlu v roce 1979.\n\n"}
{"id": "867571", "url": "https://cs.wikipedia.org/wiki?curid=867571", "title": "Česká Miss 2007", "text": "Česká Miss 2007\n\nČeská Miss 2007 byl 3. ročník české soutěže krásy Česká Miss.\n\nSlavnostní galavečer se konal v sobotu 24. února v TOP Hotelu Praha v Praze. Přímý přenos vysílala televizní stanice TV Nova. Finálový večer moderoval divadelní a televizní herec Michal Novotný. V porotě usedla její předsedkyně Michaela Maláčová, Ivana Trumpová, Tereza Maxová, Roman Šebrle, Jan Saudek, Leoš Mareš a loňská Česká Miss Renata Langmannová. Na slavnostní večer se přišli podívat i Mirek Topolánek, Iva Kubelková aj.\n\nVítězku korunovala úřadující Miss Universe 2006 Zuleyka Rivera z Portorika.\n\nPřed finálovým večerem strávily finalistky 10 dnů v tyrolských Alpách, kde probíhaly přípravy na finále za asistence fotografa a zpěváka Petera Nagyho.\n\n\n\n\n\n\n"}
{"id": "867575", "url": "https://cs.wikipedia.org/wiki?curid=867575", "title": "Close Quarters Battle", "text": "Close Quarters Battle\n\nClose Quarters Battle (často Close Quarters Combat, zkráceně CQB/CQC nebo také boj na krátkou vzdálenost) je způsob boje používaný armádami a speciálními jednotkami v uzavřených prostorech a na krátkou vzdálenost. První zmínky o tomto druhu boje se objevují ke konci 70. let 20. století, kdy britské speciální jednotky SAS zahájily výcvik ve speciálně upravené budově s teroristy a rukojmími uvnitř. Postupně začaly tento styl výcviku přebírat jiné protiteroristické útvary.\n"}
{"id": "867580", "url": "https://cs.wikipedia.org/wiki?curid=867580", "title": "Mnichovská univerzita", "text": "Mnichovská univerzita\n\nMnichovská univerzita, plným názvem Ludwig-Maxmilians-Universität München, zkráceně LMU je veřejná a samosprávná univerzita, jedna z nejvýznamnějších v Německu. Založena 1472, má dnes 19 fakult, kde ve více než 150 oborech studuje přes 48 tisíc studentů. Učitelé a absolventi LMU získali celkem 34 Nobelových cen, v mezinárodních srovnáních se univerzita umísťuje kolem 50. místa na světě a na 1.-3. místě v Německu.\n\nUniverzitu se čtyřmi fakultami založil roku 1472 bavorský hrabě Ludvík IX. v Ingolstadtu. V letech 1549-1773 byla vedena jezuity, koncem 18. století byla modernizována a roku 1800 ji pozdější král Maxmilián I. Josef Bavorský reformoval a přenesl do Landshutu. Konečně roku 1826 ji král Ludvík I. Bavorský přestěhoval do Mnichova. Univerzita tehdy měla téměř 1000 studentů a roku 1840 dostala novou budovu v \"Ludwigstrasse\", severně od centra města. \n\nV 19. století se univerzita rychle rozvíjela a v jejím profesorském sboru působila řada vynikajících učenců, například nositelé Nobelovy ceny, fyzikové Wilhelm Conrad Röntgen a Wilhelm Wien, chemik Richard Willstätter, dále matematik Arnold Sommerfeld nebo chirurg Ferdinand Sauerbruch a vystudovali zde i pozdější nobelisté Max Planck, Wolfgang Pauli nebo Werner Heisenberg. \n\nPo roce 1933 ovládli univerzitu nacisté, vyhnali židovské profesory a studenti zde organizovali pálení nepřátelských knih. Roku 1943 byla odhalena protinacistická skupina Bílá růže a šest členů, v čele se sourozenci Schollovými bylo popraveno. \n\nPo roce 1945 byly nejprve opraveny poničené budovy a od roku 1970 byla vybudována nová střediska pro medicinu v Grosshadern, veterinární medicinu v Oberschleissheimu a pro fyziku v Garchingu. V oblasti Grosshadern jihozápadně od města vzniklo velké centrum biologie, chemie a farmacie. Roku 2006 byla LMU vybrána v prvním kole tzv. Iniciativy pro excelenci spolkové vlády jako jedna z pěti vynikajících univerzit a získala velké prostředky pro další rozvoj.\n\nCentrem univerzity zůstávají budovy při Ludwigstrasse, kde je úřad presidenta, velká aula, společenskovědní obory a část matematiky. V sousedství je i ústřední knihovna. O něco severněji jsou budovy pedagogických, uměleckých a historických oborů, na jihozápad, v blízkosti Moderní pinakotéky jsou budovy matematiky a věd o Zemi. Na východním okraji Anglické zahrady je fakulta veterinárního lékařství, na západním okraji fakulta informatiky. \n\nNa jihozápadě městského centra, v blízkosti Sendlinger Tor, jsou kliniky a budovy lékařské fakulty a další ústavy jsou různě po městě. Na jihozápadním okraji města vzniká velké centrum biologických a lékařských věd v Maritnsried-Grosshadern, kam by se měly soustředit všechny medicínské ústavy. Veterinární obory se nově budují v Oberschleissheimu a v Garchingu se LMU podílí na kampusu Technické univerzity, věnovaném experimentální fyzice.\n\n"}
{"id": "867592", "url": "https://cs.wikipedia.org/wiki?curid=867592", "title": "Jack Brooks (politik)", "text": "Jack Brooks (politik)\n\nJack Brooks (18. prosince 1922 Crowley, Louisiana, USA − 4. prosince 2012 Beaumont, Texas, USA) byl americký demokratický politik. V roce 1939 se zapsal na Lamar University v oboru žurnalistika. Později přešel na Texaskou univerzitu v Austinu, kde získal titul B.A. V letech 1953-1967 byl členem Sněmovny reprezentantů Spojených států amerických za druhý obvod státu Texas. V letech 1967-1995 pak za devátý obvod stejného státu.\n"}
{"id": "867593", "url": "https://cs.wikipedia.org/wiki?curid=867593", "title": "Jack Brooks", "text": "Jack Brooks\n\nJack Brooks může být:\n\n"}
{"id": "867594", "url": "https://cs.wikipedia.org/wiki?curid=867594", "title": "Mořic Vilém Trapp", "text": "Mořic Vilém Trapp\n\nMořic Vilém Trapp (, první jméno též psáno \"Moritz\"; 24. leden 1825 Vodňany – 27. květen 1895 Brno) byl moravský historik a archeolog německé národnosti. Od roku 1864 až do své smrti byl kustodem Františkova muzea v Brně. Jako konzervátor památkové péče (od roku 1875) byl prvním, kdo pořídil dokumentaci maleb tzv. přemyslovského cyklu v rotundě svaté Kateřiny ve Znojmě.\n\nNarodil se v jižních Čechách. Po studiu historie na Filozofické fakultě Karlo-Ferdinandovy univerzity v Praze působil jako vychovatel ve šlechtických rodinách. V roce 1859 se stal asistentem Albina Heinricha, kustoda Františkova muzea (pozdějšího Moravského zemského muzea) v Brně. Po jeho smrti v roce 1864 se stal sám kustodem, od roku 1867 definitivním, a na této pozici setrval po zbytek života. V letech 1863–86 byl také sekretářem zřizující instituce muzea, Moravsko-slezské společnosti pro zvelebení orby, přírodo- a vlastivědy. Díky jeho působení se zaměření muzea posunulo více ke kulturní historii. Prováděl výzkumy a výkopy prehistorických lokalit na Znojemsku, kde v roce 1850 objevil mohyly u Borotic, Mikulovsku a Brněnsku, ale zahájil i výkopy na raně středověkém Starém Městě. V rozporu s oficiální politikou vedení muzea udržoval kladné vztahy s českým prostředím v Brně a jako člen archeologického sboru Národního muzea v Praze (od roku 1862) měl styky i s prostředím v Čechách.\n\nMezi jeho žáky patřil archeolog a paleontolog Jan Knies.\n\n"}
{"id": "867596", "url": "https://cs.wikipedia.org/wiki?curid=867596", "title": "Glee: The Music, Season 4, Volume 1", "text": "Glee: The Music, Season 4, Volume 1\n\nGlee: The Music, Season 4, Volume 1 je třinácté album amerického hudebního televizního seriálu \"Glee\". Vyšlo ve dvou verzích: standardní a deluxe. Standardní obsahuje 13 písní ze čtvrté řady seriálu, od epizody \"The New Rachel\" až po epizodu \"Thanksgiving\". Deluxe verze byla vydána pouze digitálně a obsahuje tři písně navíc, dvě od speciálních hostujících hvězd seriálu, Kate Hudson a Sarah Jessicy Parker a jednu z deváté epizody čtvrté série, s názvem \"Swan Song\". Album bylo vydáno dne 27. listopadu 2012 přes vydavatelství Columbia Records .\n\n"}
{"id": "867597", "url": "https://cs.wikipedia.org/wiki?curid=867597", "title": "Vráta", "text": "Vráta\n\nVráta (1051 m n. m.) jsou nejvyšším bodem Podbeskydské vrchoviny. Nacházejí se v prostoru mezi obcemi Breza, Oravská Jasenica, Oravské Veselé a Beňadovo na území okresu Námestovo (Žilinský kraj). Na severozápadě je hora oddělena bezejmenným sedlem od vrcholu Vyšná Poperačka (1043 m), na jihovýchodě je klesajícím hřbetem spojena s vrcholem Pekelná (877 m). Jihozápadní svahy spadají do údolí Kýčery, severovýchodní do údolí Poperačského potoka.\n\nNa vrchol nevedou žádné turistické trasy. Přístup je možný po neznačených lesních cestách z okolních vesnic.\n\n"}
{"id": "867599", "url": "https://cs.wikipedia.org/wiki?curid=867599", "title": "Allevard", "text": "Allevard\n\nAllevard, známá též pod názvem Allevard-les-Bains, je francouzská obec v departementu Isère v regionu Auvergne-Rhône-Alpes. V roce 2009 zde žilo 3 768 obyvatel. Je centrem kantonu Allevard.\n\n"}
{"id": "867603", "url": "https://cs.wikipedia.org/wiki?curid=867603", "title": "Vysokorychlostní trať Hannover–Würzburg", "text": "Vysokorychlostní trať Hannover–Würzburg\n\nVysokorychlostní trať Hannover-Würzburg (německy \"Schnellfahrstrecke Hannover-Würzburg\") je 327 km dlouhá vysokorychlostní železniční trať mezi Hannoverem a Würzburgem. Byla vybudována v letech 1972 až 1991. Jde o nejdelší nově vybudovanou vysokorychlostní trať v Německu.\n"}
{"id": "867605", "url": "https://cs.wikipedia.org/wiki?curid=867605", "title": "Glee: The Music, The Christmas Album, Volume 3", "text": "Glee: The Music, The Christmas Album, Volume 3\n\nGlee: The Music, The Christmas Album, Volume 3 je čtrnácté album amerického televizního seriálu \"Glee\". Obsahuje šest písní ze čtvrté série, z epizody \"Glee, Actually\" a čtyři bonusové písně. Album vyšlo ve Spojených státech dne 11. prosince 2012 přes vydavatelství Columbia Records.\n"}
{"id": "867606", "url": "https://cs.wikipedia.org/wiki?curid=867606", "title": "Čínské dráhy", "text": "Čínské dráhy\n\nČínské dráhy (čínsky \"中国铁路\" pchin-jin \"Zhōngguó tiělù\" v českém přepisu \"Čung-kuo tchie-lu\", anglicky \"China Railways\", ve zkratce \"CNR\") je národní železniční dopravce Čínské lidové republiky. Vznikly v roce 1949, v roce vyhlášení Čínské lidové republiky. Jsou podřízeny ministerstvu železnic.\n\n"}
{"id": "867611", "url": "https://cs.wikipedia.org/wiki?curid=867611", "title": "Ministerstvo železnic Čínské lidové republiky", "text": "Ministerstvo železnic Čínské lidové republiky\n\nMinisterstvo železnic Čínské lidové republiky (čínsky \"中华人民共和国铁道部\" pchin-jin \"Zhōnghuá rénmín gònghéguó tiědào bù\", v českém přepisu \"Čung-chua žen-min kung-che-kuo tchie-tao pu\") bylo ministerstvo Čínské lidové republiky, odpovědné za železniční dopravu v Čínské lidové republice. Bylo nadřízeným orgánem Čínských drah. Bylo zřízeno v roce 1949, kdy byla vyhlášena Čínská lidová republika. Sídlilo v Pekingu. Posledním ministrem byl Šeng Kuang-cu. K financování svých aktivit ministerstvo vydávalo na kapitálovém trhu vlastní dluhopisy.\n\nMinisterstvo bylo zrušeno v roce 2013 a jeho úkoly převzalo Ministerstvo dopravy.\n"}
{"id": "867615", "url": "https://cs.wikipedia.org/wiki?curid=867615", "title": "B-Side Band", "text": "B-Side Band\n\nB-Side Band je český swingový orchestr z Brna, složen z 18 instrumentalistů.\n\nV roce 2006 jej založil trumpetista Josef Buchta. S big bandem spolupracují přední čeští hudební umělci, jako Matěj Ruppert, Roman Holý, Tereza Černochová, Dan Bárta, Martin Chodúr či Roman Dragoun. Nejvýraznějším hostem big bandu je pravděpodobně zpěvák Vojtěch Dyk, s nímž kapela uskutečnila mnoho koncertů po celé České republice a na podzim roku 2012 uskutečnila společné turné s názvem \"Agrotec tour 2012\".\n\n\n\n\n"}
{"id": "867622", "url": "https://cs.wikipedia.org/wiki?curid=867622", "title": "Blanka Javorská", "text": "Blanka Javorská\n\nBlanka Javorská (* 3. prosince 1984, Hodonín) je česká modelka a superfinalistka České Miss 2007.\n\nModelingu se věnuje od svých 14 let. Pracovní nabídky se jí však začali hrnout až po úspěchu v soutěži modelek Topmodelka Nového Tisíciletí 2001, kde vyhrála pracovní kontrakt na 3 roky. Po této soutěži odletěla za pracovními příležitostmi do Tokya, Paříže a dalších měst.\n\nStuduje na Bratislavské univerzitě Práva. Jako modelka pracuje hlavně v Německu, Španělsku, Rakousku, Itálii a také v Izraeli.\n\nBlanka Javorská se účastnila mnoha soutěží. Na většině z nich se umístila na předních pozicích, například na:\n"}
{"id": "867623", "url": "https://cs.wikipedia.org/wiki?curid=867623", "title": "Matt Overton", "text": "Matt Overton\n\nMatt Overton (* 6. července 1985 v San Leandru, stát Kalifornie) je hráč amerického fotbalu nastupující na pozici Long snappera za tým Indianapolis Colts v National Football League. Vysokoškolský fotbal hrál za Western Washington University, po Draftu NFL 2007, kdy si ho nevybral žádný tým, podepsal smlouvu s týmem Seattle Seahawks.\n\nOverton navštěvoval Tracy High School a hrál americký fotbal za místní tým Bulldogs na pozici Linemana. Za své výkony v roce 2002 obdržel ceny Hráč měsíce, Hráč roku a Atlet měsíce. Poté na roky 2003-2004 přestoupil na Diablo Valley College, kde byl zvolen asistentem kapitána a nejužitečnějším členem special teamu. Od roku 2005 ve Western Washington University sloužil dva roky jako kapitán týmu na pozicích Defensive enda a Long snappera. Během této doby zaznamenal 40 tacklů, 5 sacků, 1 interception, 1 forced fumble a 7 zablokovaných přihrávek.\n\nMatt Overton byl zařazen do Draftu NFL 2007, ale v sedmi kolech nebyl vybrán žádným týmem. Poté se dohodl na smlouvě se Seattle Seahawks, ale byl pouze členem practice squadu a nezasáhl do žádného utkání. V sezóně 2008 hrál za tým Tri-Cities Fever halový americký fotbal. O rok později pomohl týmu Florida Tuskers ze soutěže United Football League k neporazitelnosti a zisku titulu. 10. února 2010 znovu podepsal smlouvu se Seahawks, jenže ještě během tréninkového kempu byl uvolněn a přestoupil k Omaha Nighthawks. 3. dubna 2012 podepsal smlouvu s Indianapolis Colts a na pozici Long snappera odehrál všech šestnáct utkání základní části plus play-off. Na konci sezóny 2013 byl vybrán do Pro Bowlu a 3. března téhož roku podepisuje prodloužení stávajícího kontraktu s Colts o čtyři sezóny.\n\n"}
{"id": "867626", "url": "https://cs.wikipedia.org/wiki?curid=867626", "title": "Seine-et-Oise", "text": "Seine-et-Oise\n\nDepartement Seine-et-Oise (francouzsky \"Département de la Seine-et-Oise\") je bývalý departement ve Francii. Byl zrušen 1. ledna 1968 na základě zákona z 10. července 1964 o reorganizaci pařížského regionu. Departement zahrnoval západ, sever a částečně jih pařížských předměstí. Jeho prefektura sídlila ve Versailles, departement měl číslo 78 a dělil se na 10 arrondissementů (Argenteuil, Étampes, Mantes-la-Jolie, Montmorency, Palaiseau, Pontoise, Le Raincy, Rambouillet, Saint-Germain-en-Laye a Versailles). Na jeho místě vznikly tři nové departementy: Yvelines (78), Val-d'Oise (95) a Essonne (91).\nDepartement vznikl 4. března 1790 a byl pojmenován podle řek Seiny a Oisy, které jím protékaly. Dne 10. července 1964 byl přijat zákon o rozdělení departementů Seine a Seine-et-Oise a namísto nich vzniklo sedm nových. K rozdělení bylo přistoupeno kvůli zvyšujícímu se počtu obyvatelstva. K faktickému rozdělení došlo 1. ledna 1968, kdy bylo 688 obcí o celkové rozloze 5658 km rozděleno převážně mezi tři nové departementy. Malá část dosavadního departementu byla připojena též ke vzniklým departementům Hauts-de-Seine, Val-de-Marne a Seine-Saint-Denis.\n\nKonkrétně byl departement Seine-et-Oise rozdělen:\n\nZbývajících 6 % rozlohy departementu Seine-et-Oise bylo rozděleno do departementů Val-de-Marne (18 obcí), Seine-Saint-Denis (16 obcí) a Hauts-de-Seine (9 obcí). Z toho vyplývá, že tři nové departementy Yvelines, Val-d'Oise a Essonne mají menší společnou rozlohu (5334 km) než bývalý departement Seine-et-Oise (5658 km).\n\n"}
{"id": "867631", "url": "https://cs.wikipedia.org/wiki?curid=867631", "title": "Born to Die", "text": "Born to Die\n\nBorn to Die může být:\n\n"}
{"id": "867642", "url": "https://cs.wikipedia.org/wiki?curid=867642", "title": "Miner Wars Arena", "text": "Miner Wars Arena\n\nMiner Wars Arena je česká 2,5D počítačová hra od studia Keen Software House. Žánrem se jedná o akční arkádu. Hra vyšla 28. srpna 2012. Jedná se o spin-off k Miner Wars 2081, které vyšlo o 3 měsíce později. Hra byla inspirována starším titulem Tunneler.\nHráč ovládá těžařskou loď a bojuje s nepřáteli v aréně. V té si však musí napřed prokopat cestu. Celkem se ve hře vyskytují 3 druhy lodí, 10 druhů upgradů a power-upů a 5 druhů zbraní. Hra jednoho hráče obsahuje 2 módy – skirmish a tournament. Tournament je jakousi kampaní o 15 misích. Hra o více hráčích je přítomna ve formě split-screenu (hraje se na jednom počítači).\nHra se odehrává v roce 2090, kdy je naše Sluneční soustava po politickém zhroucení a lidstvo musí bojovat o vzácné zdroje asteroidů.\n\n"}
{"id": "867643", "url": "https://cs.wikipedia.org/wiki?curid=867643", "title": "Lana Del Rey (EP)", "text": "Lana Del Rey (EP)\n\nLana Del Rey je druhé EP americké zpěvačky Lany Del Rey. Album vyšlo 10. ledna 2012 u vydavatelství Interscope Records. Po neúspěchu její předchozích dvou počinů a to EP Kill Kill a debutového studiového alba Lana Del Ray a.k.a. Lizzy Grant, vydala toto EP jako předznamenání jejího druhého studiového alba Born to Die. Žánrovost EP se pohybuje mezi indie popem, hip hopem a alternativním rockem. EP obdrželo smíšené reakce. Videoklipu k Video Games si na internetu všimla společnost Strange Records a nabídli Laně smlouvu s Interscope Records a Polydor. V prvním týdnu prodeje v USA se EP prodalo 24 000 kusů a dosáhlo 20. místa v žebříčku Billboard 200. Tři písně z tohoto EP se staly singly a jedna píseň propagačním singlem. \n\nPo nahrání Video Games na Youtube si Lany všimla nahrávací společnost Stranger Recocords. Píseň byla poté vydána jako její první singl a dostalo se jí úspěchu po celém světě. Odnesla si za ní i dokonce Q Award v kategorii \"Další velká věc\". Poté co se zapsala u Interscope Records a Polydor, začala plánovat vydání alba Born to Die. Lana začala album propagovat na koncertech a televizních vystoupeních. Ještě před vydáním alba, však vydala EP Lana Del Rey, aby se zviditelnila v mezinárodním hudebním trhu.\n\nJohn Bush z Allmusic označil Lanu za femme fatale \"se sexy hlasem\", malátnou image a modelingovou smlouvou\". EP dal však pouze 2,5 hvězdiček z 5, řekl totiž, že jde jen o ukázku z alba.\"\n"}
{"id": "867645", "url": "https://cs.wikipedia.org/wiki?curid=867645", "title": "Kanton Barjols", "text": "Kanton Barjols\n\nKanton Barjols (fr. \"Canton de Barjols\") je francouzský kanton v departementu Var v regionu Provence-Alpes-Côte d'Azur. Tvoří ho devět obcí.\n\n"}
{"id": "867646", "url": "https://cs.wikipedia.org/wiki?curid=867646", "title": "Glee, Actually", "text": "Glee, Actually\n\nGlee, Actually je desátá epizoda čtvrté série amerického hudebního televizního seriálu \"Glee\" a v celkovém pořadí sedmdesátá šestá epizoda, stejně jako třetí epizoda s vánoční tematikou tohoto seriálu. Scénář k ní napsal Matthew Hodgson, režíroval ji Adam Shankman a poprvé se vysílala ve Spojených státech dne 13. prosince 2012 na televizním kanálu Fox.\n\nArtie Abrams (Kevin McHale) se zraní na zledovatělé rampě pro vozíčkáře na McKinleyově střední škole. Finn Hudson (Cory Monteith) mu pomáhá a doprovází ho do školní ošetřovny mu pomáhá ke školní zdravotní sestře, kde mu Artie řekne, že si přeje, aby se nehoda, díky které je na vozíčku, nikdy nestala. Artie ve školní ošetřovně usne a vstupuje do snové sekvence. V jeho snu, jak mu vysvětlil jeho průvodce Rory Flanagan (Damian McGinty), již nebyl Artie odkázán na vozíček a má to za výsledek mnoho událostí. Sbor nebyl nikdy založen a z Willa Schuestera (Matthew Morrison) se stal neovladatelný alkoholik, kterého využívá jeho manželka Terri Schuester (Jessalyn Gilsig). Kurt Hummel (Chris Colfer) je šikanován sportovci – včetně několika členů sboru – kvůli své homosexualitě a výsledkem toho nikdy nedokončil střední školu. Rachel Berry (Lea Michele) pracuje jako knihovnice ve školní knihovně, protože nikdy neměla šanci stát se hvězdou. Artie shromáždí sbor ve složení, jakém ho zná a zpívá \"Feliz Navidad\" ve snaze inspirovat je, aby založili sbor, ale nezdaří se mu to. Později Rory řekne Artiemu, že se Quinn Fabray (Dianna Agron) nikdy nepodařilo uzdravit z její dopravní nehody, protože \"Quinn současně píše zprávy a řídí za každé situace\" a protože neměla žádnou podporu od přátel, tak zemřela na zlomené srdce. Rory vysvětluje Artiemu, že Artie-vozíčkář je srdcem a duší sboru a Artie se ze snu probouzí s lepším posouzením své role ve sboru.\n\nBurt Hummel (Mike O'Malley) překvapí Kurta a Rachel tím, že se objeví v jejich newyorském bytě. Burt povídá Rachel o významu Vánoc v Kurtově životě, zvláště po smrti Kurtovy matky. Rachel jde na plavbu, zatímco Hummelovi chodí po New Yorku. Burt přiznává Kurtovi, že má rakovinu prostaty, ale byla mu diagnostikována v raném stadiu a jeho šance na přežití jsou vysoké. Burt poté Kurta znovu překvapí, když mu řekne, že zaplatil Blainovi Andersonovi (Darren Criss) cestu do New Yorku, aby s nimi strávil Vánoce. Kurt a Blaine spolu mají nepříjemné, ale srdečné setkání a společně zpívají \"White Christmas\". Po návratu do bytu, Burt, Kurt a Blaine pokračují v některých rodinných vánočních tradicích a mají vánoční večeři.\n\nPuck (Mark Salling) pozve Jaka Puckermana (Jacob Artist), aby s ním jel do Los Angeles. Puck se snaží na Jaka zapůsobit životním stylem, kterým tady žije a vezme ho do přepychového domu s bazénem, o kterém říká, že zde přechodně bydlí, ale když se vrací pravý majitel domu a vyhazuje je, tak se Puck přizná, že mu ohledně svého způsobu života lhal. Bratři se vrací do Limy a později mají společně Chanuka večeři v BreadstiX, společně i se svými matkami. Ze začátku večeře není nálada zrovna skvělá, protože se jejich matky vzájemně nesnáší, ale Puck a Jake přesvědčí své matky, že všichni čtyři mají jednu společnou věc: ten samý muž dostal každého z nich do složité situace. Ženy si začnou povídat a později si i začnou rozumět. Puck řekne Jakovi, že během své nové práci na scénáři zůstane v Limě.\n\nBrittany Pierce (Heather Morris) a Sam Evans (Chord Overstreet) si vzájemně prozradí, že věří na mayskou apokalypsu v roce 2012. Brittany věří, že svět skončí, vybere všechny své úspory a dá svým přátelům drahé dárky a Sam požádá Brittany o ruku. Trenérka Beiste (Dot-Marie Jones) vede svatební obřad. Když apokalypsa nenastane, jak předpokládali, tak si Sam a Brittany uvědomí, že jsou stále manželé a setkávají se s trenérkou Beiste v BreadstiX, aby ji požádali o pomoc. Beiste jim prozradí, že ve skutečnosti není způsobilá vykonávat svatby a tím pádem nejsou oficiálně manželé. Důvod, proč to udělala byl takový, že nechtěla, aby se doopravdy vzali. Brittany i Sam jsou zklamáni, že svět neskončil, protože během času, kdy mysleli, že skončí, tak je to nutilo být hodní na ostatní lidi. Beiste tedy rychle přijde s příběhem, že archeolog jménem Indiana Jones našel důkaz, že svět může skončit v roce 2014, což oba potěší, protože věří, že budou mít čas říci všem, jak se cítí.\n\nPoté, co nedokázala překvapit Becky Jackson (Lauren Potter) se svými vánočními dárky, tak si Sue Sylvester (Jane Lynch) vytáhne jméno Millie Rose (Trisha Rae Stahl) v události Tajný Santa, která se drží mezi učiteli a personálem na McKinleyově střední. Sue neví, jaký dárek jí má dát a zaslechne konverzaci mezi Millie a její dcerou Marley Rose (Melissa Benoist). Marley chce mít vánoční stromeček a alespoň několik dárků, ale Millie ji vysvětlí, že musí šetřit peníze, aby zaplatili pro Marley poradce specializujícího se na poruchy příjmu potravy. Poté, co to Sue uslyší, tak se té noci vkrade do domu Roseových a tajně tu ponechává vánoční stromeček, několik dárků a peníze, aby zaplatili poradce pro Marley. Becky prozradí Millie, že za tímto překvapením stála Sue a Millie trvá na tom, že jí peníze vrátí, ale Sue je odmítá přijmout. Millie poté přivádí Sue do školní haly, kde pro ní několik členů sboru včetně Marley zpívá \"Have Yourself a Merry Little Christmas\" a v souzvuku se k nim připojí čtyři členové sboru v BreadstiX a dva zpívající v bytě v New Yorku.\n\nHostující hvězda Aisha Tyler se v této epizodě objevuje jako matka Jaka Puckermana. Mezi vedlejší postavy, které se objevují v této epizodě, patří Kurtův otce Burt Hummel (Mike O'Malley), Willova bývalá manželka Terri Schuester (Jessalyn Gilsig), bývalý člen sboru Rory Flanagan (Damian McGinty), fotbalová trenérka Shannon Beiste (Dot Jones), členové sboru Joe Hart (Samuel Larsen), Marley Rose (Benoist), Jake Puckerman (Jacob Artist), Kitty Wilde (Becca Tobin) a Ryder Lynn (Blake Jenner), roztleskávačka Becky Jackson (Lauren Potter), Puckova matka (Gina Hecht) a Marleyina matka, jejíž jméno Millie je v této epizodě prozrazeno (Trisha Rae Stahl).\n\nTato epizoda obsahuje šest písní a všechny jsou obsaženy na soundtrackovém albu \"\". Písně jsou \"Feliz Navidad\" od José Feliciany v podání Kevina McHala, \"White Christmas\" od Irvinga Berlina v podání Darrena Crisse a Chrise Colfera, tradiční píseň \"Hanukkah, Oh Hanukkah\" v podání Jacoba Artista a Marka Sallinga, \"Jingle Bell Rock\" od Bobbyho Helmse v podání Chorda Overstreeta, tradiční koleda \"The First Noël\" v podání Melissy Benoist a \"Have Yourself a Merry Little Christmas\", původně z filmu \"Meet Me in St. Louis\", v podání Benoist, Sallinga, Artista, Overstreeta, Morris, Crisse, Colfera a členů sboru.\n\nPísně, které zazněly v epizodě, se objevily na vánočním albu \"\", které bylo vydáno dne 11. prosince 2012. Díky tomu nebyly písně vydány jako singly.\n\nVánoční album se umístilo na 20. místě v hitparádě Billboard 200.\n\n"}
{"id": "867647", "url": "https://cs.wikipedia.org/wiki?curid=867647", "title": "Kanton Grimaud", "text": "Kanton Grimaud\n\nKanton Grimaud (fr. \"Canton de Grimaud\") je francouzský kanton v departementu Var v regionu Provence-Alpes-Côte d'Azur. Tvoří ho pět obcí.\n\n"}
{"id": "867648", "url": "https://cs.wikipedia.org/wiki?curid=867648", "title": "Kanton Draguignan", "text": "Kanton Draguignan\n\nKanton Draguignan (fr. \"Canton de Draguignan\") je francouzský kanton v departementu Var v regionu Provence-Alpes-Côte d'Azur. Tvoří ho pět obcí.\n\n"}
{"id": "867649", "url": "https://cs.wikipedia.org/wiki?curid=867649", "title": "Česká Miss 2006", "text": "Česká Miss 2006\n\nČeská Miss 2006 byl 2. ročník české soutěže krásy Česká Miss.\n\nSlavnostní galavečer se konal v pátek 17. února 2006 v TOP hotelu Praha. V porotě usedla předsedkyně poroty Michaela Maláčová, topmodelka Tereza Maxová, atlet Roman Šebrle, fotograf Jan Saudek, herci Jiří Mádl a Vojta Kotek, loňská vítězka Kateřina Smejkalová aj. Galavečera se také zúčastnil významný host Václav Havel, který zastoupil svoji nemocnou manželku Dagmar Havlovou.\n\nVítězku korunovala tradičně vítězka Miss Universe, a pro tento rok to byla Miss Universe 2005 Natalie Glebova z Kanady.\n\nFinalistky soutěže jeli tentokrát na 10denní soustředění do Brazílie.\n\n\n\n\n\n"}
{"id": "867650", "url": "https://cs.wikipedia.org/wiki?curid=867650", "title": "Donaha", "text": "Donaha\n\nDonaha (dříve On The Way) je studentská pop-punková kapela z Bruntálska. Založena byla bratry Jelenovými v roce 2011, v současném složení hraje od poloviny 2012. Začínali s anglickými texty ve stylu punk rock (demo CD ON THE WAY), jejich další CD jsou již pop-punková a v češtině. V říjnu 2013 kapela vyhrála 5. ročník hudební soutěže Rocková Olomouc a stala se tak předskokanem metalové královny z Finska - Tarja Turunen. Hudebním serverem Bandzone byla kapela vybrána mezi šest talentů roku a vystoupila na 5. ročníku Bandzone Showcase 2013. Začátkem roku 2014 kapela natočila ve vlastní režii videoklip Ztrácíš. Kapela zvítězila v soutěži Mercedes Benz Live Space 2014 a dostala tak příležitost zúčastnit se tour s kapelami Imodium a Zakázaný ovoce a natočit videoklip Příběh z křídel, se kterým se jí podařilo zvítězt v hitparádě Óčko music chart. Od dubna 2015 kapela spolupracuje s vydavatelstvím Warner Music. Vydává singl a videoklip Nedostupná, se kterým vítězí v hitparádě Óčko chart. Na podzim Donaha vydává album BETA SAMCI a vyjíždí na tour s Rybičkama 48. Na pozvání Richarda Reinese (hudební manažer) se kapela v lednu 2016 účastní dvoutýdenní \"songwriting session\" v Kalifornii. Donaha vystoupili jako předkapela SUM 41 na festivalu Prague Sounds Good 2016. 30.9.2017 závěrečným koncertem v Bruntále kapela ukončila činnost.\n\nMatěj a Štěpán Jelenovi založili kapelu Brixtn, Pepa odešel do skupiny Něco si přej a Marek nastoupil jako herec do angažmá v olomouckém divadle.\n\n\n\n\n"}
{"id": "867651", "url": "https://cs.wikipedia.org/wiki?curid=867651", "title": "Kanton Tavernes", "text": "Kanton Tavernes\n\nKanton Tavernes (fr. \"Canton de Tavernes\") je francouzský kanton v departementu Var v regionu Provence-Alpes-Côte d'Azur. Tvoří ho sedm obcí.\n\n"}
{"id": "867652", "url": "https://cs.wikipedia.org/wiki?curid=867652", "title": "Kanton Brignoles", "text": "Kanton Brignoles\n\nKanton Brignoles (fr. \"Canton de Brignoles\") je francouzský kanton v departementu Var v regionu Provence-Alpes-Côte d'Azur. Tvoří ho šest obcí.\n\n"}
{"id": "867653", "url": "https://cs.wikipedia.org/wiki?curid=867653", "title": "Kanton Comps-sur-Artuby", "text": "Kanton Comps-sur-Artuby\n\nKanton Comps-sur-Artuby (fr. \"Canton de Comps-sur-Artuby\") je francouzský kanton v departementu Var v regionu Provence-Alpes-Côte d'Azur. Tvoří ho pět obcí.\n\n"}
{"id": "867654", "url": "https://cs.wikipedia.org/wiki?curid=867654", "title": "Decatur", "text": "Decatur\n\nNázev Decatur nese více míst ve Spojených státech amerických:\n\n"}
{"id": "867655", "url": "https://cs.wikipedia.org/wiki?curid=867655", "title": "Kanton Salernes", "text": "Kanton Salernes\n\nKanton Salernes (fr. \"Canton de Salernes\") je francouzský kanton v departementu Var v regionu Provence-Alpes-Côte d'Azur. Tvoří ho tři obce.\n\n"}
{"id": "867657", "url": "https://cs.wikipedia.org/wiki?curid=867657", "title": "Kanton Solliès-Pont", "text": "Kanton Solliès-Pont\n\nKanton Solliès-Pont (fr. \"Canton de Solliès-Pont\") je francouzský kanton v departementu Var v regionu Provence-Alpes-Côte d'Azur. Tvoří ho pět obcí.\n\n"}
{"id": "867658", "url": "https://cs.wikipedia.org/wiki?curid=867658", "title": "Saas-Fee", "text": "Saas-Fee\n\nSaas-Fee je vysokohorské středisko v oblasti Vispu v kantonu Valais ve Švýcarsku. Je usazeno na skalní římse nad Saas-Grund (1560 m n. m.). V prosinci 2011 mělo 1759 obyvatel.\nNachází se v údolí Saastal ve výšce 1 792 m n. m., kolem něj se tyčí třináct čtyřtisícových vrcholů s nejvyšším vrcholem údolí – Domem (4545 m n. m.), který je nejvyšším vnitrozemským vrcholem Švýcarska, a devět ledovců. Stejně jako v Zermattu nejezdí v Saas-Fee auta, které je nutno zaparkovat před vjezdem do vesnice.\n\nSaas-Fee je známé jako lyžařské středisko švýcarských Alp a také jako středisko turistického ruchu v letních měsících. První hotel byl postaven v roce 1881 a dostal jméno Dom po dominantě údolí Saastal. Během 20. století se ze zapadlé horské vísky stalo jedním z nejproslulejších alpských středisek. Spolu s dalšími třemi středisky Saas-Balen, Saas-Grund a Saas-Almagell nabízí 145 km sjezdovek, které začínají ve výšce 3600 m n. m.\n\nV roce 1963 zde byl postaven římskokatolický kostel Nejsvětějšího srdce Páně.\n\nV okolí Saas-Fee se nachází 13 z 74 švýcarských vrcholů s výškou přes 4000 m n. m.:\n\n"}
{"id": "867659", "url": "https://cs.wikipedia.org/wiki?curid=867659", "title": "Kanton Collobrières", "text": "Kanton Collobrières\n\nKanton Collobrières (fr. \"Canton de Collobrières\") je francouzský kanton v departementu Var v regionu Provence-Alpes-Côte d'Azur. Tvoří ho tři obcí.\n\n"}
{"id": "867660", "url": "https://cs.wikipedia.org/wiki?curid=867660", "title": "Lana Del Ray a.k.a. Lizzy Grant", "text": "Lana Del Ray a.k.a. Lizzy Grant\n\nLana Del Ray a.k.a. Lizzy Grant je první studiové album americké zpěvačky Lany Del Rey, působící pod jménem Lana Del Ray. Dochází zde tedy ke změně z Lizzy Grant na Lana Del Ray. Album bylo původně vydáno digitálně přes iTunes v lednu 2010, po krátkém čase bylo však staženo z prodeje, protože vydavatelství 5 Points Records, u kterého vyšlo, nemělo podle Del Rey peníze na jeho podporu. Producentem celého alba byl David Kahne.\n\nPrvní nahrávka, kterou Lana vydala bylo EP \"Kill Kill\", které vyšlo v říjnu 2008 u 5 Points Records a obsahovalo tři písně. V té době byla Lana Del Rey známá jako Lizzy Grant. Producentem celého alba byl David Kahne a nahrávali ho s Del Rey v roce 2008 po dobu 3 měsíců. V tomto roce mělo být album již vydáno, ale její společnost chtěla vypustit předtím pouze EP. Na vydání celého alba si musela Del Rey počkat, ještě rok. Jednou zmínila, že Kahne je producent se spoustou integrity a zájmem dělat jinou hudbu než pop. Její otec Robert Grant jí pomohl s marketingem alba, které bylo k dostání na iTunes do doby, než bylo z prodeje staženo. Del Rey odkoupila zpět práva na své album, protože se se svým manažerem dohodli, že chtějí udělat novou smlouvu. Po vydání své průlomové nahrávky \" Born to Die\" v roce 2012, chtěla Lana album znovu uvést do prodeje toho léta, ale plány se ji neuskutečnily. Místo toho znovu nahrála píseň \"Yayo\" a ta se objevila na jejím EP \" Paradise\".\n\nLana pro album sama natočila sedm videoklipů. První bylo natočeno \"Kill Kill\" a bylo vydáno 11. března 2008. Zbytek videoklipů vyšel v roce 2009 a byli jimi: \"Gramma\", \"Yayo\", \"Marmaid Motel\", \"Put Me In A Movie\", \"Brite Lites\" a \"Jump\".\n"}
{"id": "867672", "url": "https://cs.wikipedia.org/wiki?curid=867672", "title": "Japonsko na Letních olympijských hrách 1968", "text": "Japonsko na Letních olympijských hrách 1968\n\nJaponsko se účastnilo Letní olympiády 1968. Zastupovalo ho 171 sportovců (146 mužů a 25 žen) ve 18 sportech.\n\n"}
{"id": "867676", "url": "https://cs.wikipedia.org/wiki?curid=867676", "title": "Vilém ze Saint-Pathus", "text": "Vilém ze Saint-Pathus\n\nVilém ze Saint-Pathus ( \" Guillaume de Saint-Pathus\"; 1250 Saint-Pathus - 1315) byl příslušník řádu františkánů a autor spisů o životě a zázracích svatého Ludvíka.\n\nByl vnukem Viléma z Barres a v letech 1277 až 1295 zastával místo zpovědníka francouzské královny Markéty . Po královnině skonu se stal zpovědníkem její dcery Blanky, ovdovělé vévodkyně z Cerdy a zřejmě po roce 1303 na její popud začal sepisovat své dílo, ve kterém čerpal z dnes již ztracených akt kanonizačního procesu krále Ludvíka.\n"}
{"id": "867684", "url": "https://cs.wikipedia.org/wiki?curid=867684", "title": "Česká Miss 2005", "text": "Česká Miss 2005\n\nČeská Miss 2005 představoval historicky první ročník české národní soutěže krásy Česká Miss.\n\nSlavnostní večer se konal v sobotu 26. února 2005. Porota se skládala z předsedkyně poroty Michaely Maláčové, Haliny Pawlowské, Heleny Houdové, Terezy Maxové, Romana Šebrleho, Aleše Valenty a Ondřeje Hejmy. Finálový večer moderoval Vojtěch Kotek. Významný host byl prezident republiky Václav Klaus.\n\nVítězku korunovala Miss Universe 2004 Jennifer Hawkinsová z Austrálie.\n\n\n\n\n\n"}
{"id": "867685", "url": "https://cs.wikipedia.org/wiki?curid=867685", "title": "Vilém z Nangis", "text": "Vilém z Nangis\n\nVilém z Nangis ( \"Guillaume de Nangis\", † 1300) byl mnich v benediktinském opatství sv. Diviše a kronikář. Roku 1285 se stal klášterním knihovníkem a archivářem. Své funkce využil ke studiu knihovny a ve své obsáhlé kronice, jež mapuje dějiny od stvoření světa, využil pro popisované děje před rokem 1112 dílo Sigeberta z Gembloux. Po tomto datu již pracoval sám a jeho dílo je považováno za primární zdroj informací o historii Francie druhé poloviny 13. století.\n\n"}
{"id": "867687", "url": "https://cs.wikipedia.org/wiki?curid=867687", "title": "Zdeněk Bursa", "text": "Zdeněk Bursa\n\nBc. Zdeněk Bursa (* 19. července 1966) je český regionální politik, v letech 2008-2012 radní Libereckého kraje. Je členem České strany sociálně demokratické.\n\nZdeněk Bursa v roce 1984 odmaturoval na středním odborném učilišti strojírenském, kde studoval obor \"mechanik seřizovač\". Po studiu pracoval právě jako mechanik v podniku LIAZ, po absolvování vojenské služby také u Hradní stráže. V devadesátých letech se živil nejprve jako učitel v autoškole a následně jako mistr výroby v podniku \"Ornela Zásada\". Zde pracoval až do roku 2008.\n\nV letech 2008 až 2011 studoval Vysokou školu regionálního rozvoje, kde získal titul bakalář.\n\nBursa v krajských volbách v roce 2008 kandidoval na devátém místě kandidátky ČSSD do zastupitelstva Libereckého kraje. Ve volbách uspěl a 1. prosince 2008 byl na ustavujícím zasedání zastupitelstva zvolen krajským radním, pověřeným vedením rezortu ekonomiky.\n\nV komunálních volbách v roce 2010 vedl kandidátku ČSSD v Zásadě na Železnobrodsku, strana však skončila předposlední a do zastupitelstva obce se nedostala.\n\nV krajských volbách v roce 2012 se stal znovu krajským zastupitelem, kvůli špatným volebním výsledkům strany hovořil o své rezignaci, nakonec ale rezignoval až o čtyři měsíce později, poté co byl spolu s dalšími spolustraníky obviněn kvůli neoprávněnému pobírání odměn ve firmách patřících kraji.\n\nV letech 2010 až 2011 byl členem dozorčí rady společnosti \"Klasický areál Harrachov\", v letech 2009 až 2011 také \"Nemocnice Česká Lípa\". 18. prosince 2012 byl novým zastupitelstvem Libereckého kraje odvolán z dozorčí rady krajských společností \"Krajská nemocnice Liberec\", \"Silnice LK\" a \"Agentura regionálního rozvoje\", ve kterých rovněž působil (v liberecké nemocnici dokonce jako předseda).\n\nVe volebním období 2008-2012 byl předsedou \"Komise pro nakládání s nemovitým majetkem kraje\" rady Libereckého kraje. Ve volebním období 2012-2016 byl nominován do \"Finančního výboru\" zastupitelstva Libereckého kraje; díky koaliční dohodě, že do výboru nebudou jmenováni osoby, proti nimž je vedeno trestní stíhání, však zvolen nebyl.\n\nV roce 2011 se Bursa společně s dalšími dvěma radními Martinem Seppem a Pavlem Petráčkem stali terčem kritiky za to, že pobírali odměny za členství v dozorčí radě společnosti \"Silnice LK\", která však v té době ještě nevyvíjela žádnou činnost. Radní se nakonec svých odměn vzdali.\n\nBursa byl kritizován i za pobírání odměn v dozorčí radě Krajské nemocnice Liberec, jejíž byl předsedou. Kvůli tomu byl společně s libereckou primátorkou Martinou Rosenbergovou a ředitelem nemocnice Jiřím Veselkou policií v červnu 2012 obviněn z porušování povinnosti při správě cizího majetku z nedbalosti.\n\nV kauzách Nemocnice Česká Lípa a společnosti \"Silnice LK\" byl Bursa v roce 2014 spolu s dalšími osobami obžalován a hrozí mu až 8 let vězení.\n"}
{"id": "867688", "url": "https://cs.wikipedia.org/wiki?curid=867688", "title": "Miroslav Máče", "text": "Miroslav Máče\n\nMiroslav Máče (* 19. srpna 1956) je český politik, ekonom a vysokoškolský pedagog, v letech 1998 až 2002 a pak opět 2005 až 2006 poslanec Poslanecké sněmovny PČR, dlouholetý zastupitel města Český Krumlov, od roku 1990 do roku 2010 člen ČSSD, od konce roku 2013 člen KSČM.\n\nVystudoval elektrotechnickou fakultu na ČVUT (obor automatizované systémy řízení). Roku 1985 zde ukončill aspiranturu v oboru technická kybernetika. Kromě toho v roce 1999 absolvoval doktorandské studium (obor účetnictví a finanční řízení podniků) na Vysoké škole ekonomické v Praze. Od roku 1994 byl profesí učitelem na Jihočeské univerzitě v Českých Budějovicích.\n\nV komunálních volbách roku 1994, komunálních volbách roku 1998 a komunálních volbách roku 2006 byl zvolen do zastupitelstva města Český Krumlov za ČSSD. Mandát neobhájil v komunálních volbách roku 2010, kdy již kandidoval jako bezpartijní na kandidátní listině SPORTOVCI PRO KRUMLOV. Profesně se od roku 1994 do roku 2010 uvádí jako vysokoškolský učitel.\n\nVe volbách v roce 1998 byl zvolen do poslanecké sněmovny za ČSSD (volební obvod Jihočeský kraj). Byl členem sněmovního výboru pro evropskou integraci a v letech 1998-2000 i zahraničního výboru. Ve volbách v roce 2002 kandidoval, ale nebyl zvolen. Do sněmovny se dostal ovšem dodatečně jako náhradník v prosinci 2005 poté, co rezignoval Jan Mládek. V parlamentu setrval jen do voleb v roce 2006. Byl členem rozpočtového výboru.\n\nPůsobil jako jednatel obchodní společnosti a byl pracovníkem Státního fondu dopravní infrastruktury. V roce 2005 se zmiňuje coby vyučující na katedře účetnictví Jihočeské univerzity v Českých Budějovicích.\n\nPozději byl vyloučen předsedou okresního výboru z ČSSD a v roce 2013 se stal členem KSČM. V komunálních volbách v roce 2014 kandidoval za KSČM do Zastupitelstva města Český Krumlov, ale neuspěl (skončil jako první náhradník). Nakonec však k 1. dubnu 2015 mandát získal.\n\nVe volbách do Senátu PČR v roce 2016 kandidoval za KSČM v obvodu č. 10 – Český Krumlov. Se ziskem 12,89 % hlasů skončil na 3. místě a do druhého kola nepostoupil.\n"}
{"id": "867695", "url": "https://cs.wikipedia.org/wiki?curid=867695", "title": "Marie Machatá", "text": "Marie Machatá\n\nMarie Machatá (* 9. května 1954) je bývalá česká politička, na přelomu 20. a 21. století poslankyně Poslanecké sněmovny za Unii svobody, později za Českou stranu národně sociální.\n\nK roku 1998 se uvádí jako státní zaměstnankyně, bytem Jablonec nad Nisou. Pocházela z rodiny učitelů. Sama studovala na Pedagogické fakultě v Hradci Králové, Pedagogické fakultě Univerzity Karlovy v Praze (obor defektologie) a na Univerzitě Komenského v Bratislavě. Studia dokončila roku 1991. Působila v oboru poradenství psychomotoriky (specialistka na lehké mozkové disfunkce, dětské mozkové obrny a afazie). Před rokem 1998 pracovala na Okresním úřadě v Jablonci nad Nisou (vedoucí oboru sociálních věcí, zdravotnictví, školství a kultury). Byla rozvedená a měla jednoho syna.\n\nPůvodně byla členkou Občanské demokratické aliance, za kterou ve volbách v roce 1996 neúspěšně kandidovala do sněmovny. Později se stala členkou nově vzniklé Unie svobody. Ve volbách v roce 1998 byla zvolena do poslanecké sněmovny za Unii svobody (volební obvod Severočeský kraj). Byla členkou sněmovního ústavněprávního výboru. V parlamentu setrvala do voleb v roce 2002. 26. října 1999 opustila Unii svobody. Zdůvodnila to zklamáním z nedůslednosti Unie svobody při vedení pravicové opoziční politiky. Nesouhlasila rovněž s projektem Čtyřkoalice. V listopadu 1999 se stala členkou České strany národně sociální, jež tak získala díky ní dočasně parlamentní zastoupení.\n\nV komunálních volbách roku 2002 kandidovala neúspěšně za ČSNS do zastupitelstva hlavního města Praha. Profesně se uvádí jako vysokoškolská učitelka.\n\n"}
{"id": "867697", "url": "https://cs.wikipedia.org/wiki?curid=867697", "title": "Decatur (Illinois)", "text": "Decatur (Illinois)\n\nDecatur () je okresní město a největší město okresu Macon County ve státě Illinois v USA. Město občas nazývané „sójové hlavní město světa“ se rozkládá v oblasti severoamerických vnitřních rovin podél řeky Sangamon a jezera Decatur ve střední Illinois.\n\nDecatur byl založen v roce 1829 a pojmenován podle hrdiny britsko-americké války Stephena Decatura.\n\nDnes je typickým malým městem amerického Středozápadu s domy a parky u břehu jezera Decatur a mnoha historickými cihlovými domy v centru. Sídlí v něm soukromá Millikin University a veřejná Richland Community College. Má charakter univerzitního města s ulicemi lemovanými řadami stromů a rozsáhlou průmyslovou a zemědělskou produkcí.\n\nPři přechodu od průmyslové ekonomiky k ekonomice služeb zažil Decatur dlouhodobý úbytek obyvatel: V roce 2010 žilo v Decaturu 76 122 lidí, i když v roce 2000 činila populace ještě 81 500 osob.\n\nRozvojové aktivity se přesouvají do vnějších části metropolitní oblasti Decaturu, čímž se výrazně rozostřují hranice města a blízkých vesnic Mount Zionu, Harristownu, and Forsythu. Podle publikace \"Sperling's Best Places\" má metropolitní oblast Decaturu 110 768 obyvatel.\n"}
{"id": "867698", "url": "https://cs.wikipedia.org/wiki?curid=867698", "title": "Kamyšník přímořský", "text": "Kamyšník přímořský\n\nKamyšník přímořský (\"Bolboschoenus maritimus\") s. str. je mokřadní fakultativně halofytní rostlina vyššího vzrůstu, v Evropě nejznámější druh téměř celosvětově rozšířeného rodu kamyšník.\n\n\"Bolboschoenus maritimus\" (L.) Palla (≡ \"Scirpus maritimus\" L.) byl dříve považován za\njediného zástupcem rodu \"Bolboschoenus\" ve Střední Evropě. Později byly uznávány dva poddruhy, jmenovitě \"Bolboschoenus maritimus\" subsp. \"maritimus\" a \"Bolboschoenus maritimus\" subsp. \"compactus\".\n\nV současnosti je \"Bolboschoenus maritimus\" agg. obtížným taxonem ve kterém je vymezení specifických vnitrodruhových vztahů nejasné. Do komplexu tohoto druhu patří ustálené plodné hybridy považované v poslední době za samostatné druhy. Jsou to např. kamyšník jižní, kamyšník polní, kamyšník přímořský s. str. kamyšník širokoplodý, kamyšník vrcholičnatý.\n\nJe rozšířen hlavně v Evropě, severní a západní Asii a v Severní Americe. Vyskytuje se také na nepříliš rozsáhlém územní Azor, na jihu Afriky, v Austrálii, na Novém Zélandu i Tichomořských ostrovech. Vyrůstá na vlhkých místech která jsou příležitostně zaplavována, ale jinak se na nich voda trvale nedrží, dává přednost prostorám s nezapojenou vegetaci. Jeho upřednostňovaným biotopem jsou sezónní i trvalé mokřady na okrajích vodních nádrží a v ústí řek. Nevadí mu těžká jílovitá půda která při vyschnutí vody tvrdne, může být i částečně zasolená. Vyskytuje se převážně na březích moře, v brakické vodě, na slaniskách a občas i v tekoucí či stojaté sladké vodě s vyšším obsahem minerálních látek.\n\nV České republice jej lze nejčastěji nalézt v Polabí, Poohří a Pomoraví, převážně v jejích dolních částech, jinde se vyskytuje jen řídce. Kamyšník přímořský je podle \"Botany.cz\" silně ohrožený druh (C2-EN), podle \"Biolib.cz\" ohrožený druh (C3-VU). Podle \"Florabase.cz\" se kamyšník přímořský v ČR v roce 2011 vyskytoval: .\n\nVytrvalá rostlina s tuhou lodyhou, která je ve spodní části na průřezu oblá a v horní trojhranná, dosahující do výše 0,7 až výjimečně 1,5 m. Lodyha vyrůstá z hlízek velkých 2 až 3 cm rostoucích na koncích hustě spletených šupinatých oddenků vyskytujících se nejčastěji v hloubce do 10 cm. Ve spodní části lodyhy (do 1/3 až 1/2) vyrůstají lysé, žlábkovité, ostře kýlnaté, po okrajích drsné listy široké 2 až 10 mm, na jejím vrcholku jsou nejčastěji tři nápadně dlouhé, listů podobné podpůrné listeny ve kterých spočívá vrcholové květenství hlávka nebo kružel klásků. Pochvy listů mají ve spodní části hnědou až černohnědou barvu, na konci jsou jakoby uťaté.\n\nRezavě hnědé, vejčité až úzce vejčité, mnohokvěté klásky dlouhé i přes 1 cm vyrůstají samostatně nebo obvykleji jsou po 2 až 10 směstnány do 2 až 6 svazečků které bývají přisedlé nebo vyrůstají na nestejně dlouhých stopkách. Klásky mají šroubovitě seřazené slámově hnědé, blanité plevy dlouhé 5 až 8 mm, které jsou na koncích vykrojené a mají jemnou osinu téměř 3 mm dlouhou. V paždích plev vyrůstají kvítky se svrchním semeníkem s dlouhou dvou nebo trojklanou čnělku, nebo se 3 tyčinkami s podlouhlými žlutými prašníky a zpravidla 5 drsných štětinek nahrazující okvětí které postupně opadnou. Samičí květy v květenství dozrávají dříve než samčí, je tím bráněno samoopylení. Kvete od května do července.\n\nPlodem je eliptická, obvejčitá až široce obvejčitá nažka, jednostranně nebo dvoustranně zploštělá, rezavě hnědé barvy s viditelnou síťovou strukturou o průměrné délce 3,8 a šířce 2 mm. Tloušťka exokarpu je zhruba dvounásobná oproti mezokarpu, u exokarpu jsou buňky se vzduchovou náplní. V jednom gramu je průměrně 500 semen.\n\nKamyšník přímořský je variabilní druh co týká jeho květenství. To bývá mnohdy tvořeno jen přisedlými klásky, u mladých rostlin nebo při nedostatku živin vyrůstá klásek jen jediný. Někdy jsou naopak klásky dlouhé až 4 cm, mají přitom velký počet kvítků sterilních.\n\nJsou také časté rozdíly ve tvarech plodů, od téměř plochých až k silně vypouklým. Také tloušťka exokarpu bývá někdy shodná s tloušťkou mezokarpu.\n\nKamyšník přímořský se rozšiřuje semeny i zbytnělými částmi oddenků – hlízkami. Semena mají v exokarpu vzduchové buňky které semenům zajišťují nejlepší plovatelnost ze všech středoevropských druhů kamyšníků. Mimo to se nažky dokáží přichytit i k peří ptáků kteří je zanesou na jiná stanoviště. Jinak se spolehlivě šíří hlízkami, které bývají při erozi břehů vodou odnášeny na velké vzdálenosti nebo jsou při mělkém obdělávání orné půdy roznášeny po obdělávaném poli. Hlízky spolehlivě klíčí z hloubky 10 až 20 cm, pokud se dostanou na nepříznivé místo dokážou bez úhony v zemi vyčkat na mokrý rok.\n\nV České republice se kamyšník přímořský místy rozšiřuje z příbřežních oblastí velkých řek na ornou půdu, kde se zabydluje hlavně v širokořádkových plodinách. Mnohdy je tam ale za něj mylně považován kamyšník širokoplodý, od kterého jej lze bezpečně rozeznat jen podle semen.\n\nVe státech s větším rozšířením se jeho houževnatých listů využívá k pletení rohoží, tkaní koberců i k výrobě pevných nití, ze semen se vyrábí mouka a mladé hlízky obsahující hodně škrobu se pečou. Mladé rostliny jsou vhodnou potravou pro býložravce, staré naopak svou hořkostí píci znehodnocují.\n\nBývá také efektivně využíván při rekonstrukcích mokřadů, kanálů i jezer kde svou hustou sítí oddenků stabilizuje měkké podklady břehů které chrání před vlnobitím, poskytuje dále úkryt ptákům a místo k tření ryb. Vysazuje se také do biologických čistíren kde ve svých kořenech hostí bakterie filtrující vodu.\n\n\n \n"}
{"id": "867701", "url": "https://cs.wikipedia.org/wiki?curid=867701", "title": "Kanton Callas", "text": "Kanton Callas\n\nKanton Callas (fr. \"Canton de Callas\") je francouzský kanton v departementu Var v regionu Provence-Alpes-Côte d'Azur. Tvoří ho šest obcí.\n\n"}
{"id": "867702", "url": "https://cs.wikipedia.org/wiki?curid=867702", "title": "Kanton Cotignac", "text": "Kanton Cotignac\n\nKanton Cotignac (fr. \"Canton de Cotignac\") je francouzský kanton v departementu Var v regionu Provence-Alpes-Côte d'Azur. Tvoří ho šest obcí.\n\n"}
{"id": "867703", "url": "https://cs.wikipedia.org/wiki?curid=867703", "title": "Kanton Cuers", "text": "Kanton Cuers\n\nKanton Cuers (fr. \"Canton de Cuers\") je francouzský kanton v departementu Var v regionu Provence-Alpes-Côte d'Azur. Tvoří ho čtyři obce.\n\n"}
{"id": "867705", "url": "https://cs.wikipedia.org/wiki?curid=867705", "title": "Kanton Fayence", "text": "Kanton Fayence\n\nKanton Fayence (fr. \"Canton de Fayence\") je francouzský kanton v departementu Var v regionu Provence-Alpes-Côte d'Azur. Tvoří ho osm obcí.\n\n"}
{"id": "867708", "url": "https://cs.wikipedia.org/wiki?curid=867708", "title": "Vietnamské dráhy", "text": "Vietnamské dráhy\n\nVietnamské dráhy (vietnamsky \"Đường sắt Việt Nam\", ve zkratce \"DSVN\", anglicky \"Vietnam Railways\", ve zkratce \"VNR\") je národní železniční dopravce Vietnamu. Jsou plně vlastněny a kontrolovány vietnamským státem. Jsou podřízeny ministerstvu železnic. Jejich nejdůležitější tratí je železnice Hanoj-Ho Či Minovo Město.\n\n"}
{"id": "867711", "url": "https://cs.wikipedia.org/wiki?curid=867711", "title": "Inna Žukovová", "text": "Inna Žukovová\n\nInna Žukovová vlastním jménem Inna Ivanovna Žukova (* 6. listopadu 1986, Krasnodar, Sovětský svaz ) je běloruská moderní gymnastka. Druhá z olympijských her 2008 v Pekingu.\nKariéra\n\nJejí talent objevila v roce 1990, známá běloruská trenérka Irina Leparskaja. Na hrách v Athénách byla 7, ale už tehdy všechny oslovila. O čtyři roky později skončila těsně za Jevgenijou Kanajevovou na druhém místě. Gymnastiku už nedělá. Snažila se uplatnit jako trenérka a částečně se jí to povedlo. Trénuje děti v Minsku. V současné době je vdaná.\nOsobní život\n\nMezi její nejlepší kamarádky patří: krajanky Melitina Staniouta a Ljubov Čarkašinová.\n"}
{"id": "867715", "url": "https://cs.wikipedia.org/wiki?curid=867715", "title": "Brian d'Arcy James", "text": "Brian d'Arcy James\n\nBrian d'Arcy James (* 29. června 1968, Saginaw, Michigan, Spojené státy americké) je americký herec a zpěvák.\n\nNarodil se v Saginawu v Michiganu prodavačce dětských knih Mary (rozené Kelly) a právníkovi Thomase F. Jamesovi. Jeho dědeček z matčiny strany byl Harry F. Kelly, bývalý michiganský guvernér. Jeho strýcem byl herec Brian Kelly, který se objevil v seriálu \"Flipper\" a byl producentem filmu \"Blade Runner\". Má dvě sestry: Kate James, herečku a spisovatelku, která vystupuje s chicagskou komediální skupinou Schadenfreude a Annu James Noonan, také herečku. Má také bratra Andrewa Jamese.\n\nAbsolvoval Northwestern University's School of Communication. V roce 2002 získal nominaci na cenu Tony v kategorii nejlepší herec v muzikálu za své ztvárnění role Sidneyho Falca v muzikálu \"Sweet Smell of Success\", kde s ním společně hrál John Lithgow. Také získal cenu Obie Award za svůj výkon v one-man hře \"The Good Thief\" od Conora McPhersona.\n\nMezi další broadwayské hry, ve kterých se objevil, patří muzikály \"Titanic\", \"Carousel\" a \"Pokrevní bratři\" (\"Blood Brothers\"). Mezi jeho mimo broadwayské představení se řadí \"The Wild Party\" v roce 2000, po boku Julie Murney a Idiny Menzel, za které získal nominaci na cenu Drama Desk Award, stejně jako za hru \"Pardon My English\". Na Broadwayi se objevil v \"The Lieutenant of Inishmore on Broadway\", nahradil Norberta Leo Butze v \"Dirty Rotten Scoundrels\" a po boku Kristin Chenoweth si zahrál ve hře \"The Apple Tree\".\n\nV roce 2004 vydal vánoční album nazvané \"From Christmas Eve to Christmas Morn\". V muzikálu \"White Christmas\" hrál v roce 2004 roli Boba Wallace.\n\nV roce 2008 hrál roli Dana Goodmana v muzikálu \"Next to Normal\", který se hrál mimo Broadway v divadle Second Stage Theatre. Poté si vedle Sutton Foster a Christophera Siebera zahrál titulní roli v muzikálu \"Shrek the Musical\". Muzikál začínal předpremiérami na Broadwayi dne 8. listopadu 2008 a měla premiéru 14. prosince po několika představeních v Seattlu. Za tuto roli vyhrál cenu Outer Critics Circle Award v kategorii nejlepší herec v muzikálu a cenu Drama Desk Award za nejlepší herecký výkon v muzikálu. Za své ztvárnění byl taktéž nominován na cenu Tony v kategorii nejlepší hlavní herec. Po roce uvádění z muzikálu odešel a nahradil ho Ben Crawford.\n\nObjevil se ve hře \"Time Stands Still\", po boku Laury Linney, Alicii Silverstone a Erica Bogosiana. Předpremiérvá představení začala 5. ledna 2010 a premiéra proběhla 25. ledna v divadle Samuela J. Friedmana. Hra měla omezený počet představení a skončila 27. března 2010. Za tuto roli vyhrál cenu broadway.com Audience Award v kategorii nejoblíbenější divadelní herec.\n\nRoli Dana Goodmana si zopakoval v \"Next to Normal\" v divadle Booth Theatre, když 17. května 2010 v roli nahradil Roberta Spencera. Své omezené angažmá skončil dne 18. července 2010 a nahradil ho Jason Danieley.\n\nDne 19. července 2010 vystupoval před tehdejším prezidentem Barackem Obamou a první dámou Michelle Obamou na události \"A Broadway Celebration: In Performance at the White House\", jejíž záznam i vysílala televize PBS dne 20. října 2010.\n\nOpět se objevil v \"Time Stands Still\", když se hra navrátila na Broadway. Derniéra proběhla dne 30. ledna 2011.\n\nPatřil mezi hlavní postavy v muzikálovém seriálu televize NBC s názvem \"Smash\", kde hrál Franka, manžela postavy Debry Messing. NBC oficiálně potvrdila \"Smash\" jako seriál dne 11. května 2011 a první díl se vysílal 6. února 2012. Ve druhé sérii již nepatří k hlavním postavám a objevuje se zde pouze jako vedlejší.\n\nV roce 2012 si zahrál v krátkém filmu Torsteina Blixfjorda s názvem \"Bird In A Box\".\n\nSpolu s Brooke Shields uváděl 57. ročník předávání cen Drama Desk Awards, které se konalo dne 3. června 2012.\n\nZtvárnil roli Bicka v novém muzikálu \"Giant\", který se uváděl v Public Theater od 26. října do 16. prosince 2012.\n\n\n\n\n"}
{"id": "867716", "url": "https://cs.wikipedia.org/wiki?curid=867716", "title": "Kanton Lorgues", "text": "Kanton Lorgues\n\nKanton Lorgues (fr. \"Canton de Lorgues\") je francouzský kanton v departementu Var v regionu Provence-Alpes-Côte d'Azur. Tvoří ho čtyři obce.\n\n"}
{"id": "867717", "url": "https://cs.wikipedia.org/wiki?curid=867717", "title": "Kanton Rians", "text": "Kanton Rians\n\nKanton Rians (fr. \"Canton de Rians\") je francouzský kanton v departementu Var v regionu Provence-Alpes-Côte d'Azur. Tvoří ho šest obcí.\n\n"}
{"id": "867718", "url": "https://cs.wikipedia.org/wiki?curid=867718", "title": "Kanton Apt", "text": "Kanton Apt\n\nKanton Apt (fr. \"Canton d'Apt\") je francouzský kanton v departementu Vaucluse v regionu Provence-Alpes-Côte d'Azur. Tvoří ho 13 obcí.\n\n"}
{"id": "867720", "url": "https://cs.wikipedia.org/wiki?curid=867720", "title": "Kanton Bédarrides", "text": "Kanton Bédarrides\n\nKanton Bédarrides (fr. \"Canton de Bédarrides\") je francouzský kanton v departementu Vaucluse v regionu Provence-Alpes-Côte d'Azur. Tvoří ho čtyři obce.\n\n"}
{"id": "867721", "url": "https://cs.wikipedia.org/wiki?curid=867721", "title": "Kanton L'Isle-sur-la-Sorgue", "text": "Kanton L'Isle-sur-la-Sorgue\n\nKanton L'Isle-sur-la-Sorgue (fr. \"Canton de L'Isle-sur-la-Sorgue\") je francouzský kanton v departementu Vaucluse v regionu Provence-Alpes-Côte d'Azur. Tvoří ho devět obcí.\n\n"}
{"id": "867722", "url": "https://cs.wikipedia.org/wiki?curid=867722", "title": "Kanton Avignon-Est", "text": "Kanton Avignon-Est\n\nKanton Avignon-Est (fr. \"Canton d'Avignon-Est\") je francouzský kanton v departementu Vaucluse v regionu Provence-Alpes-Côte d'Azur. Tvoří ho dvě obce.\n\n"}
{"id": "867723", "url": "https://cs.wikipedia.org/wiki?curid=867723", "title": "Donald Brown", "text": "Donald Brown\n\nDonald Eugene Brown II (11. dubna 1987 v Atlantic Highlands, stát New Jersey) je bývalý hráč amerického fotbalu, který nastupoval na pozici Running backa v National Football League. Univerzitní fotbal hrál za University of Connecticut, poté byl vybrán v prvním kole Draftu NFL 2009 týmem Indianapolis Colts.\n\nBrown navštěvoval Red Bank Catholic High School ve městě Red Bank ve státě New Jersey. V posledním ročníku naběhal 2 032 yardů a skóroval 27 touchdownů. S hodnocením tři hvězdičky byl podle webu Rivals.com ohodnocen jako 53. nejlepší Running back v USA. 22. ledna 2005 si pro pokračování své kariéry vybral University of Connecticut před University of Wisconsin.\n\nBrown podepsal dopis o záměru nastoupit na University of Connecticut 2. února 2005. Během tří let se 3 800 naběhanými yardy stal rekordmanem univerzity, ale poté, co v předposledním roce naběhal přes 2 000 yardů oznámil, že poslední ročník hrát nebude a vstoupí do Draftu NFL.\n\nBrown zahájil sezónu 2006 jako Kickoff returner a druhý Running back za kapitánem týmu, Terry Caulleym. Své schopnosti předvedl hned v prvním utkání, když naběhal 118 yardů z devíti pokusů, včetně 53-yardové běhu pro touchdown. Poté, co si 29. září Caulley poranil koleno, se Brown stává startujícím Running backem a v utkání proti Rutgers naběhá 199 yardů a skóruje 2 touchdowny. Tento výkon mu po zbytek sezóny zajišťuje pozici startujícího hráče. Nejlepší výkon sezóny podává hned v dalším zápase proti Pittsburghu, když ze 43 pokusů naběhá 205 yardů, skóruje 3 touchdowny (1 zachycený) a pomůže svému týmu k vítězství v dvojitém prodloužení 46-45. Celkem nasbírá 896 yardů a 9 touchdownů (2 zachycené), což stačí na nominaci do druhého týmu All Big East.\n\nPo úspěšné první sezóně se od Browna čekaly velké věci, jenže nepříjemná zranění a konkurence spoluhráče Andreho Dixona zbrzdili jeho výkony. Konečný účet 821 yardů a 8 touchdownů tak byl vlastně docela dobrý, protože Dixon měl ještě lepší statistiky. Dvakrát (proti Rutgers a West Virginii) naběhal přes 100 yardů a dvakrát (proti Duke a Syracuse) byl blízko k pokoření této hranice, protože získal 99 yardů.\n\nDíky Dixonově zranění kotníku před sezónou se Brown stává startujícím Running backem. V prvních osmi zápasech za sebou pokaždé překonává hranici 100 naběhaných yardů a dvakrát z toho dokonce 200 yardů (proti Temple a Virginii). Základní část zakončuje s 1 822 naběhanými yardy, což ho řadí na první místo v celé soutěži. 3. ledna 2009 je při vítězství 38-20 v International Bowlu proti University of Buffalo zvolen hráčem utkání za 261 naběhaných yardů (208 v druhé polovině) a 1 touchdown. S celkem 2 083 naběhanými yardy se stává teprve 14. hráčem v historii soutěže, který překonal 2 000 yardů. Po tomto utkání ohlašuje svůj záměr vstoupit do Draftu NFL 2009.\n\nBrown byl považován za jednoho ze tří nejlepších Running backů v nabídce spolu s Knowshonem Morenem a Chrisem Wellsem. Byl vybrán v prvním kole draftu na 27. místě celkově týmem Indianapolis Colts jako první hráč v historii University of Connecticut vybraný v prvním kole.\n\n2. srpna 2009 podepsal Donald Brown pětiletý kontrakt s Colts a stal náhradním Running backem za Josephem Addaiem. První touchdown kariéry skóroval 21. září 2009 při vítězství nad Miami Dolphins 27-23. 19. prosince zaznamenal první utkání s více jak 100 naběhanými yardy při vítězství 34-24 nad Jacksonville Jaguars. V sezónách 2010 a 2011 dostal více prostoru, takže naběhal 497, respektive 645 yardů a zaznamenal 7 touchdownů. Nejlepší výkon podal 18. prosince 2011 v utkání proti Tennessee Titans, které Colts získali v poměru 27-23, zvítězili po třinácti prohraných zápasech v řadě a Brown naběhal 161 yardů, včetně 80-yardového běhu pro touchdown. Po propuštění Addaie se na začátku sezóny 2012 stává startujícím Running backem, ale po čtyřech zápasech přepustil pozici Vicku Ballardovi a občas také zaskakoval jako Fullback. Ani pro ročník 2013 nebyl startujícím hráčem, jenže kvůli zraněním ostatních Running backů tuto výsadu získal v 13. týdnu proti Tennessee Titans a až do konce sezóny ji nepustil. Celkem zaznamenal 537 naběhaných yardů, 6 touchdownů, 27 zachycených yardů a z nich 2 touchdowny.\n\nVelký přetlak na pozici Running backa vyřešilo vedení Colts propuštěním Browna, který 11. března 2014 podepisuje tříletý kontrakt se San Diegem Chargers za 10,5 milionu dolarů, z toho 4 miliony garantované. V novém týmu se Brown stává náhradníkem za Brandenem Oliverem a celkem si připíše 223 naběhaných yardů a 211 zachycených.\n\n"}
{"id": "867724", "url": "https://cs.wikipedia.org/wiki?curid=867724", "title": "Kanton Avignon-Nord", "text": "Kanton Avignon-Nord\n\nKanton Avignon-Nord (fr. \"Canton d'Avignon-Nord\") je francouzský kanton v departementu Vaucluse v regionu Provence-Alpes-Côte d'Azur. Tvoří ho dvě obce.\n\n"}
{"id": "867725", "url": "https://cs.wikipedia.org/wiki?curid=867725", "title": "Kanton Avignon-Ouest", "text": "Kanton Avignon-Ouest\n\nKanton Avignon-Ouest (fr. \"Canton d'Avignon-Ouest\") je francouzský kanton v departementu Vaucluse v regionu Provence-Alpes-Côte d'Azur. Tvoří ho pouze západní část města Avignon.\n"}
{"id": "867726", "url": "https://cs.wikipedia.org/wiki?curid=867726", "title": "Kanton Avignon-Sud", "text": "Kanton Avignon-Sud\n\nKanton Avignon-Sud (fr. \"Canton d'Avignon-Sud\") je francouzský kanton v departementu Vaucluse v regionu Provence-Alpes-Côte d'Azur. Tvoří ho pouze jižní část města Avignon.\n"}
{"id": "867729", "url": "https://cs.wikipedia.org/wiki?curid=867729", "title": "Kanton Orange-Est", "text": "Kanton Orange-Est\n\nKanton Orange-Est (fr. \"Canton d'Orange-Est\") je francouzský kanton v departementu Vaucluse v regionu Provence-Alpes-Côte d'Azur. Tvoří ho sedm obcí.\n\n"}
{"id": "867730", "url": "https://cs.wikipedia.org/wiki?curid=867730", "title": "Kanton Orange-Ouest", "text": "Kanton Orange-Ouest\n\nKanton Orange-Ouest (fr. \"Canton d'Orange-Ouest\") je francouzský kanton v departementu Vaucluse v regionu Provence-Alpes-Côte d'Azur. Tvoří ho sedm obcí.\n\n"}
{"id": "867731", "url": "https://cs.wikipedia.org/wiki?curid=867731", "title": "Kanton Beaumes-de-Venise", "text": "Kanton Beaumes-de-Venise\n\nKanton Beaumes-de-Venise (fr. \"Canton de Beaumes-de-Venise\") je francouzský kanton v departementu Vaucluse v regionu Provence-Alpes-Côte d'Azur. Tvoří ho sedm obcí.\n\n"}
{"id": "867732", "url": "https://cs.wikipedia.org/wiki?curid=867732", "title": "Kanton Carpentras-Nord", "text": "Kanton Carpentras-Nord\n\nKanton Carpentras-Nord (fr. \"Canton de Carpentras-Nord\") je francouzský kanton v departementu Vaucluse v regionu Provence-Alpes-Côte d'Azur. Tvoří ho šest obcí.\n\n"}
{"id": "867733", "url": "https://cs.wikipedia.org/wiki?curid=867733", "title": "Kanton Carpentras-Sud", "text": "Kanton Carpentras-Sud\n\nKanton Carpentras-Sud (fr. \"Canton de Carpentras-Sud\") je francouzský kanton v departementu Vaucluse v regionu Provence-Alpes-Côte d'Azur. Tvoří ho pět obcí.\n\n"}
{"id": "867734", "url": "https://cs.wikipedia.org/wiki?curid=867734", "title": "Kanton Bollène", "text": "Kanton Bollène\n\nKanton Bollène (fr. \"Canton de Bollène\") je francouzský kanton v departementu Vaucluse v regionu Provence-Alpes-Côte d'Azur. Tvoří ho sedm obcí.\n\n"}
{"id": "867735", "url": "https://cs.wikipedia.org/wiki?curid=867735", "title": "Kanton Bonnieux", "text": "Kanton Bonnieux\n\nKanton Bonnieux (fr. \"Canton de Bonnieux\") je francouzský kanton v departementu Vaucluse v regionu Provence-Alpes-Côte d'Azur. Tvoří ho šest obcí.\n\n"}
{"id": "867736", "url": "https://cs.wikipedia.org/wiki?curid=867736", "title": "Římskokatolická farnost Libotenice", "text": "Římskokatolická farnost Libotenice\n\nŘímskokatolická farnost Libotenice (lat. \"Liboteynicium\") je územní společenství římských katolíků v Libotenicích a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nNejstarší písemný doklad o lokalitě Libotenice pochází z roku 1226. Po bitvě na Bílého Hoře se Libotenice staly filiálkou k Dolánkám. Matriky byly vedeny od roku 1738. V roce 1787 byla v Libotenicích zřízena fara. Ve stejném roce byla postavena také kaple sv. Isidora.\n\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) farnosti Doksany, jehož součástí je i farnost Libotenice, která je tak spravována \"excurrendo\".\n\n"}
{"id": "867737", "url": "https://cs.wikipedia.org/wiki?curid=867737", "title": "Kanton Cadenet", "text": "Kanton Cadenet\n\nKanton Cadenet (fr. \"Canton de Cadenet\") je francouzský kanton v departementu Vaucluse v regionu Provence-Alpes-Côte d'Azur. Tvoří ho devět obcí.\n\n"}
{"id": "867738", "url": "https://cs.wikipedia.org/wiki?curid=867738", "title": "Kanton Cavaillon", "text": "Kanton Cavaillon\n\nKanton Cavaillon (fr. \"Canton de Cavaillon\") je francouzský kanton v departementu Vaucluse v regionu Provence-Alpes-Côte d'Azur. Tvoří ho šest obcí.\n\n"}
{"id": "867739", "url": "https://cs.wikipedia.org/wiki?curid=867739", "title": "Kanton Gordes", "text": "Kanton Gordes\n\nKanton Gordes (fr. \"Canton de Gordes\") je francouzský kanton v departementu Vaucluse v regionu Provence-Alpes-Côte d'Azur. Tvoří ho osm obcí.\n\n"}
{"id": "867740", "url": "https://cs.wikipedia.org/wiki?curid=867740", "title": "Carla Zijlstraová", "text": "Carla Zijlstraová\n\nCarla Johanna Zijlstraová (* 15. března 1969 Sneek, Frísko) je bývalá nizozemská rychlobruslařka.\n\nNa mezinárodní scéně debutovala v roce 1991, kdy nastoupila do závodů Světového poháru. Startovala také na evropském (10. místo) a světovém vícebojařském (9. místo) šampionátu. V následující sezóně se zúčastnila, mimo jiné, i Zimních olympijských her 1992, kde v závodech na 3 a 5 km dojela shodně na čtvrtém místě, na trati 1500 m byla devátá. V roce 1993 dosáhla sedmé příčky na Mistrovství Evropy i světa ve víceboji, na evropském šampionátu 1994 byla šestá. Startovala na zimní olympiádě 1994 (1500 m – 22. místo, 3000 m – 9. místo, 5000 m – 7. místo). Na premiérovém ročníku Mistrovství světa na jednotlivých tratích 1996 získala stříbrnou medaili na trati 5000 m, na třech kilometrech byla sedmá. Další cenné kovy z tohoto šampionátu přidala v následujících letech – v roce 1997 stříbro (5 km) a bronz (3 km) a v roce 1998 bronz (5 km), přičemž na distanci 3 km byla šestá. Na Zimních olympijských her 1998 startovala na distancích 3000 m, kde skončila na devátém místě, a 5000 m, kde dojela jako šestá. Zúčastnila se také světového šampionátu na jednotlivých tratích 1999, kde se umístila těsně pod stupni vítězů – na 3000 m byla pátá, na 5000 m čtvrtá. Po sezóně 1998/1999 ukončila sportovní kariéru. V letech 1991–1999 získala na nizozemských mistrovstvích celkem 21 medailí.\n\nV roce 2001 se vdala za bývalého australského lyžaře Anthonyho Evanse, se kterým má dvě dcery.\n"}
{"id": "867745", "url": "https://cs.wikipedia.org/wiki?curid=867745", "title": "Kanton Malaucène", "text": "Kanton Malaucène\n\nKanton Malaucène (fr. \"Canton de Malaucène\") je francouzský kanton v departementu Vaucluse v regionu Provence-Alpes-Côte d'Azur. Tvoří ho sedm obcí.\n\n"}
{"id": "867746", "url": "https://cs.wikipedia.org/wiki?curid=867746", "title": "Kanton Mormoiron", "text": "Kanton Mormoiron\n\nKanton Mormoiron (fr. \"Canton de Mormoiron\") je francouzský kanton v departementu Vaucluse v regionu Provence-Alpes-Côte d'Azur. Tvoří ho 10 obcí.\n\n"}
{"id": "867747", "url": "https://cs.wikipedia.org/wiki?curid=867747", "title": "Elena Belciová-Dal Farraová", "text": "Elena Belciová-Dal Farraová\n\nElena Belciová-Dal Farraová (* 31. května 1964 Turín), rozená Belciová, je bývalá italská rychlobruslařka.\n\nV letech 1980 a 1982 startovala na juniorských světových šampionátech, v roce 1983 debutovala na seniorském Mistrovství Evropy a Mistrovství světa ve víceboji. Do Světového poháru poprvé nastoupila na podzim 1986. Výraznějších úspěchů dosáhla v 90. letech 20. století, byla čtvrtá na Mistrovství Evropy 1993, v celkovém pořadí Světového poháru na dlouhých tratích (3 a 5 km) byla třetí (1994/1995), čtvrtá (1995/1996) a pátá (1989/1990, 1993/1994, 1997/1998). Na světovém vícebojařském šampionátu dosáhla nejlépe sedmého (1990) a osmého (1993) místa. Bronzovou medaili získala v závodě na 5000 m na Mistrovství světa na jednotlivých tratích 1996, o dva roky později byla na téže distanci šestá. Startovala na zimních olympijských hrách v letech 1988, 1992, 1994 a 1998, přičemž třikrát se na pěti kilometrech umístila v první desítce – byla čtvrtá v roce 1994, devátá v roce 1998 a desátá v roce 1992. Po sezóně 1997/1998 ukončila sportovní kariéru.\n\nV roce 1984 se provdala za svého trenéra Carla Dal Farru a od té doby startovala pod jménem Belciová-Dal Farraová.\n"}
{"id": "867751", "url": "https://cs.wikipedia.org/wiki?curid=867751", "title": "Miss Tourism International", "text": "Miss Tourism International\n\nMiss Tourism International je každoročně konaná mezinárodní soutěž krásy. Nekonala se pouze v roce 1996, 1997 a 2007.\n\n\n"}
{"id": "867752", "url": "https://cs.wikipedia.org/wiki?curid=867752", "title": "Vysoké Skalky", "text": "Vysoké Skalky\n\nVysoké Skalky ( , 1050 m n. m.) jsou nejvyšším bodem Pienin. Patří mezi vrcholy Koruny hor Polska. Nacházejí se nad vsí Stráňany asi 13 km severně od Podolínce a 12 km severozápadně od Staré Ľubovni přímo na slovensko-polské státní hranici. Slovenská část leží na území okresu Stará Ľubovňa (Prešovský kraj), polská v okrese Nowy Targ (Malopolské vojvodství). Hora se nachází v hlavním hřebeni Malých Pienin mezi Šľachovkami (899 m) a Vysokou (1 013 m). Jižní svahy spadají do údolí říčky Lipník, severní do údolí řeky Grajcarek. Na polských svazích se nachází Přírodní rezervace Wysokie Skałki. Z vrcholu je za dobrých podmínek daleký rozhled.\n\n\n"}
{"id": "867755", "url": "https://cs.wikipedia.org/wiki?curid=867755", "title": "Breda &amp; Weinstein", "text": "Breda &amp; Weinstein\n\nBreda & Weinstein je nákupní centrum v Opavě, otevřeno bylo 15. listopadu 2012. Centrum o rozloze 25 000 m² je postaveno na místě bývalého zchátralého pivovaru Zlatovar v ulici \"Nákladní\". Svým názvem odkazuje na tradiční opavský obchodní dům Breda.\n\nV obchodním centru se nachází supermarket Albert a množství dalších prodejen, např. Intersport, Datart, McDonalds, KFC, Telefónica Czech Republic, New Yorker, Marionnaud nebo multikino Cinestar se 6 sály. Supermarket se nachází u vchodu do centra z ulice \"Nákladní\", obchodní galerie je rozdělena do 5 pater. V obchodním centru je pro zákazníky poskytováno bezplatné WiFi připojení, nachází se zde také dětský koutek nebo restaurační minipivovar Nová Sladovna. Stavba obdržela titul Stavba roku 2013.\n\nV obchodním centru jsou podzemní garáže s kapacitou 500 míst.\n\n"}
{"id": "867756", "url": "https://cs.wikipedia.org/wiki?curid=867756", "title": "Keen Software House", "text": "Keen Software House\n\nKeen Software House a. s. je herní vývojářská společnost se sídlem v Praze. Byla založena v roce 2010 Markem Rosou. Společnost se soustředí hlavně na tvorbu počítačových her. Keen Software House vydal v roce 2012 svou první hru Miner Wars Arena. Pro své hry vytvořilo studio vlastní engine VRAGE. Vytvořilo hru Space Engineers.\n\nTato hra se odehrává ve vesmíru a je z většiny založena na reálných fyzikálních faktech. Ve Space Engineers lze hrát multiplayer i singleplayer, také s módem kreativním nebo survival, kde hráč bojuje o přežití a staví vesmírnou loď. Momentálně vyvíjejí hru Medieval Engineers, která se místo ve vesmíru odehrává ve středověku. Hráči mají stavět hrady a pevnosti.\n\n"}
{"id": "867758", "url": "https://cs.wikipedia.org/wiki?curid=867758", "title": "Kanton Pernes-les-Fontaines", "text": "Kanton Pernes-les-Fontaines\n\nKanton Pernes-les-Fontaines (fr. \"Canton de Pernes-les-Fontaines\") je francouzský kanton v departementu Vaucluse v regionu Provence-Alpes-Côte d'Azur. Tvoří ho šest obcí.\n\n"}
{"id": "867760", "url": "https://cs.wikipedia.org/wiki?curid=867760", "title": "Kanton Pertuis", "text": "Kanton Pertuis\n\nKanton Pertuis (fr. \"Canton de Pertuis\") je francouzský kanton v departementu Vaucluse v regionu Provence-Alpes-Côte d'Azur. Tvoří ho 14 obcí.\n\n"}
{"id": "867761", "url": "https://cs.wikipedia.org/wiki?curid=867761", "title": "Kanton Sault", "text": "Kanton Sault\n\nKanton Sault (fr. \"Canton de Sault\") je francouzský kanton v departementu Vaucluse v regionu Provence-Alpes-Côte d'Azur. Tvoří ho pět obcí.\n\n"}
{"id": "867765", "url": "https://cs.wikipedia.org/wiki?curid=867765", "title": "Kanton Vaison-la-Romaine", "text": "Kanton Vaison-la-Romaine\n\nKanton Vaison-la-Romaine (fr. \"Canton de Vaison-la-Romaine\") je francouzský kanton v departementu Vaucluse v regionu Provence-Alpes-Côte d'Azur. Tvoří ho 13 obcí.\n\n"}
{"id": "867768", "url": "https://cs.wikipedia.org/wiki?curid=867768", "title": "Kanton Valréas", "text": "Kanton Valréas\n\nKanton Valréas (fr. \"Canton de Valréas\") je francouzský kanton v departementu Vaucluse v regionu Provence-Alpes-Côte d'Azur. Tvoří ho čtyři obce.\n\n"}
{"id": "867773", "url": "https://cs.wikipedia.org/wiki?curid=867773", "title": "Kanton Erstein", "text": "Kanton Erstein\n\nKanton Erstein (fr. \"Canton d'Erstein\") je francouzský kanton v departementu Bas-Rhin v regionu Grand Est. Tvoří ho 28 obcí. Před reformou kantonů 2014 ho tvořilo 14 obcí.\n\nod roku 2015:\n\n\npřed rokem 2015:\n\n"}
{"id": "867775", "url": "https://cs.wikipedia.org/wiki?curid=867775", "title": "Kanton Haguenau", "text": "Kanton Haguenau\n\nKanton Haguenau (fr. \"Canton de Haguenau\") je francouzský kanton v departementu Bas-Rhin v regionu Grand Est. Tvoří ho 14 obcí. Před reformou kantonů 2014 ho tvořilo 16 obcí.\n\nod roku 2015:\n\npřed rokem 2015:\n\n"}
{"id": "867776", "url": "https://cs.wikipedia.org/wiki?curid=867776", "title": "Kanton Hochfelden", "text": "Kanton Hochfelden\n\nKanton Hochfelden (fr. \"Canton de Hochfelden\") byl francouzský kanton v departementu Bas-Rhin v regionu Alsasko. Tvořilo ho 29 obcí. Zrušen byl po reformě kantonů 2014.\n\n"}
{"id": "867777", "url": "https://cs.wikipedia.org/wiki?curid=867777", "title": "Gabriela Kořínková", "text": "Gabriela Kořínková\n\nGabriela Kořínková (* 1986) je česká modelka a účastnice mnoha soutěží krásy. \n\nPochází z Přerova. Studovala na SOŠ, SOU a U oděvní v Prostějově. Poté na vyšší odborné škole textilního designu. Chtěla by se stát módní návrhářkou. Ovládá anglický a španělský jazyk. \n\nGabriela Kořínková se účastnila mnoha soutěží. Na většině z nich se umístila na předních pozicích, například na:\n\n\n \n"}
{"id": "867779", "url": "https://cs.wikipedia.org/wiki?curid=867779", "title": "Kanton Illkirch-Graffenstaden", "text": "Kanton Illkirch-Graffenstaden\n\nKanton Illkirch-Graffenstaden (fr. \"Canton d'Illkirch-Graffenstaden\") je francouzský kanton v departementu Grand Est v regionu Grand Est. Tvoří ho čtyři obce. Před reformou kantonů 2014 ho tvořily 3 obcw.\n\nod roku 2015:\n\npřed rokem 2015:\n\n"}
{"id": "867780", "url": "https://cs.wikipedia.org/wiki?curid=867780", "title": "Kanton Obernai", "text": "Kanton Obernai\n\nKanton Obernai (fr. \"Canton d'Obernai\") je francouzský kanton v departementu Bas-Rhin v regionu Grand Est. Tvoří ho 25 obcí. Před reformou kantonů 2014 ho tvořilo 10 obcí.\n\nod roku 2015:\n\npřed rokem 2015:\n"}
{"id": "867781", "url": "https://cs.wikipedia.org/wiki?curid=867781", "title": "Kanton La Petite-Pierre", "text": "Kanton La Petite-Pierre\n\nKanton La Petite-Pierre (fr. \"Canton de La Petite-Pierre\") byl francouzský kanton v departementu Bas-Rhin v regionu Alsasko. Tvořilo ho 20 obcí. Zrušen byl po reformě kantonů 2014.\n\n"}
{"id": "867782", "url": "https://cs.wikipedia.org/wiki?curid=867782", "title": "Kanton Sélestat", "text": "Kanton Sélestat\n\nKanton Sélestat (fr. \"Canton de Sélestat\") je francouzský kanton v departementu Bas-Rhin v regionu Grand Est. Tvoří ho 29 obcí. Před reformou kantonů 2014 ho tvořilo devět obcí.\n\nod roku 2015:\n\n\npřed rokem 2015:\n"}
{"id": "867788", "url": "https://cs.wikipedia.org/wiki?curid=867788", "title": "Nespoutaný Django", "text": "Nespoutaný Django\n\nNespoutaný Django (v anglickém originále Django Unchained) je americký western režiséra Quentina Tarantina z roku 2012. Film se odehrává v jižních státech USA a zaměřuje se na Djanga, osvobozeného otroka, který cestuje napříč Spojenými státy v doprovodu doktora Kinga Schultze, nájemného lovce lidí. V hlavních rolích hrají Jamie Foxx, Christoph Waltz, Leonardo DiCaprio, Kerry Washingtonová a Samuel L. Jackson.\n\nSnímek získal dva Zlaté glóby v kategoriích Nejlepší herec ve vedlejší roli (Christoph Waltz) a Nejlepší scénář (Quentin Tarantino), kromě toho byl ještě nominován v kategoriích Nejlepší film (drama), Nejlepší režie (Quentin Tarantino) a Nejlepší herec ve vedlejší roli (Leonardo DiCaprio). Získal také dva Oscary v kategoriích Nejlepší herec ve vedlejší roli (Christoph Waltz) a Nejlepší původní scénář (Quentin Tarantino), kromě toho byl také nominován v kategoriích Nejlepší film, Nejlepší kamera (Robert Richardson) a Nejlepší střih zvuku (Wylie Stateman).\n\n"}
{"id": "867790", "url": "https://cs.wikipedia.org/wiki?curid=867790", "title": "Formální derivace", "text": "Formální derivace\n\nV matematice, formální derivace označuje operaci nad prvky okruhu polynomů či okruhu mocninných řad, která se chová jako derivace z diferenciálního počtu. Ačkoli vypadají obdobně, výhodou formální derivace je, že nevyžaduje k definici limitní přechod, který v některých okruzích není možno použít. Mnoho vlastností derivací z diferenciálního počtu platí i pro formální derivace, některé naopak ani nedávají smysl. Základním použitím formálních derivací je oddělení kořenů polynomu různé násobnosti.\n\nPro daný komutativní okruh \"R\" nechť \"A\" = \"R\"[\"x\"] je okruh polynomů nad \"R\". Pak formální derivace je operace nad prvky okruhu \"A\", kde pro\n\nje formální derivace\n\ncož přesně odpovídá vztahům pro polynomy nad reálnými či komplexními čísly.\n\nNení těžké ověřit, že:\n\n\n\nformula_8\nformula_9\n\nformula_10\nformula_11\n\nPokud je okruh \"R\" komutativní, existuje alternativní ekvivalentní definice formální derivace, která mnohem víc připomíná definici z diferenciálního počtu. Prvek Y-X okruhu \"R\"[X,Y] dělí Y – X pro libovolné nezáporné celé \"n\", a proto dělí \"f\"(Y) – \"f\"(X) pro libovolný polynom \"f\" s jednou proměnnou. Pokud označíme výsledný podíl (v \"R\"[X,Y]) pomocí \"g\":\n\npak není těžké ověřit, že \"g\"(X,X) (v \"R\"[X]) dává stejnou definici jako formální derivace \"f\" definovaná výše.\n\nTato formulace formální derivace je použitelná i pro mocninné řady, (za předpokladu, že okruh \"R\" skalárů je komutativní).\n\nNechť pro formula_13 je formula_14 nechť formula_15\nDodefinujme derivaci pro výrazy tak, aby formula_16 a formula_17\n\nJe potřeba dokázat, že takto definovaná derivace dává stejné výsledky nezávisle na tom, jak spočteme daný výraz, tedy, že je kompatibilní se všemi axiomy rovnosti.\na distributivita z druhé strany symetricky.\n\nLinearita je při tomto přístupu samozřejmostí.\n\nVztah pro derivaci polynomu (ve standardním tvaru pro komutativní okruhy) je přímým důsledkem:\nformula_25\n\nJe-li polynom formula_26 možno napsat ve tvaru formula_27, kde polynomy formula_28 jsou nesoudělné. Pak je možno polynomy formula_28 postupně od posledního najít vícenásobným použitím největšího společného dělitele polynomu s jeho formální derivací (není potřeba aby polynomy byly nad reálnými či komplexními čísly).\n"}
{"id": "867791", "url": "https://cs.wikipedia.org/wiki?curid=867791", "title": "SOMPO", "text": "SOMPO\n\nSOMPO je zájmové sdružení právnických osob vzniklé v roce 1992, jehož snahou je vybudování dvou skládek tuhého komunálního odpadu v okrese Nový Jičín v katastrálních územích obcí Životice, Děrné a Lukavec, včetně zajištění jejich provozování. Sídlo uskupení je v Životicích u Nového Jičína.\n\nNa začátku letních prázdnin v roce 1993 byl zahájen zkušební provoz a od počátku roku 1994 pak trvalý provoz na skládce poblíž Životic u Nového Jičína, které uskupení vybudovalo. Na skládku jsou pořádány exkurze dětí ze škol z okolních obcí.\n\nČleny sdružení jsou obce:\n"}
{"id": "867792", "url": "https://cs.wikipedia.org/wiki?curid=867792", "title": "Paulo Evaristo Arns", "text": "Paulo Evaristo Arns\n\nPaulo Evaristo kardinál Arns OFM (14. září 1921 Forquilhinha – 14. prosince 2016 São Paulo) byl brazilský římskokatolický kněz, arcibiskup São Paulo, františkán, kardinál.\n\nVstoupil do řádu františkánů (OFM), řádové sliby složil 10. prosince 1943, studoval ve františkánských školách v Brazílii a později i na pařížské Sorbonně. Kněžské svěcení přijal 30. listopadu 1945. Přednášel na několika františkánských vzdělávacích institucích, podílel se na vydávání řádového časopisu \"Sponsa Christi\"\n\nV květnu 1966 byl jmenován pomocným biskupem São Paulo, biskupské svěcení přijal 3. července téhož roku, světitelem byl kardinál Angelo Rossi, tehdejší arcibiskup. Poté, co kardinál Rossi přešel do římské kurie, byl jmenován arcibiskupem São Paulo.\n\nPři konzistoři 5. března 1973 ho papež Pavel VI. jmenoval kardinálem. Po dovršení kanonického věku rezignoval v roce 1998 na funkci arcibiskupa. Od smrti kardinála Salese v červenci 2012 mu náležel titul kardinála protopresbytera. Zároveň byl služebně nejstarším členem kardinálského kolegia.\n\nV červnu 2002 se kardinál Arns vyslovil pro zrušení povinného celibátu. Měl by podle něj být volenou možností, a ne povinností. Sice tehdy nevěřil, že papež Jan Pavel II. tuto povinnost zdobrovolní, soudil však, že „jeho nástupce by to udělat mohl“.\n\n\n"}
{"id": "867796", "url": "https://cs.wikipedia.org/wiki?curid=867796", "title": "Konvektomat", "text": "Konvektomat\n\nKonvektomat je profesionální kuchyňské zařízení, které (mimo jiné) kombinuje vlastnosti horkovzdušné a parní trouby. Tím pádem může produkovat jak suché, tak vlhké teplo nebo jejich kombinaci, a to při různých teplotách. Je tedy vhodný pro mnoho způsobů tepelné úpravy jídel, včetně pečení, smažení, grilování, vaření v páře, nebo blanšírování. Mezi výhody této technologie můžeme řadit krátké časy vaření a šetrnější způsob úpravy pokrmů, které obě vedou k vyšší nutriční hodnotě připravovaných jídel a zachování vyššího množství vitamínů, v porovnání s běžnými způsoby tepelné úpravy.\nHlavními způsoby provozu jsou pára, horký vzduch, a nebo jejich kombinace. Toto vede k možnosti pečení při nastavení úrovně vlhkosti, díky čemuž je možné pokrmy připravovat šťavnatější a chutnější.\n\nKonvektomaty můžeme dělit podle následujících kritérií:\n\nVýhody používání konvektomatu oproti jiným spotřebičům určeným k nepřímé tepelné úpravě:\n"}
{"id": "867799", "url": "https://cs.wikipedia.org/wiki?curid=867799", "title": "Havárie letadla An-72 u Šymkentu", "text": "Havárie letadla An-72 u Šymkentu\n\nLetadlo Antonov An-72-100 kazašské armády se zřítilo 25. prosince 2012 ve vzdálenosti přibližně 20 km od letiště Šymkentu. Stroj, který letěl z hlavního města Astany, se chystal na přistání v Šymkentu, když v prostoru poslední zatáčky (do osy dráhy), s vysunutými podvozky, narazil za tmy a sněžení do svahu rokle. Na palubě zahynulo 27 osob – sedm členů posádky a dvacet příslušníků ochrany kazašských hranic včetně velitele plukovníka Turganbeka Stambekova a jeho manželky. Neštěstí se stalo okolo 19:00 místního času (13:00 UTC).\n\nPříčinami nehody byly stanoveny ztížené meteorologické podmínky (nebezpečí námrazy, sněžení s deštěm), let s ne plně funkčním palubním vybavením (radiovýškoměr, autopilot), nenastavení přízemního tlaku na letišti na tlakovém výškoměru, vypnutí systému varování před nárazem do terénu a pilotování pomocníkem kapitána (druhým pilotem) navzdory tomu, že letadlo převáželo pasažéry.\n\nPlukovník Stambekov s manželkou, skupina důstojníků štábu velení, další příslušníci pohraničních sil a sedmičlenná posádka letadla. Zahynulo celé velení pohraničních sil Kazachstánu.\n\nStambekov byl pověřen velením pohraničních sil krátce předtím. Jeho předchůdce zastřelil v amoku voják základní služby na pohraničním postu.\n"}
{"id": "867800", "url": "https://cs.wikipedia.org/wiki?curid=867800", "title": "Mauser C96", "text": "Mauser C96\n\nMauser C96 je jedna z prvních samonabíjecích pistolí. C96 byla vyráběna buď licenčně nebo bez povolení jinými výrobci, a při tom částečně rozvíjena a vylepšována. Po počáteční konstrukci moderní automatické pistole 1893 začali bratři Fidel, Friedrich a Josef Feederle pracovat na vlastním modelu pro zbrojovku Mauser, a to bez vědomí a souhlasu svých nadřízených. Zbraň byla nicméně již v roce 1896 uvedena na trh.\n\nVyužívá energii zpětného rázu s krátkým pohybem hlavně. Uzamčení bylo prováděno pomocí kývavé závory. Schránka na náboje se nachází v přední části lučíku a je plněna shora nábojovými pásky. Hledí pistole bylo stavitelné, existovaly varianty ocejchované do 500, 700 a 1000 metrů. Zajímavostí je signalizace vystřelení posledního náboje, podavač zásobníku zadržel závěr v otevřené poloze (tzv. střelecká pohotovost. S modelem 1930 zavedl Mauser výměnné zásobníky o různé kapacitě. Model 1932 byl schopen automatické střelby. Pouzdro této zbraně může být použito u všech modelů jako pažba.\n\nC96 byla vyráběna s různými délkami hlavně, různými kapacitami zásobníku a v různých rážích. Obě dvě původní varianty ráže 7,63 × 25 mm měly hlavně od 8 do 13 cm délky a šesti nebo desetiranný zásobník.\n\nPo válce byla firma Mauser v důsledku poválečných omezení nucena vyrábět pouze policejní vzory pistolí. Pistole Mauser byly dodávány do mnoha zemí světa, v Sovětském svazu byla pistole zavedena do výzbroje před přijetím pistole Tokarev. Náboj 7,62 × 25 mm Tokarev je vlastně kopií náboje 7,63 × 25 mm Mauser. Lze nalézt i označení BOLO (Bolschevik Ordonance) - těmito pistolemi byla vyzbrojena nechvalně proslulá Čeka.\n\nV roce 1932 se začala vyrábět nová verze pistole Mauser s označením model 1932, oproti původní verzi dokáže tato pistole střílet i v plně automatickém režimu – dávkou. To se samozřejmě podepsalo na přesnosti zásahu. Náboje se už nenabíjejí do schránky shora nábojovým páskem, ale nabíjí se za pomocí zásobníku s 10 nebo 20 náboji. Tato verze je taky označována jako model 712.\n\nNa počátku 20. století vypsalo vedení císařské armády zakázku na standardní pistoli. Zvítězila ale slavná pistole P-08 vyvinutá Georgem Lugerem. Model C96 znamenal ale pro zbrojovku Mauser obrovský komerční úspěch. Tato zbraň dosahovala v prodeji vysokých čísel: byla dodávána ve velkých počtech do zemí, jako je Turecko, Mexiko a Čína, a tam byla také uvedena do výzbroje těchto armád. Nejslavnějším majitelem C96 byl později ministerský předseda Winston Churchill, který se s touto pistolí zúčastnil mimo jiné války v Súdánu a búrské války. V roce 1920 byly některé C96 prodány do Číny a vyráběny pod licencí Shan-Si Arsenal. Měly ráži .45 ACP. Tyto modely jsou kvůli použité munici širší a tak okamžitě rozeznatelné.\n\nBěhem první světové války byly dodávány také německým jednotkám, ale pouze modely, které byly převedeny na standardní náboj 9 mm Parabellum. Aby se předešlo záměně s C96 v ráži 7,63 mm, jsou označovány červenou číslicí 9 na rukojeti. Mauser C96 byly také rozšířeny v Rusku, kde byly používány zejména vojsky bolševiků. Oblíbenost této zbraně u Rudých gard dokládají oslavná slova v básních ruských básníků.\n\nTaké v druhé světové válce byly ve Wehrmachtu používány různé typy této zbraně. Zvláštní oblibu si získaly u řidičů vojenské techniky a vojáků v oddílech pro boj v týlu nepřítele. Ve Waffen SS se často používala verze rychlopalné samonabíjecí pistole - Schnellfeuer-Selbstladepistole C 96/M 30.\n\n\n"}
{"id": "867801", "url": "https://cs.wikipedia.org/wiki?curid=867801", "title": "Svazek obcí Cyklostezka Nový Jičín - Hostašovice", "text": "Svazek obcí Cyklostezka Nový Jičín - Hostašovice\n\nSvazek obcí Cyklostezka Nový Jičín – Hostašovice je dobrovolný svazek obcí vzniknuvší v roce 2011, jenž se snaží o prosazování, přípravu a realizaci projektů, které vedou k rozvoji Novojičínska. Připravuje k uskutečnění výstavby cyklostezky v trase zrušené železniční tratě číslo 326 spojující Hostašovice s Novým Jičínem a vojenské vlečky u Bludovic.\n\nČleny spolku jsou:\n"}
{"id": "867805", "url": "https://cs.wikipedia.org/wiki?curid=867805", "title": "Mistrovství Evropy ve vzpírání 2013", "text": "Mistrovství Evropy ve vzpírání 2013\n\n92. mužské a 26. ženské mistrovství Evropy ve vzpírání se konalo od 5. do 14. dubna 2013 v albánské Tiraně. Soutěže probíhaly ve volejbalové hale Asllan Rusi disponující kapacitou 3 000 diváků. Šampionát byl původně přidělen španělské Valencii a následně bulharské Varně, ale oba organizační výbory se nakonec pořadatelství zřekly. Záštitu nad pořádáním akce převzal albánský prezident Bujar Nishani.\n\nNejlepší výkony mistrovství zaznamenali ruští vzpěrači Apti Auchadov (464,08 Sincl. b.) a Naděžda Jevsťuchina (338,28 Sincl. b.). Rusko se též stalo nejúspěšnější výpravou za všech: získalo nejvíce titulů ve dvojboji i nejvíce cenných kovů celkem.\n\nČeská republika vybojovala na kontinentálním mistrovství zásluhou Jiřího Orsága 2 medaile. V kategorii nad 105 kilogramů si díky výkonům 237 kg v nadhozu a 422 kg ve dvojboji odvezl dva bronzy. Českou republiku dále reprezentoval Petr Petrov, který v kategorii do 69 kilogramů s výkonem 283 kg ve dvojboji obsadil konečné 11. místo.\n\nPozn.: Pouze „velké“ dvojbojové medaile.\n\n"}
{"id": "867810", "url": "https://cs.wikipedia.org/wiki?curid=867810", "title": "Simon Antoine Jean L'Huilier", "text": "Simon Antoine Jean L'Huilier\n\nSimon Antoine Jean L'Huilier (24. dubna 1750 Ženeva – 28. března 1840 Ženeva) byl švýcarský matematik. Pocházel z rodiny francouzských Hugenotů, kteří emigrovali do Švýcarska. Jeho příjmení je někdy psáno též Lhuilier nebo Lhuillier. Věnoval se matematické analýze a topologii. Zobecnil Eulerovu charakteristiku pro rovinné grafy. \n\nJe autorem metody výpočtu plochy obecného n-úhelníku z pravoúhlých souřadnic jeho vrcholů. Příslušné výpočetní vzorce jsou po něm pojmenovány L´Huillierovy vzorce.\n\nV roce 1784 obdržel cenu Pruské akademie věd v oboru matematika. Tato práce byla otištěna v roce 1847 francouzsky (\"Exposition elementaire des principes des calculs superieurs\") a v roce 1795 latinsky.\n\nV květnu 1791 byl zvolen členem britské Královské společnosti.\n"}
{"id": "867811", "url": "https://cs.wikipedia.org/wiki?curid=867811", "title": "Australian Open 2013", "text": "Australian Open 2013\n\nAustralian Open 2013 představoval 101. ročník úvodního tenisového grandslamu sezóny, konaný v rozmezí 14. až 27. ledna. Hrál se v melbourneském areálu Melbourne Park na 25 otevřených dvorcích s tvrdým umělým povrchem Plexicushion. Organizátory události byly Mezinárodní tenisová federace a Australský tenisový svaz. Turnaj byl součástí mužského okruhu ATP World Tour 2013 a ženského okruhu WTA Tour 2013. Vítězové si do žebříčků připsali dva tisíce bodů.\n\nTurnaj zahrnoval soutěže dvouher a čtyřher mužů, žen a smíšené čtyřhry. Junioři a vozíčkáři nastoupili do dvouher a čtyřher. Legendy odehrály deblový turnaj. Obhájci titulu ve dvouhrách – světové jedničky Srb Novak Djoković a Běloruska Viktoria Azarenková, singlové soutěže opět vyhráli. Turnaj představoval první ročník od Australian Open 2004, na němž v ženském singlu i deblu triumfovaly turnajové jedničky. Byl také prvním Grand Slamem od Wimbledonu 1997, na kterém v mužských a ženských dvouhrách i čtyřhrách vyhráli nejvýše nasazení hráči.\n\nMužskou dvouhru potřetí v řadě ovládl první hráč světa Srb Novak Djoković, který tak získal čtvrtý melbourneský a celkově šestý grandslamový triumf.\n\nŽenskou dvouhru vyhrála běloruská světová jednička Viktoria Azarenková, která titul obhájila z předchozího roku. Připsala si tak druhé grandslamové vítězství ve dvouhře.\n\nV mužské čtyřhře zvítězila první nasazená dvojice amerických bratrů Bryana a Mika Bryanových. Oba sourozenci si na melbournském grandslamu připsali šestý titul (předchozí výhry: 2006, 2007, 2009, 2010, 2011) a celkově třináctý grandslamový v mužské čtyřhře.\n\nV ženské čtyřhře získala titul nejvýše nasazená dvojice italských hráček Sary Erraniové a Roberty Vinciové. Pro obě tenistky výhra představovala premiérové vítězství v Melbourne Parku a celkově třetí triumf v ženské grandslamové čtyřhře.\n\nPrvní grandslamový titul si ve smíšené čtyřhře připsala australská dvojice Jarmila Gajdošová a Matthew Ebden, startující na divokou kartu.\n\n\nAustralian Open 2013 vydal na finančních odměnách nejvíce v celé historii tenisu s celkovým rozpočtem 30 miliónů australských dolarů. Rozpočet představoval výrazné navýšení odměn vůči předchozím ročníkům. Jednalo se o výsledek schůzky tenistů okruhu ATP, kteří byli nespokojeni s rozdíly v přerozdělování výdělků u hráčů, jež vypadli v prvních kolech. Vítězové dvouhry obdrželi prémii 2 430 000 australských dolarů. Všechny částky jsou uváděny v australských dolarech (AUD); odměny ve čtyřhrách pak celkově na pár.\n\nTabulka uvádí zisk bodů do žebříčku ATP a WTA pro každého hráče v závislosti na kole turnaje, ve kterém vypadl.\n\nNásledující tenisté obdrželi divokou kartu do hlavních soutěží.\n\n\n\n\n\n\nNásledující tenisté postoupili do hlavních soutěží z kvalifikace.\n\n\n\n"}
{"id": "867812", "url": "https://cs.wikipedia.org/wiki?curid=867812", "title": "Pamiers", "text": "Pamiers\n\nPamiers je francouzské město v departementu Ariège v regionu Midi-Pyrénées. V roce 2009 zde žilo 15 383 obyvatel. Je centrem arrondissementu Pamiers.\n\n\n"}
{"id": "867821", "url": "https://cs.wikipedia.org/wiki?curid=867821", "title": "Barapasaurus", "text": "Barapasaurus\n\nBarapasaurus („ještěr s velkýma nohama“) byl rod vývojově primitivního sauropodního dinosaura, pravděpodobně zástupce čeledi Vulcanodontidae v rámci kladu Eusauropoda.\n\nFosilie tohoto býložravého dinosaura byly objeveny ve spodnojurských vrstvách v indickém svazovém státě Maháráštra (nedaleko města Počampali). První zkameněliny byly objeveny v sedimentech souvrství Kota již roku 1958, většina fosilního materiálu však byla získána až v letech 1960 a 1961 (kdy byla objevena také obří stehenní kost o délce 1,7 metru). Celkově bylo získáno kolem 300 fosilizovaných kostí dinosaura, pocházejících přinejmenším od šesti jedinců. To činí z barapasaura jednoho z nejlépe prozkoumaných spodnojurských sauropodů na světě. Nezachovala se pouze jeho lebka a přední krční obratle. Formálně vědecky popsán byl tento sauropod až roku 1975. Typový a jediný dosud známý druh je \"B. tagorei\".\n\nBarapasaurus patří k nejstarším známým sauropodům. Na délku měřil asi 12 až 18,3 metru a dosahoval hmotnosti přinejmenším 7 tun. Stejně jako jeho pozdější příbuzní představoval masivního čtyřnohého býložravce s dlouhým krkem a ocasem, malou hlavou a čtyřmi sloupovitými končetinami. Jeho zuby byly lžícovité, nejvyšší zachovaný měřil 5,8 cm na výšku.\n\n\n"}
{"id": "867822", "url": "https://cs.wikipedia.org/wiki?curid=867822", "title": "Římskokatolická farnost Terezín", "text": "Římskokatolická farnost Terezín\n\nŘímskokatolická farnost Terezín (lat. \"Theresiopolis\") je územní společenství římských katolíků v Terezíně a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nOd roku 1810 byly v lokalitě vedeny matriky. Farnost byla zřízena od roku 1842.\n\n\"Začátek působnosti jmenovaného v duchovní správě farnosti od roku:\"\n\nOd roku 1959 působil ve farnosti jako aktivní laik MVDr. Jan Horníček se svou manželkou. Po pádu komunistického režimu se stal starostou města Terezín a od 1. prosince 1994 začal působit ve farnosti v jáhenské službě. V 60. letech 20. století působily ve farnosti a terezínském domově se zvláštním režimem řeholní sestry z kongregace Milosrdných sester sv. Vincence de Paul, které byly někdy v 70. letech 20. století přesunuty do Bílé Vody, kde již velká část členek kongregace žila od 50. let 20. století. Dále v terezínské farnosti v období totality působila sr. Kubátová, varhaníci p. Legner a p. Antošová. O terezínský kostel pečovala také blízká spolupracovnice R.D. Vratislava Hartmanna sr. Marie Polcrová (narozena 20.12.1920 v Brně, pokřtěna 27.12.1920 v kostele sv. Jana u brněnských minoritů. Po ukončení základní školy se vyučila švadlenou; mistrovské zkoušky složila 14.7.1941 v Brně. Do 15.11.1942 pracovala jako švadlena. Pravděpodobně v roce 1942 se stala členkou III. řádu sv. Františka. Od 1.8.1945 do 30.11.1945 pracovala jako farní sestra v Čáslavi. Od 1.12.1949 do 31.8.1952 byla v Červeném kříži jako ošetřovatelka-sociální pracovice, přičemž odbornou zkoušku složila 6.12.1949. Od 1.9.1952 do 31.3.1973 pracovala na OÚNZ Kutná Hora jako zdravotní sestra, odbornou zkoušku složila 18.6.1954. Současně pracovala jako farní hospodyně u Hartmanna, a to do 1.1.1973 v Golčově Jeníkově, do 10.12.1974 v Ledči a po odebrání státního souhlasu k výkonu duchovenské činnosti Hartmannovi pracovala jako uklízečka v cihelně do 30.6.1978. Od 7.7.1978 pracovala opět jako farní hospodyně v Lovosicích a u Hartmanna a poté v Bohušovicích od 1.4.1979. V místě zůstala i po Hartmannově smrti dne 11.2.1985. Na všech místech opravovala vše na co stačila a zvelebovala, zejména pak kostel v Brozanech. Zpívala při liturgii a hrála na varhany. Po roce 1989 pracovala až do konce 1. dekády 21. století na fortně konzistoře litoměřického biskupství. Zemřela 23.9.2015 v Litoměřicích.) a p. Kuldová. Lektorskou službu vykonával p. Král a p. Lukš.\n\nZ důvodu efektivity duchovní správy byl vytvořen \"farní obvod\" (kolatura) farnosti Litoměřice, jehož součástí je i farnost Terezín, která je tak spravována \"excurrendo\".\n\nŘímskokatolická farnost Terezín\n\n"}
{"id": "867823", "url": "https://cs.wikipedia.org/wiki?curid=867823", "title": "Normal", "text": "Normal\n\nNormal může být:\n\n"}
{"id": "867827", "url": "https://cs.wikipedia.org/wiki?curid=867827", "title": "Harry Carey, Jr.", "text": "Harry Carey, Jr.\n\nHenry Carey, Jr. (16. května 1921 Saugus, Kalifornie – 27. prosince 2012 Santa Barbara, Kalifornie) byl americký herec. Jeho otec Harry Carey a matka Olive Carey byli také herci. \n\nHrál ve více než devadesáti filmech a řadě televizních seriálů. objevil se v řadě westernů, mezi které patří například \"Měla žlutou stužku\" (1949), \"Dva jeli spolu\" (1961), \"Podzim Čejenů\" (1964) nebo \"Podivné dědictví\" (1972).\n\nZemřel z přirozených příčin ve věku 91 let.\n\n"}
{"id": "867831", "url": "https://cs.wikipedia.org/wiki?curid=867831", "title": "Malá mořská víla (rozcestník)", "text": "Malá mořská víla (rozcestník)\n\nMalá mořská víla je název více uměleckých děl:\n\n\n"}
{"id": "867832", "url": "https://cs.wikipedia.org/wiki?curid=867832", "title": "Japonsko na Letních olympijských hrách 1964", "text": "Japonsko na Letních olympijských hrách 1964\n\nJaponsko se účastnilo Letní olympiády 1964. Zastupovalo ho 328 sportovců (270 mužů a 58 žen) ve 21 sportech.\n\n"}
{"id": "867836", "url": "https://cs.wikipedia.org/wiki?curid=867836", "title": "Světlana Navarová", "text": "Světlana Navarová\n\nSvětlana Navarová (* 12. června 1956) je bývalá česká politička, na přelomu 20. a 21. století poslankyně Poslanecké sněmovny za ČSSD.\n\nUž v roce 1993 se za ČSSD účastnila konference britských labouristů. Podílela se na zahraničních aktivitách sociálních demokratů i v následujících letech a v roce 1997 byla zvolena do předsednictva ČSSD. Uvádí se tehdy jako tajemnice ČSSD pro zahraniční vztahy.\n\nV roce 1999 se stala místopředsedkyní pražské organizace ČSSD. Post neobhájila v roce 2001. Angažovala se i v organizaci Sociálně demokratické ženy. V dubnu 1999 neúspěšně kandidovala i na post místopředsedkyně ČSSD. Byla poradkyní premiéra Miloše Zemana. V roce 2000 působila v představenstvu firmy Kongresové centrum Praha.\n\nVe volbách v roce 1998 kandidovala do poslanecké sněmovny za ČSSD (volební obvod Praha). Nebyla ale zvolena. Do sněmovny ovšem nastoupila dodatečně v září 2000 poté, co na mandát rezignoval Jaroslav Bašta. Byla členkou sněmovního zahraničního výboru a ústavněprávního výboru. V parlamentu setrvala do voleb v roce 2002. Ve volbách v roce 2002 mandát neobhajovala, odstoupila totiž z kandidátní listiny strany a důvody sdělila předsedovi Vladimíru Špidlovi v \"napůl osobním dopise\". Špidla ale její rezignaci odmítl komentovat.\n\nV senátních volbách roku 2000 neúspěšně kandidovala do horní komory za senátní obvod č. 20 - Praha 4. Získala 9 % hlasů, ale senátorem se hned v 1. kole stal Josef Zieleniec. Předtím v komunálních volbách roku 1998 neúspěšně kandidovala do zastupitelstva hlavního města Praha za ČSSD. Profesně se uvádí jako pracovnice v oblasti mezinárodních vztahů. Zároveň v komunálních volbách roku 1994 a komunálních volbách roku 1998 neúspěšně kandidovala do zastupitelstva městské části Praha 4 za ČSSD. Profesně je zde uváděna jako programátorka.\n\nPřed volbami do Evropského parlamentu v roce 2004 se zapojila do debat o sestavování kandidátní listiny. Označila za ostudu, že na předních pozicích kandidátky ČSSD nebyla žádná žena. V roce 2005 se uvádí jako pracovnice ministerstva práce a sociálních věcí.\n\n"}
{"id": "867840", "url": "https://cs.wikipedia.org/wiki?curid=867840", "title": "Václav Horyna", "text": "Václav Horyna\n\nVáclav Horyna (17. dubna 1906, Pamětník - 25. srpna 1997, Praha) byl pedagog a sběratel regionálních pověstí.\n\nVystudoval na učitelském ústavu v Jičíně. Od roku 1927 učil matematiku, češtinu a výtvarnou výchovu. Přitom spolupracoval s ochotnickým divadlem, organizoval festival Klicperův Chlumec, pořádal regionální výstavy a podobně. V letech 1945-9 vedl kulturní redakci královéhradeckého rozhlasového studia. Česká televize uvedla jeho příspěvky v cyklu Úsměvy mistrů.\nDůchodový věk strávil v Praze.\n"}
{"id": "867844", "url": "https://cs.wikipedia.org/wiki?curid=867844", "title": "Hopman Cup 2013", "text": "Hopman Cup 2013\n\nHopman Cup 2013, oficiálně se jménem sponzora Hyundai Hopman Cup 2013, byl 25. ročník Hopmanova poháru, turnaje smíšených družstev v tenisu. Účastnilo se jej osm týmů. Událost s rozpočtem 1 000 000 australských dolarů se konala poprvé v perthské aréně na krytém dvorci se zatahovací střechou, na němž je položen tvrdý povrch.\n\nTurnaj se hrál v termínu od 29. prosince 2012 do 5. ledna 2013, jakožto první událost nové sezóny. Mezinárodní tenisová federace soutěž nazývá Oficiální mistrovství ITF smíšených družstev (Official Mixed Teams Championships of the ITF).\n\nObhájcem titulu z roku 2012 bylo družstvo České republiky, které vyhrálo 24. ročník ve složení Petra Kvitová a Tomáš Berdych, když ve finále zdolalo Francii 2:0. Turnaje se však český tým nezúčastnil.\n\nVítězem se stal počtvrté tým Španělska tentokrát ve složení Fernando Verdasco a Anabel Medinaová Garriguesová. Španělé ve finále zdolali Srby 2–1.\n\"O nasazení týmů rozhodli ředitel turnaje Steve Ayles, Paul Kilderry, Kim Hames a Terry Waldron.\"\n\n\n\nDo tabulky se započítával výsledek ženské dvouhry 6–0, 6–0 pro Bartyovou a výsledek čtyřhry 6–0, 6–0 pro australskou dvojici.\n\nDo tabulky se započítával výsledek čtyřhry 6–0, 6–0 pro srbskou dvojici kvůli odstoupení Haase.\n\nDo výsledku se započítával výsledek zápasu 3:0 pro Španělsko a výsledky všech zápasů 6–0, 6–0 ve prospěch Španělů kvůli nenastoupení Isnera.\n\nDo tabulky se započítával výsledek čtyřhry 6–0, 6–0 pro jihoafrickou dvojici.\n\nDo finále postoupily celky Srbska a Španělska. Oba celky bez porážky vyhrály své skupiny. Španělům cestu do finále výrazně ulehčilo odstoupení Isnera, díky čemuž utkání s USA vyhráli kontumačně 3:0 (viz výše). Světová jednička Novak Djoković sice v prvním duelu finále zdolal Verdasca ve dvou setech, ovšem to bylo ze strany Srbů všechno. Medinaová Garriguesová porazila Ivanovićovou ve třech setech a Španělé dominovali i ve čtyřhře. Španělsko tak slavilo svůj 4. titul v této soutěži. Novak Djoković se ani při své druhé finálové účasti trofeje nedočkal.\n"}
{"id": "867847", "url": "https://cs.wikipedia.org/wiki?curid=867847", "title": "Česko-rakouské vztahy", "text": "Česko-rakouské vztahy\n\nČesko–rakouské vztahy jsou sousedské vztahy mezi Českou republikou a Rakouskem, dvěma státy Evropské unie. V roce 2019 z výzkumu agentury STEM vyplynulo, že Češi mají k Rakousku druhý nejpozitivinější vztah ze všech zemí světa.\n\nOba státy spojuje je 362 kilometrů společné hranice, která může být podle Schengenské smlouvy kdekoli překročena bez hraniční kontroly.\n\nOba státy mají svou dlouhou společnou historii. Poprvé byly v letech 1253–1276 sjednoceny pod vládou Přemysla Otakara II., později se spojily znovu i s Maďarskem a pod vládou dynastie Habsburků se staly hlavní mocností v Evropě, která trvala od roku 1526 až do roku 1918. Navíc jenom personální unie nadále centralizovaná monarchie s hlavním sídlem vlády ve Vídni (Praha byla hlavním městem jen v letech 1583–1611) byla čím dál více vnímána jako překážka Českých a Německých národních zájmů při rozmáhajícím se nacionalismu v centrální Evropě v druhé polovině 19. století. Češi požadovali, aby bylo jejich království řízeno vládou v jejich hlavním městě, Praze, a ne ve Vídni, a jako hlavní část jejich strategie pasivního odporu se léta nepodíleli na politických diskuzích a rozhodnutích rakouského \"Reichsratu\", rakouského parlamentu ve Vídni zastupujícího všechny národy Rakousko-uherské monarchie. Etničtí Němci se v té době také chtěli podílet na pokračujícím procesu unifikace Německa. \n\nI když císař v roce 1867 předal interní autonomii Maďarům, aby tak ulevil napětí mezi ním a Maďarskou aristokracií, přání Čechů nebyla až do konce říše v roce 1918 vyplněno. Vzhledem k tomu, že podíl Němců na populaci byl v Čechách 37% a na Moravě 28%, Němci striktně odmítali být nadále menšinou v českém parlamentu, když v Předlitavsku tvořili část vedoucího národa. \n\nPřestože se české země rozvinuly jako průmyslové centrum monarchie, stovky Čechů, žijících v chudobných životních podmínkách hlavně na jižní Moravě, se mezi lety 1870–1910 přestěhovaly do Vídně, aby zde pracovaly v podřadných profesích. Protože někteří z nich nebyli vzdělaní a neuměli německy, obyvatelé Vídně je považovali za nízkou sociální třídu a tak se německé (ve vídeňském dialektu) pojmenování pro Čechy (Bohémy), \"Böhm\" nebo \"Bem\", v Rakousku používalo i ve 20. století jako pejorativní. Kromě toho lákala Vídeň také Čechy ze střední třídy, kteří zde studovali a rozvíjeli svou pracovní kariéru, jakými byli Sigmund Freud, Karel Rokytanský, Gustav Mahler, tehdejší budoucí první československý prezident Tomáš Garrigue Masaryk a mnoho dalších. I dnes můžeme najít několik českých migrantů ve Vídeňském telefonním seznamu (od příjmení Adamec po Zwierzina).\n\nJižní Morava byla rodištěm dvou rakouských federálních prezidentů: Karl Renner, jenž se v roce 1918 rozhodně podílel na vzniku první Rakouské republiky, jako státní kancléř, a později se stal prezidentem na dobu mezi lety 1945–1950; narodil se v roce 1870 v \"Untertannowitz\"/Dolních Dunajovicích, tzv. oblouku Dyje (\"Thayabogen\"). Adolf Schärf, vice kancléř v letech 1945–1957 a rakouský prezident v letech 1957–1965, se v roce 1873 narodil ve městě \"Nikolsburg\"/Mikulov, blízko rakouské hranice. Mnoho aristokratických a buržoazních rodin s velkým vlivem v rakouské politice, ekonomice a umění mělo své kořeny v dnešní České republice.\n\nV průběhu první světové války, kdy bojovalo téměř 1,5 milionu českých vojáků v Rakousko-maďarské armádě, čeští politici v exilu podporovaní Československými legiemi pracovali na znovuzískání nezávislosti Česka, jako Československého státu. Síly Států Dohody podporovaly jejich plány, což nezajišťovalo žádnou autonomii ani speciální smlouvy pro Němce v novém státě. \n\nPo tom, co se v říjnu a listopadu roku 1918 říše rozpadla, měly Německé Rakousko a Československo krátké rozepře kvůli německým oblastem, kde se více než 3 miliony německých obyvatel chtěly připojit k území státu Německé Rakousko. Češi okamžitě začali tato území okupovat, aby udrželi \"integritu Českých zemí\", a Saint-Germainská smlouva z roku 1919 uznala jejich práva na udržení těchto území.\n\n20. ledna 1920 oba státy vytvořily diplomatické vztahy. Když se Rakousko v roce 1934 dostalo pod vládu diktatury, rakouští sociální demokraté, jako Otto Bauer a Julius Deutsch, nalezli útočiště v Československu a v Brně založili ALÖS (\"Auslandsbüro der österreichischen Sozialdemokraten\"), zahraniční kancelář rakouských sociálních demokratů. Zde do roku 1938 publikovali \"Arbeiter–Zeitung\" (doslovně \"Pracovníkovy noviny\"), které byly deníkem Sociální demokratické strany Rakouska a byl zakázány rakouskými fašisty, protože byly ilegálně vyváženy do Rakouska. V březnu 1938, kdy se Rakousko připojilo k Německu, se několik politiků opět vydalo do sousedního státu–tentokrát do Švýcarska, jediného demokratického státu v centrální Evropě.\n\nMnoho Němců žijících v českých zemích v září 1938 radostně přivítalo Hitlerovu anexi německých území v Česku, zvaných \"Sudetenland\", a podílelo se na okupaci zbytku českého území v březnu 1939. Tohle vedlo k vysídlení Němců z Československa (v letech 1945–1946), jako nacistických kolaborantů, bez jakéhokoli rozlišování individuální viny a náhrady jejich majetků, jež zde zanechali. Mnoho z vysídlených Němců se odstěhovalo do západní části okupovaného Německa, někteří se usadili v Rakousku. \n\nV roce 1948 se mezi Československo a Rakousko spustila železná opona. Hodně železničních tratí a silnic mezi nimi bylo uzavřeno na velmi dlouhou dobu. V roce 1968, když pražské jaro skončilo, mnoho Čechů uteklo do Rakouska. Když v roce 1978 začal český spisovatel Pavel Kohout pracovat pro Burgtheater ve Vídni, jeho československé občanství a totéž občanství jeho manželky bylo v roce 1979 následně zrušeno a bylo jim dáno občanství rakouské. \n\nRoku 1989 mohli Češi poprvé po čtyřiceti letech vstoupit na půdu Rakouska, jako svobodní občané. V devadesátých letech téhož století protestovali rakouští ekologové proti jaderné elektrárně v Temelíně, která je umístěna 50 kilometrů severně od česko-rakouské hranice. V roce 2001, v tzv. Melckém protokolu, se obě vlády dohodly na jistých standardech nukleární bezpečnosti a mezistátním informování bez prodlevy. \n\nV roce 2008 se Karel Schwarzenberg (český ministr zahraničních věcí) a Jiří Gruša, jenž figuroval jako český velvyslanec a ředitel Diplomatické akademie ve Vídni, shodli, že Češi a Rakušané mluví jinými jazyky, ale jsou jeden národ. Sám Schwarzenberg žil ve Vídni celá desetiletí, než se po roce 1989 opět vrátil do Česka. \n\nRakousko má ambasádu v Praze a dva čestné konzuláty (v Brně a v Českých Budějovicích). Česká republika má ambasádu ve Vídni a pět čestných konzulátů (ve Štýrském Hradci, Innsbrucku, Klagenfurtu, Linci a Salcburku).\n\n\n"}
{"id": "867850", "url": "https://cs.wikipedia.org/wiki?curid=867850", "title": "Veronika Nedvědová", "text": "Veronika Nedvědová\n\nVeronika Nedvědová (* 18. září 1962 Praha) je česká ministerská úřednice, od konce roku 2012 předsedkyně Ústředního pozemkového úřadu při ministerstvu zemědělství a bývalá politička, na přelomu 20. a 21. století poslankyně Poslanecké sněmovny za ODS.\n\nVystudovala agronomickou fakultu Vysoké školy zemědělské v Praze (obor zemědělské meliorace). Následně profesně působila jako projektantka. V letech 1991–1997 byl vedoucí oddělení pozemkových úprav na Pozemkovém úřadě v Ústí nad Orlicí. Absolvovala znaleckou školu v Hradci Králové a byla pak na volné noze jako znalkyně v oboru nemovitostí. K roku 2004 se uvádí jako vdaná, měla dvě děti. Žila v obci Říčky.\n\nČlenkou ODS se stala v roce 1993. Od roku 1994 předsedala Místnímu sdružení Ústí nad Orlicí. V roce 1996 byla navíc zvolena na post místopředsedkyně a v roce 2001 i předsedkyně Oblastního sdružení ODS v Ústí nad Orlicí. V roce 1998 zasedla také na pozici místopředsedkyně Regionálního sdružení ODS ve Východočeském (později Pardubickém) kraji. V období let 1997–1998 působila v sekci stanov a byla předsedkyní Krajské zemědělské komise ODS.\n\nVe volbách v roce 1998 byla zvolena do poslanecké sněmovny za ODS (volební obvod Východočeský kraj). Byla členkou sněmovního zemědělského výboru a místopředsedkyní petičního výboru. Mandát obhájila ve volbách v roce 2002. Zasedla pak jako řadová členka do petičního výboru a zemědělského výboru. V parlamentu setrvala do voleb v roce 2006. V roce 2004 byla terčem kritiky poté, co prosadila u ministryně zdravotnictví Milady Emmerové, aby lékařská ordinace jejího manželka byla ministerstvem zařazena do výběrového programu.\n\nV komunálních volbách roku 1998 byla zvolena do zastupitelstva města Ústí nad Orlicí za ODS. V zastupitelstvu Ústí nad Orlicí setrvala do roku 2001. V roce 2004 kandidovala neúspěšně za ODS do Evropského parlamentu. Byla umístěna na 13. pozici kandidátní listiny ODS.\n\nV prosinci 2002 neúspěšně usilovala o post místopředsedyně ODS. Před senátními volbami roku 2010 aspirovala na nominaci za ODS, ale kandidátem na senátora se nakonec stal Richard Neugebauer. V té době se uvádí jako pracovnice ministerstva zahraničních věcí. Později nastoupila jako úřednice na ministerstvo zemědělství (sekce Ústřední pozemkový úřad). Na tomto rezortu je koordinátorkou vzniku Státního pozemkového úřadu, který měl vzniknout počátkem roku 2013. V listopadu 2012 byla v rámci přípravných organizačních prací jmenována ministrem na post předsedkyně Ústředního pozemkového úřadu.\n\n"}
{"id": "867851", "url": "https://cs.wikipedia.org/wiki?curid=867851", "title": "Důl Gabriela", "text": "Důl Gabriela\n\nDůl Gabriela v Karviné je od roku 2004 uzavřený černouhelný hlubinný důl. Během své historie se jmenoval i \"UNRRA\" či \"Mír\". Důl Gabriela je kulturní památkou České republiky.\n\nV oblasti dolu byly v roce 1852 provedeny první zkušební vrty, na základě kterých bylo rozhodnuto o výstavbě dolu. V hloubce 104 m byla navrtána sloj o mocnosti 79 cm. Důlní licence byla získána v roce 1854 a v tomto roce byl také důl založen. Vlastnictví dolu bylo rozděleno mezi Františka Handwerka (25 %) a hraběte Žerotína (75 %). Důl byl pojmenován podle hraběnky Gabriele Žerotínové. 16. ledna 1856 došlo k výbuchu důlních plynů, které usmrtily 17 lidí. V roce 1859 došlo k důlnímu požáru, který poškodil dřevěné vybavení v dole i na povrchu. Jelikož stávající majitelé neměli prostředky na opravy, byl důl opuštěn a v roce 1862 prodán arcivévodovi Albrechtovi.\n\nPo prodeji dolu Arcivévodovi Albrecht došlo k obnovení těžby, v roce 1865 přesáhla těžba na dolu 10.000 tun uhlí. V letech 1870–1871 došlo k zbudování jam číslo 1 a číslo 2, v roce 1872 byla vybudována vlečka, která důl spojila s Košicko-bohumínskou dráhou. V 90. letech došlo k vybudování nové úpravny a v roce 1899 byl použit první elektrický stroj - Rateaův ventilátor. V roce 1902 došlo k důlní havárii, při které zemřelo 7 horníků. V roce 1906 byl důl prodán Báňské a hutní společnosti. Ve vlastnictví této společnosti došlo k mnoha modernizačním investicím, jak na povrchu dolu, tak i v systému těžby. Ve vlastnictví této společnosti došlo například také k úpravě těžních věží, které dosáhly výšky 35 metrů.\n\nBěhem první světové války vystoupala poptávka po uhlí a taktéž na dole Gabriela se výrazně zvýšila těžba uhlí. V roce 1917 došlo k rekordní roční těžbě - 717.400 tun uhlí. Vzhledem k životním podmínkám v této době však docházelo i ke stávkám a protestům horníků.\n11. dubna 1924 vypukl ve sloji 29 východního pole požár, který byl zlikvidován uzavřením zasažené oblasti. Následujícího dne ovšem došlo k výbuchu, který usmrtil 15 horníků, kteří pracovali na zesílení hrází proti požáru. 13. dubna došlo k dalšímu výbuchu, který dosáhl až na povrch a musely být uzavřeny všechny jámy. K opravám došlo až 17. července 1924, přičemž úrovně těžby před havárii bylo dosaženo až v roce 1927.\n\nBěhem druhé větové války (1. 9. 1939 – 9. 5. 1945) vytěžil důl celkem 5.012.000 tun uhlí. I v této době docházelo k zavádění novinek, například hřeblový dopravník Westfalia či turbokompresor Demag.\n\n2. března 1947 došlo k přejmenování dolu na UNRRA. V roce 1947 měl důl problém plnit plán prvního roku dvouletky, splnil pouze na 90,38 %, v roce 1948 byl plán splněn na 96,26 %. V roce 1950 došlo k přejmenování dolu na důl Mír. 1. dubna 1958 došlo ke spojení dolu Mír s dolem 1. máj (který byl tvořen dolem Hohenneger a dolem Barbora. Dnešní Důl Darkov stojí na místě bývalé větrní jámy Mír 4, která sloužila k odvětrání tzv. „Stonavského pole” Dolu Mír. Ta byla vyhloubena již v roce 1949, když bylo rozhodnuto o posunutí dobývacího prostoru dolu Mír (Gabriela) pod místní část Karviné - Solcu, včetně parku se zámkem rodiny Larischů. V roce 1972 začala investiční výstavba nového závodu Darkov. Od 1.1.1993 došlo ke spojení závodů Darkov a Mír.\n\nPo roce 1989 docházelo v celém hornictví k restrukturalizaci. V této souvislosti byl uzavřen bývalý důl Barbora a v roce 2004 taktéž důl Gabriela. Těžba z tohoto dolu byla převedena na důl Darkov.\nPočet zaměstnanců\n\nRoční těžba uhlí\nVedoucí závodu a ředitelé\n\n"}
{"id": "867853", "url": "https://cs.wikipedia.org/wiki?curid=867853", "title": "Římskokatolická farnost Třebenice", "text": "Římskokatolická farnost Třebenice\n\nŘímskokatolická farnost Třebenice (lat. \"Trebnicium\") je územní společenství římských katolíků v Třebenicích a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nPrvní zmínka o farní lokalitě pochází z roku 1227. Datum založení farnosti není doložen, avšak matriky jsou vedeny od roku 1671.\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Třebenic. Jsou jimi farnosti (řazeno abecedně):\n\n\nŘímskokatolická farnost Třebenice\n\n"}
{"id": "867855", "url": "https://cs.wikipedia.org/wiki?curid=867855", "title": "1938 ve filmu", "text": "1938 ve filmu\n\n\n"}
{"id": "867862", "url": "https://cs.wikipedia.org/wiki?curid=867862", "title": "Šlesvické plebiscity", "text": "Šlesvické plebiscity\n\nŠlesvické plebiscity byly sérií dvou plebiscitů, které byly nařízeny Versailleskou smlouvou v roce 1920 k určení hranice mezi Německem a Dánskem na historickém území Šlesvicka.\n\nŠlesvické vévodství bylo do roku 1864 součástí Dánska. Roku 1864 proběhla tzv. dánsko-německá válka, ve které Dánsko podlehlo spojenecké síle Rakouska a Pruska. Šlesvicko bylo pak na základě Vídeňské mírové smlouvy rozděleno mezi vítězné mocnosti. O necelé dva roky později v roce 1866 se rozhořel konflikt mezi bývalými spojenci Rakouskem a Pruskem. Tzv. prusko-rakouskou válku vyhráli Prusové a jejich spojenci a celé území Šlesvicka se dostalo pod německou správu. Němci drželi Šlesvicko do konce první světové války, která dopadla pro Němce porážkou. \n\nPlebiscit na území Šlesvicka byl definován ve Versailleské smlouvě články 109 až 114. Byla vytvořena komise pro dohled nad konáním plebiscitu. Jejíž členové byli zástupci Francie, Velké Británie, Norska a Švédska. Plebiscitní území bylo rozděleno do dvou zón, které definovalo Dánsko. Hranice zóny I byla Dány položena co nejjižněji, aby první zóna zabírala i dnešní město Tønder. Zóna II byla v porovnání se zónou jedna nepoměrně menší a zabírala území Šlesvicka s převážně německým obyvatelstvem. \n\nPlebiscit v zóně I proběhl 10. února 1920. Výsledky hovořily jednoznačně pro připojení této části Šlesvicka k Dánsku. Pro spojení s Dánskem hlasovalo 74,9% voličů (75 431 hlasů), pro připojení k Německu volilo 25,1% voličů (25 329 hlasů). Však ve třech ze čtyřech největších měst zóny I existovala velká německá většina (Tønder a Højer), a tak se po hlasování vedly ještě dlouhé diskuze. Na výsledku se však již nic nezměnilo a celá oblast byl přičleněna k Dánsku.\n\nPlebiscit v zóně II se konal 14. března 1920. Výsledky byly opět jednoznačné, ale tentokrát ve prospěch Německa. Pro připojení k Německu hlasovalo 80,2% voličů (51 742 hlasů), pro spojení s Dánskem 19,8% voličů (12 800 hlasů). Pouze v několika vesnicích na ostrově Föhr se podařilo Dánům získat většinu hlasujících. Plebiscitní komise na základě výsledků rozhodla rozdělit Šlesvicko mezi Dánsko a Německo podle hranice mezi oběma zónami. Velice slabé výsledky v druhém plebiscitu, a to hlavně v největším městě Šlesvicka Flensburgu byly jedním z faktů, které vedly v Dánsku k ústavní krizi.\n\nPlebiscit v nejjižnější části Šlesvicka (zóna III) se nekonal, protože místní obyvatelstvo bylo z drtivé většiny německé národnosti.\n\nVýsledky plebiscitu v jednotlivých volebních okrscích:\n"}
{"id": "867863", "url": "https://cs.wikipedia.org/wiki?curid=867863", "title": "Josef Schránil", "text": "Josef Schránil\n\nJosef Schránil (5. dubna 1883, Praha – 20. března 1940, tamtéž) byl český archeolog, přednosta prehistorického oddělení Národního muzea a profesor prehistorické archeologie na Karlově univerzitě. V roce 1928 vydal syntézu pravěkých dějin Čech a Moravy \"Vorgeschichte Böhmens und Mährens\".\n\n"}
{"id": "867865", "url": "https://cs.wikipedia.org/wiki?curid=867865", "title": "Pavel Petráček", "text": "Pavel Petráček\n\nPavel Petráček (* 19. ledna 1975 Jablonec nad Nisou) je český politik, v letech 2008-2012 radní Libereckého kraje. Je členem ČSSD.\n\nPavel Petráček studoval nejprve na Střední průmyslové škole technické v Jablonci nad Nisou, v témže městě pak vystudoval i Obchodní a právní akademii. V letech 1996 až 2008 pracoval jako sklář v společnosti Jablonex.\n\nOd roku 1996 je Petráček členem České strany sociálně demokratické. Ve straně postupně zastával různé pozice, od roku 2006 byl místopředsedou Krajského výboru strany.\n\nV komunálních volbách v letech 2002, 2006 i 2010 kandidoval do zastupitelstva Josefova Dolu na Jablonecku.\n\nPetráček rovněž neúspěšně kandidoval v krajských volbách v roce 2004 do zastupitelstva Libereckého kraje, uspěl až o čtyři roky později v krajských volbách v roce 2008. 1. prosince 2008 byl pak na ustavujícím zasedání dokonce zvolen krajským radním, pověřeným vedením rezortu sociálních věcí. Ve funkci radního pro oblast sociálních věcí se zabýval zejména přípravou stavby hospice v Liberci.\n\nPo krajských volbách v roce 2012 se stal krajským zastupitelem znovu, rezignoval však na funkci v krajském výboru strany a hovořil i o rezignaci na post zastupitele. Nakonec rezignoval až o čtyři měsíce později, poté co byl obviněn kvůli neoprávněnému pobírání odměn ve firmách patřících kraji.\n\nOd roku 2009 byl členem dozorčí rady společnosti \"Nemocnice Česká Lípa\", v roce 2011 se stal jejím předsedou. Kromě toho byl členem dozorčích rad společností \"Školní statek Frýdlant\" a \"Hospicová péče svaté Zdislavy\" a také členem správní rady společnosti \"Klasický areál Harrachov\". 18. prosince 2012 byl novým zastupitelstvem Libereckého kraje z dozorčích rad krajských společností odvolán.\n\nVe volebním období 2008-2012 byl předsedou \"Protidrogové komise\" rady Libereckého kraje. Ve volebním období 2012-2016 byl před svou rezignací na zastupitelský post krátce předsedou \"Výboru sociálních věcí\" zastupitelstva Libereckého kraje.\n\nV roce 2011 se Petráček společně s dalšími dvěma radními Martinem Seppem a Zdeňkem Bursou stali terčem kritiky za to, že pobírali odměny za členství v dozorčí radě společnosti \"Silnice LK\", která však v té době ještě nevyvíjela žádnou činnost. Radní se nakonec svých odměn vzdali. V této kauze a kauze dozorčí rady Nemocnice Česká Lípa byl Petráček v roce 2014 spolu s dalšími osobami obžalován a hrozí mu až 8 let vězení.\n"}
{"id": "867867", "url": "https://cs.wikipedia.org/wiki?curid=867867", "title": "Ljubov Čarkašinová", "text": "Ljubov Čarkašinová\n\nLjubov Čarkašinová (* 23. listopadu 1987, Brest, Bělorusko) je běloruská moderní gymnastka. Bronzová z olympijských her 2012 v Londýně. Ljubov objevila v roce 1991 běloruská trenérka Irina Leparskaja. Až do roku 2005 soutěžila za tým. Od roku 2006 se věnuje sólové kariéře. V kvalifikaci na OH v Londýně skončila šestá. Díky velké chybě Aliji Garajevové ale skončila ve finále třetí.\n"}
{"id": "867870", "url": "https://cs.wikipedia.org/wiki?curid=867870", "title": "Římskokatolická farnost Čížkovice", "text": "Římskokatolická farnost Čížkovice\n\nŘímskokatolická farnost Čížkovice (lat. \"Tschischkovicium\") je územní společenství římských katolíků v Čížkovicích a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti. Stavby zničené v období totalitního režimu v Československu či v důsledku stavebních prací lze najít na webu \"Poškozené a zničené kostely, kaple a synagogy v České republice\" po zadání názvu lokality.\n\nPrvní zmínka o farní lokalitě pochází z roku 1318. Plebánie zde byla již před rokem 1384. Matriky jsou vedeny od roku 1679.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti – děkanství Libochovice, jehož součástí je i farnost Čížkovice, která je tak spravována \"excurrendo\".\n\n\n"}
{"id": "867873", "url": "https://cs.wikipedia.org/wiki?curid=867873", "title": "Stanislav Němec", "text": "Stanislav Němec\n\nStanislav Němec (* 3. května 1964) je český zemědělský podnikatel, předseda Asociace soukromého zemědělství a politik, na přelomu 20. a 21. století poslanec Poslanecké sněmovny za ODS.\n\nPochází z rodiny soukromých sedláků. Jeho otec byl posledním ze soukromě hospodařících rolníků v regionu, než mu komunistický režim v roce 1958 konfiskoval jeho majetek. Stanislav Němec vystudoval Vysokou školu zemědělskou v Praze. V roce 1990 se zapojil do organizování soukromých zemědělců a založil Asociaci soukromého zemědělství, které od roku 1997 předsedal. V domovských Radonicích u Prahy provozuje rodinnou farmu a mlékárnu.\n\nVe volbách v roce 1998 byl zvolen do poslanecké sněmovny za ODS (volební obvod Středočeský kraj). Byl členem sněmovního zemědělského výboru. V parlamentu setrval do voleb v roce 2002.\n\nV komunálních volbách roku 2006 a komunálních volbách roku 2010 byl zvolen do zastupitelstva obce Radonice za ODS. Profesně se uvádí jako soukromý zemědělec. Stal se starostou obce.\n\n"}
{"id": "867874", "url": "https://cs.wikipedia.org/wiki?curid=867874", "title": "Kanton Barr", "text": "Kanton Barr\n\nKanton Barr (fr. \"Canton de Barr\") byl francouzský kanton v departementu Bas-Rhin v regionu Alsasko. Tvořilo ho 16 obcí. Zrušen byl po reformě kantonů 2014.\n\n"}
{"id": "867875", "url": "https://cs.wikipedia.org/wiki?curid=867875", "title": "Ludvík Středa", "text": "Ludvík Středa\n\nLudvík Středa (24. července 1928 Úpice – 15. října 2006 Liberec) byl spisovatel, autor knížek pro děti a básník. Je autorem básnických sbírek, pohádek a příběhů pro děti, mládež i dospělé. Napsal také několik příspěvků do učebnic a divadelních her pro děti.\n\nLudvík Středa se narodil a vyrůstal v Úpici. Jeho otec, tovární dělník, zemřel, když bylo Ludvíkovi sedm let. Matka, ochotnická herečka, se po smrti otce znovu vdala, zařídila si obchod a modistickou dílnu. Ludvík vystudoval textilní průmyslovku v Ústí nad Orlicí. Nastoupil jako dělník v Texlen Úpice. Při vojenské službě se dostal do Liberce, kde se později oženil a od roku 1952 žil a pracoval. Nejprve byl tkalcovským mistrem, od rok 1966 nastoupil do redakce libereckých novin \"Vpřed\". V letech 1967–1971 studoval žurnalistiku na Střední knihovnické škole v Praze. V roce 1971 byl pro neschvalování okupace vojsky Varšavské smlouvy z redakce propuštěn a vrátil se do textilní výroby. V roce 1973 dostal infarkt myokardu a jeho zdravotní stav se postupně zhoršoval. Od roku 1984 byl kvůli srdeční chorobě v plném invalidním důchodu. Po sametové revoluci byly jeho knihy opakovaně vydávány. Zapojil se aktivně do činnosti Literárního klubu a spolupracoval s mladými autory. V roce 1992 zemřela jeho manželka. V roce 2006 spáchal sebevraždu, ke které ho dovedly zdravotní problémy i osamělý život bez jeho milované manželky a dvou synů, které přežil.\n\n\n"}
{"id": "867876", "url": "https://cs.wikipedia.org/wiki?curid=867876", "title": "Kanton Benfeld", "text": "Kanton Benfeld\n\nKanton Benfeld (fr. \"Canton de Benfeld\") byl francouzský kanton v departementu Bas-Rhin v regionu Alsasko. Tvořilo ho 13 obcí. Zrušen byl po reformě kantonů 2014.\n\n"}
{"id": "867877", "url": "https://cs.wikipedia.org/wiki?curid=867877", "title": "Kanton Bischheim", "text": "Kanton Bischheim\n\nKanton Bischheim (fr. \"Canton de Bischheim\") byl francouzský kanton v departementu Bas-Rhin v regionu Alsasko. Tvořily ho dvě obce. Zrušen byl po reformě kantonů 2014.\n\n"}
{"id": "867878", "url": "https://cs.wikipedia.org/wiki?curid=867878", "title": "Kanton Bischwiller", "text": "Kanton Bischwiller\n\nKanton Bischwiller (fr. \"Canton de Bischwiller\") je francouzský kanton v departementu Bas-Rhin v regionu Grand Est. Tvoří ho 22 obcí. Před reformou kantonů 2014 ho tvořilo 21 obcí.\n\nod roku 2015:\n\npřed rokem 2015:\n\n"}
{"id": "867879", "url": "https://cs.wikipedia.org/wiki?curid=867879", "title": "Kanton Bouxwiller", "text": "Kanton Bouxwiller\n\nKanton Bouxwiller (fr. \"Canton de Bouxwiller\") je francouzský kanton v departementu Bas-Rhin v regionu Grand Est. Tvoří ho 55 obcí. Před reformou kantonů 2014 ho tvořilo 19 obcí.\n\nod roku 2015:\n\n\n\npřed rokem 2015:\n\n"}
{"id": "867880", "url": "https://cs.wikipedia.org/wiki?curid=867880", "title": "František Ondruš", "text": "František Ondruš\n\nFrantišek Ondruš (* 26. prosince 1953) je bývalý český politik, na přelomu 20. a 21. století poslanec Poslanecké sněmovny za Unii svobody.\n\nV letech 1990-1996 pracoval (jako expert na výbušniny) v BIS. Po roce 1996 pracoval v Ostravě jako obchodní manažer. V roce 1998 vstoupil jako podle svých slov \"pravicově zaměřený\" člověk do Unie Svobody. K roku 1998 se uvádí jako obchodní manažer, bytem Krnov.\n\nVe volbách v roce 1998 byl zvolen do poslanecké sněmovny za Unii svobody (volební obvod Severomoravský kraj). Byl členem sněmovního výboru pro veřejnou správu, regionální rozvoj a životní prostředí a v letech 2000-2002 i výboru pro obranu a bezpečnost. V parlamentu setrval do voleb v roce 2002. Pocházel z Krnova. V roce 2001 rezignoval na členství ve sněmovní komisi pro kontrolu BIS poté, co neprošel při bezpečnostních prověrkách. Neudělení prověrky Ondruš označil za účelové a nepodložené a přičetl ho svým sporům s ředitelem Národního bezpečnostního úřadu Tomášem Kadlecem, který byl dříve jeho kolegou v BIS.\n\n"}
{"id": "867881", "url": "https://cs.wikipedia.org/wiki?curid=867881", "title": "Kanton Brumath", "text": "Kanton Brumath\n\nKanton Brumath (fr. \"Canton de Brumath\") je francouzský kanton v departementu Bas-Rhin v regionu Grand Est. Tvoří ho 22 obcí. Před reformou kantonů 2014 ho tvořilo 21 obcí.\n\nod roku 2015:\n\npřed rokem 2015:\n\n"}
{"id": "867883", "url": "https://cs.wikipedia.org/wiki?curid=867883", "title": "Kanton Drulingen", "text": "Kanton Drulingen\n\nKanton Drulingen (fr. \"Canton de Drulingen\") byl francouzský kanton v departementu Bas-Rhin v regionu Alsasko. Tvořilo ho 26 obcí. Zrušen byl po reformě kantonů 2014.\n\n"}
{"id": "867885", "url": "https://cs.wikipedia.org/wiki?curid=867885", "title": "Kanton Geispolsheim", "text": "Kanton Geispolsheim\n\nKanton Geispolsheim (fr. \"Canton de Geispolsheim\") byl francouzský kanton v departementu Bas-Rhin v regionu Alsasko. Tvořilo ho 10 obcí. Zrušen byl po reformě kantonů 2014.\n\n"}
{"id": "867886", "url": "https://cs.wikipedia.org/wiki?curid=867886", "title": "Kanton Lauterbourg", "text": "Kanton Lauterbourg\n\nKanton Lauterbourg (fr. \"Canton de Lauterbourg\") byl francouzský kanton v departementu Bas-Rhin v regionu Alsasko. Tvořilo ho pět obcí. Zrušen byl po reformě kantonů 2014.\n\n"}
{"id": "867888", "url": "https://cs.wikipedia.org/wiki?curid=867888", "title": "Kanton Marckolsheim", "text": "Kanton Marckolsheim\n\nKanton Marckolsheim (fr. \"Canton de Marckolsheim\") byl francouzský kanton v departementu Bas-Rhin v regionu Alsasko. Tvořilo ho 21 obcí. Zrušen byl po reformě kantonů 2014.\n\n"}
{"id": "867890", "url": "https://cs.wikipedia.org/wiki?curid=867890", "title": "Kanton Marmoutier", "text": "Kanton Marmoutier\n\nKanton Marmoutier (fr. \"Canton de Marmoutier\") byl francouzský kanton v departementu Bas-Rhin v regionu Alsasko. Tvořilo ho 25 obcí. Zrušen byl po reformě kantonů 2014.\n\n"}
{"id": "867891", "url": "https://cs.wikipedia.org/wiki?curid=867891", "title": "Kanton Schiltigheim", "text": "Kanton Schiltigheim\n\nKanton Schiltigheim (fr. \"Canton de Schiltigheim\") je francouzský kanton v departementu Bas-Rhin v regionu Grand Est. Tvoří ho dvě obce. Před reformou kantonů 2014 ho tvořilo pouze město Schiltigheim.\n\nod roku 2015:\n\npřed rokem 2015:\n"}
{"id": "867892", "url": "https://cs.wikipedia.org/wiki?curid=867892", "title": "Zbyněk Malinský", "text": "Zbyněk Malinský\n\nZbyněk Malinský (7. února 1923, Praha – 7. března 2005, Praha) byl spisovatel, autor pohádek, scenárista a textař.\n\nZbyněk Malinský prožil svá klukovská léta ve skautském oddíle Dvojka, který vedl Jaroslav Foglar. Po válce vystudoval právnickou fakultu, poté pracoval v různých profesích, od roku 1960 jako scenárista a textař. V textech z pozůstalosti vzpomíná na dědečka, soudce v Jičíně, který měl s babičkou 14 dětí. Jeho dva synové též vystudovali práva.\n\n\n"}
{"id": "867893", "url": "https://cs.wikipedia.org/wiki?curid=867893", "title": "Kanton Schirmeck", "text": "Kanton Schirmeck\n\nKanton Schirmeck (fr. \"Canton de Schirmeck\") byl francouzský kanton v departementu Bas-Rhin v regionu Alsasko. Tvořilo ho 16 obcí. Zrušen byl po reformě kantonů 2014.\n\n"}
{"id": "867894", "url": "https://cs.wikipedia.org/wiki?curid=867894", "title": "Kanton Saverne", "text": "Kanton Saverne\n\nKanton Saverne (fr. \"Canton de Saverne\") je francouzský kanton v departementu Bas-Rhin v regionu Grand Est. Tvoří ho 49 obcí. Před reformou kantonů 2014 ho tvořilo 18 obcí.\n\nod roku 2015:\n\n\n\npřed rokem 2015:\n"}
{"id": "867895", "url": "https://cs.wikipedia.org/wiki?curid=867895", "title": "Pavel Pokorný (hudebník)", "text": "Pavel Pokorný (hudebník)\n\nPavel Pokorný (* 25. listopadu 1946) je český klávesista, kytarista, houslista a zpěvák.\n\nOd konce roku 1960 byl jako houslista a zpěvák členem brněnské skupiny Synkopy 61, kterou založil kytarista Petr Směja. V pozdějších letech začal také hrát na klávesy a kytaru. V říjnu 1966 skupinu kvůli vojně na dva roky opustil, místo něj hrál Pavel Váně. Do Synkop se vrátil v listopadu 1968 a působil zde až do roku 1986/1987. Poté do roku 1990 spolupracoval na estrádách Zbyška a Libora Pantůčkových, v letech 1990–1996 hrál se skupinou Play Band v norských a českých klubech. Se Synkopami hrál na sérii koncertů Comeback v roce 1992, jejich členem se stal znovu v roce 1995 při obnovení koncertní činnosti. V roce 2006 jej ve skupině nahradil Jan Korbička, po návratu v roce 2011 hraje na kytaru a housle.\n\n"}
{"id": "867896", "url": "https://cs.wikipedia.org/wiki?curid=867896", "title": "Hůrka (Nízký Jeseník)", "text": "Hůrka (Nízký Jeseník)\n\nVrch Hůrka se nachází v Nízkém Jeseníku u východní hranice přírodního parku Moravice severozápadně od obce Hlubočec. Odtud je po lesní cestě přístupný i vrchol, na kterém se nachází chráněný geodetický bod a radiokomunikační převáděč. Vrch je tvořen prvohorní horninou, je z větší části zalesněn a spadá do povodí Odry konkrétně Moravice (severní strana) a Setiny (jižní strana).\nHlubočská legenda nás přivádí do lesů pod Hůrkou, kde se nachází studánka s křišťálově čistou vodou. Podle staré pověsti se místu dodnes říká Na Machně. Název získalo místo po sedlákovi jménem Machno, který tam křivě svědčil při sporu o územní hranici.\n„Na důkaz své pravdomluvnosti si položil na hlavu kus drnu a zvolal, že nechť se propadne do země, nemluví-li pravdu. Stalo se. Z díry v zemi vzápětí vytryskla voda. Od té doby zde vyvěrá pramen, který, jak tvrdí pamětníci, ani v dobách velkého sucha nikdy nevyschne,“ popisuje ve své knize Spící rytíř Irena Šindlářová.\n\n"}
{"id": "867899", "url": "https://cs.wikipedia.org/wiki?curid=867899", "title": "Kanton Molsheim", "text": "Kanton Molsheim\n\nKanton Molsheim (fr. \"Canton de Molsheim\") je francouzský kanton v departementu Bas-Rhin v regionu Grand Est. Tvoří ho 31 obcí. Před reformou kantonů 2014 ho tvořilo 20 obcí.\n\nod roku 2015:\n\n\npřed rokem 2015:\n"}
{"id": "867901", "url": "https://cs.wikipedia.org/wiki?curid=867901", "title": "Kanton Mundolsheim", "text": "Kanton Mundolsheim\n\nKanton Mundolsheim (fr. \"Canton de Mundolsheim\") byl francouzský kanton v departementu Bas-Rhin v regionu Alsasko. Tvořilo ho 14 obcí. Zrušen byl po reformě kantonů 2014.\n\n"}
{"id": "867902", "url": "https://cs.wikipedia.org/wiki?curid=867902", "title": "Kanton Niederbronn-les-Bains", "text": "Kanton Niederbronn-les-Bains\n\nKanton Niederbronn-les-Bains (fr. \"Canton de Niederbronn-les-Bains\") byl francouzský kanton v departementu Bas-Rhin v regionu Alsasko. Tvořilo ho 19 obcí. Zrušen byl po reformě kantonů 2014.\n\n"}
{"id": "867904", "url": "https://cs.wikipedia.org/wiki?curid=867904", "title": "Kanton Rosheim", "text": "Kanton Rosheim\n\nKanton Rosheim (fr. \"Canton de Rosheim\") byl francouzský kanton v departementu Bas-Rhin v regionu Alsasko. Tvořilo ho devět obcí. Zrušen byl po reformě kantonů 2014.\n\n"}
{"id": "867905", "url": "https://cs.wikipedia.org/wiki?curid=867905", "title": "Kanton Seltz", "text": "Kanton Seltz\n\nKanton Seltz (fr. \"Canton de Seltz\") byl francouzský kanton v departementu Bas-Rhin v regionu Alsasko. Tvořilo ho 14 obcí. Zrušen byl po reformě kantonů 2014.\n\n"}
{"id": "867906", "url": "https://cs.wikipedia.org/wiki?curid=867906", "title": "Kanton Saales", "text": "Kanton Saales\n\nKanton Saales (fr. \"Canton de Saales\") byl francouzský kanton v departementu Bas-Rhin v regionu Alsasko. Tvořilo ho sedm obcí. Zrušen byl po reformě kantonů 2014.\n\n"}
{"id": "867907", "url": "https://cs.wikipedia.org/wiki?curid=867907", "title": "Galaxie 500", "text": "Galaxie 500\n\nGalaxie 500 byla americká hudební skupina existující v letech 1987−1991. Členy skupiny byli kytarista Dean Wareham, bubeník Damon Krukowski a baskytaristka Naomi Yang. Skupina vznikla během studií na Harvardově univerzitě v Cambridge ve státě Massachusetts. Skupina vydala celkem tři studiová alba − \"Today\" (1988), \"On Fire\" (1989) a \"This Is Our Music\" (1990). Krukowski a Yang od roku 1992 působí v duu Damon and Naomi a Wareham je členem skupiny Luna.\n\n"}
{"id": "867908", "url": "https://cs.wikipedia.org/wiki?curid=867908", "title": "Kanton Sarre-Union", "text": "Kanton Sarre-Union\n\nKanton Sarre-Union (fr. \"Canton de Sarre-Union\") byl francouzský kanton v departementu Bas-Rhin v regionu Alsasko. Tvořilo ho 20 obcí. Zrušen byl po reformě kantonů 2014.\n\n"}
{"id": "867909", "url": "https://cs.wikipedia.org/wiki?curid=867909", "title": "Kanton Soultz-sous-Forêts", "text": "Kanton Soultz-sous-Forêts\n\nKanton Soultz-sous-Forêts (fr. \"Canton de Soultz-sous-Forêts\") byl francouzský kanton v departementu Bas-Rhin v regionu Alsasko. Tvořilo ho 19 obcí. Zrušen byl po reformě kantonů 2014.\n\n"}
{"id": "867910", "url": "https://cs.wikipedia.org/wiki?curid=867910", "title": "Kanton Truchtersheim", "text": "Kanton Truchtersheim\n\nKanton Truchtersheim (fr. \"Canton de Truchtersheim\") byl francouzský kanton v departementu Bas-Rhin v regionu Alsasko. Tvořilo ho 24 obcí. Zrušen byl po reformě kantonů 2014.\n\n"}
{"id": "867913", "url": "https://cs.wikipedia.org/wiki?curid=867913", "title": "Jiří Patočka", "text": "Jiří Patočka\n\nJiří Patočka (21. května 1943 – 12. května 2004) byl český politik, na přelomu 20. a 21. století poslanec Poslanecké sněmovny za ODS.\n\nV roce 1998 se profesně uvádí jako podnikatel ve stavebnictví, bytem Hradec Králové. Byl ředitelem a majitelem stavební firmy \"Envicon\" a od roku 1996 člen královéhradeckého Rotary klubu.\n\nVe volbách v roce 1998 byl zvolen do poslanecké sněmovny za ODS (volební obvod Královéhradecký kraj). Byl členem sněmovního rozpočtového výboru. Mandát obhájil ve volbách v roce 2002. Dál zasedal v rozpočtovém výboru. Na poslanecký mandát rezignoval 5. května 2004, krátce nato zemřel.\n\nZemřel na rakovinu. Ještě krátce před smrtí se účastnil hlasování o DPH. Podle kolegů patřil k nejsvědomitějším zákonodárcům. Do sněmovny místo něj usedl Jozef Kochan.\n\n"}
{"id": "867915", "url": "https://cs.wikipedia.org/wiki?curid=867915", "title": "Zvukový čip", "text": "Zvukový čip\n\nZvukový čip je integrovaný obvod navržený pro tvorbu zvuků (viz chiptune). Toho je docíleno pomocí digitální, analogové nebo smíšené elektroniky. Zvukové čipy obvykle obsahují zařízení jako oscilátory, envelope kontrolery, vzorkovače, filtry a zesilovače.\n\n\n\n\n\n\n"}
{"id": "867916", "url": "https://cs.wikipedia.org/wiki?curid=867916", "title": "Jang Šang-kchun", "text": "Jang Šang-kchun\n\nJang Šang-kchun, ; 5. července 1907 – 14. září 1998) byl čínský komunistický politik, v letech 1988–1993 prezident Čínské lidové republiky a místopředseda vlivné Ústřední vojenské komise.\n\nVe 20. letech patřil ke skupině zvané „Osmadvacet bolševiků“, což byli studenti marxismu na čínské univerzitě, kterou v Moskvě založila Kominterna. Patřil tak k ideovým oporám rodící se Komunistické strany Číny. Původně podporoval Čang Kuo-tchaa, jednoho z předních vůdců KS Číny, ale roku 1935, během Dlouhého pochodu, přešel ke skupině Čou En-laje a Mao Ce-tunga.\n\nPo vzniku Čínské lidové republiky roku 1949 zastával řadu významných funkcí, generálního tajemníka Ústřední vojenské komise ÚV KS Číny (1945–1954), vedoucího kanceláře ÚV (1945–1965), kandidáta sekretariátu ÚV. Z nich byl odstraněn během tzv. kulturní revoluce roku 1966.\n\nAž do roku 1978 se o něm veřejně nemluvilo, teprve když moc pevně uchopil Teng Siao-pching, označil Janga za jednoho z „osmi stařešinů“ strany, tedy za jednoho z otců zakladatelů ČLR, jimž patří největší úcta. Neformální vliv byl potvrzen roku 1988 i prezidentskou funkcí, tedy funkcí hlavy státu. (Nejvlivnější osobou v zemi však zůstal Teng Siao-pching, jenž byl v pozici, kterou anglosaská politologie označuje termínem „paramounth leader“ (nejvyšší vůdce)). Jang podporoval Tengovy ekonomické reformy, odmítal však politickou liberalizaci. Prezidentem byl jedno funkční období, do roku 1993. Jeho vliv opadl, když na sebe moc soustředil Ťiang Ce-min, vůči němuž byl Jang dlouhodobě v opozici.\n\n"}
{"id": "867917", "url": "https://cs.wikipedia.org/wiki?curid=867917", "title": "Zbyňka Šolcová", "text": "Zbyňka Šolcová\n\nZbyňka Šolcová (* 10. srpna 1967 Praha) je česká harfenistka.\n\nZbyňka Šolcová absolvovala Pražskou konzervatoř ve třídě harfové hry profesorky Libuše Váchalové. Jako studentka získala 1. cenu na soutěži komorních souborů v belgickém Neerpeltu v duu s harfenistkou Janou Bouškovou. Věnuje se sólové a komorní hře. V průběhu let kromě sólových vystoupení hostovala v mnoha českých i zahraničních orchestrech. Během její kariéry ji mohli slyšet posluchači např. v Itálii, Německu, Švédsku, Francii, Monaku, USA a na mnoha místech České republiky. V posledních letech vystupuje zejména jako sólistka. V roce 2001 vydala sólové CD s názvem HARFA. Je členkou několika komorních souborů a spolupracuje s celou řadou českých umělců. \n\nV letech 1992 – 2007 byla členkou Rožmberské kapely, souboru zabývajícího se výhradně gotickou a renesanční hudbou. Zde kromě harfy hraje na řadu dalších historických nástrojů včetně gotické a háčkové harfy. S Rožmberskou kapelou natočila v průběhu let 5 CD a ročně odehrála na desítky koncertů po celé Evropě.\n\nV roce 2005 se stala spolu s mezzosopranistkou Danielou Demuthovou zakládající členkou tria Musica dolce vita. Třetím zakládajícím členem tria byl flétnista České filharmonie Jan Machat, jehož v roce 2007 nahradila flétnistka Žofie Vokálková, která přinesla do hry tria ženskou lehkost, brilantnost a též řadu nových podnětů a originálních skladeb. S triem Musica dolce vita koncertuje Zbyňka Šolcová po celé České republice s pořady: Klenoty české hudby, Klenoty české duchovní hudby, Adventní kalendář, Hudba královen. Kromě jiného toto trio uvádí i komponovaný pořad s názvem „Poetická zastavení“, kde se lze setkat také s její milostnou poezií. Její básně vydalo v roce 2005 nakladatelství Pragoline ve sbírce „City a pocity“. \n\n\nSpolupracuje jako komorní hráčka s těmito interprety:\n\n\n\nV roce 2007 působila Zbyňka Šolcová v souvislosti s projektem „Múza očima múz“, jehož vernisáž se konala 12. listopadu 2007 ve Státní opeře Praha. Projektu fotografa a publicisty dr. Josefa Loudy se zúčastnilo 32 českých i zahraničních fotografek, jejichž úkolem bylo svým vlastním osobitým pohledem fotograficky ztvárnit ženu – hudebnici, kterou se stala Zbyňka Šolcová. Vznikl soubor unikátních fotografií, který v roce 2008 putoval formou výstav z Prahy přes další místa České republiky až do USA. 25. srpna 2008 se v prostorách Generálního konzulátu v Chicagu konala vernisáž, na které Zbyňka Šolcová zahrála výběr z klasické české hudby.\n\n\n\n\n"}
{"id": "867918", "url": "https://cs.wikipedia.org/wiki?curid=867918", "title": "Nami Nemotová", "text": "Nami Nemotová\n\nNami Nemotová ( , \"Nemoto Nami\"; * 24. března 1975 Kamišihoro) je bývalá japonská rychlobruslařka.\n\nV roce 1992 poprvé nastoupila na Mistrovství světa juniorů, které vyhrála; roku 1994 byla čtvrtá. V závodech Světového poháru startovala od roku 1992. Na Mistrovství světa na jednotlivých tratích debutovala v roce 1998, na vícebojařském světovém šampionátu o rok později. V letech 1999–2005 vybojovala na asijských mistrovstvích jednu zlatou a tři stříbrné medaile. Na Mistrovství světa na jednotlivých tratích 2005 získala bronzovou medaili jakožto členka japonského týmu v závodě družstev. Zúčastnila se zimních olympiád v letech 1998 (5000 m – 15. místo), 2002 (3000 m – 18. místo, 5000 m – nedokončila po pádu) a 2006 (1500 m – 29. místo, stíhací závod družstev – 4. místo). Po sezóně 2005/2006 ukončila sportovní kariéru.\n"}
{"id": "867921", "url": "https://cs.wikipedia.org/wiki?curid=867921", "title": "Zámořský region", "text": "Zámořský region\n\nZámořský region (, zkratka \"ROM\") je název územně správního celku francouzské republiky. Ta sestává z 18 regionů, které se dále dělí na 101 departementů. 13 regionů leží v Evropě a tvoří tzv. metropolitní Francii. Zbývajících pět se nachází v Americe a Africe a jsou součástí tzv. zámořské Francie.\n\nV roce 2016 existovalo 5 zámořských regionů, přičemž každý z nich byl tvořen právě jedním zámořským departementem. Zámořské regiony mají stejné pravomoce a práva jako metropolitní regiony.\n"}
{"id": "867922", "url": "https://cs.wikipedia.org/wiki?curid=867922", "title": "Srbsko na Hopmanově poháru", "text": "Srbsko na Hopmanově poháru\n\nSrbsko na Hopmanově poháru poprvé startovalo v roce 2006 a do turnaje zasáhlo celkem čtyřikrát. Navázalo tak na účast Jugoslávie v roce 1990, státního útvaru, z něhož vzešlo jako jeden z nástupnických států. Při své premiérové účasti v roce 2006 hráli srbští tenisté pod tehdejším názvem státu Srbsko a Černá Hora.\n\nNejlepším výsledkem jsou dvě finálové účasti z let 2008 a 2011. V prvním případě srbští reprezentanti nestačili na Spojené státy a v roce 2011 pak museli před finálem odstoupit pro břišní poranění Any Ivanovićové.\n\n\"Tabulka uvádí seznam srbských tenistů, kteří reprezentovali stát na Hopmanově poháru.\"\n\n Ve finále nemohla kvůli zranění Jankovićová odehrát dvouhru proti Sereně Williamsové. Spojené státy tak získaly náskok 1:0 bez boje.\n"}
{"id": "867926", "url": "https://cs.wikipedia.org/wiki?curid=867926", "title": "Vladimír Paulík", "text": "Vladimír Paulík\n\nVladimír Paulík (* 15. ledna 1967 Nové Město na Moravě) je český politik, v letech 1998 až 2002 poslanec Poslanecké sněmovny PČR za Unii svobody, později za Českou stranu národně sociální, dlouholetý starosta obce Petrovice na Blanensku.\n\nAbsolvoval SOU elektrotechnické.\n\nVe volbách v roce 1998 byl zvolen do poslanecké sněmovny za Unii svobody (volební obvod Jihomoravský kraj). Byl členem sněmovního výboru pro veřejnou správu, regionální rozvoj a životní prostředí. V parlamentu setrval do voleb v roce 2002. V říjnu 2001 opustil poslanecký klub Unie svobody a následně zasedal v parlamentu coby nezařazený poslanec. Zároveň se tehdy stal členem České strany národně sociální, jež tak v jeho osobě získala už druhého parlamentního zastupce (o něco dříve do ČSNS podobně přestoupila z Unie svobody poslankyně Marie Machatá). Důvodem pro Paulíkův odchod z US byly machinace s členskou základnou strany, které se v té době objevily v Brně i na jeho domovském Blanensku. Paulík byl následně v srpnu 2001 zbaven funkce předsedy okresní organizace US v Blansku a vyloučen ze strany. Vzájemné spory pak pokračovaly i nadále. V dubnu 2002 oznámil Paulík, že podá na Unii svobody trestní oznámení pro pomluvu na svou adresu. Později byl členem strany Evropští demokraté, za niž neúspěšně kandidoval v krajských volbách v roce 2004 do Zastupitelstva Jihomoravského kraje.\n\nDlouhodobě je aktivní v místní politice. Od roku 1990 zasedá v zastupitelstvu obce Petrovice na Blanensku, od roku 1994 je starostou této obce. K roku 1998 se uvádí jako starosta, bytem Petrovice. V komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva obce Petrovice. V roce 1994 jako bezpartijní, roku 1998 za Unii svobody, v letech 2002 a 2006 jako nestraník za SZ a roku 2010 jako člen strany Věci veřejné. Profesně se uvádí i k roku 2002, 2006 a 2010 coby starosta. Do strany Věci veřejné vstoupil roku 2009 a vedl místní klub této strany v Rájci-Jestřebí.\n\nV senátních volbách roku 2010 kandidoval do horní komory za senátní obvod č. 55 - Brno-město jako kandidát Věcí veřejných. Vedení strany na něj ale před volbami obdrželo stížnosti kvůli jeho minulosti i kvůli tomu, že měl údajně zfalšovat zápis z jednání zastupitelstva Petrovic, aby mohl vydírat místní prodejnu. Poslanec VV Michal Babák oznámil, že strana informace o Paulíkovi prověří, i když jim nebude přikládat větší pozornost, protože jde o anonymy. Babák ovšem uvedl, že kandidát Paulík je v rozporu s etickým kodexem Věcí veřejných. Ve volbách získal Paulík 4 % hlasů a nepostoupil do 2. kola.\n\nV komunálních volbách v roce 2014 obhájil post zastupitele obce Petrovice, když jako člen SPO vedl kandidátku subjektu \"Krásné Petrovice\" (tj. SPO a nezávislí kandidáti). Protože tento subjekt volby v obci vyhrál (73,15 % hlasů a 10 mandátů), byl v listopadu 2014 zvolen již po šesté starostou obce.\n\n"}
{"id": "867927", "url": "https://cs.wikipedia.org/wiki?curid=867927", "title": "Seznam kulturních památek v Bernarticích (okres Písek)", "text": "Seznam kulturních památek v Bernarticích (okres Písek)\n\n"}
{"id": "867930", "url": "https://cs.wikipedia.org/wiki?curid=867930", "title": "Hiromi Ócuová", "text": "Hiromi Ócuová\n\nHiromi Ócuová ( , \"Ócu Hiromi\"; * 22. května 1984 Sarabecu) je bývalá japonská rychlobruslařka.\n\nNa mezinárodní scéně debutovala v roce 2001 v závodech Světového poháru, v roce 2002 byla dvanáctá na Mistrovství světa juniorů. Roku 2004 poprvé startovala na světovém šampionátu na jednotlivých tratích, zúčastnila se Zimních olympijských her 2006 (1500 m – 33. místo, stíhací závod družstev – 4. místo). Na Mistrovství světa na jednotlivých tratích 2009 získala, jakožto členka japonského týmu, bronzovou medaili v závodě družstev. Poslední závody absolvovala na konci roku 2009.\n\n"}
{"id": "867939", "url": "https://cs.wikipedia.org/wiki?curid=867939", "title": "Itálie na Hopmanově poháru", "text": "Itálie na Hopmanově poháru\n\nItálie na Hopmanově poháru poprvé startovala ve druhém ročníku hraném roku 1990 a do turnaje zasáhla celkem desetkrát.\n\nNejlepším výsledkem je čtvrtfinálová účast z roku 1990, když Itálie v prvním kole porazila Švédsko, aby mezi posledními osmi týmy nestačila na Spojené státy. Ve skupinovém herním systému se italským tenistům nepodařilo nikdy postoupit ze základní fáze do finále.\n\n\"Tabulka uvádí seznam italských tenistů, kteří reprezentovali stát na Hopmanově poháru.\"\n\n V zápase proti Francii získala Itálie dva body díky skreči francouzské hráčky Virginie Razzanové, která nemohla nastoupit do dvouhry ani do smíšené čtyřhry.\n"}
{"id": "867945", "url": "https://cs.wikipedia.org/wiki?curid=867945", "title": "Kanton Villé", "text": "Kanton Villé\n\nKanton Villé (fr. \"Canton de Villé\") byl francouzský kanton v departementu Bas-Rhin v regionu Alsasko. Tvořilo ho 18 obcí. Zrušen byl po reformě kantonů 2014.\n\n"}
{"id": "867946", "url": "https://cs.wikipedia.org/wiki?curid=867946", "title": "Kanton Wasselonne", "text": "Kanton Wasselonne\n\nKanton Wasselonne (fr. \"Canton de Wasselonne\") byl francouzský kanton v departementu Bas-Rhin v regionu Alsasko. Tvořilo ho 17 obcí. Zrušen byl po reformě kantonů 2014.\n\n"}
{"id": "867949", "url": "https://cs.wikipedia.org/wiki?curid=867949", "title": "Kanton Wissembourg", "text": "Kanton Wissembourg\n\nKanton Wissembourg (fr. \"Canton de Wissembourg\") je francouzský kanton v departementu Bas-Rhin v regionu Grand Est. Tvoří ho 44 obcí. Před reformou kantonů 2014 ho tvořilo 13 obcí.\n\nod roku 2015:\n\n\npřed rokem 2015:\n"}
{"id": "867950", "url": "https://cs.wikipedia.org/wiki?curid=867950", "title": "Kanton Wœrth", "text": "Kanton Wœrth\n\nKanton Wœrth (fr. \"Canton de Wœrth\") byl francouzský kanton v departementu Bas-Rhin v regionu Alsasko. Tvořilo ho 17 obcí. Zrušen byl po reformě kantonů 2014.\n\n"}
{"id": "867953", "url": "https://cs.wikipedia.org/wiki?curid=867953", "title": "Kanton Štrasburk-1", "text": "Kanton Štrasburk-1\n\nKanton Štrasburk-1 (fr. \"Canton de Strasbourg-1\") je francouzský kanton v departementu Bas-Rhin v regionu Grand Est. Tvoří ho pouze centrální část města Štrasburk.\n"}
{"id": "867955", "url": "https://cs.wikipedia.org/wiki?curid=867955", "title": "Jihoafrická republika na Hopmanově poháru", "text": "Jihoafrická republika na Hopmanově poháru\n\nJihoafrická republika na Hopmanově poháru poprvé startovala v pátém ročníku hraném roku 1993 a do turnaje zasáhla celkem desetkrát, z toho mezi lety 1993–2001 devětkrát v řadě.\n\nNejlepším výsledkem je vítězství z roku 2000, když ve finále 8. ledna téhož roku jihoafričtí tenisté Amanda Coetzerová a Wayne Ferreira porazili thajský pár Tamarine Tanasugarnová a Paradorn Srichaphan 3:0 na zápasy. O tři sezóny dříve, v roce 1997, se Jihoafrická republika probojovala do finále, v němž nestačila na Spojené státy poměrem utkání 1:2.\n\n\"Tabulka uvádí seznam jihoafrických tenistů, kteří reprezentovali stát na Hopmanově poháru.\"\n\n V roce 1997 získala Jihoafrická republika proti Švýcarsku dva body bez boje, když zraněný Marc Rosset nemohl odehrát ani dvouhru ani smíšenou čtyřhru.\n"}
{"id": "867957", "url": "https://cs.wikipedia.org/wiki?curid=867957", "title": "Velkopolské povstání", "text": "Velkopolské povstání\n\nVelkopolské povstání bylo povstání Poláků proti německé nadvládě v letech 1918–1920. Proběhlo na historicky polském území Velkopolska, které bylo jako tzv. provincie Poznaňsko součástí Německého císařství. Úspěšné povstání mělo velký vliv na pozdější Versailleskou smlouvu, která přiřkla Polákům nejen Velkopolsko, ale také velkou část území, které Němci získali při jednotlivých děleních Polska v letech 1772 - 1795 (ze zabraných 63 000 km², které Němci udrželi po napoleonských válkách, Polsko získalo zpět 43 000 km² - bez Gdaňska, Varmie a pohraničního pásu na západě).\n\nV roce 1795 po třetím dělení Polska přestal zcela existovat nezávislý polský stát. Jeho území bylo v letech 1772-1795 rozděleno mezi Rusko, Prusko a Rakousko. Se začátkem první světové války začali Poláci opět doufat v obnovení své nezávislosti. Během první světové války, v roce 1916, Německo a Rakousko-Uhersko zřídily loutkové Polské království, které vzniklo na území obývaném Poláky, zabraném Rusku. Tímto krokem se centrální mocnosti snažily získat dobrovolníky pro svou armádu z okupovaného území. Němci a Rakušané zde vytvořili dva tzv. Generální gouvernementy, německý se sídlem ve Varšavě a rakouský se sídlem v Lublinu. V čele loutkového státu nestál král, ale byla zvolena tříčlenná regentská rada. Politickou a vojenskou moc ve státě stále držely okupační síly centrálních mocností. Na rozdíl od Rakouska-Uherska, které prohlásilo, že k Polskému království připojí svůj Halič (a na polský trůn navrhovalo jednoho z Habsburgů), Německo nehodlalo vyčlenit svou část území zabraného Polsku na konci 18. století (Velkopolsko, Pomoří, Varmie). V německém záboru bylo polské politické hnutí velice aktivní. V roce 1794 vypuklo ve Velkopolsku povstání. Povstalci se připojili k povstalcům Tadeusze Kościuszka, kteří bojovali proti Rusku a Prusku, ale po počátečních úspěších byli nakonec poraženi. Během napoleonských válek vypuklo v roce 1807 další polské povstání ve Velkopolsku, které podpořilo postupující Francouze. Následkem úspěšného povstání bylo Velkopolsko připojeno k Varšavskému knížectví (v letech 1807-1815, potom území bylo připojeno opět k Prusku). V roce 1848 vypuklo ve Velkopolsku další povstání a jeho výsledkem bylo zřízení autonomního \"Velkého poznaňského knížectví\", které ovšem Prusko po opadnutí revolučního nadšení zlikvidovalo. Po demokratických reformách v pruském a později německém parlamentu zasedalo mnoho poslanců patřících k polským politickým stranám v Německu. Jedním z reformních programů kancléře Bismarcka (na sklonku 19. století) byla snaha represivně asimilovat národnostní menšiny v Německu, včetně Poláků na zabraných územích. Po porážce Německa v první světové válce mezi poznaňskými Poláky opět vzplála naděje na obnovení Polska. Příprava povstání nabrala rychlosti když na konci války se Poláci v bývalém ruském záboru a v Rakousku-Uhersku chopili možnosti a vyhlásili nezávislost (regenti formálně vyhlásili ve Varšavě 7. října 1918 nezávislost Polska; 11. listopadu Poláci fakticky ovládli Němci okupovanou severní část bývalé ruské Kongresovky s Varšavou; 28. října 1918 získali kontrolu v Rakušany ovládané západní Haliči, jižní Kongresovce s Lublinem a 1. listopadu na středním a severním Těšínsku).\n\nObnovující se polský stát získával území díky činnosti místních Poláků všude tam, kde Poláci převažovali mezi obyvatelstvem a kde žili od nepaměti. Část politiků ovšem chtěla obnovit hranice z dob Polsko-litevské unie, nebo alespoň získat část těchto území. Velká část tohoto území se nacházela v občanskou válkou zmítaném Rusku, které bylo ještě částečně okupované Německem nebo ovládané Ukrajinci respektive Litevci. Velkopolsko bylo ovšem příkladem území, které bývalo součástí Polsko-litevské unie a kolébkou samotného polského státu se stále převažujícím polským obyvatelstvem, ale patřilo k Německu. To sice bylo ve válce poražené, ale stále rozhodnuté nevzdat se žádného svého předválečného území. Velkopolsko se stalo součástí Německa v roce 1772 jako provincie Poznaňsko s hlavním průmyslovým městem Poznaň. Poláci na území provincie tvořili většinu obyvatelstva (60%), i když oblast byla Němci intensivně germanizována a kolonizována.\n\nNa podzim 1918 se poznanští Poláci začali připravovat na povstání proti Němcům. Spád událostem dala abdikace císaře Německého císařství Viléma II. 9. listopadu 1918 a vyhlášení německé Výmarské republiky. Německo se následně začalo topit v revoluci a poznaňští Poláci tak mohli využít oslabení německých pozic. Vznikla tzv. \"Vrchní lidová rada\" (polsky: Naczelna Rada Ludowa), která měla povstání řídit a po převzetí moci zastupovat funkci vlády. Na konci války se do Velkopolska začaly vracet pluky německé armády mobilizované z místních obyvatel i se svou výzbrojí. Rada tím způsobem získala zkušené a ozbrojené válečné veterány. Povstalci dostali 20. listopadu 1918 ujištění o podpoře od vlády ve Varšavě. V Ostrově Velkopolském už 10. listopadu 1918 místní občané vymohli na německé administrativě částečnou autonomii (tzv. Ostrovská republika). Po této události německé vedení provincie začalo být velice ostražité.\n\nImpulzem pro vypuknutí povstání byly události z 27. prosince 1918. Toho dne známý polský pianista a vlastenec Ignacy Paderewski pronesl v Poznani patriotickou řeč, kterou si vyslechly tisíce místních. Německá administrativa na tuto událost zareagovala ukázkou vlastní moci a nechala přes město pochodovat vojsko. Napjatá situace vyústila ve vypuknutí prudkých bojů mezi rychle se organizujícími oddíly místních Poláků a německou posádkou. Povstalci se okamžitě zmocnili železniční stanice a pošty. Boje se rychle rozhořely po celém Poznaňsku a Poláci slavili první úspěchy při obsazení Szamotuły, Środy Wielkopolské, Pniewy a Opalenice. Do čela tzv. \"Velkopolské armády\" se postavil kapitán Stanisław Taczak. Němečtí vojáci, kteří byli demoralizovaní podepsáním německé kapitulace, nedokázali zadržet revoluční vlnu, která se přehnala přes celé území. Samotná německá vláda, která měla spoustu práce s potlačením komunistického povstání spartakovců v Berlíně, nemohla na počátku povstání na události včas zareagovat.\n\nDne 8. ledna 1919 se Rada jmenovala řídícím orgánem vojska a policie ve Velkopolsku a den na to převzala oficiálně moc nad administrativou celého regionu. Úřady byly polonizovány a němečtí úředníci propuštěni. Do poloviny ledna 1919 se povstalcům podařilo ovládnout téměř celé Velkopolsko a rada požádala polskou delegaci v Paříži vedenou Romanem Dmowskim, aby vyjednala na mírové konferenci s Němci příměří. V únoru 1919 zasedli Poláci a Němci v Berlíně k jednání, ale ke shodě nedošlo. Němečtí zástupci nebyli ochotni odstoupit Velkopolsko Polsku a povstalci se zase nehodlali podrobit zpátky Německu. Němci stáhli do Velkopolska posily a těžké boje mezi německou armádou a polskými povstalci tak pokračovaly do půlky února 1919. Boje skončily až na nátlak dohodových států. O zastavení bojů se nejvíce zasadila Francie.\nVelkopolská armáda byla oficiálně vyhlášena jako spojenecká armáda dohodových států (stejně jako například Československé legie v Rusku). V následných regionálních volbách, konaných v březnu 1919, ztratili Němci drtivou většinu křesel na radnicích, a tak faktickou moc nad územím. V červnu 1919 bylo díky Versailleské smlouvě oficiálně připojeno Velkopolsko k nově vzniklé Polské republice. Polákům taktéž připadla část Pomoří, a tak bylo celkově přičleněno k polskému státu území o rozloze 47000 km² (z toho 4000 km² ve Slezsku). V srpnu 1919 se Vrchní lidová rada sama rozpustila.\n\nSpojenci, a to převážně Francie, se přiklonili na stranu Polska se zcela jasnými ambicemi. Vytvoření silného Polska mělo zajistit ochranu před rozšířením bolševické revoluce dál na západ. Takto vytvořená \"bariéra\" měla zabránit ruským bolševikům spojení jejich revoluce s komunistickými povstalci v Německu a Maďarsku.\n\n"}
{"id": "867958", "url": "https://cs.wikipedia.org/wiki?curid=867958", "title": "František Pejřil", "text": "František Pejřil\n\nFrantišek Pejřil (* 30. června 1947 Dolní Lipová) je český politik, na přelomu 20. a 21. století poslanec Poslanecké sněmovny za ODS, pak člen Rady pro rozhlasové a televizní vysílání.\n\nNarodil se v Dolní Lipové. Ve věku jednoho roku se s rodiči přestěhoval do Jeseníku. Zde bydlel do roku 1966. Vychodil tu základní školu a pak absolvoval strojní průmyslovou školu v Šumperku. Po základní vojenské službě nastoupil do Cementárny mokrá, kde pracoval až do roku 1994 jako operátor řídicího střediska. V roce 1975 se oženil. S manželkou Evou mají dceru Simonu a syna.\n\nV roce 1989 se zapojil do činnosti Občanského fóra. Později se stal členem ODS, kde zastával funkci předsedy místního\nsdružení i člena Výkonné rady. Ve volbách v roce 1998 byl zvolen do poslanecké sněmovny za ODS (volební obvod Jihomoravský kraj). Byl členem sněmovního petičního výboru a v letech 2001-2002 i výboru volebního. V parlamentu setrval do voleb v roce 2002.\n\nV senátních volbách roku 2002 kandidoval do horní komory parlamentu za senátní obvod č. 57 - Vyškov jako kandidát ODS. Získal 17 % hlasů a nepostoupil do 2. kola.\n\nPozději se stal členem Rady pro rozhlasové a televizní vysílání.\n\nV komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva obce Mokrá-Horákov za ODS. Profesně se uvádí k roku 2002, 2006 a 2010 jako starosta. Starostou obce se stal roku 1994.\n\n"}
{"id": "867959", "url": "https://cs.wikipedia.org/wiki?curid=867959", "title": "Titus Labienus", "text": "Titus Labienus\n\nTitus Atius Labienus (98 př. n. l. Cingoli - 17. březen 45 př. n. l. Andalusie) byl římský politik a vojevůdce Julia Caesara v době galských válek a římské občanské války. \n\nV roce 63 př. n. l. byl tribunem lidu s blízkými politickými vazbami na Gnaea Pompeia. Je známý jako jeden z vojevůdců Julia Caesara. Učastnil se jeho válečných tažení v Galii, kde během galských válek sloužil jako legát. V zimním období vždy, když Julius Caesar odešel do Říma, vedl římskou armádu v celé Galii. Jeho vojenská strategie mu získala slávu a bohatství. Jeho největším úspěchem v Galii bylo vítězství nad Trevery vedenými Indutiomarem v roce 54 př. n. l., kdy se mu podařilo vzbouřený kmen porazit a Indutiomara zabít. Také jeho tažení proti Lutetii v roce 52 př. n. l. bylo uspěšné, stejně tak i jeho vítězství nad Camulogenem a kmenem Aeduů ve stejném roce.\n\nJeště před Caesarovým ukončením galských válek a návratem do Říma přešel do služeb Gnaea Pompeia mladšího. V jeho službách bojoval proti Caesarovi v římské občanské válce. Zahynul v bitvě u Mundy, která zároveň ukončila tuto občanskou válku. Byl otcem Quinta Labiena\n"}
{"id": "867960", "url": "https://cs.wikipedia.org/wiki?curid=867960", "title": "Kanton Štrasburk-2", "text": "Kanton Štrasburk-2\n\nKanton Štrasburk-2 (fr. \"Canton de Strasbourg-2\") je francouzský kanton v departementu Bas-Rhin v regionu Grand Est. Tvoří ho pouze část města Štrasburk.\n"}
{"id": "867961", "url": "https://cs.wikipedia.org/wiki?curid=867961", "title": "Kanton Štrasburk-3", "text": "Kanton Štrasburk-3\n\nKanton Štrasburk-3 (fr. \"Canton de Strasbourg-3\") je francouzský kanton v departementu Bas-Rhin v regionu Grand Est. Tvoří ho pouze část města Štrasburk.\n"}
{"id": "867962", "url": "https://cs.wikipedia.org/wiki?curid=867962", "title": "Kanton Štrasburk-4", "text": "Kanton Štrasburk-4\n\nKanton Štrasburk-4 (fr. \"Canton de Strasbourg-4\") je francouzský kanton v departementu Bas-Rhin v regionu Grand Est. Tvoří ho pouze část města Štrasburk.\n"}
{"id": "867963", "url": "https://cs.wikipedia.org/wiki?curid=867963", "title": "Kanton Štrasburk-5", "text": "Kanton Štrasburk-5\n\nKanton Štrasburk-5 (fr. \"Canton de Strasbourg-5\") je francouzský kanton v departementu Bas-Rhin v regionu Grand Est. Tvoří ho pouze část města Štrasburk.\n"}
{"id": "867964", "url": "https://cs.wikipedia.org/wiki?curid=867964", "title": "Kanton Štrasburk-6", "text": "Kanton Štrasburk-6\n\nKanton Štrasburk-6 (fr. \"Canton de Strasbourg-6\") je francouzský kanton v departementu Bas-Rhin v regionu Grand Est. Tvoří ho pouze část města Štrasburk.\n"}
{"id": "867965", "url": "https://cs.wikipedia.org/wiki?curid=867965", "title": "Kanton Štrasburk-7", "text": "Kanton Štrasburk-7\n\nKanton Štrasburk-7 (fr. \"Canton de Strasbourg-7\") byl francouzský kanton v departementu Bas-Rhin v regionu Alsasko. Tvořila ho pouze část města Štrasburk (čtvrť \"Meinau\" a západní část čtvrti \"Neudorf\"). Zrušen byl po reformě kantonů 2014.\n"}
{"id": "867966", "url": "https://cs.wikipedia.org/wiki?curid=867966", "title": "Kanton Štrasburk-8", "text": "Kanton Štrasburk-8\n\nKanton Štrasburk-8 (fr. \"Canton de Strasbourg-8\") byl francouzský kanton v departementu Bas-Rhin v regionu Alsasko. Tvořila ho pouze část města Štrasburk (většina čtvrti \"Neudorf\"). Zrušen byl po reformě kantonů 2014.\n"}
{"id": "867967", "url": "https://cs.wikipedia.org/wiki?curid=867967", "title": "Kanton Štrasburk-9", "text": "Kanton Štrasburk-9\n\nKanton Štrasburk-9 (fr. \"Canton de Strasbourg-9\") byl francouzský kanton v departementu Bas-Rhin v regionu Alsasko. Tvořila ho pouze část města Štrasburk (čtvrti \"Koenigshoffen\", \"Montagne Verte\" a \"Elsau\"). Zrušen byl po reformě kantonů 2014.\n"}
{"id": "867968", "url": "https://cs.wikipedia.org/wiki?curid=867968", "title": "Kanton Štrasburk-10", "text": "Kanton Štrasburk-10\n\nKanton Štrasburk-10 (fr. \"Canton de Strasbourg-10\") byl francouzský kanton v departementu Bas-Rhin v regionu Alsasko. Tvořila ho pouze část města Štrasburk (čtvrti \"Neuhof\" a \"Port du Rhin\"). Zrušen byl po reformě kantonů 2014.\n"}
{"id": "867969", "url": "https://cs.wikipedia.org/wiki?curid=867969", "title": "Kanton Altkirch", "text": "Kanton Altkirch\n\nKanton Altkirch (fr. \"Canton d'Altkirch\") je francouzský kanton v departementu Haut-Rhin v regionu Grand Est. Tvoří ho 64 obcí. Před reformou kantonů 2014 ho tvořilo 27 obcí.\n\nod roku 2015:\n\n\n\npřed rokem 2015:\n"}
{"id": "867971", "url": "https://cs.wikipedia.org/wiki?curid=867971", "title": "Kanton Andolsheim", "text": "Kanton Andolsheim\n\nKanton Andolsheim (fr. \"Canton d'Andolsheim\") byl francouzský kanton v departementu Haut-Rhin v regionu Alsasko. Tvořilo ho 18 obcí. Zrušen byl po reformě kantonů 2014.\n\n"}
{"id": "867975", "url": "https://cs.wikipedia.org/wiki?curid=867975", "title": "Antonín Pokorný", "text": "Antonín Pokorný\n\nJméno a příjmení Antonín Pokorný má více známých nositelů:\n\n"}
{"id": "867978", "url": "https://cs.wikipedia.org/wiki?curid=867978", "title": "Vlastislav Housa", "text": "Vlastislav Housa\n\nVlastislav Housa (1. ledna 1932 Košťálov – 5. září 2004 Praha) byl český sochař a medailér.\n\nV letech 1947–1951 vystudoval SUPŠ Turnov, v letech 1951–1956 AVU, kde jeho profesory byli Otakar Španiel a Jan Lauda.\n\nOd roku 1988 zasloužilý umělec.\n\n"}
{"id": "867979", "url": "https://cs.wikipedia.org/wiki?curid=867979", "title": "Výbor pro mongolské a tibetské záležitosti", "text": "Výbor pro mongolské a tibetské záležitosti\n\nVýbor pro mongolské a tibetské záležitosti () je jedním ze dvou výborů vlády Čínské republiky na úrovni ministerstva. Je nástupcem mandžuského Ministerstva závislých držav a zabývá se vztahem nejen k Tibeťanům a Mongolům, ale i dalším národům, žijícím na území nárokovaném Čínskou republikou.\n\nExistence Výboru a jeho činnost (zejména účast předsedy Výboru při intronizaci 14. dalajlámy) je jedním z argumentů, používaných Čínskou lidovou republikou k odůvodnění jí tvrzené dlouhodobé, nepřetržité a nezvratné svrchovanosti Číny nad Tibetem.\n\nVýbor pro mongolské a tibetské záležitosti byl zřízen v době Čchingské říše jako oddělení Ministerstva závislých držav, zabývající se vztahem čchingského dvora k Tibetu a Mongolsku (Vnějšímu i Vnitřnímu). Po pádu dynastie Čching a nastolení Čínské republiky v roce 1911 bylo oddělení nahrazeno v roce 1912 \"Kanceláří pro mongolské a tibetské záležitosti\", která byla v roce 1914 reorganizována a přejmenována na \"Mongolsko-Tibetské ministerstvo\". Mongolsko-Tibetské ministerstvo bylo pod přímou kontrolou čínského prezidenta.\n\nSoučasný název \"Výbor pro mongolské a tibetské záležitosti\" je výsledkem další reorganizace ve druhé polovině 20. let 20. století, kdy byl tento výbor v roce 1928 ustaven při kuomintangské vládě v Nankingu, s cílem obnovit čínskou kontrolu nad Tibetem, který se stal po pádu dynastie Čching fakticky nezávislým. Členy Výboru byli především zástupci z východního Tibetu, ovládaného Čínou, ale též pančhenláma.\n\nPo vítězství komunistů v Číně v roce 1949 a útěku vlády Čínské republiky na Tchaj-wan přestal Výbor pro mongolské a tibetské záležitosti působit na území Mongolska a Tibetu. Po Tibetském národním povstání v roce 1959 Výbor vyslal do Indie tajné agenty s cílem propagandisticky působit na tibetské uprchlíky ve smyslu svržení komunistické vlády v Tibetu a připojení Tibetu k Číně pod vládou Kuomintangu. Vzhledem k nárokům Kuomintangu na Tibet nejsou vztahy mezi Ústřední tibetskou správou a Výborem vřelé.\n\n"}
{"id": "867980", "url": "https://cs.wikipedia.org/wiki?curid=867980", "title": "Eliášovka (Ľubovnianská vrchovina)", "text": "Eliášovka (Ľubovnianská vrchovina)\n\nEliášovka ( , 1023 m n. m.) je nejvyšším bodem Ľubovnianské vrchoviny. Nachází se nad vsí Litmanová asi 11 km severoseverozápadně od Staré Ľubovni přímo na slovensko-polské státní hranici. Slovenská část leží na území okresu Stará Ľubovňa (Prešovský kraj), polská v okrese Nowy Sącz (Malopolské vojvodství). Na jihozápadním úbočí hory leží řeckokatolické poutní místo Zvir.\n\n\n"}
{"id": "867981", "url": "https://cs.wikipedia.org/wiki?curid=867981", "title": "Kachlík", "text": "Kachlík\n\nKachlík může být:\n\n\n"}
{"id": "867984", "url": "https://cs.wikipedia.org/wiki?curid=867984", "title": "Desná-Pustinská", "text": "Desná-Pustinská\n\nDesná-Pustinská je jedna z nově vzniklých železničních zastávek na Jablonecku. Leží v obci Desná, na tzv. Tanvaldské ozubnicové dráze. V provozu je od roku 2010 a jde o nejstrmější železniční zastávku v České republice.\n\nZastávka byla vybudována v rámci projektu \"Zlepšení dopravní obslužnosti území Mikroregionu Tanvaldsko\", který spolufinancovala Evropská unie. Kromě této zastávky byly vybudovány ještě další tři - Desná-Riedlova vila, Velké Hamry město a Smržovka-Luční. Zastávka Desná-Pustinská se začala stavět na jaře roku 2010, slavnostně otevřena pak byla 20. srpna 2010.\n\nZastávka leží mezi stanicemi \"Dolní Polubný\" a \"Kořenov zastávka\" na trati 036, a to v jejím nejstrmějším úseku. Stoupání trati zde dosahuje 5,6%. Nástupiště měří 60 metrů a je zde i dřevěný přístřešek s informační tabulí se zajímavostmi o trati. Nedaleko se nachází stanice příměstských autobusů \"Desná, odbočka\". Zastávka je pojmenovaná dle nedaleké desenské ulice Pustinská.\n\nStaví zde téměř všechny osobní vlaky linky L1 \"Liberec – Tanvald – Harrachov\". Zastávka je na znamení.\n\nVysoký sklon zastávky působil některým vlakům problémy s rozjezdem. Na čas dokonce České dráhy obnovily funkci brzdaře, který měl za úkol obsluhovat v této stanici brzdu na zadním stanovišti lokomotivy.\n\n"}
{"id": "867985", "url": "https://cs.wikipedia.org/wiki?curid=867985", "title": "Důl Hohenegger", "text": "Důl Hohenegger\n\nDůl Hohenegger je zaniklý důl na okraji Karviné, který existoval v letech 1884–1967. V současné době je důl plně zlikvidován.\n\nPrvní zkušební vrty v místech budoucího dolu byly provedeny v roce 1880, ovšem teprve 1. září 1884 došlo k propůjčení důlních měr pro budoucí důl. V tomto roce také dochází k výstavbě dolu. Těžba na dole začala 7. dubna 1889. Důl byl pojmenován po Ludvíku Hoheneggerovi, bývalém řediteli Těšínské komory. Připojení na železnici zajišťovala vlečka na důl Gabriela, která byla napojena na Košicko-bohumínskou dráhu.\n\n16. března 1895 došlo v dole k výbuchu dynamitu, který usmrtil 52 lidí. V roce 1897 neměl důl kvůli poklesu poptávky dostatek objednávek, a proto došlo k zastavení těžby a činnost byla omezena. V roce 1900 došlo k vybudování koksovny. 21. února 1902 došlo k přetržení spojky klece, která vezla horníky, přičemž zahynulo 5 lidí. V roce 1906 důl koupila Báňská a hutní společnost, pod jejím vedením došlo k modernizací. V roce 1918 zahájeny práce na pátém patře dolu, v roce 1923 byla zmodernizována zařízení na povrchu dolu.\n\n17. července 1946 byl důl přejmenován na důl 1. máj. Jelikož však byl důl velmi blízko dolu Barbora, který se rozvíjel rychleji, docházelo postupně k přesunu činností právě na tento důl. V roce 1948 byla na dole zrušena koksovna a 31. prosince 1951 došlo ke spojení s dolem Barbora. V roce 1962 začíná dobývání ochranných pilířů, v roce 1963 je zastaven provoz třídírny a prádla. V letech 1966–1967 byly zasypány výdušné jámy a 17. února 1969 byla zasypána těžní jáma.\n\nroční těžba\npočet zaměstnanců\n"}
{"id": "867988", "url": "https://cs.wikipedia.org/wiki?curid=867988", "title": "Bitva u Sedanu (1940)", "text": "Bitva u Sedanu (1940)\n\nBitva u Sedanu představuje jedno z válečných střetnutí druhé světové války. Odehrála se během května 1940 v okolí severofrancouzského města Sedanu. Tankovým jednotkám německého XIX. motorizovaného sboru Wehrmachtu se podařilo prorazit liniemi převážně pěších jednotek francouzských 2. a 9. armády a zajistit skupině armád A přechod řeky Mázy. Letadla Advanced Air Striking Force RAF podporovaná i stroji Armée de l'Air tenkrát prováděla nálety na německé pontonové mosty přes řeku Mázu. Celkem se uskutečnilo 109 vzletů a úroveň bojových ztrát dosáhla 44 procent. Čtrnáctý květen vyhlásili Němci pro úspěchy svých pilotů, kteří čelili britským náletům, za den Den stíhačů ().\n"}
{"id": "867993", "url": "https://cs.wikipedia.org/wiki?curid=867993", "title": "Jaroslav Perger", "text": "Jaroslav Perger\n\nJaroslav Perger (* 21. září 1966) je bývalý český politik, na počátku 21. století poslanec Poslanecké sněmovny za Unii svobody.\n\nK roku 1998 se uvádí jako živnostník-projektant, bytem Sezimovo Ústí. Ve volbách v roce 1998 kandidoval do poslanecké sněmovny za Unii svobody (volební obvod Jihočeský kraj). Nebyl ale zvolen. Do parlamentu ovšem usedl dodatečně jako náhradník v červenci 2001 poté, co rezignoval poslanec Jiří Vlach. Byl členem sněmovního hospodářského výboru. V parlamentu setrval do voleb v roce 2002.\n\nV komunálních volbách roku 1998 kandidoval neúspěšně do zastupitelstva města Sezimovo Ústí za Unii svobody, profesně se uvádí jako podnikatel.\n\n"}
{"id": "867994", "url": "https://cs.wikipedia.org/wiki?curid=867994", "title": "Syrské dráhy", "text": "Syrské dráhy\n\nSyrské dráhy (francouzsky \"Chemins de fer syriens\", ve zkratce \"CFS\", anglicky \"Syrian Railways\") je národní železniční dopravce Sýrie. Sídlí v Aleppu. Vznikly znárodněním všech syrských železnic v roce 1956 a následným zřízením Syrských drah 1. ledna 1965. Provozují celkem 2 750 km železničních tratí.\n\n"}
{"id": "867997", "url": "https://cs.wikipedia.org/wiki?curid=867997", "title": "Josef Anderle", "text": "Josef Anderle\n\nJosef Anderle (14. března 1881, Čáslav – 5. února 1959, Praha) byl profesorem technické mechaniky a termomechaniky na Českém vysokém učení technickém v Praze. V akademickém roce 1931–1932 byl jeho rektorem.\n\nNarodil se v rodině učitele Františka Anderleho a jeho manželky Terezie, rozené Maškové.\n\nDne 14. 8. 1911 se v Sofii oženil. Manželka Věra, rozená Sacharovová (1885–??) byla bulharského původu.\n\nByl proděkanem Vysoké školy zemědělského a lesního inženýrství při Českém vysokém učení technickém a pro školní rok 1924/1925 byl zvolen jejím děkanem. Dne 5. prosince 1931 byl slavnostně instalován ve funkci rektora Českého vysokého učení technického. Funkci opustil v následujícím školním roce.\n\nKromě pedagogické činnosti byl autorem řady odborných spisů, zejména o zemědělských strojích.\n\nJosef Anderle na stránkách ČVUT\n"}
{"id": "868001", "url": "https://cs.wikipedia.org/wiki?curid=868001", "title": "Burnin' Sky", "text": "Burnin' Sky\n\nBurnin' Sky je čtvrté studiové album britské rockové skupiny Bad Company. Jeho nahrávání probíhalo od července do srpna 1976 na Château d'Hérouville ve francouzském Hérouville. Album pak vyšlo až v březnu následujícího roku u vydavatelství Swan Song Records a Island Records. Autorem obalu je Hipgnosis.\n\n"}
{"id": "868003", "url": "https://cs.wikipedia.org/wiki?curid=868003", "title": "Ivan Kmínek", "text": "Ivan Kmínek\n\nIvan Kmínek (21. července 1953 Brno – 3. září 2013 Praha) byl český spisovatel science fiction a chemik. Vystudoval makromolekulární chemii na VŠCHT v Praze. Od roku 1977 pracoval v Ústavu makromolekulární chemie ČSAV v Praze.\n\nV 80. a 90. letech publikoval povídky a recenze ve sci-fi časopisech. Jeho jediným románem je groteskní antiutopie \"Utopie, nejlepší verze\" (dokončeno 1987, vydáno 1990). Jako první vyhrál literární Cenu Karla Čapka dvakrát po sobě, roku 1983 s povídkou \"Syntamor zasahuje\" a 1984 s povídkou \"Druhý vstup do téže řeky\".\n\n\n"}
{"id": "868004", "url": "https://cs.wikipedia.org/wiki?curid=868004", "title": "Semovente 90/53", "text": "Semovente 90/53\n\nSemovente 90/53 bylo italské samohybné dělo, sloužící jako stíhač tanků. Během roku 1942 vzniklo celkem 30 kusů.\n\nBrzy po začátku působení italské armády na východní frontě se ukázalo, že žádný italský tank nedokáže ohrozit moderní sovětské tanky T-34 a KV. Italský generální štáb uzavřel 29. prosince 1941 s firmou Ansaldo smlouvu na vývoj těžkého stíhače tanků s kanónem ráže 90 mm na bázi středního tanku M14/41. Prototyp byl hotov březnu 1942, po zkouškách bylo vozidlo přijato do výzbroje jako Semovente da 90/53. Následovala sériová výroba, která vytvořila pouze 30 kusů.\n\nNa východní frontu ani do Afriky nakonec žádná vozidla nebyla poslána. V praxi se ukázalo, že Semovente 90/53 je poměrně neohrabané a nevhodné pro mobilní boj. \n\nV prosinci 1942 bylo 24 strojů odesláno na Sicílii, z vozidel byl postaven 10. prapor stíhačů tanků (\"10º Reggimento controcarro da 90/53 semovente\"). Tvořily jej tři roty (\"gruppi\") - CLXI, CLXII, CLXIII - po osmi strojích. Během bojů s americkými jednotkami po invazi na Sicílii byly všechny stroje ztraceny.\nZbývajících šest strojů v Itálii ukořistila německá armáda, dostaly označení Gepanzerte Selbstfahrlafette 90/53 (i) 801. Pravděpodobně byly použity při bojích v severní Itálii.\n\nPodvozek je přejat ze středního tanku M14/41. Tvoří jej na každé straně 8 malých pojezdových kol, spojených do dvou vozíků, odpružených svazky listových per. Hnací kolo je vpředu. Pás nahoře nesou 3 kladky. Trup je vyroben z pancéřových plechů tloušťky 15-25 mm spojených nýtováním. Motor, stejný jako u M14/41, je osmiválcový vidlicový diesel SPA 15 TM 41 o objemu 11 920 cm³ a výkonu 145 hp. Oproti původnímu tanku je motor posunut doprostřed vozidla. V trupu před motorem jsou stanoviště řidiče a velitele. Vozidlo je vybaveno radiostanicí RF1CA. Vzadu je umístěn původně protiletadlový kanón 90/53 Modello 39 s úsťovou rychlostí 850 m/s. Kanón je upevněn na pivotové lafetě a je kryt polouzavřeným štítem snýtovaným z pancéřových plechů tloušťky 10-30 mm. Odměr kanónu je +/- 45°, náměr -5° až +19°. Na kanónu jsou sedačky střelce a nabíječe. Vezená zásoba střeliva je pouze 6 nábojů; každé Semovente doprovází obrněný muniční transportér na bázi tanku L6/40 (se zásobou 26 granátů) s přívěsným vozíkem (40 granátů).\n\n"}
{"id": "868007", "url": "https://cs.wikipedia.org/wiki?curid=868007", "title": "Sterling", "text": "Sterling\n\nSterling může být:\n\n\n\n\n"}
{"id": "868008", "url": "https://cs.wikipedia.org/wiki?curid=868008", "title": "Morrison", "text": "Morrison\n\nMorrison může být:\n\n\n\n"}
{"id": "868009", "url": "https://cs.wikipedia.org/wiki?curid=868009", "title": "Poughkeepsie", "text": "Poughkeepsie\n\nPoughkeepsie je správní a největší město okresu Dutchess County ve státě New York ve Spojených státech amerických. K roku 2010 zde žilo 32 736 obyvatel. S celkovou rozlohou 15 km² byla hustota zalidnění 2 242 obyvatel na km². Městem protéká řeka Hudson.\n"}
{"id": "868011", "url": "https://cs.wikipedia.org/wiki?curid=868011", "title": "Fender Jaguar", "text": "Fender Jaguar\n\nFender Jaguar je typ elektrické kytary vyráběný společností Fender Musical Instruments Corporation. Jaguar tvarem vychází z kytary Fender Jazzmaster, která ovšem nikdy nedosáhla přílišné obliby. Jaguar se začal vyrábět v roce 1962. Přestal se vyrábět v roce 1975, od roku 1999 se však vyrábí znovu. Největší popularitě se Jaguaru dostalo, s příchodem skupiny Nirvana, jejíž frontman Kurt Cobain Jaguar hojně využíval při svých vystoupeních. Rovněž existuje baskytara se stejným tvarem. Levnější varianty, ovšem pouze se dvěma singly vyrábí sesterská firma Fenderu, Fender Squier.\n\nCo se týče technický parametrů, je zde několik variant. Nejčastěji se dělají Jaguary se dvěma jednocívkovými (singly) snímači, 2x ovládání síly signálu a 2x ovládaní tónu, 2-polohový přepínač snímačů. Struny jsou ukotveny v kobylce s jednozvratným tremolem. Dále se pak vyrábí obdobné verze, ale se dvěma dvoucívkovými snímači (humbuckery). Výhoda Jaguaru spočívá ve schopnosti pohodlně měnit nastavení kytary v průběhu hraní.\n\nJaguar se asi nikdy ani nepřiblíží oblíbenosti stratocasterů, telecasterů nebo Les Paulů, největším důvodem je asi fakt, že Jaguar není zrovna nejuniverzálnější typ kytary. Nicméně, je to mistrovské dílo a určitě má v hudebním světě své právoplatné místo.\n\n"}
{"id": "868012", "url": "https://cs.wikipedia.org/wiki?curid=868012", "title": "Záhadný pan Quin", "text": "Záhadný pan Quin\n\nKniha Záhadný pan Quin od Agathy Christie je jednou z mnoha knih této významné spisovatelky detektivního žánru. V této sbírce povídek se objevuje nejtajuplnější postava, jakou kdy spisovatelka vytvořila – pan Quin. Tento muž se zjevuje vždy naprosto nečekaně a nechává za sebou změněné osudy živých i zemřelých lidí. Kniha obsahuje dvanáct povídek. V každé povídce se hlavní postava, pan Satterthwaite, velmi známý muž a milovník lidských dramat a problémů, ocitne před vraždou nebo smrtí již několik let starou. Ale za pomoci pana Quina se vždy podaří záhadu vyřešit.\n\nJe Nový rok a v sídle Royston Hall se koná večírek. Jsou zde přítomni manželé Portalovi, pan Conway, majitelé sídla Eveshamovi a nenápadný pan Satterthwaite. Všichni se dobře baví, když vtom někdo zaklepe na dveře. Když pan Evesham otevře, zjistí, že jde o mladého muže, kterému se porouchal vůz a čeká, až ho sluha opraví. Představuje se jako Harley Quin. Přidává se k ostatním a všichni se začínají bavit o předchozím majiteli sídla, o Dereku Capelovi. Ten se před několika lety zastřelil. Byl to bezstarostný muž, neměl důvod k sebevraždě. Stalo se to takhle: v sídle se konala menší slavnost, všichni se dobře bavili, i Capel. Ale když pošťák přinesl noviny a předal je, odebral se do svého pokoje a střelil se do hlavy. Je to opravdu velká záhada. A kdy že se to stalo? Asi týden po zmizení jeho psa a smrti starého Appeltona z vesnice. Ten také zemřel za záhadných okolností, ale je téměř jasné, že ho otrávila jeho žena, která ale vyvázla bez trestu a odstěhovala se. Když si pan Quin vyslechl celou historii, zamyslel se. Pak najednou začal vyprávět, jako by o tom všechno věděl: Derek Capel a Appeltonova žena spolu měli vztah, milovali se. Dohodli se, že se zbaví bohatého starého Appeltona a utečou spolu. Capel proto přichystal jed a Appeltonová ho nalila do manželovy karafy s vínem. Jed se pomalu rozpouští než začne zcela působit. A začal působit týden před Capelovou sebevraždou. Jenže Capel o povedené vraždě nevěděl, jelikož byla v té době obrovská sněžná vánice a pošťák se do sídla s novinami nemohl dostat. Sněžit přestalo, když byla ta malá slavnost, takže pošťák již přišel s novinami. Předal je Capelovi a ten se rychle odebral do svého pokoje, aby si mohl podrobnosti pečlivě přečíst. Dočítá se také, že z vraždy byla obviněna Appeltonová a zalekl se, že by ho mohla podvést a říct, že to byl jen a jen Capelův nápad. A jeho obavy se potvrdí, když vyhlédne z okna a spatří strážníka. Jenže neviděl, jak mu nese jeho ztraceného psa, který zemřel ve sněhu. Capel se vyleká a raději, než aby byl obviněn z vraždy Appeltona a oběšen, sáhne po revolveru a střelí se do hlavy...\nVšichni na novoročním večírku nemohou uvěřit svým uším. Dává to smysl a nejspíš je to pravda. Pan Quin je génius. Loučí se a s opraveným vozem odjíždí, ale s panem Satterthwaitem se neviděl naposledy.\n\nPan Satterthwaite si užívá víkend na velkolepém sídle Greenway's House u manželů Unkertonových. Kromě nich zde tráví volný čas i lady Cynthia Drageová, Richard a Moira Scottovi, major Porter, Iris Stavertonová a mladý kapitán Jimmy Alenson, kterého lady Cynthia potkala na svatbě Scottových v Egyptě. Všichni se docela baví, když pan Satterthwaite začne Iris Stavertonové vyprávět strašidelný příběh o zdejším panství. Před několika lety zde žil starý lord s mladou manželkou. Manželka si pár let po svatbě našla milence a chtěla s ním utéct. Když je manžel načapal, jak si balí kufry, milenec ho probodl dýkou. Milenci tedy utíkají z panství a když se ohlédnou, spatří, jak na ně z okna civí duch zabitého lorda. Od té doby je na tabulce skla v onom pokoji vidět skvrna, připomínající muže s kloboukem s pavím peřím. Major Porter a pan Satterthwaite se jdou na \"přízrak na skle\" podívat. Když tak stojí na kopci a prohlíží si to, Porter najednou začne říkat, že sem Iris vůbec neměla jezdit, že nechápe, jak ji sem mohli pozvat. Nechápající pan Satterthwaite se raději vrací. Už večer a všichni jsou v domě, dobře se baví. Ale když pan Satterthwaite prochází kolem salonku, uvidí, jak Iris Stavertonová křičí na Richarda Scotta. Očividně se nenávidí. Satterthwaite se raději přidává k Unkertonovým. Paní Unkertonová začíná s tím, že dá tabulku skla již vyměnit, i když po každé, když se vymění, se na nové za čas objeví znovu. Satterthwaite si jde raději brzy lehnout. \nDruhý den ráno se v jídelně na snídani potkává znovu s majorem Porterem a dohodnou se, že se půjdou znovu podívat na ten přízrak na skle. Vyjdou na kopec, odkud je dobře vidět a zjistí, že ji Unkertonová ještě nevyměnila. A Porter opět začne, že sem Iris neměli zvát, že to byla obrovská hloupost. A když tak Porter mluvil, zaslechli najednou všichni dva ohlušující výstřely. Běží na terasu, odkud výstřely pocházely a nalézají zde dvě mrtvá těla, mladého kapitána Alensona a paní Moiru Scottovou. Nad nimi se sklání vystrašená Iris Stavertonová s pistolí v ruce. Říká, že ji jen zvedla, ale nikdo ji nevěří.\n\nVečer téhož dne přijíždí inspektor Wilfred a vraždy vyšetřuje. Oba byli zastřeleni jednou pistolí do břicha. Unkertonovi a lady Cynthia Drageová byli na zahradě, hráli bridž. Richard Scott, který byl vraždou své ženy nejvíce zasažen, byl viděn, jak hraje kulečník v salonku. A Iris Stavertonová se procházela u terasy, když zaslechla výstřel. Ale co na terase dělala paní Scottová a Alenson? Inspektor přichází s teorií, že Alenson držel Scottovou v náruči, když byli zastřeleni. Když jsou všichni pozváni do salonku, přichází najednou zničehonic muž, kterého pan Satterthwaite již znal. Pan Harley Quin, který si jde od Unkertonových koupit jakýsi obraz. A po vyslechnutí událostí klade pár otázek. První směřovala na pana Satterthwaita. Čeho si nejdřív všiml, když spatřil zavražděné? Jak Moiře Scottové stéká po uchu krev. Jak to? Quin má odpověď. Vrah se totiž nejdříve trefil do jejího ucha a až pak zastřelil jednou kulkou dva najednou. Druhá otázka směřuje na pana Unkertona. Proč sebou tak cukl, když viděl Quina přicházet? Protože zrovna, když vyměnili tu tabulku skla, na které je vidět ta tajemná skvrna, přijde nějaký návštěvník. \"Cože?!\" podiví se major Porter a pan Satterthwaite, když tohle uslyší. Vždyť ji přeci nevyměnili, sami viděli, jak tam skvrna pořád je. Ale ano, již brzy ráno. Pan Quin v tom má jasno. Všichni utíkají za majorem Porterem, kterému vše došlo. Vběhnou do pokoje s oním oknem, skvrna už tam opravdu není. Za ním visí závěs, který když odtáhnou, spatří paví pera pod oknem. Porter otevře skříň a v ní velký klobouk a škraboška. Quin začne vysvětlovat: Moira Scottová a kapitán Alenson se znali již dříve. Potkali se na svatbě Scottových v Egyptě a zamilovali se do sebe. Od té doby byli milenci. Po dlouhé době se sešli zde, v sídle Greenway's House. A Richard Scott to věděl. A také věděl, že se chtějí dnešního rána sejít na terase a proto si vzal na hlavu klobouk s pavími péry a škrabošku a dělal skvrnu na skle, aby kdyby ho někdo viděl, na nic nepřišel. A když jeho žena skočila Alensonovi do náruče, vytáhl svou pistoli, kterou celou dobu svíral v ruce a dvakrát zastřelil. Poté zbraň vyhodil z okna a Iris Stavertonová ji později sebrala. V salonku ho viděli hrát kulečník jen dříve, pak už se Richard Scott odebral do pokoje špehovat ženu... \n\nPan Satterthwaite se zastaví ve vesničce Kirklington Mallet. Ale ne dobrovolně. Porouchá se mu auto a než ho mechanik opraví, zajde do hostince U Kára a rolničky. Objednává si jídlo a ke svému velkému překvapení zjišťuje, že zde tráví odpoledne i pan Harley Quin. Přisednou si k sobě a povídají si. Je velká bouře a pan Satterthwaite najednou utrousí, že je bouře jak v noci, kdy se ztratil kapitán Richard Harwell. Byl to bezstarostný mladík, který měl krátce po svatbě s krásnou Eleanor Le Couteau. Quin se Satterthwaitem se chtějí o případu dovědět víc a tak vyzpovídají hostinského a jeho dceru. Zjišťují, že poslední, kdo kapitána Harwella viděl, byl zahradník, John Mathias, který byl později nucen se odstěhovat. Je to záhada, která otřásla celým krajem. A co se vlastně stalo? Harwell byl členem velké a vážené rodiny ve vesnici a manželství s Eleanor rodina neuznávala. A tak novomanžele napadlo, že nadobro zmizí, aby jim rodina nemohla mluvit do vztahu. Domluví se se zahradníkem, že Harwell vezme jeho místo u jiné rodiny, kde byl domluven a nastoupí zde i se ženou, která po manželově zmizení utekla. Takže teď v klidu žijí jako manželé zahradníci. Quin a Satterthwait jsou s jejich verzí spokojeni, zřejmě je to pravda. Automobil je spravený a pan Satterthwaite odjíždí.\n\nLady Vivien Barnabyová byla střelena puškou do týla. Jen pár minut na to, co z domu Barnabyů odešel pan Martin Wylde. A i když je to od nich k němu domů jen pár minut, jemu to trvalo dvacet osm minut. A ještě k tomu byly na pušce jeho otisky prstů. Wylde sice říká, že se o ni jen opřel, nic víc, ale policie tomu nevěří a Wylde byl souzen a odsouzen. Pan Satterthwaite ale v jeho vinu nevěří a když jednoho dne v restauraci potkává pana Quina a díky němu si dodává ještě více odvahy, pluje do Kanady za služebnou Barnabyových, od které se toho moc nedovídá. Jen to, že chvíli po Wyldově odchodu se domů vrátil manžel zavražděné, pan George a nalezl ji tam. Dostává od ní telefonní číslo a vrací se do Anglie. Po rozhovoru s Quinem si opět dodává odvahy a volá služce. Ptá se, kdy pan George odešel. Služka to ví, díky znamení na nebi, velkému oblaku připomínající dlaň, který vyvolal vlak. Odešel v půl sedmé. A to také slyšela služka výstřel! Satterthwaite rychle běží za Georgem a -- je to pravda. Zavraždil, odešel a rychle šel do klubu hrát s kamarády bridž. Když střílel, měl rukavice, využil toho, že se o zbraň pak opřel Wylde.\n\nInformace o knize na webu Společnosti Agathy Christie.\n"}
{"id": "868013", "url": "https://cs.wikipedia.org/wiki?curid=868013", "title": "Jeff Linkenbach", "text": "Jeff Linkenbach\n\nJeffrey Scott Linkenbach II (* 9. června 1987 v Sandusky, stát Ohio) je hráč amerického fotbalu nastupující na pozici Guarda nebo Offensive tackla za tým Miami Dolphins v National Football League. Vysokoškolský fotbal hrál za Margaretta High School ve městě Castalia, univerzitní za University of Cincinnati, a po Draftu NFL 2010, kdy si ho nevybral žádný tým, podepsal smlouvu s týmem Indianapolis Colts.\n\nLinkenbach navštěvoval Margaretta High School ve městě Castalia v Ohiu a poté přestoupil na University of Cincinnati kde vystudoval obor Finance. Jako nováček získává pozici Offensive tackla, udrží si ji celé tři sezóny a během této doby nastoupí v 50 zápasech. V sezóně 2009 nastoupí do 13 utkání, ve kterých pomůže týmu ke skórování 502 bodů, naběhání 1 803 yardů a skórování 23 touchdownů.\n\nLinkenbach poté, co nebyl vybrán v Draftu NFL 2010, podepsal 30. dubna 2010 jako volný hráč smlouvu s Indianapolis Colts. V prvním zápase nové sezóny 2010 zaznamenává debut v NFL proti Denveru Broncos a následně nastoupí do všech zápasů základní části, z toho čtyřikrát jako startující hráč (třikrát pravý Guard, jednou levý Offensive tackle). Je součástí Offensive line, která umožní soupeřům pouze 16 sacků (1. v NFL) a pomůže ofenzívě Colts k překonání hranice 5 000 získaných yardů za sezónu. V následující sezóně získává pozici startujícího Tackla, z toho čtyřikrát levého a dvanáctkrát pravého, a odehraje všechna utkání základní části i play-off. To zopakuje i v sezóně 2012, i když pozici startujícího hráče zastává pouze v osmi případech.\n\nNejslabším článkem ofenzívy Colts je v sezóně 2013 offensive line a Linkenbach je jedním z jejich členů, který je po sezóně propuštěn. Odchází tedy ke Kansas City Chiefs, kde odehraje všech šestnáct zápasů základní části, z toho tři poslední jako startující pravý Guard.\n\n"}
{"id": "868014", "url": "https://cs.wikipedia.org/wiki?curid=868014", "title": "East Meadow", "text": "East Meadow\n\nEast Meadow je městská část na Long Islandu v okresu Nassau County ve státě New York ve Spojených státech amerických. K roku 2010 zde žilo 38 132 obyvatel. S celkovou rozlohou 16,3 km² byla hustota zalidnění 2 300 obyvatel na km². Nachází se zde několik základní škol a dvě střední školy, East Meadow High School a W. Tresper Clarke High School.\n"}
{"id": "868015", "url": "https://cs.wikipedia.org/wiki?curid=868015", "title": "Tursinchan Abdrachmanovová", "text": "Tursinchan Abdrachmanovová\n\nTursinchan Abdrachmanovová ( , ; (21. října 1921 – 11. října 2003, Almaty) byla kazašská básnířka a literární teoretička.\n\nOd roku 1941 pracovala jako učitelka a stala se i ředitelkou školy. V roce 1944 vstoupila do Komunistické strany Sovětského svazu. V letech 1943–1949 byla tajemnicí okresního komsomolu. Absolvovala vyšší stranickou školu a odešla pracovat do Alma-Aty. V období 1950–1954 byla v redakci časopisu \"Ženy Kazachstánu\". Po dizertaci pracovala pro kazašskou akademii věd.\n\n\n\n"}
{"id": "868017", "url": "https://cs.wikipedia.org/wiki?curid=868017", "title": "City College of New York", "text": "City College of New York\n\nCity College of New York je veřejná vysoká škola ve městě New York City ve Spojených státech amerických, kterou spravuje City University of New York. Nachází se na Manhattan na Convent Avenue od 130. až do 141. ulice. Budova je postavena v novogotickém stylu, z největší části je jejím architektem George B. Post. Byla první veřejnou institucí vyššího vzdělání ve Spojených státech.\n\n"}
{"id": "868019", "url": "https://cs.wikipedia.org/wiki?curid=868019", "title": "Německo na Hopmanově poháru", "text": "Německo na Hopmanově poháru\n\nNěmecko na Hopmanově poháru poprvé startovalo v premiérovém ročníku, hraném roku 1989 pod hlavičkou Spolkové republiky Německo ve složení Steffi Grafová a Patrik Kühnen. Celkově do turnaje zasáhlo osmnáctkrát, z toho mezi lety 1991–1998 osmkrát v řadě.\n\nNejlepším výsledkem jsou dvě vítězství z let 1993 a 1995. První z nich dosáhli Steffi Grafová a Michael Stich finálovou výhrou nad Španělskem v poměru 2:0 na zápasy. O dva roky později pak Anke Huberová s Borisem Beckerem přehráli stejným poměrem Ukrajinu.\n\nV roce 1994 se opět Huberová a Bernd Karbacher probojovali do finále, v němž nestačili na nejvýše nasazený český pár Jana Novotná a Petr Korda poměrem utkání 1:2. Jako poražení finalisté skončili podruhé němečtí reprezentanti na Hopman Cupu 2018, do něhož zasáhli debutující bývalá světová jednička Angelique Kerberová a úřadující světová čtyřka Alexander Zverev. Závěrečný duel proti Švýcarsku, reprezentovanému Bencicovou s Federerem, rozhodla až závěrečná smíšená čtyřhra v neprospěch Němců. Finále 2019 představovalo reprízu rok starého souboje, když v něm opět Federer s Bencicovou porazili německé reprezentanty, světovou čtyřku Alexandra Zvereva a dvojku Kerberovou 2–1 na zápasy až díky závěrečnému mixu. V tiebreaku třetí, rozhodující, sady smíšené čtyřhry přitom nevyužili Němci za stavu míčů 4:3 mečbol.\n\nVe skupinovém herním systému se Německu nikdy nepodařilo postoupit ze základní fáze do finále.\n\nTýmovým statistikám vévodí bývalá světová čtyřka Anke Huberová, která vyhrála nejvyšší počet třinácti zápasů, deseti dvouher a jako Anna-Lena Grönefeldová tři mixy během čtyř účastí v soutěži.\n\n\"Tabulka uvádí seznam německých tenistů, kteří reprezentovali stát na Hopmanově poháru.\"\n\n V posledním mezistátním utkání s Argentinou si Tommy Haas během dvouhry natáhl stehenní sval a byl přinucen zápas skrečovat, stejně tak nenastoupil do smíšené čtyřhry, což pro Německo znamenalo ztrátu dvou bodů.<br>\n"}
{"id": "868026", "url": "https://cs.wikipedia.org/wiki?curid=868026", "title": "Římskokatolická farnost Brenná", "text": "Římskokatolická farnost Brenná\n\nŘímskokatolická farnost Brenná je územní společenství římských katolíků v Brenné a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí (v závorce je \"kurzívou\" uveden německý název lokality ve farnosti do roku 1945):\n\nPůvodní stará farnost zanikla za třicetileté války. Od roku 1623 byla Brenná filiálkou zákupské farnosti. V letech 1723–1725 byl nově vybudován kostel sv. Jana Křtitele. V roce 1856 byla Brenná oddělena od Zákup, a znovu ustanovena samostatnou farností. V roce 1940 byl do Brenné ustanoven P. Franz Josef Richter, který na místní faře dále žil a obstarával bohoslužby i poté, co odešel do penze, a farnost začala být administrována ze Zákup, a později z České Lípy. Jím psaná kronika (nyní uložena ve Státním archivu Česká Lípa) je považována za pozoruhodnou nejen svým rozsahem - 113 svazků knih, ale i provedením svelkým množstvím kreseb. V katalogu kléru je P. Richter v Brenné jako kněz-penzista uváděn ještě roku 1981.\n\nV 90. letech 20. století farní kostel zchátral, jeho zařízení bylo z větší části rozkradeno, a v roce 2003 došlo k samovolné destrukci části stropu. Kostelní varhany byly zachráněny a deponovány v děkanském kostele v Zákupech. Od roku 2004 jsou podnikány práce na záchranu kostela, v roce 2007 začala rekonstrukce střech. Kostel je uzavřen, farníci docházejí na bohoslužby do Zákup.\n\n\"Začátek působnosti jmenovaného v duchovní správě farnosti od:\"\n\nVe farnosti se nacházejí také další drobné sakrální stavby a pamětihodnosti.\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "868027", "url": "https://cs.wikipedia.org/wiki?curid=868027", "title": "Schenectady", "text": "Schenectady\n\nSchenectady je město v okresu Schenectady County ve státě New York ve Spojených státech amerických. K roku 2010 zde žilo 66 135 obyvatel. S celkovou rozlohou 28 km² byla hustota zalidnění 2 321 obyvatel na km². Protéká tudy řeka Mohawk.\n"}
{"id": "868030", "url": "https://cs.wikipedia.org/wiki?curid=868030", "title": "Ithaca (New York)", "text": "Ithaca (New York)\n\nIthaca je správní město okresu Tompkins County ve státě New York ve Spojených státech amerických. K roku 2010 zde žilo 30 014 obyvatel. S celkovou rozlohou 15,7 km² byla hustota zalidnění 2 071 obyvatel na km².\n"}
{"id": "868033", "url": "https://cs.wikipedia.org/wiki?curid=868033", "title": "Římskokatolická farnost Dlažkovice", "text": "Římskokatolická farnost Dlažkovice\n\nŘímskokatolická farnost Dlažkovice (lat. \"Dlaschkovicium\") je územní společenství římských katolíků v Dlažkovicích a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti. Stavby zničené v období totalitního režimu v Československu či v důsledku stavebních prací lze najít na webu \"Poškozené a zničené kostely, kaple a synagogy v České republice\" po zadání názvu lokality.\n\nPrvní zmínka o farní lokalitě Dlažkovice se nachází již v tzv. zakládací listině litoměřické kapituly z roku 1057, kdy byla obec pod duchovní správou litoměřické kapituly. Již od roku 1384 je v lokalitě zaznamenána plebánie. Do roku 1679 byly Dlažkovice filiálkou Třebenic. Matriky jsou vedeny od roku 1680.\n\nZ důvodu efektivity duchovní správy byl vytvořen od 18. prosince 2017 \"farní obvod\" (kolatura) farnosti Mariánské Radčice, jehož součástí je i farnost Dlažkovice, která je tak spravována \"excurrendo\".\n\n\n"}
{"id": "868037", "url": "https://cs.wikipedia.org/wiki?curid=868037", "title": "Smrk dvoubarvý", "text": "Smrk dvoubarvý\n\nSmrk dvoubarvý (\"Picea alcoquiana\") je druh jehličnatého stromu původem z Japonska.\n\nJedná se o strom, který dorůstá až 30 m výšky a průměru kmene až 1 m. Borka je purpurově hnědá, později šedohnědá, už na mladých stromech rozpraskaná do šupin, ve stáří je rozpraskaná ještě výrazněji. Větvičky mají červenohnědou barvu, jsou rýhované a lysé. Jehlice jsou temně zelené, na průřezu čtverhranné, asi 1−1,5 cm dlouhé a asi 1,5 mm široké, zvláště za mlada ostře zašpičatělé. Samičí šišky jsou zpočátku červeně purpurové, za zralosti pak červenohnědé až bledě hnědé, vejčitého tvaru, asi 7–9 (vzácněji až 12) cm dlouhé a asi 3 cm široké. Šupiny samičích šišek jsou za zralosti okrouhlé až vejčité, asi 13–16 mm dlouhé a široké, na okraji zubkaté. Semena jsou křídlatá, křídla jsou asi 7–10 mm dlouhá a 4–5 mm široká.\n\nSmrk dvoubarvý je přirozeně rozšířen v horských oblastech ostrova Honšú v Japonsku..\nKromě nominátní variety \"alcoquiana\" se rozlišuje také var. \"acicularis\", která nese některé znaky intermediární ke druhu smrk Koyamův (\"Picea koyamae\"), se kterým společně roste a také var. \"reflexa\", která se vyznačuje kratšími jehlicemi a menšími šiškami.\n\nSmrk dvoubarvý roste v horských lesích, v chladném oceanickém klimatu na vulkanických půdách. Roste ve často ve smíšených lesích s dalšími jehličnany, např. smrk ajanský (\"Picea jezoensis\"), jedlovec různolistý (\"Tsuga diversifolia\"), modřín japonský (\"Larix kaempferi\"), v některých oblastech i borovice drobnokvětá (\"Pinus parviflora\"), jedle Veitchova (Abies veitchii) nebo jedle Mariesova (\"Abies mariesii\") a také četné listnáče.\n\nV místě původu využíván pro kvalitní dřevo. Ve střední Evropě ho potkáme jen výjimečně, zpravidla v arboretech. Mladý jedinec roste např. v arboretu Žampach, udáván je též z Průhonic a vzrostlý jedinec se vyskytuje v podzámecké zahradě v Kroměříži.\n"}
{"id": "868040", "url": "https://cs.wikipedia.org/wiki?curid=868040", "title": "Wkra", "text": "Wkra\n\nWkra je řeka v severovýchodním Polsku. Protéká územím Varmijsko-mazurského a Mazovského vojvodství. Je 249 km dlouhá. Povodí má rozlohu 5 322 km².\n\nPramení v okolí Nidzice. Tok řeky je možné rozdělit na tři úseky v nichž nese tři různé názvy:\nU vesnice Nowy Dwór se řeka rozdvojuje a bezejmenný průtok z ní odtéká do řeky Wel.\n\n\nPo řece vede kajaková vodní trasa. V Bolęcině, Sobieskách a Strzegowu se nacházejí ruiny mlýnů.\n\nNa řece leží města Działdowo, Nidzica, Bieżuń, Radzanów, Strzegowo, Unierzyż, Glinojeck, Sochocin, Joniec, Cieksyn, Kosewko, Pomiechówek a Nowy Dwór Mazowiecki.\n"}
{"id": "868042", "url": "https://cs.wikipedia.org/wiki?curid=868042", "title": "Zápisník jedné lásky", "text": "Zápisník jedné lásky\n\nZápisník jedné lásky (v americkém originále The Notebook) je americké romantické drama z roku 2004, které režíroval Nick Cassavetes podle scénáře od Jeremyho Levena a Jana Sardiho. Scénář je založen na stejnojmenné knize od Nicholase Sparkse. V hlavních rolích filmu se objevují Ryan Gosling a Rachel McAdams jako mladý pár, který se do sebe zamiluje během čtyřicátých let dvacátého století. Jejich příběh vypráví v současnosti starší muž (James Garner) a povídá ho své spolubydlící v pečovatelském domě (Gena Rowlands). \n\nFilm byl nejen úspěšný u filmové kritiky, ale i v pokladnách kin a získal několik nominací na různé filmové ceny, vyhrál osm cen Teen Choice Awards, cenu Satellite Award a Filmovou cenu MTV. \n\nV novodobém pečovatelském domě starší muž, kterému lidé říkají \"Duke\" (James Garner) začíná číst romantický milostný příběh ze svého zápisníku starší ženě, která je také pacientkou (Gena Rowlands).\n\nPříběh, který vypráví, začíná v roce 1940. V Seabrook Island v Jižní Karolíně se místní vesnický chlapec Noah Calhoun (Ryan Gosling) zamiluje do sedmnáctileté dívky z bohaté rodiny, jménem Allie Hamilton (Rachel McAdams) poté, co jí uvidí na pouti a společně prožívají idylickou letní romantickou lásku. Noah vezme Allie do opuštěného domu a vysvětlí ji, že plánuje to, že ten dům pro ně koupí. Později ten večer ho Allie požádá, aby se s ní pomiloval, ale přeruší je Noahův kamarád Fin (Kevin Connolly) se zprávou, že Allie na příkaz jejich rodičů hledá policie. Když se Allie a Noah vrací do sídla jejích rodičů, tak Allie její rodiče zakážou vídat Noaha, o kterém říkají, že je „nula, nula, nula, která není pro tebe“. Dvojice se rozchází a následující ráno Alliina matka jí oznámí, že se rodina vrací zpět domů do Charlestonu.\n\nNoah píše Allie každý den dopis po dobu jednoho roku, ale Alliina matka je však všechny sesbírá a ukryje před zraky Allie. Když Allie a Noah nevidí kontakt od toho druhého, tak Noah a Allie nemají jinou možnost, než v jejich životech pokročit dál. Noah a Fin bojují ve druhé světové válce a Finn je v jedné z bitev zabit. Allie se stane dobrovolnicí v nemocnici pro zraněné vojáky, kde se setkává s Lonem Hammondem mladším (James Marsden), mladým právníkem, který je pohledný, sofistikovaný a okouzlující a navíc pochází z bohaté rodiny. Allie a Lon se k potěšení Aliiných rodičů zasnoubí, ale když ji Lon požádá o ruku, tak Allie uvidí v novinách šokovanou a raněnou tvář Noaha. \n\nKdyž se Noah vrátí z války domů, tak zjistí, že jeho otec prodal jejich dům, aby si Noah mohl koupit ten opuštěný dům, aby si splnil celoživotní sen a koupil ho pro Allie, kterou neviděl už několik let. Noah během návštěvy Charlestonu spatří Allie a Lona, kteří se líbají v restauraci a přesvědčuje sám sebe, že když dům opraví, tak se k němu Allie opět vrátí. Později je Allie překvapena, když se dočte v novinách, že Noah dokončil dům a navštěvuje ho v Seabrooku.\n\nZpět v současnosti zjistíme, že starší žena je ve skutečnosti Allie, která trpí Alzheimerovou chorobou a nepamatuje si nic z událostí, které se zatím v filmu odehrály. Duke, muž, který ji příběh předčítá, je ve skutečnosti její manžel Noah, ale Allie ho nepoznává. \n\nZpět ve čtyřicátých letech přijíždí Allie do Seabrooku, kde zůstává u Noaha doma a po dni obnoví svůj silně romantický vztah a milují se. Ráno se na Noahově prahu objevuje Alliina matka, která řekne Allie, že Lon přijel do Seabrooku, aby ji vzal domů. Allie její matka bere na projížďku a prozrazuje jí, že před dvaceti pěti lety také milovala podobného muže, kterého jí rodiče také neschvalovali. Opouští Allie se svazkem dopisů—všechny Noahovy dopisy (a řekne jí, že je skrývala, protože ji chtěla ochránit přes zlomeným srdcem) a doufá, že Allie učiní správné rozhodnutí. Allie se přizná Lonovi, že svůj čas trávila s Noahem. Lon je rozzlobený, ale řekne ji, že ji stále hluboce miluje. Allie mu řekne, že ví, že by s ním měla být, ale zůstává nerozhodná. \n\nV současnosti se Duke ptá Allie na to, kterého si vybrala. Mladá Allie se objevuje na Noahově, Lona nechala v hotelu a vybrala si Noaha. Starší Allie si najednou pamatuje svou minulost; poté, co se dozvěděla o svém onemocnění, tak sama napsala jejich příběh do zápisníku s instrukcemi pro Noaha, které znějí \"přečti mi tohle a já se k tobě vrátím\". Ale o minutu později se dostaví úpadek a Allie opět ztrácí své vzpomínky na Noaha. Allie panikaří, nechápe, kdo to je a musí být uklidněna sedativy. \n\nStarší Noah má srdeční záchvat a vidíme, že je Allie na čas sama. Ale když se Noah dostatečně uzdraví, tak jednoho večera opět přichází do Alliina pokoje, kde se snaží, aby si na něj vzpomněla. Allie se ptá Noaha ohledně toho, co se jim stane, když nebude schopná si pamatovat už nic a on jí ujišťuje, že by jí nikdy neopustil. Ona se ho zeptá, zda si myslí, že jejich silná a vzájemná romantická láska k tomu druhému je dostatečně silná, aby \"spolu odešli\" a on jí odpoví, že si myslí, že jejich silná láska může udělat cokoli. Poté, co si řeknou, že se navzájem milují, tak usínají v Alliině posteli. Následující ráno je zdravotní sestra nachází oba dva mrtvé. Oba dva zemřeli tomu druhému v náručí.\n\n"}
{"id": "868044", "url": "https://cs.wikipedia.org/wiki?curid=868044", "title": "Downers Grove", "text": "Downers Grove\n\nDowners Grove je vesnice ve správních obvodech Downers Grove Township a Lisle Township, okrese DuPage County, státu Illinois, USA. Podle sčítání lidu v roce 2000 měla 48 724 obyvatel, oficiální odhad v roce 2008 činil 49 250 obyvatel.\n\nVznik Downers Grove lze klást do roku 1832, kdy se zde usadil Pierce Downer, evangelík z New Yorku, spolu s dalšími třemi rodinami osadníků. První škola byla otevřena roku 1844. V roce 1862 železniční společnost Chicago, Burlington and Quincy Railroad rozšířila trať z Aurory do Chicaga skrz Downers Grove, což podpořilo nárůst obyvatel. Poněkud neobvyklý pravopis bez apostrofu byl zaveden v roce 1873, když byla vesnice začleněna jako správní jednotka. Výstavba dvou hlavních silnic v severní a východní části vesnice, I-355 v roce 1989 a co je nyní zváno jako I-88 v roce 1958, ulehčila přístup ke zbytku metropolitní oblasti Chicaga.\n\nV Downers Grove působí 12 veřejných základních škol, dvě veřejné střední školy a dvě veřejné vysoké školy, Downers Grove North High School a Downers Grove South High School.\n"}
{"id": "868049", "url": "https://cs.wikipedia.org/wiki?curid=868049", "title": "Rozhledna Mařenka", "text": "Rozhledna Mařenka\n\nRozhledna Mařenka stojí na stejnojmenném vrchu Křižanovské vrchoviny, který je se svojí nadmořskou výškou 711 m nejvyšší vrcholem okresu Třebíč.\n\nV roce 1941 zde byla vystavěna dřevěná triangulační věž, která sloužila také jako rozhledna. Údajně z ní mělo být vidět až do Rakouska. Za druhé světové války ji využívali Němci jako pozorovatelnu. V roce 1957 však došlo k jejímu stržení vichřicí a poté nebyla obnovena. Myšlenky na vystavění nové rozhledny vznikly v roce 2003, iniciátorem byl svazek obcí Podhůří Mařenky. V roce 2009 získaly obce stavební povolení a v roce 2010 obec Štěměchy třímilionovou dotaci z programu ROP NUTS II – Jihovýchod. Zbylých 4,5 milionu Kč dodaly ze svých rozpočtů jednotlivé obce. Stavbu provedla firma Lavimont, a.s. a rozhledna byla slavnostně otevřena 27. října 2012. Rozhledna byla rekonstruována, byly opraveny dřevěné prvky, byly nově natřeny a některé části byly oplechovány, protože po hromosvodu slaňovali vandalové. V roce 2016 navštívil rozhlednu i Kanaďan, který byl za druhé světové války v pozorovatelně zajat německými vojáky.\n\nPůvodní plány počítaly s 25 metrů vysokou rozhlednou v podobě ocelového tubusu s kovovým schodištěm. Nakonec však došlo k realizaci návrhu v podobě sférického trojúhelníku. Rozhledna je vysoká 31 metrů; na devítimetrový betonový základ obložený kamenem navazuje dřevěná konstrukce. Na vyhlídkovou plošinu ve 28 metrech vede 156 schodů točitého kovového schodiště.\n\nAutorem projektu je Ing. arch. Martin Franěk z Ateliéru Penta, v.o.s. v Jihlavě, majitelem pozemku Lesy ČR, s.p.\n\nZ rozhledny se otevírá výhled na Javořici s vysílačem (27 km západně), na severozápadě a severu jsou viditelné Křemešník (38 km), Železné hory (68 km) a Devět skal (60 km), na severovýchodě Drahanská vrchovina (87 km), na východě komíny v Třebíči, věže JE Dukovany (33 km) a kopce mezi Rosicemi a Ivančicemi (50 km), na JV Pálava s Děvínem (77 km) a rovina u Laa an der Thaya (80 km), na JZ Česká Kanada. Za mimořádně výborné dohlednosti jsou pozorovatelné na JZ Novohradské hory (100 km), na JV slovenské Malé Karpaty (140 km) a na jihu alpské vrcholy Hochschwab, Hohe Veitsch či Schneeberg (150 až 180 km daleko).\n\n\n"}
{"id": "868050", "url": "https://cs.wikipedia.org/wiki?curid=868050", "title": "Tourbillon", "text": "Tourbillon\n\nTourbillon [\"turbijjo\"] je doplňkové zařízení mechanických kapesních nebo náramkových hodinek, které kompenzuje rozdíly chodu v různých polohách tím, že se jeho setrvačka a krok pravidelně otáčí.\n\nMechanické hodinky se setrvačkou vykazují jisté změny chodu v závislosti na poloze stroje. Proto se nejlepší hodinky testují v pěti nebo šesti polohách. Tourbillon problém obchází tak, že setrvačka, kotva i krokové kolo je v lehké kleci, upevněné na hřídeli vteřinového kola, takže se za chodu neustále otáčí jednou za minutu kolem své osy. Tím se prakticky vyrovnají odchylky chodu ve čtyřech polohách „na stojato“, ne ovšem rozdíl chodu v polohách \"na plocho\".\n\nTourbillon vynalezl slavný francouzský hodinář Abraham Louis Breguet roku 1795 a roku 1801 na něj obdržel královský patent. Vzhledem k mimořádně obtížné výrobě a seřizování byl tourbillon především důkazem hodinářské virtuozity a až do poloviny 20. století se vyskytoval jen vzácně. Moderní strojní výroba ale výrobu usnadnila a někteří výrobci jej začali montovat i do náramkových hodinek. Jenže tourbillon měl smysl u kapesních hodinek, které se nosí ve stále stejné poloze „korunkou vzhůru“, kdežto u náramkových hodinek se jejich poloha stále mění, takže se smysl tourbillonu ztrácí. Je to však zařízení na pohled zajímavé a koncem 20. století přišlo do módy, takže jej dnes nabízejí skoro všichni výrobci luxusních hodinek, obvykle v provedení, kde je otáčení tourbillonu vidět. Je to tedy dnes spíš technická hračka než skutečné zdokonalení hodinek.\n\n\n\n"}
{"id": "868060", "url": "https://cs.wikipedia.org/wiki?curid=868060", "title": "Gustav Švamberg", "text": "Gustav Švamberg\n\nGustav Švamberg (2. srpna 1880 Neveklov – 24. ledna 1959 Praha) byl profesorem právních věd, práva obchodního a směnečného na Českém vysokém učení technickém v Praze. V akademickém roce 1937–1938 byl jeho rektorem.\n\nRoku 1946 získal čestný titul doktora technických věd (Dr.h.c.) Českého vysokého učení technického v Praze .\n\n"}
{"id": "868061", "url": "https://cs.wikipedia.org/wiki?curid=868061", "title": "Jaroslav Hýbl", "text": "Jaroslav Hýbl\n\nJaroslav Hýbl (21. dubna 1882, Kolín u Vysokého Mýta – 14. srpna 1950, Praha) byl profesorem hydraulických strojů a strojního chlazení na Českém vysokém učení technickém v Praze. V akademickém roce 1936–1937 byl jeho rektorem.\n\n"}
{"id": "868064", "url": "https://cs.wikipedia.org/wiki?curid=868064", "title": "Stroj, který vyhrál válku", "text": "Stroj, který vyhrál válku\n\nStroj, který vyhrál válku ( „The Machine that Won the War“) je krátká vědeckofantastická povídka spisovatele Isaaca Asimova, která vyšla poprvé v říjnu 1961 v časopise \"The Magazine of Fantasy & Science Fiction\". Byla následně zařazena do povídkových sbírek, např. \"Nightfall and Other Stories\" (1969) a \"Robot Dreams\" (1986). Česky vyšla např. ve sbírce \"Sny robotů\" (1996). V povídce je zmíněn obrovský počítač zvaný Multivac, který lze nalézt i v dalších autorových povídkách, např. „Úhel pohledu“, „Žertéř“, „Poslední otázka“ a dalších.\n\n\nSolární federace, jejíž součástí je planeta Země byla několik let ve válce s civilizací z planetárního systému Denebu. Solární federace zvítězila díky svému tajnému triumfu – superpočítači jménem Multivac. Po skončení bojů se sejdou tři důležité osoby: Lumar Swift (hlavní velitel), John Henderson (hlavní programátor) a Max Jablonsky, a diskutují o tom, zdali Multivac skutečně byl tím rozhodujícím jazýčkem na vahách. Postupně se Henderson a Jablonsky přiznají, že data pro Multivac nějakým způsobem upravovali, takže nakonec byla zkreslená. Staromódní Swift nakonec odhalí, že jim stejně moc nedůvěřoval a spoléhal se na mnohem starší a jednoduchou metodu. Při nejtěžších rozhodnutích používal hod mincí.\nČesky vyšla povídka v následujících sbírkách nebo antologiích:\n\nPod názvem Stroj, který vyhrál válku:\n\nV roce 1985 vyšla povídka pod názvem Počítač, který vyhrál válku ve sci-fi časopisu \"Zápisník\".\n\n"}
{"id": "868065", "url": "https://cs.wikipedia.org/wiki?curid=868065", "title": "Jindřich Svoboda (astronom)", "text": "Jindřich Svoboda (astronom)\n\nJindřich Svoboda (13. července 1884, Volyně – 15. května 1941, Praha) byl profesorem základů vyšší matematiky a sférické astronomie na Českém vysokém učení technickém v Praze. V akademickém roce 1935–1936 byl jeho rektorem.\n\nPo maturitě na gymnáziu v Písku pokračoval ve studiu na filosofické fakultě Univerzity Karlovy. Na doktora filosofie byl promován 13. 4. 1908. Matematiku studoval u profesora Jana Sobotky, teoretickou fyziku u profesora Františka Koláčka. Doktorát získal obhajobou práce \"Bahnelemente des Planeten 1906/601\" (\"Dráha planetky UN 1906/601\", planetka byla později pojmenována Nerthus). krátce působil jako pedagog na gymnáziu. Záhy se stal asistentem Františka Nušla. Pracoval především na hvězdárně bratří Fričů na Ondřejově. Prací o sférické astronomii se v roce 1911 habilitoval jako docent. V roce 1912 byl jmenován mimořádným profesorem a v roce 1924 řádným profesorem matematiky a astronomie na Českém vysokém učení technickém v Praze. Ve třech funkčních obdobích zastával funkci děkana Vysoké školy speciálních nauk při ČVUT. V akademickém roce 1935–1936 byl rektorem ČVUT.\n\nČlánky v denním tisku přispíval k popularizaci astronomie. Mezi jeho žáky patřili například Zdeněk Horák či Vladimír Guth.\n\nJiž jako student se angažoval ve vlasteneckém krajinském spolku \"Prácheň\" (byl jeho předsedou). Starostou spolku zůstal i poté, co dostudoval. Byl členem i dalších spolků: Jihočeští akademici, Svatobor a Sportovní klub Volyně. 20. srpna 1921 se oženil s Jiřinou Joštovou (*1901), dcerou pražského zlatníka.\n\nPo okupaci Československa se spolu s manželkou zapojil do odboje. Zabýval se opatřováním falešných dokladů pro stíhané osoby. Dne 6. června 1940 byl spolu se svou manželkou zatčen. Opakované věznění mu podlomilo zdraví a v polovině května 1941 zemřel. Je pohřben na hřbitově ve Volyni.\n\nZabýval se především studiem komet a meteorických rojů. Na toto téma vypracoval asi čtyřicet prací. Vyslovil hypotézu, že meteorické roje vznikají rozpadem komet.\n\nRovněž se zabýval konstrkukcí astronomických přístrojů. Tyto jeho konstrukce a vynálezy byly odměněny diplomy na mezinárodních výstavách v Paříži v roce 1935 a 1937.\n\n\n\n"}
{"id": "868067", "url": "https://cs.wikipedia.org/wiki?curid=868067", "title": "Lochotínský park", "text": "Lochotínský park\n\nLochotínský park je nejstarší park v Plzni, nacházející se v Městském obvodu Plzeň 1. V 19. století byl Lázeňským centrem staré Plzně a místem vlasteneckých setkání. Park navštívili i Bedřich Smetana a Josef Kajetán Tyl.\n\nV roce 1828 byl posledním královským purkmistrem Plzně jmenován Martin Kopecký. Se svými přáteli založil okrašlovací akciovou společnost pro výstavbu lázeňského komplexu na Lochotíně, nejstarší svého druhu v Čechách. V roce 1832 se započalo s úpravou parku, postupně byly budovány lázeňské stavby. Tehdy přispěl na koupi pozemku také nejvyšší purkrabí českého království hrabě Karel Chotek. Rok poté již byly lázně v provozu, zprovozněny byly pitné kúry a bahenní a vodní koupele. Místo se stalo centrem společenského dění, zábav a českého vlasteneckého života.\n\nV roce 1841 – pouhý rok po Praze – se zde například konal první český ples v Plzni, o tři roky později byla v lázních zřízena ryze česká knihovna a čítárna časopisů.\n\nLochotínské lázně ale příliš nevynášely a proto byly v roce 1849 odprodány Měšťanskému pivovaru, který komplex celkem úspěšně spravoval až do znárodnění. V letech 1888-89 byl přistavěn k budově restaurace stavitelem Klotzem tzv. Císařský sál. Stavba, vybavená moderním plynovým osvětlením, proslula vynikající akustikou. Lázeňské služby se v areálu poskytovaly až do začátku 2. světové války, poté objekty sloužily německé armádě coby lazaret a následně ještě plzeňským pionýrům i kultuře a oddechu.\n\nPrvní vzala za své noblesní kamenná lázeňská kolonáda v pseudoklasicistním stylu, zvaná templ. K lázním jezdil nejprve dostavník, od roku 1899 pak revoluční novinka \"tramway hnaná silou elektrickou\" od Františka Křižíka. I když byly tramvaje po válce nahrazeny trolejbusy, na Lochotín se 1. září 1980 vrátily. V roce 1979 byly při rozšiřování Karlovarské třídy zbořeny Císařský sál s restaurací i tropický skleník. Kopeckého pramen, vytékající v areálu nedaleké nemocnice, byl navíc při stavbě sídliště Vinice sveden do kanalizace.\n\nV roce 1984 byla lokalita pro svůj přírodovědecký a kulturně historický význam prohlášena chráněným územím a od roku 1997 je v kategorii přírodní památka. Lochotínský park je registrován jako významný krajinný prvek (VKP) a jako součást památkové zóny Horní Lochotín. Z kdysi věhlasného střediska Plzně, z léčivých lázní, zůstalo dodnes jen pár drobných připomínek, například Lochotínský pavilonek (sloužící v minulosti pro lázeňské procedury i pro plesy a bály), hudební pavilonek, pomník purkmistra Martina Kopeckého nebo sedátko u studánky. Přístup do parku tvoří památná alej Kilometrovka a také Lochotínská alej s kdysi cenným topolem bílým.\n\nZačátkem roku 2012 uspěla platforma Maják Plzně s projektem „Dýchejme za park na Lochotíně“ v grantovém programu Vpohybu u Nadace Vodafone a získala tak pro park finanční prostředky. Díky tomu a za výrazné podpory města Plzně a dalších partnerů získal Lochotínský park nazpět jeden ze svých původních klenotů, tzv. Chotkovo sedátko, tentokrát v podobě ryze moderní. Altánek byl slavnostně otevřen 9. září 2012 divadelním představením \"„Chotek a Lochota a jejich ochota“\".\n\n\n"}
{"id": "868070", "url": "https://cs.wikipedia.org/wiki?curid=868070", "title": "Maják Plzně", "text": "Maják Plzně\n\nMaják Plzně je neformální skupina mladých Plzeňanů, která se zabývá zajímavými místy a zajímavými osobnostmi města Plzně. Založena byla v září 2011.\nJedním z impulsů ke vzniku této platformy byla snaha o obnovu altánku Chotkovo sedátko v Lochotínském parku v Plzni, na kterou mladí získali v lednu 2012 část finančních prostředků od Nadace Vodafone a část z rozpočtu města Plzně. Zároveň se podíleli na realizaci projektu včetně programu při slavnostním otevření dne 9. září 2012. Altánek pak předali bezplatně do majetku města. Nad akcí převzal osobní záštitu primátor Plzně Mgr. Martin Baxa, který byl na akci osobně přítomen.\n\nSkupina organizuje ve městě Plzeň další aktivity. Zajímavým místem se pro tuto skupinu mladých stal léta neudržovaný pomníček Lidic v centrálním parku na Lochotíně v městském obvodu Plzeň 1, který byl z prostředků tohoto obvodu nejen opraven, ale kam především přijeli zásluhou Majáku Plzně 11. června 2012 zástupci lidických pamětníků z vyhlazené obce Lidice a také sólistka státní opery v Buenos Aires Lídice Robinson, aby zde společně vysázeli růže z věhlasného lidického sadu. Nad akcí převzal osobní záštitu opět primátor Plzně Martin Baxa, který byl na akci osobně přítomen. Tímto dnem navázala skupina mladých Maják Plzně s Lidickými pamětníky spolupráci, která pokračovala během podzimu 2012 pořádáním besed na středních školách v Plzni a na Plzeňsku.\n\nSkupina mladých Maják Plzně pravidelně publikuje články o zajímavých místech v několika novinách i časopisech (např. Vítaný host). Maják Plzně začal vydávat dvě řady publikací: obrazové brožury o zajímavých místech v Plzni (první v celé plánované řadě je publikace \"Lochotínský park, jak ho možná neznáte\" vydaná v září 2012) a životopisné knihy o zajímavých plzeňských osobnostech (prvotinou je kniha Josefina Napravilová: \"Sny a vzpomínky\" vydaná v lednu 2013).\n\nMaják Plzně pomáhá také týmu Plzeň – Evropské hlavní město kultury 2015 hledat ve spolupráci s arch. Soukupem plzeňská „ohniska baroka“, sloužící coby podklady pro vznikající mapu Synapsis.\n\nCílem skupiny je změnit povědomí obyvatel Plzně o jejich městu, jeho historii a jeho umělecké hodnotě.\n\nProtože plzeňské pivo proslavilo Plzeň jako nikdo jiný, vzala si tato skupina věž Prazdroje (která je věrnou kopií neznámé, údajně holandské předlohy) za svůj hlavní symbol.\n\n\n"}
{"id": "868074", "url": "https://cs.wikipedia.org/wiki?curid=868074", "title": "Obtisk", "text": "Obtisk\n\nObtisk je grafická pomůcka, která slouží k přenosu a připevňování grafických a obrazových děl na hladké povrchy podkladových materiálů. Klasické obtisky jsou nejčastěji vyrobeny z tenké fólie nesoucí grafickou či jinou obrazovou informaci, ta je při výrobě obtisku připevněna na speciální papír ve vodě rozpustným lepidlem. Obtisky se používají zejména pro reklamní a propagační účely, dále také v modelářství či jako dětské hračky. Klasický obtisk tohoto typu se ponoří do vody, po chvíli dojde k rozpuštění spojovacího lepidla tak, že je možné svrchní kopií hýbat, smýkáním se poté obtisk opatrně přenese z podkladového papíru na požadovaný podkladový materiál. Obtisky toho typu obvykle bývají jen mechanicky málo odolné zejména vůči poškrábání a jiným mechanickým vrypům, z povrchu zdobeného předmětu se zpravidla dají poměrně snadno seškrábat nehty nebo pomocí nějaké mechanické pomůcky či nástroje.\n\nSpeciální obtisky se užívání i ve sklářském a keramickém průmyslu ke zdobení průmyslově vyráběných dekoračních či užitkových předmětů. Běžně se používají při zdobení předmětů vyrobených z keramiky, skla, porcelánu nebo smaltovaných povrchů. Tyto otisky po nanesení na podkladovou plochu obvykle za tepla zažehlují nebo zapékají v peci tak, aby vzniklo trvalé mechanicky odolné spojení spojení obtisku s původním podkladem.\n"}
{"id": "868075", "url": "https://cs.wikipedia.org/wiki?curid=868075", "title": "Montes Jura", "text": "Montes Jura\n\nMontes Jura je pohoří obklopující měsíční oblast Sinus Iridum (Záliv duhy) v severozápadní části Mare Imbrium (Moře dešťů) na přivrácené straně Měsíce. Jde o okrajový val obřího kráteru, jehož jihovýchodní okraj byl narušen a vnitřek byl zatopen lávou. Pohoří se táhne na ploše o průměru cca 420 km, střední selenografické souřadnice jsou 47,5° S, 36,1° Z.\n\nNa okrajích této oblasti leží dva mysy - Promontorium Laplace na severovýchodě a Promontorium Heraclides na jihozápadě. Západně od pohoří Montes Jura se v hornaté oblasti nachází kráter Sharp, v severní části pohoří na hranici se zálivem leží kráter Bianchini.\n\nPohoří Montes Jura pojmenoval německý kartograf Ernst Debes podle francouzsko-švýcarského pohoří Jura.\n\n\n"}
{"id": "868081", "url": "https://cs.wikipedia.org/wiki?curid=868081", "title": "Dysganus", "text": "Dysganus\n\nDysganus byl rod býložravého ceratopsidního dinosaura, který žil v období svrchní křídy na západě severoamerického kontinentu. Jeho fosilie byly objeveny a popsány již roku 1876 v americké Montaně. Všechny zkameněliny se skládají pouze ze zubů, takže jde o nepříliš dobře ustavené taxony. Mohlo by jít také o zkameněliny neurčeného kachnozobého dinosaura.\n\nPaleontolog Edward Drinker Cope popsal hned čtyři druhy rodu \"Dysganus\": \"D. encaustus\", \"D. bicarinatus\", \"D. peiganus\" a \"D. haydenianus\". Je ale prakticky jisté, že všechny taxony nejsou platné, poslední z nich je navíc kombinací zubů jakéhosi hadrosaurida a ceratopsida.\n\n"}
{"id": "868082", "url": "https://cs.wikipedia.org/wiki?curid=868082", "title": "Pethidin", "text": "Pethidin\n\nPethidin (meperidin, obchodní název Demerol) je syntetický opioid a zároveň jedno z nejčastěji lékařsky užívaných narkotik s analgetickými účinky.\n\nMeperidin je tzv. agonista (aktivační vazebný partner) kappa-opiátového receptoru, přičemž se váže na tyto receptory lépe (s vyšší afinitou) než morfium. Po vazbě na tyto receptory dochází k aktivaci řady signálních drah uvnitř neuronů a k stimulaci či naopak blokaci synaptického přenosu. V řadě případů blokuje uvolňování neuropřenašečů, díky nimž cítíme bolest (substance P, GABA, dopamin, acetylcholin, noradrenalin), což přispívá k analgetickému účinku látky. Dochází též k zavírání jistých vápníkových kanálů a otevírání draslíkových kanálů, což vede k hyperpolarizaci neuronů a tedy k jejich tlumení.\n\nLéčí akutní bolest a nasazuje se nejčastěji po operačním zákroku, někdy i v průběhu operace. Účinkuje spíše krátkodoběji (ve srovnání s opioidy předepisovanými pro domácí ošetřování).\n\nSamotný meperidin je někdy, např. po krádeži z nemocnice, zneužíván narkomany jako omamná látka. Častější je však výroba analogů meperidinu, které se označují MPPP a PEPAP; především MPPP je oblíben mezi narkomany jako náhražka, která vyvolává účinky podobné heroinu.\n"}
{"id": "868085", "url": "https://cs.wikipedia.org/wiki?curid=868085", "title": "Jo'el Palgi", "text": "Jo'el Palgi\n\nJo'el Palgi (: יואל פלגי, rodným jménem Emil Nussbecher; 1. ledna 1918 – 21. února 1978) byl izraelský voják, diplomat, státní úředník a dlouholetý viceprezident letecké společnosti El Al. Zasloužil se o vznik výsadkářského sboru izraelské armády a byl jeho prvním velitelem, působil jako velvyslanec v Tanganice, ředitel civilního letectví na ministerstvu dopravy či jako ředitel výstavby izraelské zdravotní pojišťovny Kupat cholim. Během druhé světové války se zúčastnil tajné výsadkářské mise, při které seskočil za nepřátelskými liniemi, aby pomohl Britům v jejich válečném úsilí a pomohl místním židovským komunitám. Okolnostmi však byl nakonec donucen se udat a v listopadu 1944 skončil ve vlakovém transportu vězňů do nacistického Německa, z něhož se mu podařilo uprchnout. V 50. letech bylo jeho válečné angažmá v Maďarsku kritizováno v tzv. Kastnerově procesu.\n\nNarodil se v Kolozsváru v Rakousku-Uhersku (dnešní Kluž v Rumunsku). V roce 1939 podnikl aliju do britské mandátní Palestiny, kde se stal jedním ze zakladatelů kibucu Ma'agan.\n\nPočátkem 40. let se Palgi přihlásil do elitních úderných jednotek Palmach a později se stal jedním z prvních dobrovolníků na tajnou výsadkářskou misi, během níž měl spolu s dalšími dobrovolníky seskočit za nepřátelskými liniemi v Evropě. Koncem roku 1943 a počátkem následujícího roku podstoupil s ostatními výcvik, během něhož se naučil skákat s padákem, judo, střelbu a údržbu různých zbraní a nakonec i infiltraci, sabotážím a špionáži. V únoru se s dalšími dobrovolníky přesunul do Káhiry, kde absolvoval poslední část výcviku (již zmíněnou zpravodajskou).\nPočátkem března 1944 došlo vzhledem k vývoji událostí v Evropě k přehodnocení plánu maďarského výsadku. Původně měla skupina sestávající z Jo'ela Palgiho, Aby Berdičeva, Re'uvena Dafniho, Perece Goldsteina, Jony Rozena a Chany Senešové seskočit přímo nad Maďarskem, ale kvůli informacím britských zpravodajských služeb o blížící se německé okupaci Maďarska bylo rozhodnuto o rozdělení skupiny, která měla namísto svého původního cíle seskočit nad Jugoslávií. Berdičev, Dafni, Rozen a Senešová seskočili v polovině března, Palgi je s Golsteinem následovali o měsíc později. Následně se vydali na cestu za první částí skupiny do Sredici, kde se shledali 6. května. Skupina se následně rozdělila a Senešová s Palgim a Goldsteinem hledali možnosti překročení hranic do Maďarska. Jednoho večera, 13. května, mu Senešová prozradila svůj záměr již déle nečekat a odejít do Maďarska. Pokoušel se jí ho nejprve rozmluvit, ale když viděl, že má patrně pravdu, rozhodl se, že se k ní přidá. Podle plánu měli hranici překročit každý sám a sejít se měli nějakou z následujících sobot v Budapešti (buď před Velkou synagogou nebo před Svatoštěpánskou bazilikou). Senešová překročila hranici 9. června za doprovodu tří odbojářů, kteří předtím prchli z Maďarska. Po několika dnech však byla zatčena a převezena do věznice v Budapešti.\n\nKdyž už deset dní od chvíle, kdy překročila hranice, neměl s Goldsteinem žádné zprávy o jejím osudu, vydali se do Maďarska a podařilo se jim dostat až do Budapešti. Tam na ni bez úspěchu čekali. Ve městě se rovněž setkali s místními odbojáři a dr. Rudolfem Kastnerem z Pomocného a záchranného výboru, který vyjednával s Adolfem Eichmannem o propuštění maďarských Židů výměnou za peníze a cennosti. Kastner přesvědčil Palgiho, svého dávného kamaráda, aby se přihlásil na gestapu coby zástupce Židovské agentury, který přijel vyjednávat o osudu Židů. Jeho plán, podle kterého měl od Němců získat imunitu, však nevyšel a Palgi byl 29. června zatčen a uvězněn ve stejném vězení jako Senešová. Rovněž byl mučen, ale nevyzradil žádnou informaci. Během svého věznění se neúspěšně pokusil o sebevraždu. Později se od dozorce dozvěděl, že je ve stejném vězení držena jistá palestinská dívka. Následující den zjistil, že jde skutečně o Senešovou a že je vězněna na samotce tři patra nad jeho celou. Podařilo se mu s ní navázat kontakt prostřednictvím zrcátka, kterým házel prasátka. Takto spolu byli schopni po několik následujících týdnů komunikovat pomocí vzkazů posílaných morseovou abecedou. Od spoluvězňů se pak dozvěděl, jak statečně si Senešová při svém věznění počíná a jak povzbuzuje ostatní vězně.\n\nDne 11. září byli Senešová, Palgi a Goldstein předáni Maďarům a byli převezeni z věznice gestapa do vojenské věznice v ulici Margit körút. Vzhledem k politickému vývoji v Maďarsku došlo mezitím ve vězení k uvolnění poměrů, díky kterému si spolu mohli Senešová a Palgi dokonce promluvit. Senešová mu vyprávěla, jak byla zajata, a jak se posléze setkala ve vězení s matkou. Později byli každý převezen do jiné věznice (a od té doby se již nesetkali.\n\nSenešová byla v soudním procesu, který se konal 28. října 1944, obviněna z vlastizrady. Původně před ním měli stanout i Palgi s Goldsteinem, ale nakonec se tak nestalo. Soudci nedospěli k rozhodnutí a soud odročili. Nakonec 6. listopadu uprchli z Maďarska. Senešové případ vzal do vlastních rukou vojenský prokurátor kapitán dr. Gyula Simon, který z vlastní iniciativy nařídil její popravu, která proběhla 7. listopadu.\n\nDne 23. listopadu 1944 byl Palgi zařazen do transportu vězňů do Německa. Podařilo se mu vyskočit za jízdy z vlaku a vrátit se do Budapešti, kde se skrýval v prostorách vyslanectví vichistické Francie. Ve městě se ukrýval až do února 1945, kdy město osvobodila Rudá armáda. Tehdy se vypravil do rodného města, aby zjistil, co se stalo s jeho rodinou. Poté v Budapešti po nějaký čas pracoval v sionistické organizaci, načež spolu s Katarinou Senešovou odjel do mandátní Palestiny.\n\nPo skončení druhé světové války se angažoval v ilegální židovské imigraci (alija Bet), následně se vrátil do svého kibucu a po vzniku Izraele se zasloužil o vznik výsadkářského sboru izraelské armády. V roce 1949 stanul v čele národního leteckého dopravce El Al v pozici viceprezidenta v níž působil až do roku 1960.\n\nV polovině 50. let se v Izraeli konal tzv. Kastnerův proces. Původně soud s novinářem Malki'elem Gruenwaldem, který v článku obvinil Rudolfa Kastnera, mimo jiné z kolaborace s nacisty, se zvrátil v proces proti Kastnerovi samému. Jako jeden ze svědků u soudu vystoupil i Jo'el Palgi a jeho tři dny trvající výpovědi se v Izraeli dostalo mimořádného mediálního pokrytí. Při křížovém výslechu byl Gruenwaldovým právním zástupcem Šmu'elem Tamirem nejprve obviněn, že se jeho výpověď neshoduje s jeho knihou \"Ruach gedola ba'a\" (רוח גדולה באה), kterou napsal o několik let dříve. Vysvětlil, že jde o román a nikoliv historickou knihu, připustil však rozpory s realitou, především v případu uvěznění Goldsteina. Poté však Palgiho nařkl s kolaborace s nacisty a požádal jej, aby vysvětlil, zdali při své návštěvě gestapa požadoval dokument, že působil „v jeho službách“ či „pod jeho ochranou“. Zlomený Palgi nebyl schopen reagovat ani vysvětlit své a Kastnerovo jednání a odmítl dále vypovídat.\n\nKromě pozice viceprezidenta El Al též působil jako ředitel civilního letectví na izraelském ministerstvu dopravy, velvyslanec v Tanganice a ředitel výstavby zdravotnické pojišťovny Kupat cholim.\n\nZemřel 21. února 1978 na srdeční infarkt.\n\n\n"}
{"id": "868086", "url": "https://cs.wikipedia.org/wiki?curid=868086", "title": "Břetislav Petr", "text": "Břetislav Petr\n\nBřetislav Petr (7. ledna 1937 – 21. února 2019) byl český politik, v letech 1998 až 2002, 2004 až 2010 a pak 2012 až 2013 poslanec Poslanecké sněmovny za ČSSD.\n\nVystudoval Vysokou školu báňskou v Ostravě a víc než 30 let pracoval ve firmě OKD.\n\nVe volbách v roce 1998 byl zvolen do poslanecké sněmovny za ČSSD (volební obvod Severomoravský kraj). Byl členem sněmovního výboru pro evropskou integraci a v letech 2000–2002 i výboru hospodářského. Ve volbách v roce 2002 kandidoval, ale nebyl zvolen. Do parlamentu nicméně usedl dodatečně jako náhradník v září 2004 poté, co rezignoval poslanec Jaroslav Palas. Zasedal v zahraničním výboru sněmovny a v letech 2005–2006 byl místopředsedou poslaneckého klubu sociální demokracie. Opětovně byl do sněmovny zvolen ve volbách v roce 2006. Byl členem hospodářského výboru (v letech 2009–2010 jeho místopředsedou) a v letech 2008–2010 i členem výboru pro evropské záležitosti. Ve volbách v roce 2010 nebyl zvolen, ale znovu se členem parlamentu stal dodatečně (v únoru 2012) coby náhradník, nyní za zesnulého poslance Petra Jalowiczora. Usedl do hospodářského výboru.\n\nV komunálních volbách roku 1994 a komunálních volbách roku 1998 kandidoval neúspěšně do zastupitelstva města Havířov za ČSSD. Zvolen sem byl až v komunálních volbách roku 2002 a opětovně v komunálních volbách roku 2006 a komunálních volbách roku 2010. Profesně se uváděl k roku 1998 jako báňský inženýr, v roce 2002 coby ústřední báňský inspektor a k roku 2010 jako penzista. Působil i jako radní města Havířov. Byl předsedou představenstva Havířovské teplárenské společnosti.\n\n"}
{"id": "868090", "url": "https://cs.wikipedia.org/wiki?curid=868090", "title": "Kanton Ensisheim", "text": "Kanton Ensisheim\n\nKanton Ensisheim (fr. \"Canton d'Ensisheim\") je francouzský kanton v departementu Haut-Rhin v regionu Grand Est. Tvoří ho 38 obcí. Před reformou kantonů 2014 ho tvořilo 17 obcí.\n\nod roku 2015:\n\n\npřed rokem 2015:\n"}
{"id": "868091", "url": "https://cs.wikipedia.org/wiki?curid=868091", "title": "Kanton Illzach", "text": "Kanton Illzach\n\nKanton Illzach (fr. \"Canton d'Illzach\") byl francouzský kanton v departementu Haut-Rhin v regionu Alsasko. Tvořilo ho 11 obcí. Zrušen byl po reformě kantonů 2014.\n\n"}
{"id": "868093", "url": "https://cs.wikipedia.org/wiki?curid=868093", "title": "Kanton Habsheim", "text": "Kanton Habsheim\n\nKanton Habsheim (fr. \"Canton de Habsheim\") byl francouzský kanton v departementu Haut-Rhin v regionu Alsasko. Tvořilo ho pět obcí. Zrušen byl po reformě kantonů 2014.\n\n"}
{"id": "868094", "url": "https://cs.wikipedia.org/wiki?curid=868094", "title": "Helicon (kráter)", "text": "Helicon (kráter)\n\nHelicon je měsíční impaktní kráter nacházející se v severní části Mare Imbrium (Moře dešťů) na přivrácené straně Měsíce. Má průměr 25 km a je hluboký 1,9 km, pojmenován je podle řeckého matematika a astronoma Helikóna z Kyziku. Jihozápadní část jeho okrajového valu je narušena menším satelitním kráterem.\n\nVýchodně se v jeho blízkosti nachází jen o málo menší kráter Le Verrier, severozápadně leží oblast Sinus Iridum (Záliv duhy).\n\nV okolí se nachází několik sekundárních kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "868096", "url": "https://cs.wikipedia.org/wiki?curid=868096", "title": "Kanton Hirsingue", "text": "Kanton Hirsingue\n\nKanton Hirsingue (fr. \"Canton de Hirsingue\") byl francouzský kanton v departementu Haut-Rhin v regionu Alsasko. Tvořilo ho 24 obcí. Zrušen byl po reformě kantonů 2014.\n\n"}
{"id": "868097", "url": "https://cs.wikipedia.org/wiki?curid=868097", "title": "Kanton Huningue", "text": "Kanton Huningue\n\nKanton Huningue (fr. \"Canton de Huningue\") byl francouzský kanton v departementu Haut-Rhin v regionu Alsasko. Tvořilo ho 21 obcí. Zrušen byl po reformě kantonů 2014.\n\n"}
{"id": "868099", "url": "https://cs.wikipedia.org/wiki?curid=868099", "title": "Kanton Cernay", "text": "Kanton Cernay\n\nKanton Cernay (fr. \"Canton de Cernay\") je francouzský kanton v departementu Haut-Rhin v regionu Grand Est. Tvoří ho 31 obcí. Před reformou kantonů 2014 ho tvořilo 11 obcí.\n\nod roku 2015:\n\n\npřed rokem 2015:\n"}
{"id": "868101", "url": "https://cs.wikipedia.org/wiki?curid=868101", "title": "Kanton Dannemarie", "text": "Kanton Dannemarie\n\nKanton Dannemarie (fr. \"Canton de Dannemarie\") byl francouzský kanton v departementu Haut-Rhin v regionu Alsasko. Tvořilo ho 30 obcí. Zrušen byl po reformě kantonů 2014.\n\n"}
{"id": "868103", "url": "https://cs.wikipedia.org/wiki?curid=868103", "title": "Tango (hudební skupina)", "text": "Tango (hudební skupina)\n\nTango byla česká hudební skupina založená v listopadu 1983. Skupinu tvořili Miroslav Imrich, František Kotva, Zdeněk Juračka, Ota Baláž, Jaroslav Vondrák a Jiří Novotný. Skupina hrála na pomezí rocku, nové vlny a popu.\n\n\n"}
{"id": "868105", "url": "https://cs.wikipedia.org/wiki?curid=868105", "title": "Kanton Ferrette", "text": "Kanton Ferrette\n\nKanton Ferrette (fr. \"Canton de Ferrette\") byl francouzský kanton v departementu Haut-Rhin v regionu Alsasko. Tvořilo ho 30 obcí. Zrušen byl po reformě kantonů 2014.\n\n"}
{"id": "868106", "url": "https://cs.wikipedia.org/wiki?curid=868106", "title": "Tom Hooper", "text": "Tom Hooper\n\nTom Hooper, celým jménem Thomas George Hooper (* říjen 1972, Londýn, Spojené království) je britský filmový a televizní režisér britsko-australského původu. Jeho otec byl anglický mediální podnikatel Richard Hooper, maminka byla australská autorka a pedagožka.\nSvé první krátké filmy začal vytvářet již ve 13 letech na šestnáctimilimetrový film. Po studiích na univerzitě v Oxfordu se začal věnovat televizní tvorbě.\n\nMezi jeho nejznámější a nezdařilejší díla patří snímek \"Králova řeč\" z roku 2010, za který získal Oscara za nejlepší režii. Úspěchy zaznamenal i jím režírovaný filmový muzikál \"Bídníci\" z roku 2012.\n\nTelevizní režii se věnuje od roku 1997. Svůj první výraznější úspěch zaznamenal v roce 2002 britským televizním snímkem (minisérií) \"Daniel Deronda\". První cenu Emmy získal v roce 2005 za snímek \"Královna Alžběta\". Za televizní snímek \"Lord Longford\" z roku 2007 obdržel hned dvě ceny BAFTA. Mezi jeho další velmi úspěšná díla patří i televizní film \"John Adams\" z roku 2008, který posbíral celou řadu cen Emmy i několik Zlatých glóbů.\n"}
{"id": "868107", "url": "https://cs.wikipedia.org/wiki?curid=868107", "title": "Kanton Guebwiller", "text": "Kanton Guebwiller\n\nKanton Guebwiller (fr. \"Canton de Guebwiller\") je francouzský kanton v departementu Haut-Rhin v regionu Grand Est. Tvoří ho 18 obcí. Před reformou kantonů 2014 ho tvořilo 11 obcí.\n\nod roku 2015:\n\npřed rokem 2015:\n"}
{"id": "868108", "url": "https://cs.wikipedia.org/wiki?curid=868108", "title": "Václav Pícl", "text": "Václav Pícl\n\nVáclav Pícl (* 3. prosince 1959) je český pedagog a politik, náměstek ministra školství, dříve poslanec Poslanecké sněmovny za ČSSD, představitel učitelských odborů a v letech 2010 až 2014 místopředseda Českomoravské konfederace odborových svazů.\n\nVystudoval Pedagogickou fakultu v Českých Budějovicích. Od roku 1979 pracoval jako učitel a ředitel základní školy. K roku 1998 se profesně uvádí jako učitel, bytem Rakovník.\n\nVe volbách v roce 1998 byl zvolen do poslanecké sněmovny za ČSSD (volební obvod Středočeský kraj). Byl místopředsedou sněmovního výboru pro vědu, vzdělání, kulturu, mládež a tělovýchovu a členem výboru ústavněprávního. Ve volbách v roce 2002 nebyl zvolen. Do parlamentu nicméně usedl krátce dodatečně jako náhradník 24. září 2004 poté, co rezignoval poslanec Milan Urban. Na mandát ale obratem rezignoval již 30. září 2004 (pro neslučitelnost výkonu funkce poslance a náměstka ministra) a do činnosti sněmovny se v tomto volebním období fakticky nezapojil.\n\nOd roku 2000 byl předsedou Odborné komise pro školství a vzdělávací politiku ÚVV ČSSD. V říjnu 2000 rezignoval na funkci v krajské organizaci ČSSD poté, co byl aktérem skandálu, kdy v opilosti urážel strážníky městské policie v Rakovníku. V červenci 2002 nastoupil na post náměstka ministra školství. V roce 2006 ho odvolala nová ministryně Miroslava Kopicová. Krátce poté Pícl nastoupil do funkce místopředsedy školských odborů. V dubnu 2010 se stal i místopředsedou Českomoravské konfederace odborových svazů. Funkci vykonával do dubna 2014, kdy neúspěšně kandidoval na post předsedy ČMKOS. Získal pouze 67 hlasů z 227 možných (tj. 30 %) a porazil jej tak Josef Středula. Zároveň se mu nepodařilo obhájit ani pozici místopředsedy ČMKOS.\nV komunálních volbách roku 1994 kandidoval neúspěšně do zastupitelstva města Rakovník za ČSSD. Zvolen sem byl až v komunálních volbách roku 1998 a opětovně v komunálních volbách roku 2002. Profesně se uvádí k roku 1998 jako poslanec, v roce 2002 jako 1. náměstek ministra školství. V roce 2001 se uvádí jako starosta Rakovníku. Starostou města byl v letech 2000–2002.\n\nOd února 2016 byl opět jmenován náměstkem MŠMT (náměstek pro řízení sekce vzdělávání).\n\n"}
{"id": "868109", "url": "https://cs.wikipedia.org/wiki?curid=868109", "title": "Argelès-Gazost", "text": "Argelès-Gazost\n\nArgelès-Gazost je francouzská obec v departementu Hautes-Pyrénées v regionu Midi-Pyrénées. V roce 2009 zde žilo 3 297 obyvatel. Je centrem arrondissementu Argelès-Gazost.\n\n"}
{"id": "868111", "url": "https://cs.wikipedia.org/wiki?curid=868111", "title": "Kanton Colmar-Sud", "text": "Kanton Colmar-Sud\n\nKanton Colmar-Sud (fr. \"Canton de Colmar-Sud\") byl francouzský kanton v departementu Haut-Rhin v regionu Alsasko. Tvořily ho dvě obce. Zrušen byl po reformě kantonů 2014.\n\n"}
{"id": "868112", "url": "https://cs.wikipedia.org/wiki?curid=868112", "title": "Kanton Colmar-Nord", "text": "Kanton Colmar-Nord\n\nKanton Colmar-Nord (fr. \"Canton de Colmar-Nord\") byl francouzský kanton v departementu Haut-Rhin v regionu Alsasko. Tvořila ho pouze severní část města Colmar. Zrušen byl po reformě kantonů 2014.\n"}
{"id": "868115", "url": "https://cs.wikipedia.org/wiki?curid=868115", "title": "Kanton Kaysersberg", "text": "Kanton Kaysersberg\n\nKanton Kaysersberg (fr. \"Canton de Kaysersberg\") byl francouzský kanton v departementu Haut-Rhin v regionu Alsasko. Tvořilo ho 12 obcí. Zrušen byl po reformě kantonů 2014.\n\n"}
{"id": "868116", "url": "https://cs.wikipedia.org/wiki?curid=868116", "title": "Kanton Lapoutroie", "text": "Kanton Lapoutroie\n\nKanton Lapoutroie (fr. \"Canton de Lapoutroie\") byl francouzský kanton v departementu Haut-Rhin v regionu Alsasko. Tvořilo ho pět obcí. Zrušen byl po reformě kantonů 2014.\n\n"}
{"id": "868117", "url": "https://cs.wikipedia.org/wiki?curid=868117", "title": "William Lovell Finley", "text": "William Lovell Finley\n\nWilliam Lovell Finley (William L. Finley 9. srpna 1876 Santa Clara, Kalifornie - 29. června 1953 Portland, Oregon USA) byl americký fotograf divoké přírody a ochránce přírody z Jižní Kalifornie. Na jeho počest byla pojmenována soutěž William L. Finley National Wildlife Refuge.\n\nNarodil se 9. srpna 1876 v kalifornském městě Santa Clara rodičům Johnu Pettusovi Finleymu a Nancy Catherině Ruckerové. Jeho rodiče v roce 1852, když byl ještě malý chlapec, odcestovali na západ v krytém vagónu ze Saline County v Missouri do kalifornské Santa Clary. Finleyho prostřední jméno Lovell je jméno další rodiny, která společně s Finleyovými a Ruckerovými cestovala na západ. Finleyho pradědeček byl Asa Finley, první zvolený soudce Arrow Rock, Missouri v Saline County a jeho strýc William Asa Finley byl prvním prezidentem univerzity Oregon State University (později Corvallis College).\n\nFinley se oženil a společně se svou manželkou Irenou cestovali na expedicích do oblastí Bearing Sea, Mexického zálivu a hornatých částí Severní Ameriky. Měli spolu dvě děti, syna a dceru.\n\nV roce 1905 Finley a Herman T. Bohlman navštívili a fotografovali v oblastech jezer Lower Klamath Lake a Tule Lake. Jejich zpráva publikovaná v listopadovo-prosincovém vydání \"Bird Lore\" vedla k výzvě prezidenta Theodora Roosevelta k ustanovení oblasti chráněnou státní ptačí rezervací. V tomtéž roce byl Finley zvolen do správní rady asociace pro ochranu divokých ptáků a zvířat (National Association of Audubon Societies for the Protection of Wild Birds and Animals, později National Audubon Society), aby obsadil místo uvolněné Isaacem N. Fieldem.\n\nV roce 1906 byl Finley zvolen druhým prezidentem společnosti Oregon Audubon Society (která se v roce 1968 přejmenovala na Audubon Society of Portland).\n\nV roce 1907 Finley vydal publikaci \"American Birds\", kterou ilustroval společně s Hermanem T. Bohlmanem. V roce 1910 byl jmenován do komise pro studium ryb a divoké přírody (Oregon Department of Fish and Wildlife) také v dalších státech a v roce 1911 byla jedna komise ustanovena také v Oregonu.\n\nV roce 1925 byl Finley jmenován oregonským guvernérem Walterem Piercem do oregonské státní komise State Game Commission.\n\nZemřel 29. června 1953 v oregonském Portlandu.\n\n"}
{"id": "868119", "url": "https://cs.wikipedia.org/wiki?curid=868119", "title": "Kanton Masevaux", "text": "Kanton Masevaux\n\nKanton Masevaux (fr. \"Canton de Masevaux\") je francouzský kanton v departementu Haut-Rhin v regionu Grand Est. Tvoří ho 59 obcí. Před reformou kantonů 2014 ho tvořilo 15 obcí.\n\nod roku 2015:\n\n\n\npřed rokem 2015:\n"}
{"id": "868120", "url": "https://cs.wikipedia.org/wiki?curid=868120", "title": "Kanton Munster", "text": "Kanton Munster\n\nKanton Munster (fr. \"Canton de Munster\") byl francouzský kanton v departementu Haut-Rhin v regionu Alsasko. Tvořilo ho 16 obcí. Zrušen byl po reformě kantonů 2014.\n\n"}
{"id": "868121", "url": "https://cs.wikipedia.org/wiki?curid=868121", "title": "Kanton Neuf-Brisach", "text": "Kanton Neuf-Brisach\n\nKanton Neuf-Brisach (fr. \"Canton de Neuf-Brisach\") byl francouzský kanton v departementu Haut-Rhin v regionu Alsasko. Tvořilo ho 16 obcí. Zrušen byl po reformě kantonů 2014.\n\n"}
{"id": "868122", "url": "https://cs.wikipedia.org/wiki?curid=868122", "title": "Le Verrier (kráter na Měsíci)", "text": "Le Verrier (kráter na Měsíci)\n\nLe Verrier je měsíční impaktní kráter nacházející se v severní části Mare Imbrium (Moře dešťů) na přivrácené straně Měsíce. Má průměr 20 km a je hluboký 2,1 km, pojmenován je podle francouzského matematika a astronoma Urbaina Jeana Josepha Le Verriera.\n\nZápadně se v jeho blízkosti nachází jen o málo větší kráter Helicon, severozápadně leží oblast Sinus Iridum (Záliv duhy).\n\nV okolí se nachází několik sekundárních kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "868123", "url": "https://cs.wikipedia.org/wiki?curid=868123", "title": "Cahors", "text": "Cahors\n\nCahors je francouzské město v departementu Lot v regionu Midi-Pyrénées. V roce 2009 zde žilo 19 948 obyvatel. Je centrem arrondissementu Cahors.\n\n"}
{"id": "868126", "url": "https://cs.wikipedia.org/wiki?curid=868126", "title": "Víťova rozhledna", "text": "Víťova rozhledna\n\nVíťova rozhledna stojí na bezejmenné kótě nedaleko vsi Náčkovice, která je částí obce Lovečkovice v okrese Litoměřice v Ústeckém kraji.\n\nRozhledna byla vybudována na kótě ve výšce 616 m n. m. v roce 2003, oficiálně však byla otevřena až v srpnu roku 2004. Věž je 21 metrů vysoká, vyhlídková plošina se nachází ve výšce 8,5 metrů. Z rozhledny je výhled na oblast severních Čech v okruhu od Teplic, přes Ústí n. L., Roudnici n. L., Mělník a část Českolipska až k Ještědu.\n\nRozhledna se nachází u odbočky z místní silnice, spojující vesnice Náčkovice a Mukařov. Vstup je zpoplatněný, rozhledna je přístupná od pátku do neděle v době od 9 do 17 hodin zpravidla od prvního dubnového víkendu až do konce října.\n\n\n"}
{"id": "868130", "url": "https://cs.wikipedia.org/wiki?curid=868130", "title": "Tour de Ski 2012/2013", "text": "Tour de Ski 2012/2013\n\nTour de Ski 2012/13 je 7. ročník série závodů v běhu na lyžích. Zahrnuje sedm závodů během devíti dnů od 29. prosince 2012 do 6. ledna 2013. Tour de Ski je součástí Světového poháru v běhu na lyžích. Vítězství obhajují Švýcar Dario Cologna a Polka Justyna Kowalczyková. \n\n Oberhof:\n\n\n\n\n"}
{"id": "868132", "url": "https://cs.wikipedia.org/wiki?curid=868132", "title": "Pavel Plánička", "text": "Pavel Plánička\n\nPavel Plánička (* 3. března 1956) je bývalý český politik, na počátku 21. století poslanec Poslanecké sněmovny za KDU-ČSL.\n\nK roku 1998 se profesně uvádí jako ředitel ISŠ-technických řemesel. Bydlel v České Lípě a dle údajů k roku 2001 byl ředitelem místní Integrované střední školy technických řemesel. Zároveň působil jako předseda KDU-ČSL v Libereckém kraji.\n\nVe volbách v roce 1998 kandidoval do poslanecké sněmovny za KDU-ČSL (volební obvod Severočeský kraj). Nebyl ale zvolen. do sněmovny ovšem usedl dodatečně jako náhradník v říjnu 2001 poté, co rezignoval poslanec Pavel Tollner. Byl členem sněmovního zahraničního výboru. V parlamentu setrval do voleb v roce 2002. V únoru 2002 měl dopravní nehodu v Praze, po níž odmítl dechovou zkoušku na alkohol. Následně byl terčem kritiky a odstoupil z kandidátky do sněmovních voleb v roce 2002.\n\nV komunálních volbách roku 1994 kandidoval neúspěšně do zastupitelstva města Česká Lípa za KDU-ČSL. Zvolen sem byl až v komunálních volbách roku 1998. Opětovně se o zvolení pokoušel v komunálních volbách roku 2002, ale nebyl zvolen. Profesně se uvádí k roku 1998 jako ředitel, v roce 2002 jako ředitel střední školy. V říjnu 2002 byl odvolán z funkce ředitele školy pro podezření z rozsáhlé zproněvěry.\n\n"}
{"id": "868135", "url": "https://cs.wikipedia.org/wiki?curid=868135", "title": "Aleš Rozehnal (politik)", "text": "Aleš Rozehnal (politik)\n\nAleš Rozehnal, celým jménem \"Aleš Vojtěch Matěj Jiří Rozehnal\" (* 27. listopadu 1952 Praha), je český výtvarník, galerista a politik, na přelomu 20. a 21. století poslanec Poslanecké sněmovny za ODS, pak člen Rady pro rozhlasové a televizní vysílání.\n\nOba rodiče byli akademičtí sochaři. Sám se věnoval umění. Vystudoval šperkařskou SUPŠ v Turnově a do roku 1978 byl zaměstnán v Klenotnickém ateliéru Ústředních uměleckých řemesel Praha, pak pracoval ve výrobním uměleckém družstvu Soluna Praha jako technolog výroby a vedoucí vývoje. Od roku 1980 působil ve Státních restaurátorských ateliérech Praha, kde řídil ateliér restaurování drahých kovů. Od roku 1982 je na volné noze jako výtvarný umělec. Měl několik výstav, v tuzemsku i v zahraničí. V roce 1978 mu bylo coby prvnímu Čechovi uděleno čestné uznání a v roce 1981 i bronzová medaile za design na mezinárodní výstavě v Tokiu. Zaměřuje se na umělecký šperk, plastiku, kresbu a malbu. Na jaře 1990 založil \"Galerii R\". Galerijnímu podnikání se věnoval do roku 2010. Jeho manželka Hana (zemřela roku 1999) byla výtvarnicí a restaurátorkou. Má dvě dcery.\n\nPo sametové revoluci se zapojil do politiky. V roce 1990 byl kooptován do MNV za Občanské fórum a stal se předsedou MNV, později místostarostou a starostou. V roce 1991 byl zakládajícím členem ODS. Ve volbách v roce 1998 byl zvolen do poslanecké sněmovny za ODS (volební obvod Praha). Byl členem sněmovního výboru pro vědu, vzdělání, kulturu, mládež a tělovýchovu a výboru mandátového a imunitního. Ve volbách v roce 2002 kandidoval, ale nebyl zvolen. Do parlamentu nicméně zasedl dodatečně v březnu 2003 jako náhradník poté, co po svém zvolení prezidentem republiky rezignoval poslanec Václav Klaus. Byl členem výboru mandátového a imunitního. V parlamentu setrval do voleb v roce 2006.\n\nV komunálních volbách roku 1994, komunálních volbách roku 1998, komunálních volbách roku 2002 a komunálních volbách roku 2006 byl zvolen do zastupitelstva městské části Praha-Slivenec za ODS. Neúspěšně se o znovuzvolení pokoušel v komunálních volbách roku 2010. Profesně se uvádí jako výtvarník.\n\nV roce 2006 byl zvolen za člena Rady pro rozhlasové a televizní vysílání. Ve funkci setrval do prosince 2012.\n\n"}
{"id": "868136", "url": "https://cs.wikipedia.org/wiki?curid=868136", "title": "Aleš Rozehnal", "text": "Aleš Rozehnal\n\nJméno a příjmení Aleš Rozehnal má více nositelů:\n\n"}
{"id": "868140", "url": "https://cs.wikipedia.org/wiki?curid=868140", "title": "Mons La Hire", "text": "Mons La Hire\n\nMons La Hire je izolovaný horský masiv o rozměrech cca 10×25 km v západní části Mare Imbrium (Moře dešťů) na přivrácené straně Měsíce západo-severozápadně od kráteru Lambert a severovýchodně od kráteru Euler. Vrchol je vysoký asi 1,5 km. Střední selenografické souřadnice jsou 27,7° S a 25,5° Z. \n\nJižně leží malé krátery (tzv. kráterové jamky) Verne (pojmenován podle latinského mužského jména) a Artemis, severozápadně další kráterová jamka Caventou. Severovýchodně se táhne mořský hřbet Dorsum Zirkel.\n\nHorský masiv je pojmenován podle francouzského astronoma a matematika Philippa de La Hire.\n\nV blízkosti masivu se nachází několik menších kráterů. Ty byly označeny podle zavedených zvyklostí jménem hlavního objektu a velkým písmenem abecedy. \n\n\n"}
{"id": "868141", "url": "https://cs.wikipedia.org/wiki?curid=868141", "title": "Malki'el Gruenwald", "text": "Malki'el Gruenwald\n\nMalki'el Gruenwald (: מלכיאל גרינוולד, \"Malki'el Grinvald\"; 1881–1958) byl izraelský hoteliér, amatérský novinář a sběratel známek, který se stal veřejně známým v 50. letech 20. století, když obvinil státního úředníka a vládního zaměstnance dr. Rudolfa Kastnera z kolaborace s nacisty během druhé světové války.\n\nNarodil se ve městě Sopron v Rakousku-Uhersku a kromě něj žil rovněž ve Vídni (podle jiných zdrojů se ve Vídni i narodil). Pracoval jako obchodník a novinář. V roce 1937 byl ve Vídni surově napaden při pogromu, když mu byly vymláceny zuby, pořezán jazyk, zlámány nohy a ruce a byl zmlácen do bezvědomí. Když se následujícího roku zotavil ze svých zranění, emigroval se svou ženou, synem Jicchakem a dcerou Rinou do britské mandátní Palestiny, kde se usadili v Jeruzalémě. Gruenwald za své celoživotní úspory koupil hotel Austria, desetipokojový hotel na Sijónském náměstí, který provozoval společně se svou manželkou.\n\nPoté co Britové omezili židovskou emigraci do Palestiny, angažoval se v ilegální židovské imigraci. Přes padesát jeho příbuzných zahynulo během holocaustu. Jeho syn Jicchak vstoupil do Irgunu a padl během izraelské války za nezávislost. Dcera Rina pracovala jako zdravotní sestra v nemocnici Hadasa.\n\nPodle knihy \"Hitler, the Allies, and the Jews\" od Šlomo Aronsona, který se odvolává na zdroje zveřejněné izraelskou zpravodajskou službou, však byl Gruenwald v Rakousku kriminálníkem, který donášel na labouristické sionisty rakouské fašistické vládě, vyhrožoval představitelům ortodoxních židů a byl britským informátorem.\n\nPočátkem 50. let se Gruenwald chtěl opět začít věnovat žurnalistice. Jelikož však neuměl psát hebrejsky, nikdo jej na takovou pozici nezaměstnal. Začal proto vlastním nákladem vydávat politické pamflety o rozsahu zhruba tří stránek. Ty vydával zpravidla jednou do týdne a distribuoval je bez nároku na odměnu v místních kavárnách, poštou či sám. Ve svých textech útočil na „zkorumpované představitele, náboženské představitele, kteří si dle jeho názoru nezasloužili zastávat svojí pozici, chamtivé státní úředníky apod.“ V srpnu 1952 obvinil v jednom ze svých pamfletů z kolaborace s nacisty dr. Rudolfa Kastnera, tiskového tajemníka na ministerstvu obchodu a průmyslu, vysoce postaveného člena strany Mapaj a někdejšího šéfa maďarského Pomocného a záchranného výboru, který vyjednával s Adolfem Eichmannem o propuštění maďarských Židů výměnou za peníze a cennosti. Podle Gruenwalda vedla Kastnerova kolaborace mimo jiné ke smrti 400 tisíc maďarských Židů během holocaustu a po válce měl jako svědek v Norimberském procesu svou výpovědí napomoci plukovníkovi SS Kurtu Becherovi. Všechny tyto informace měl Gruenwald podle Hechta získat z anonymního dopisu a z rozhovoru z cizincem ve své kavárně.\n\nIzraelský generální prokurátor a toho času i ministr spravedlnosti Chajim Kohen proti Gruenwaldovi podal žalobu pro urážku na cti. V následném soudním sporu s Gruenwaldem, který vešel ve známost jako Kastnerův proces, se však jeho právnímu zástupci Šmu'elu Tamirovi podařilo proces obrátit proti Kastnerovi. Ten byl mimo jiné nařčen z toho, že se nijak nepokusil pomoci židovské výsadkářce Chaně Senešové, která byla v době jeho působení v Budapešti ve městě vězněna, souzena a nakonec navzdory rozsudku popravena. Rozsudek v Kastnerově procesu nakonec padl v červnu 1955. Gruenwald byl shledán vinným a byl odsouzen k pokutě jedné palestinské libry. Kastnera předsedající soudce Binjamin Halevy obvinil ze „zaprodání duše ďáblu“ a prohlásil, že celá událost „nebyla nešťastnou shodou okolností, nýbrž Kastnerovým vědomým rozhodnutím nepodnikat v Chanině případu žádné kroky, neboť by se takovým jednáním mohl zaplést s úřady“. Generální prokurátor Kohen se proti rozsudku odvolal a v lednu 1957 se případem začal zabývat Nejvyšší soud. Dva měsíce nato však byl Kastner zavražděn neznámým pachatelem. V lednu 1958 Nejvyšší soud zrušil rozhodnutí soudu nižší instance a Kastnera očistil.\n\n"}
{"id": "868145", "url": "https://cs.wikipedia.org/wiki?curid=868145", "title": "7,5 cm KwK 40", "text": "7,5 cm KwK 40\n\n7,5 cm KwK 40 či StuK 40 \"(7,5 cm Kampfwagenkanone 40, tj. 7,5cm kanón bojového vozidla 40)\" byl německý kanón ráže 7,5 cm z druhé světové války. Býval zpravidla namontovaný na německém středním tanku Panzer IV (\"počínaje verzí Pz IV F2\") nebo na útočném děle StuG III. U děla StuG III byl součástí první opravdu přezbrojené verze \"StuG III Ausf. F\" z roku 1942. Při nasazení na útočné dělo se kanón nazýval Sturmkanone 40 (\"StuK 40\", tj. \"Útočné dělo 40\"). Předchůdcem \"KwK40\" a \"StuK40\" bylo protitankové dělo 7,5 cm Pak 40. Oproti \"Pak 40\" používaly kanóny \"KwK40\" a \"StuK40\" kratší munici, což umožňovalo snadnější skladování. Spolu s protitankovým \"PaK 40\" patřil \"KwK 40\" k nejpoužívanějším protitankovým zbraním německého Wehrmachtu.\n"}
{"id": "868147", "url": "https://cs.wikipedia.org/wiki?curid=868147", "title": "Římskokatolická farnost – děkanství Rožďalovice", "text": "Římskokatolická farnost – děkanství Rožďalovice\n\nŘímskokatolická farnost – děkanství Rožďalovice je územním společenstvím římských katolíků v rámci mladoboleslavského vikariátu litoměřické diecéze. Farnost původně patřila do nymburského vikariátu, který při úpravách hranic diecéze ke 31. květnu 1993 zanikl.V současné době je administrována ze Mcel.\n\nStará farnost, která v neznámé době zanikla, byla obnovena v roce 1682. Děkanský kostel sv. Havla byl vybudován na místě gotické stavby barokně v letech 1726–1733. Ze stejné doby pochází památkově chráněná budova bývalého děkanství, která je však po prodeji v soukromém vlastnictví.\n\nKostel byl renovován v roce 1912, a později v roce 1942. Vlastního duchovního správce měla farnost až do roku 2008, kdy začala být administrována ex currendo ze Mcel.\n\n\n"}
{"id": "868149", "url": "https://cs.wikipedia.org/wiki?curid=868149", "title": "Mons Maraldi", "text": "Mons Maraldi\n\nMons Maraldi je horský masiv severovýchodně od zatopeného kráteru Maraldi na západním okraji Sinus Amoris (Záliv lásky) na přivrácené straně Měsíce. Leží na ploše o průměru cca 15 km, střední selenografické souřadnice jsou 20,3° S a 35,5° V. \n\nHorský masiv je pojmenován podle blízkého kráteru Maraldi, jenž nese jméno po italském astronomovi Giovannim D. Maraldim.\n\n\n"}
{"id": "868151", "url": "https://cs.wikipedia.org/wiki?curid=868151", "title": "Vysokorychlostní trať Peking – Hongkong", "text": "Vysokorychlostní trať Peking – Hongkong\n\nVysokorychlostní trať Peking – Hongkong () je vysokorychlostní trať, která má spojovat Peking a Hongkong. Do konečné délky 2230 kilometrů zbývá postavit 36 kilometrů z Šen-čenu do Hongkongu, ale už v současné délce se jedná o nejdelší vysokorychlostní trať na světě. Převážnou část trasy vede nová vysokorychlostní trať zhruba rovnoběžně se starší železniční tratí Peking – Kanton.\n\nStavba začala v roce 2005 a první úsek Wu-chan – Kanton byl uveden do provozu v prosinci 2009. V prosinci 2011 byl uveden do provozu úsek z Kantonu do Šen-čenu, v září 2012 úsek z Čeng-čou do Wu-chanu a 26. prosince 2012 úsek z Pekingu do Čeng-čou, čímž bylo dokončeno propojení Pekingu s Kantonem. Zbývající úsek z Šen-čenu do Hongkongu by měl být podle plánu otevřen v roce 2015.\n"}
{"id": "868152", "url": "https://cs.wikipedia.org/wiki?curid=868152", "title": "Atletika na Letních olympijských hrách 1972 – 5000 metrů muži", "text": "Atletika na Letních olympijských hrách 1972 – 5000 metrů muži\n\n"}
{"id": "868157", "url": "https://cs.wikipedia.org/wiki?curid=868157", "title": "Tunna a Gommon", "text": "Tunna a Gommon\n\nTunna a Gommon jsou dle raně středověké hagiografie údajní vrazi sv. Ludmily. O jejím zavraždění vrahy těchto jmen se zmiňuje Kristiánova legenda ve svém čtvrtém oddíle.\n\nTunna a Gommon na objednávku kněžny Drahomíry měli 15. září 921 zavraždit na hradě Tetíně sv. Ludmilu. Dle textu Kristiánovy legendy ji uškrtili jejím vlastním závojem. Závoj se pak stal atributem této zemské světice po jejím uvedení do českého zemského panteonu světců. Jména obou vrahů naznačují, že by mohli pocházet z vikinského, či varjažského, ale spíše franského prostředí.\n\nKristiánova legenda, výňatek pasáže, týkající se zavraždění sv. Ludmily vrahy Tunnou a Gommonem.\n\n\n"}
{"id": "868160", "url": "https://cs.wikipedia.org/wiki?curid=868160", "title": "Brisbane International 2013 – ženská dvouhra", "text": "Brisbane International 2013 – ženská dvouhra\n\nDo soutěže ženské dvouhry na tenisovém turnaji Brisbane International 2013 nastoupilo třicet hráček. Obhjákyní titulu byla Estonka Kaia Kanepiová, která na turnaji nestartuje. Nejvýše nasazenou tenistkou je běloruská světová jednička Viktoria Azarenková.\n\nVítězkou se stala třetí nasazená Američanka Serena Williamsová, která si ve finále hladce poradila s ruskou hráčkou Anastasií Pavljučenkovou poměrem 6–2 a 6–1.\n\n\n"}
{"id": "868162", "url": "https://cs.wikipedia.org/wiki?curid=868162", "title": "Martin Starec", "text": "Martin Starec\n\nMartin Starec (* 10. dubna 1962 Praha) je český politik, v letech 1998 až 2002 poslanec Poslanecké sněmovny PČR, v letech 2003 až 2006 a opět 2011 až 2017 místopředseda ČSSD, od roku 2017 ekonomický ředitel ČSSD.\n\nV roce 1985 dostudoval Výrobně ekonomickou fakultu Vysoké školy ekonomické v Praze. Působil pak v letech 1985–1990 jako vědecký pracovník a odborný asistent na VŠE. V 80. letech 20. století byl členem KSČ, ale ze strany vystoupil ještě před koncem komunistického režimu. V letech 1988–1989 byl režimem stíhán kvůli své účasti na opoziční demonstraci.\n\nPo sametové revoluci se zapojil do politiky. Již v roce 1989 vstoupil do obnovené sociální demokracie. V letech 1989–1995 pracoval v jejím organizačním oddělení, později byl zástupcem organizačního tajemníka a pracoval v ústředním sekretariátu ČSSD. V letech 1995–1998 zastával funkce zástupce tajemníka poslaneckého klubu ČSSD v poslanecké sněmovně. V komunálních volbách roku 1994 kandidoval neúspěšně do zastupitelstva městské části Praha 6 za ČSSD.\n\nVe volbách v roce 1998 byl zvolen do poslanecké sněmovny za ČSSD (volební obvod Severočeský kraj). Byl členem sněmovního hospodářského výboru a členem výboru ústavněprávního. Ve sněmovně setrval do voleb v roce 2002. V období září 2002 – březen 2003 potom pracoval v kanceláři ministra vnitra.\n\nV letech 1997–1999 byl předsedou Ústřední kontrolní komise ČSSD, v letech 1999–2001 jejím členem a v období let 2001–2003 místopředsedou. V roce 2003 a znovu roku 2005 byl zvolen místopředsedou ČSSD pro řízení. V červenci 2006 ale z funkce místopředsedy odstoupil. V březnu 2007 a znovu roku 2009 byl opětovně zvolen předsedou Ústřední kontrolní komise ČSSD. V březnu 2011 se stal místopředsedou ČSSD pro hospodaření. Na 38. sjezdu ČSSD v březnu 2015 obhájil post místopředsedy strany, získal 474 hlasů.\n\nNa 39. sjezdu ČSSD v Brně v březnu 2017 už funkci místopředsedy strany neobhajoval. Měsíc předtím se však stal ekonomickým ředitelem ČSSD.\n\nS manželkou Lucií má dceru Magdu a syna Tomáše. Je vnukem významného právníka a člena ČSSD Františka Tržického.\n\n"}
{"id": "868164", "url": "https://cs.wikipedia.org/wiki?curid=868164", "title": "Zdeňka Stránská", "text": "Zdeňka Stránská\n\nZdeňka Stránská (* 1. září 1949) je bývalá česká politička, na přelomu 20. a 21. století poslankyně Poslanecké sněmovny za ČSSD.\n\nV roce 1998 se profesně uvádí jako pracovnice obchodní sítě, bytem Ivančice. Ve volbách v roce 1998 byla zvolena do poslanecké sněmovny za ČSSD (volební obvod Jihomoravský kraj). Byla členkou sněmovního zemědělského výboru, petičního výboru a v letech 2001-2002 i volebního výboru. Ve sněmovně setrvala do voleb v roce 2002. Ve volbách roku 2002 již nekandidovala.\n\n"}
{"id": "868165", "url": "https://cs.wikipedia.org/wiki?curid=868165", "title": "Brisbane International 2013 – mužská dvouhra", "text": "Brisbane International 2013 – mužská dvouhra\n\nDo soutěže mužské dvouhry na tenisovém turnaji Brisbane International 2013 nastoupilo dvacet osm hráčů.\n\nObhjácem titulu a nejvýše nasazeným byla britská světová trojka Andy Murray, která turnaj opět vyhrála. Murray ve finále zdolal bulharského hráče Grigora Dimitrova ve dvou setech 7–6 a 6–4.\n\n\n"}
{"id": "868166", "url": "https://cs.wikipedia.org/wiki?curid=868166", "title": "Montes Cordillera", "text": "Montes Cordillera\n\nMontes Cordillera (česky Kordillery) je kruhové pohoří tvořící vnější prstenec o průměru 900 km obklopující měsíční kotlinu Mare Orientale na odvrácené straně Měsíce.. Vnitřní prstenec hor blíže k Mare Orientale (Východní moře) se nazývá Montes Rook (Rookovo pohoří). Celková délka Montes Cordillera je cca 1 500 km. Ze Země lze pozorovat za příznivé librace pouze část pohoří.\n\nV oblasti leží mnoho kráterů, z těch pojmenovaných stojí za zmínku Schlüter (severovýchodně), Eichstadt (východně), Shaler a Krasnov (jihovýchodně), Focas (jižně).\n\n\n"}
{"id": "868168", "url": "https://cs.wikipedia.org/wiki?curid=868168", "title": "Brisbane International 2013 – mužská čtyřhra", "text": "Brisbane International 2013 – mužská čtyřhra\n\nDo soutěže mužské čtyřhry na tenisovém turnaji Brisbane International 2013 nastoupilo šestnáct dvojic. Obhájcem titulu byla bělorusko-kanadská dvojice Max Mirnyj a Daniel Nestor, která se rozhodla turnaje nezúčastnit.\n\nVítězem se stal nenasazený brazilsko-španělský pár Marcelo Melo a Tommy Robredo, když ve finále přehrál americko-australské turnajové jedničky Erica Butorace s Paulem Hanleym po setech 4–6, 6–1, až v rozhodujícím supertiebreaku [10–5].\n\n\n"}
{"id": "868169", "url": "https://cs.wikipedia.org/wiki?curid=868169", "title": "Gabriela Marcinková", "text": "Gabriela Marcinková\n\nGabriela Mihalčínová Marcinková (* 2. dubna 1988 Prešov) je slovenská filmová herečka.\n\nNarodila se v Prešově, většinu filmových rolí však ztvárnila na území České republiky.\n\nPřed kamerou se objevila poprvé v roce 2008 a to konkrétně v televizním filmu \"Sofie a ukradený poklad\", kde si zahrála roli princezny a objevila se vedle takových herců, jakými jsou Jan Hrušínský, Pavel Kříž nebo Tomáš Töpfer. V postsynchronu však nakonec byla předabována Zuzanou Vejvodovou. Velkou hereckou příležitost poté dostala v roce 2011, kdy si zahrála v koprodukčním snímku \"360\", ve kterém se objevili Jude Law, Anthony Hopkins, Rachel Weisz nebo Ben Foster.\n\nOd roku 2012 se pravidelně objevuje v seriálu \"Horúca krv\".\n\n\n\n"}
{"id": "868170", "url": "https://cs.wikipedia.org/wiki?curid=868170", "title": "Rudolf Kastner", "text": "Rudolf Kastner\n\nRudolf Jisra'el Kastner, také znám jako Rezső Kasztner (1906, Kluž – 15. března 1957, Tel Aviv) byl maďarsko-židovský novinář a právník, známý zprostředkováním záchrany téměř 1700 Židů z Německem okupovaného Maďarska během druhé světové války.\n\nKastner byl jedním z představitelů Pomocného a záchranného výboru (zkráceně známého jako \"Va'ada\"), což byla malá židovská skupina v Budapešti, která během druhé světové války nejprve pomáhala židovským uprchlíkům uniknout z Německem ovládané Evropy do Maďarska a po německé okupaci Maďarska od 19. března 1944 uniknout i z této země. Mezi květnem a červenem 1944 bylo do vyhlazovacího tábora Auschwitz-Birkenau každý den deportováno na 12 tisíc maďarských Židů. Kastner v té době vyjednával s Adolfem Eichmannem o propuštění 1685 Židů, kteří by mohli bezpečně odjet do Švýcarska vlakem (později vešel ve známost jako Kastnerův vlak) výměnou za peníze, zlato a diamanty. V dubnu 1945 navštívil v rámci svého vyjednávání s Eichmannem také terezínské ghetto.\n\nPo válce se Kastner přestěhoval do britské mandátní Palestiny a po vzniku Izraele se stal mluvčím na ministerstvu obchodu a průmyslu. V roce 1952 byl v pamfletu psaném amatérským novinářem Malki'elem Gruenwaldem obviněn z kolaborace s nacisty. Obvinění pramenilo z části z Kastnerova vztahu s Eichmannem a plukovníkem SS Kurtem Becherem, z části též z jeho výpovědi v Norimberském procesu, díky níž se Becher vyhnul obvinění z válečných zločinů. Gruenwald byl u soudu obviněn z urážky na cti. Jeho právnímu zástupci se však podařilo proces obrátit proti Kastnerovi (proto je znám jako Kastnerův proces). Rozsudek nakonec padl v červnu 1955 a předsedající soudce Binjamin Halevy v něm Kastnera obvinil ze „zaprodání duše ďáblu“. Soudce dále prohlásil, že záchranou Židů v tzv. Kastnerově vlaku a nevarováním ostatních, že jejich tzv. „přesídlení“ je ve skutečnosti deportací do plynových komor, Kastner obětoval většinu Židů, aby zachránil pár vybraných. Generální prokurátor Chajim Kohen se proti rozsudku odvolal. Verdikt soudu však nakonec vedl k pádu izraelské vlády.\n\nKastner na svůj post na ministerstvu rezignoval a stal se samotářem. Reportérům říkal, že žije se samotou „černější než noc a temnější než peklo“. Jeho manželka upadla do depresí, kvůli nimž nemohla vstát z postele, zatímco jeho dcera musela snášet, že na ní její vrstevníci ze školy házeli na ulici kamení. V lednu 1957 se Kastnerovým případem začal zabývat Nejvyšší soud. Necelé dva měsíce nato však byl na Kastnera 3. března 1957 spáchán atentát, když byl postřelen Ze'evem Ecksteinem, napojeným na bývalé příslušníky předstátní radikální organizace Lechi. O dvanáct dní později na následky zranění zemřel. V lednu 1958 Nejvyšší soud zrušil rozhodnutí soudu nižší instance a Kastnera očistil.\n\n"}
{"id": "868180", "url": "https://cs.wikipedia.org/wiki?curid=868180", "title": "Michael Mayer", "text": "Michael Mayer\n\nMichael Mayer (* 27. června 1960, Bethesda, Maryland, Spojené státy americké) je americký divadelní a filmový režisér a herec. V roce 2007 získal cenu Tony v kategorii nejlepší režie za režii k muzikálu \"Spring Awakening\" (\"Probuzení jara\").\n\nNarodil se v Bethesdě ve státě Maryland jako syn Jerryho a Louise Mayerových. Po absolvování střední školy Charlese W. Woodwarda studoval herectví na Newyorské univerzitě, kde v roce 1983 získal titul MFA (magistr umění). Začal vystupovat v divadlech v New Yorku, ale v devadesátých letech obrátil své úsilí k režírování. Pracoval jako nezávislý profesionál, zatímco také učil na newyorské univerzitě, v divadelním institutu Lincolnova centra a na Juilliardu.\n\nV roce 2007 vyhrál svou první cenu Tony za režii muzikálové adaptace \"Spring Awakening\", která tak získala cenu za nejlepší muzikál. Na cenu Tony byl předtím nominován v roce 2002 ze režii muzikál \"Thoroughly Modern Millie\", který poté režíroval i na londýnském West Endu. Za \"Spring Awakening\" a \"Thoroughly Modern Millie\" také vyhrál cenu Drama Desk Award za nejlepší režii muzikálu.\n\nMezi jeho další broadwayské kredity patří \"The Lion in Winter\" (1999), revival \"You're a Good Man, Charlie Brown\", \"Side Man\" (1998; Drama Desk Award), vítěz ceny Tony z roku 1998 za nejlepší revival, \"A View from the Bridge\" od Arthura Millera v hlavních rolích s Anthonym LaPagliou a Brittany Murphy, za který byl nominován na Tony a vyhrál Drama Desk Award a muzikál \"Triumph of Love\", v hlavních rolích se objevili Betty Buckley, Susan Egan a F. Murray Abraham, s hudbou od Jeffreyho Stocka a textem písní od Susan Bikenhead. Pracoval na muzikálu \"American Idiot\", založeném na stejnojmenném albu od hudební skupiny Green Day a v roce 2011 na revivalu \"On a Clear Day You Can See Forever\", kde se v hlavní roli objevil Harry Connick mladší.\n\nMezi jeho mimo Broadwayskou práci patří představení \"The Credeaux Canvas\", \"Stupid Kids\", \"Baby Anger\", \"View of the Dome\" a \"Antigone in New York\".\n\nPoté, co po více než patnáct let režíroval broadwayská a mimobroadwayská představení, tak přišel jeho režisérský filmový debut v roce 2004 ve filmu \"Tři do páru\"(\"A Home at the End of the World\"), v hlavních rolích s Colinem Farrellem a Robin Wright Penn. V roce 2006 režíroval rodinný film \"Flicka\", který se stal hitem v prodejnosti na DVD.\n\nV současné době je jedním z režisérů seriálu televize NBC, \"Smash\".\n\n\n\n\n"}
{"id": "868181", "url": "https://cs.wikipedia.org/wiki?curid=868181", "title": "Reliance", "text": "Reliance\n\nReliance je software kategorie Supervisory Control And Data Acquisition (SCADA) a Human–Machine Interface (HMI) určený pro vizualizaci a ovládání průmyslových technologií a automatizaci budov.\nV systému Reliance je možné vytvořit vizualizaci jakékoliv technologie a umožnit její sledování a ovládání na dispečerském pracovišti. Kromě toho je možné hotovou vizualizaci zpřístupnit i na tabletu, chytrém telefonu nebo na webu.\n\nSCADA je zkratka pro dispečerské řízení a sběr dat. SCADA systémy jsou velmi často propojené s HMI (Human–Machine Interface). Systém Reliance patří do stejné softwarové kategorie jako systémy CitectSCADA, Wonderware InTouch, Iconics Genesis nebo Siemens SIMATIC WinCC.\n\nPrvní verze systému Reliance se objevila na trhu v roce 1997. Byla určena pro operační systém Windows NT 4.0 a nahradila svého předchůdce, SCADA systém EP_DRAW, který byl v letech 1989–1996 používán na operačním systému MS-DOS.\n\nTento software používají studenti v mnoha zemích světa na vysokých školách a univerzitách, kde slouží jako vzdělávací nástroj pro jejich laboratorní a dizertační práce. Stejně tak je využíván vědeckými organizacemi pro výzkum.\n\nTento SCADA systém se používá v celé řadě průmyslových odvětví po celém světě, jako např. automobilový průmysl – USA, potravinářský průmysl – Švédsko, Francie, automatizace budov – Rusko (Moskva-City), vytápění/klimatizace – Slovensko (Digital Park), Kazachstán, vodárenství – Kypr, zavlažování – Austrálie, chov drůbeže – Nizozemsko, ropný průmysl – Gruzie, úprava vzduchu – Česko (hrad Karlštejn), doprava – Česko, energetika – Česko.\n\nHlavní moduly systému Reliance jsou určeny pro operační systém Microsoft Windows. Vizualizaci lze pomocí modulu Reliance Smart Client zobrazit i na tabletech a chytrých telefonech s operačními systémy iOS (Apple), Android (Google), Windows Phone (Microsoft), BlackBerry. Použitím modulu Reliance Web Client, založeném na technologii Java, je možné zobrazit vizualizaci na různých operačních systémech (Windows, Linux, Unix atp.).\nSystém Reliance je tvořen softwarovými moduly. Díky tomu je možné tvořit rozsáhlé a škálovatelné vizualizační aplikace.\n\nReliance Design je modul vývojového prostředí, ve kterém je možné vytvářet a upravovat vizualizační projekty (aplikace). Reliance Design existuje ve variantách Desktop a Enterprise. Ve verzi Desktop je možné vytvářet lokální aplikace typu 1 počítač a libovolné množství PLC. Ve verzi Enterprise je možné vytvářet síťové aplikace, které je možné zpřístupnit i webovým klientům přes internetový prohlížeč a klientům s chytrým telefonem či tabletem.\n\nReliance Control je typický dispečerský modul, který kromě společných funkcí runtime modulů umožňuje mj. zobrazení vizualizačních obrazovek s aktuálními daty, zobrazení a kvitaci (potvrzení) aktuálních alarmů, zobrazení a tisk historických alarmů, zobrazení a tisk historických dat ve formě grafů\na výstupních sestav. K dispozici je diagnostika běžící aplikace, která umožňuje např. detekci příčiny poruch v komunikaci.\nReliance View je nahlížecí modul, který neumožňuje nastavovat parametry technologie. Lze ho použít pro dispečinky určené pouze ke sledování technologie, kde není žádoucí jakýkoliv zásah obsluhy, nebo lze modul Reliance View nainstalovat pro vedoucí pracovníky, kteří chtějí mít přehled o výrobě, ale nesmí přitom zasahovat dispečerovi do řízení.\nPro rozsáhlé aplikace typu klient-server je třeba použít některý ze serverů. Reliance Server je serverový modul určený pro spuštění jako služba Windows. Sbírá data, archivuje, vyhodnocuje alarmy, obsluhuje připojené klienty. Protože je to služba Windows, neumožňuje zobrazení obrazovek vizualizace na monitoru.\n\nReliance Control Server je runtime modul s nejvyšší funkcionalitou. Spojuje v sobě vlastnosti modulů Reliance Control a Reliance Server. Na rozdíl od modulu Reliance Server neběží Reliance Control Server jako služba Windows a umožňuje proto i zobrazení vizualizace na monitoru. Protože musí zvládnout velký počet úloh (od sběru dat, archivace, vyhodnocení alarmů až po obsluhu připojených klientů), je dobré toto pracoviště vybavit dostatečně výkonným počítačem.\n\nReliance Web Client je program pro spuštění vizualizace u vzdálených uživatelů prostřednictvím sítě Internet. Je založen na platformě Java (JRE 6.0 a novější) a je tedy nezávislý na operačním systému a webovém prohlížeči.\n\nReliance Smart Client umožňuje zobrazit vizualizaci na chytrých telefonech a tabletech. Použitím technologie HTML5 je zajištěna nezávislost na operačním systému. Proto je možné vizualizaci zobrazit na tabletech a chytrých telefonech s operačními systémy iOS (Apple), Android (Google), Windows Phone (Microsoft), BlackBerry a dalšími.\nJednou z důležitých vlastností SCADA systémů je schopnost výměny dat s dalšími informačními systémy zákazníka. Technologie OPC (OLE for Process Control) je celosvětový standard pro sdílení dat. Reliance OPC Server umožňuje propojit systém Reliance s dalšími informačními systémy provozovanými zákazníkem. Propojit se může například se zákaznickým informačním systémem, jiným dispečerským SCADA systémem nebo s jakoukoliv jinou aplikací, která umožňuje připojení technologií OPC klient. Reliance OPC Server dokáže vyřešit i požadavek na propojení více různých vizualizačních projektů vytvořených v systému Reliance. Součástí SCADA systému Reliance je rovněž vylepšená verze tohoto serveru – Reliance OPC UA Server.\n\nData z řídicích systémů PLC jsou získávána prostřednictvím komunikačních driverů (nativních driverů, OPC a DDE serverů). OPC klient je standardní součástí každého modulu systému Reliance. Archivní data jsou ukládána buď do SQL databáze, nebo do souborových databází.\n\n\n\n\n\n\n\n\n\n\n\n\n\n\n\n\n"}
{"id": "868185", "url": "https://cs.wikipedia.org/wiki?curid=868185", "title": "Důl Jindřich (Karviná)", "text": "Důl Jindřich (Karviná)\n\nDůl Jindřich je bývalý černouhelný důl v Karviné, činný mezi roky 1865–1999. Během své historie nesl jména \"Důl č. VI\" či \"Důl Gabzdyl\". Až do znárodnění v roce 1945 byl ve vlastnictví rodu Larisch-Mönnich.\n\nDobývání uhlí v místech budoucího dolu Jindřich začalo již v roce 1776 pod vedením Jana Erdmana Floriana Larische, ovšem toto dobývání mělo charakter mělkých výkopů s hloubkou okolo 30 metrů, nejvíce však 70 metrů.\nSamotný důl byl založen až v roce 1856, přičemž své jméno získal po vnukovi prvotního zakladatele Jindřichu. Kvůli technickým komplikacím byl však provoz v prvních 30 letech omezený. Hloubení nové nové výdušné jámy začalo v roce 1890, dle dobových záznamů se v roce 1896 těžilo na čtvrtém a pátém patře. Doprava koňmi se používala od roku 1905, mechanizace dopravy byla zavedena až v roce 1936.\n\nDůl vystavěl pro své zaměstnance kolonie \"U větrní jámy Jindřich\" (pro úředníky), \"Na Jindřišce\" (pro dělníky jak z Jindřicha tak z Františky v Karviné) a \"Červenou kolonii\" (pro úředníky i dělníky).\n\nDůl Jindřich si zachoval samostatnost až do roku 1951. Dne 31. října 1951 došlo ke sloučení dolů Hlubina, Františka (Karviná), Jan Karel s dolem Jindřich. Ze sloučených dolů vznikl 31. prosince 1951 nový \"\"velkodůl\"\" důl ČSA. V souvislosti se spojením dolů došlo k převedení těžby na lokalitu Jan Karel. V roce 1959 došlo k prohloubení jámy č. 3 do úrovně 10 patra a z původní těžní jámy se stala výdušná.\n\nTěžba na dole Jindřich probíhala do roku 1995, přičemž důlní pole bylo dobýváno v maximální hloubce 780 metrů. Pro vyčerpání zásob byl důl k 31. prosince 1995 zrušen. K likvidaci objektů na povrchu docházelo po roce 1998, v roce 1999 se existence dolu uzavřela. V současné chvíli jsou veškeré budovy v místě bývalého dolu zbourány, na místě zůstává pouze historický komín. Tento komín byl v letech 1997–2010 kulturní památkou.\n\n"}
{"id": "868186", "url": "https://cs.wikipedia.org/wiki?curid=868186", "title": "Duchovné piesne", "text": "Duchovné piesne\n\nDuchovné piesne je zpěvník vytvořený pro Křesťanské sbory (\"Kresťanské zbory\") na Slovensku.\n\nPráce na přípravě zpěvníku probíhaly od roku 1978. Zpěvník byl vydán Křesťanskými sbory v SSR roku 1987 v Nitře.\n\nNa jeho přípravě se podíleli mj. Ján Hudec a Ján Kučera.\n\nPřed zavedením zpěvníku Duchovné piesne užívaly Křesťanské sbory na Slovensku \"Kresťanský spevník\", který měly společný s Církví bratrskou.\n\n"}
{"id": "868188", "url": "https://cs.wikipedia.org/wiki?curid=868188", "title": "Lucia Hablovičová", "text": "Lucia Hablovičová\n\nLucia Hablovičová (* 16. únor 1979, Bratislava, Československo) je slovenská modelka, moderátorka a bývalá ředitelka Miss Slovensko.\n\nNarodila se v Bratislavě. Její matka je zdravotní sestrou, má bratra Michala. Vystudovala pedagogickou školu, od střední školy se však věnuje modelingu.\n\nV 16 letech se začala objevovat před fotoaparáty a na přehlídkových molech. O 5 let později se zúčastnila soutěže Miss Slovensko a v roce 2005 se dokonce stala ředitelkou této soutěže a v této pozici vydržela až do roku 2010. Pracovala také jako dramaturg v TV Markíza, kde do roku 2005 také moderovala pořad \"Smotánka\".\n\nV minulosti žila se zpěvákem Ivanem Táslerem. Do roku 2010 byl jejím partnerem moderátor Rastislav Žitný. V roce 2013 se jí narodil syn Theo.\n\n"}
{"id": "868189", "url": "https://cs.wikipedia.org/wiki?curid=868189", "title": "Otrava muchomůrkou zelenou", "text": "Otrava muchomůrkou zelenou\n\nOtrava muchomůrkou zelenou neboli otrava komplexem muchomůrky zelené je hlavní druh tzv. faloidních otrav, které nastávají po požití muchomůrky zelené a dalších blízce příbuzných druhů. Patří k nejnebezpečnějším otravám, které mohou nastat po konzumaci hub; v rámci Evropy je muchomůrka zelená považována za nejjedovatější houbu. Tento typ otravy vyžaduje včasnou lékařskou péči, a to i v případě subjektivního zlepšení stavu. V opačném případě obvykle končí úmrtím.\n\nKrom muchomůrky zelené působí identický (případně téměř identický) typ otrav ještě muchomůrka jarní a muchomůrka jízlivá. V praxi jsou otravy všemi třemi druhy v záznamech a statistikách uváděny společně jako otrava muchomůrkou zelenou. Krom jmenovaných muchomůrek se faloidní jedy vyskytují v některých čepičatkách (čepičatka podzimní, čepičatka jehličnatá) a některých drobných teplomilných bedlách (bedla chřapáčová, bedla chřapáčovitá, bedla načervenalá).\n\nMuchomůrka zelená (\"Amanita phalloides\") je lupenatá houba, pro niž je typický klobouk s bledě až olivově zelenou pokožkou (na slunci může být vybělená), bílé lupeny (pouze u velmi starých plodnic tmavé), štíhlý bílý třeň s prstenem a bílou blanitou pochvou na bázi třeně. Dužnina voní nevýrazně, případně po vadnoucí růži, při sušení po medu, ve stáří je cítit syrovým bramborem. Tyto znaky houbu odlišují od většiny jedlých druhů, s nimiž bývá zaměňována. Muchomůrka zelená se v České republice vyskytuje velice hojně, především pod listnatými stromy, s nimiž žije v symbióze (mykorhiza).\n\nV teplejších oblastech muchomůrku zelenou zastupuje muchomůrka jarní (liší se bílým kloboukem), v horách pak muchomůrka jízlivá (rovněž s bílým kloboukem) – všechny tři jsou srovnatelně jedovaté, průběh otravy i léčba jsou identické jako v případě muchomůrky zelené.\n\nDůvodem otrav je ve většině případů záměna za jedlý druh, často však i za houbu s výrazně odlišnými znaky nebo zcela jiného vzhledu.\n\nV první polovině 20. století byly velmi často uváděny záměny za čirůvku zelánku. Tato houba však téměř vymizela z lesů, takže jejích sběračů (a tím i otrav v důsledku záměny) ubylo. V posledních desetiletích se proto častěji objevují záměny za pečárky (žampiony). Existují však i případy záměn za velmi odlišné houby, například bedlu vysokou, zelené holubinky, muchomůrku růžovku (masák) a podobně. Žádná ze jmenovaných hub však nevykazuje kombinaci tří základních znaků: bílé lupeny, prsten na třeni a blanitá pochva (kalich) na bázi třeně.\n\n\nRiziko dále zvyšují mylné pověry a předsudky, které se jedovatých hub týkají. Ty zpravidla hovoří o pálivé nebo hořké chuti, modrání dužiny, odstranění jedovatosti povařením a podobně, přičemž ve skutečnosti:\nZ těchto důvodů je třeba houbu určovat podle výše popsaných znaků, nikoli na základě pověr. Neexistuje žádné jednoduché a obecně platné pravidlo, na jehož základě by bylo možné odlišit jedovaté houby od jedlých.\n\nDalší z problémů představuje zvyk některých houbařů sebrané houby na místě zcela očistit: Odkrojení spodní části třeně s kalichem, odstraněním prstenu a sloupnutím zelené pokožky dojde ke zničení základních určovacích znaků a osoba, která houby dostane ke zpracování, již nemá možnost muchomůrku určit a otravě předejít. Za houby je proto zodpovědný především člověk, který je sbíral.\n\nPůvod houby lze rozdělit do tří skupin. První (nejčastější) pochází z vlastnoručně sebraných hub, druhá z hub darovaných a třetí z hub zakoupených. Poslední skupinu se úspěšně daří držet na minimu díky legislativě, která stanovuje, kdo a jakým způsobem může houby prodávat. Klíčovou roli hrají tři podmínky: V současné době lze prodávat jen tzv. tržní druhy, u kterých nehrozí nebezpečí (a které znalý člověk nemůže zaměnit za jedovatý druh), dále musí prodejce složit příslušné zkoušky, které ověřují i znalost jedovatých hub a nakonec prodávané houby nesmějí být upraveny (oloupáním a podobně). Z doby před zavedením této praxe vzpomínal mykolog František Smotlacha i na případ, kdy během prodejů vyřadil trhovkyni z nabízených hub právě muchomůrky zelené.\n\nOtrava muchomůrkou zelenou se projevuje teprve s několikahodinovým odstupem od konzumace pokrmu, první příznaky nastupují nejdříve 6, obvykle však 8–12 hodin po požití hub, v některých případech i později (v řádu až několika desítek hodin). V případě požití syrové houby mohou symptomy nastoupit dříve. Ty se projevují nejdříve nevolností, opakovaným zvracením a průjmy. Z důvodu mnohahodinové latence mnohdy otrávený nespojuje tuto nevolnost s požitím hub. Následně je nemocný silně vyčerpán, ztrátou tekutin dochází k dehydrataci a demineralizaci, objevují se křeče v nohou, apatie, následně poruchy močení následkem zasažených ledvin. Tato první fáze trvá obvykle 48 hodin. Otrávený může v jejím průběhu podlehnout v důsledku ztráty tekutin (především děti a staré osoby), případně pro intoxikaci nevylučovaných metabolitů.\n\nV další fázi odezní průjmy a zvracení, dochází k subjektivnímu pocitu úlevy – ve skutečnosti probíhá poškození jaterní tkáně. Pokud není včas vyhledána lékařská pomoc (případně při konzumaci většího množství hub) upadá otrávený do bezvědomí a během 5. až 6. dne umírá na jaterní nedostatečnost nebo otok mozku. Zdánlivý pocit úlevy, kterým tato fáze začíná, nesmí být podceněn – někteří otrávení v jeho důsledku odmítli nastoupit do lékařské péče a následně zemřeli.\n\nV první fázi je třeba nemocnému podávat větší množství tekutin, ideálně neslazené (neperlivé) minerálky, která doplní i minerální látky – případně alespoň obyčejné vody, nevhodné je mléko a alkoholické nápoje. Následně je nutné zařídit co nejrychlejší převoz do nemocnice, kde bude rozhodnuto o dalším postupu. Pokud jsou k dispozici odkrojky od hub, které pacient požil, je vhodné je předat – nestrávené houby je možné rychleji určit a v důsledku toho rozhodnout o nejvhodnějším postupu léčby.\n\nVýzkumy samotné podstaty otravy i léčby stále probíhají, takže se detailní poznatky i postupy v průběhu času mění. Základ otravy spočívá v poškození jater falotoxiny. Ty se z houby do organismu dostávají střevem, odkud se dostávají do žlučníku, kde se hromadí a zpětnou resorpcí prostřednictvím portálního oběhu se dostanou do jater. Dochází k poškození vnitřní struktury jater, buňky nemohou dýchat a odumírají. Případné poškození ledvin je důsledkem dehydratace a ztráty minerálních látek – při včasné pomoci k němu však nedochází.\n\nLéčba začíná diagnózou, jejímž cílem je určit, zda je otrava skutečně způsobena muchomůrkou zelenou (resp. zda jde o otravu faloidního typu). Toxiny se v krvi postiženého vyskytují do 24 hodin po konzumaci houby; část lze zjistit i po 36 hodinách. V této době má ještě smysl přistoupit k jejich odstranění z krevního řečiště příslušnou metodou (např. forsírovaná diuréza, peritoneální dialýza, hemoperfúze).\n\nVe všech případech se pak přistupuje k výplachu žaludku a opakovaným výplachům střev, aby byly z trávícího traktu odstraněny silně jedovaté spóry muchomůrky. Při průjmech dochází ke zmnožení nevhodné střevní bakteriální mikroflóry, která může produkovat endotoxiny násobící účinky houbového jedu. Z toho důvodu jsou nemocnému podávány léky k potlačení těchto bakterií (zejména antibiotikum, například megadávky penicilinu G).\n\nPokud se pacient dostavil až po odeznění první fáze, kdy již toxiny nejsou přítomné v krevním řečišti a nelze zasáhnout preventivně jejich odstraněním, je potřeba podpořit činnost ledvin a jater po dobu jejich působení. Pro zachování činnosti ledvin je přistoupeno k rehydrataci a remineralizaci (postup je třeba volit v závislosti na tom, zda je pacient schopný přijímat tekutiny ústy). Pro podporu jater se používá například kyselina thioktová (300–500, i více mg denně), která pomáhá udržet v činnosti buněčné dýchací procesy (při použití infúze se přidává s roztoky sorbit a vitamín C až 2 × 2 mg denně).\n\nJosef Velenovský v roce 1920 pokládal otravu muchomůrkou zelenou (v okamžiku, kdy se již objevily příznaky) za neléčitelnou: .\n\nDujarric de la Riviére z Pasteurova ústav v Paříži pracoval v první polovině 20. století na vývoji séra. To připravil v roce 1925 očkováním koně výtažky z muchomůrek. Kůň se měl postupem času stávat odolnějším, následně mu byla odebírána krev a z ní vyráběno sérum. Účinky tohoto přípravku ale nebyly valné a trvanlivost séra nízká.\n\nLimousin roku 1932 experimentoval s metodou, při které je nemocný krmen směsí rozsekaných králičích orgánů, konkrétně 3 žaludků a 7 mozků. Předpokladem úspěchu byl fakt, že králík dokáže zkonzumovat značné množství houby, aniž by pošel (zcela rezistentní však není). Tento postup se rovněž nesetkal s valným úspěchem – mimo jiné i proto, že nemocní při otravě zvracejí i běžné jídlo, natož takto odporný medikament.\n\nSmotlacha v roce 1947 jako běžný léčebný postup uvádí injekce cukru, transfúzi krve a povzbuzování srdeční činnosti.\n\nSmotlacha (1939) uváděl 60% úspěšnost léčby a to pouze v lehčích případech, navíc často s dlouhotrvajícími následky. Týž autor roku 1947 zmiňuje, že 50–60 % postižených během třetího dne otravy umírá a celková úmrtnost se pohybuje kolem 90 %.\n\nAlbert Pilát (1964) hovoří o minimálně 55% úmrtnosti (tedy nejvýš 45% úspěšnosti) s často celoživotními následky, ve stejném období uvádí František Kotlaba až 80% úmrtnost.\n\nV 80. letech 20. století byla podle mykologů Zdeňka Kluzáka a Miroslava Smotlachy naděje na uzdravení při zahájení léčby ještě 36 hodin po požití hub.\n\nV současnosti (2012) uvádějí Beran a Holec 25% úmrtnost.\n\nMezi veřejně známé případy patří otrava tříčlenné rodiny, k níž došlo 21. července 1950 u Panenských Břežan. Matka šla natrhat pečárky a přestože si byla vědoma, že mají mít bílý klobouk, natrhala muchomůrky zelené. Zelenou barvu si vysvětlila vlastní domněnkou – žampiony z louky jsou bílé protože na ně svítí slunce, žampiony z lesa jsou zelené, protože na ně slunce nemůže. Zelených hub nasbírala asi deset, na 18. hodinu z nich připravila smaženici. Jídlo celé rodině velmi chutnalo. V 6 hodin ráno vzbudila paní nevolnost, dostavilo se zvracení a poté průjem; stejné symptomy následovaly u manžela. U syna se zvracení projevilo později. Paní proto požádala sousedku, aby ji se synem odvezla do nemocnice. Manžel zůstal na místě, odmítl převoz do nemocnice, protože si nechtěl kazit dovolenou.\n\nSyn vykazoval známky nevolnosti i po výplachu žaludku a po projímadlech. Po půlnoci dne 24. července se jeho stav přes veškerou léčbu rychle zhoršil, dostavily se silné bolesti břicha provázané průjmem a ve 3:15 došlo k zástavě srdce. Zemřel 57 hodin po konzumaci hub na zástavu srdce. Matka byla ošetřena, ale odmítla setrvat v nemocnici. Později se její stav zhoršil a do nemocnice se vrátila. 24. července se projevilo zvracení, slabost a silná bolest v jaterní oblasti (bez příznaků žloutenky). Byla zahájena intenzivní jaterní léčba včetně použití nejmodernějších medikamentů (lékaři zkusili i výše popsanou Limousinovu metodu). Ráno 25. července byla pacientka apatická, ospalá, ztratila zrak. Léčba byla ještě zesílena, přesto se začaly projevovat poruchy srdeční činnosti, které neustávaly ani po podání podpůrných prostředků. Ve 13 hodin přestala reagovat na podněty, 24 hodin poté (115 hodin po požití muchomůrky zelené) zemřela.\n\nOtec navštívil syna a manželku 22. července, odmítl však v nemocnici zůstat. Podle výpovědi souseda měl časté průjmy, vysílením už nemohl ani chodit. 23. července byl nalezen kolemjdoucími houbaři před chatou a převezen do nemocnice. Následující den byl oblouzněný, spavý, diagnostikováno již bylo zvětšení jater. Přes veškerou péči 25. července v 17:30 zemřel (96 hodin po konzumaci hub).\n\nZáměna za čirůvku zelánku byla běžnější v první polovině 20. století. Smotlacha uvádí řadu případů. Sedmadvacetiletý průvodčí z Žižkova si poblíž Pardubic nasbíral houby, které pokládal za zelánky. Po návratu je jeho matka připravila s vajíčky jemu, manželovi (61) i mladšímu bratrovi (17). Použila je i do polévky. V rozmezí 10–12 hodin po jídle se u všech tří mužů dostavilo zvracení a průjmy. Přivolaní lékaři pozorovali dehydrataci, tupé bolesti hlavy, slabé poblouznění, následně bolest nohou, křeče lýtek, zúžení zorniček, poté zdvojené vidění, znovu zvracení a krvavé průjmy. Otec a starší syn zemřeli čtvrtého dne na zástavu srdce, mladší syn o den později. Matka s dcerou, které jedly pouze polévku, byly stiženy mírněji. Matka pozorovala první příznaky teprve den po mužské části rodiny, veškeré léky ale zvrátila. Srdeční činnost podporovali lékaři černou kávou a náprstníkem. Průjmy ustaly po týdnu, chuť k jídlu přišla po čtrnácti dnech. Dlouhou dobu přetrvávaly břišní bolesti. Dcera trávící potíže neměla (jedla pouze polévku a většinu hub nechala na talíři), pouze pozorovala, že jí tuhnou dásně a nemůže otevírat ústa. Záměna byla vysvětlena tak, že i když šlo o zkušeného houbaře, řadu let se sběru hub nevěnoval a ztratil ponětí o reálné podobě zelánek.\n\nV jiném případě se matka, neznalá hub, rozhodla nasbírat zelánky. Otrávila sebe a syna, sama přežila, syn zemřel. Jiný případ hovoří o muži, který znal houby z mládí, ale poté se odstěhoval do kraje, kde nerostly, znaky skutečných zelánek zapomněl a v důsledku toho otrávil sebe a další čtyři členy domácnosti. Přežila pouze kojící matka a nemluvně.\n\nV roce 1920 poblíž Uherského Brodu zaměnila trojice pastevců muchomůrky zelené za zelené druhy holubinek; zemřeli všichni během několika dní.\n\nTři dobrovolné otravy muchomůrkou zelenou přežil francouzský lékař Pierre Bastien, který se rozhodl sám na sobě demonstrovat vlastní léčebné postupy. V roce 1974 snědl za přítomnosti notáře 50 g muchomůrky s chlebem a banánem. Po šesti hodinách (ještě před nástupem příznaků) odešel do nemocnice, kde na sobě nechal provést vlastní léčebný postup: dezinfekci střev antibiotiky, intravenózní aplikaci vysokých dávek vitamínu C a pití nápoje s obsahem draslíku. Otravu přežil, ale nemocnice se od jeho přístupu distancovala. Experiment proto po dvou letech zopakoval, ale opět bez kýženého výsledku. Třetí pokus provedl roku 1981 ve Švýcarsku, navíc v přímém televizním přenosu. Nechal si připravit 70 g muchomůrky zelené na másle. Po osmi hodinách, kdy se objevily první příznaky, si nechal intravenózně aplikovat vitamin C, poté vypil dezinfekci střev Ercefuryl a antibiotikum Abiocin. Krom toho byly pacientovi podány prostředky pro vyvolání zvracení. Léčení trvalo tři dny, po které jedl pouze mrkvovou kaši a od druhého dne i pekařské droždí. Bastien použil pouze léky, které se daly koupit v každé francouzské lékárně za částku nepřekračující 20 franků. I třetí pokus skončil úspěšně.\n\nPodle Smotlachy bylo v letech 1920–1935 novináři hlášeno průměrně 30 smrtelných otrav houbami ročně, v období mezi lety 1936–1940 počet otrav významně poklesl a v letech 1941–1945 opět vzrostl. 90 % těchto otrav bylo způsobeno faloidními muchomůrkami, přičemž za 80–90 % (~21–24 osob) byla odpovědná muchomůrka zelená.\n\nV 60. letech se v Německu ročně otrávilo muchomůrkou zelenou zhruba 80–90 osob.\n\nNa přelomu 60. a 70. let uvádějí Pilát a Dermek v rámci ČSSR 10–20 úmrtí za rok.\n\nPrvní seriózní výzkumy pocházejí z konce 18. století, kdy Paulet (1793) začal s pokusy na psech. V následujícím století byly objeveny první toxiny: Rudolf Kobert izoloval falin, látku s hemolytickým účinkem, Letellier objevil a nazval amanitin, Ore faloidin. Významnější pokrok přineslo nasazení chromatografie Renzem v roce 1932. Dalších milníků dosáhli sourozenci Wielandové: Ulrich Wieland s Lynenem získali roku 1937 z 220 kg kilogramů muchomůrek tři skupiny toxinů. V roce 1940 Heinrich Wieland s Witkopem zjistili vzorec faloidinu a o rok později s Hallermayerem i amanitinu.\n\nStále však nešlo o zcela čisté látky – k těm se dopracovali Theodor Wieland, Schmidt a Wirthová v letech 1949 a 1952, kteří ze skupiny amanitinů oddělili α a β-amanitin.\n\nHlavní toxiny faloidního typu se dělí do dvou skupin: Jsou to falotoxiny, mezi které patří faloin, faloidin, falisin, falacin a falacidin – a dále amanitiny, které se značí řeckými písmeny alfa až omega a dále amanin a neúčinný amanulin. Falotoxiny účinkují na lidský organismus rychleji, jsou však méně škodlivé než pomalu pracující amanitiny, které působí větší škody. Falotoxiny i amanitiny se tepelným zpracováním nerozkládají, jsou termostabilní.\n\nKoberův falin byl zprvu považován za hlavní toxin muchomůrky zelené, ale pozdější výzkumy prokázaly, že nemůže být zdrojem otravy. Přestože je tato hemolytická látka účinná i při zředění 1:125 000, jde o termolabilní sloučeninu, která se rozkládá při 65 °C, takže v tepelně zpracovaném pokrmu nemůže být přítomna. Rozkládají ji rovněž trávicí enzymy pepsin a pankreatin, takže i bez tepelného zpracování dochází k jejímu odbourání. Později byly objeveny ještě termolabilní hemolyty falolysin A a B.\n\nTheodor Wieland objevil v muchomůrce zelené látku schopnou neutralizovat účinky amanitinů, kterou nazval antamanid. Tato sloučenina je však přítomna jen ve velmi nízké koncentraci. Existuje domněnka, že kolísavá jedovatost může být způsobena rozdílným obsahem antamanidu.\n\nJan Macků se již v první polovině 20. století domníval, že obsah toxinů není v muchomůrce zelené konstantní. Tomu odpovídají i poměrně odlišné údaje o smrtelné dávce houby. Otravu (jako takovou) může způsobit již kávová lžička pokrmu z muchomůrky zelené. Celá plodnice pak stačí pro smrtelnou otravu 2 – 3 osob.\n\nVe 100 g čerstvé plodnice je obsaženo průměrně kolem 10 mg faloidinu, 8 mg alfa a 5 mg beta-amanitinu, 0,5 mg gama-amanitinu a stopy ostatních toxinů a antamanidu. Pro člověka je smrtelnou dávkou 0,1 mg na kilogram hmotnosti, což pro osobu s průměrnými 70 kg znamená požití 7 mg amanitinů, tedy asi 50 g plodnic houby.\n\n\n"}
{"id": "868193", "url": "https://cs.wikipedia.org/wiki?curid=868193", "title": "Kanton Mulhouse-Est", "text": "Kanton Mulhouse-Est\n\nKanton Mulhouse-Est (fr. \"Canton de Mulhouse-Est\") byl francouzský kanton v departementu Haut-Rhin v regionu Alsasko. Tvořila ho pouze východní část města Mylhúzy. Zrušen byl po reformě kantonů 2014.\n"}
{"id": "868194", "url": "https://cs.wikipedia.org/wiki?curid=868194", "title": "Kanton Mulhouse-Nord", "text": "Kanton Mulhouse-Nord\n\nKanton Mulhouse-Nord (fr. \"Canton de Mulhouse-Nord\") byl francouzský kanton v departementu Haut-Rhin v regionu Alsasko. Tvořila ho pouze severní část města Mylhúzy. Zrušen byl po reformě kantonů 2014.\n"}
{"id": "868195", "url": "https://cs.wikipedia.org/wiki?curid=868195", "title": "Kanton Mulhouse-Ouest", "text": "Kanton Mulhouse-Ouest\n\nKanton Mulhouse-Ouest (fr. \"Canton de Mulhouse-Ouest\") byl francouzský kanton v departementu Haut-Rhin v regionu Alsasko. Tvořila ho pouze západní část města Mylhúzy. Zrušen byl po reformě kantonů 2014.\n"}
{"id": "868196", "url": "https://cs.wikipedia.org/wiki?curid=868196", "title": "Kanton Mulhouse-Sud", "text": "Kanton Mulhouse-Sud\n\nKanton Mulhouse-Sud (fr. \"Canton de Mulhouse-Sud\") byl francouzský kanton v departementu Haut-Rhin v regionu Alsasko. Tvořilo ho devět obcí. Zrušen byl po reformě kantonů 2014.\n\n"}
{"id": "868198", "url": "https://cs.wikipedia.org/wiki?curid=868198", "title": "Kanton Ribeauvillé", "text": "Kanton Ribeauvillé\n\nKanton Ribeauvillé (fr. \"Canton de Ribeauvillé\") byl francouzský kanton v departementu Haut-Rhin v regionu Alsasko. Tvořilo ho 10 obcí. Zrušen byl po reformě kantonů 2014.\n\n"}
{"id": "868200", "url": "https://cs.wikipedia.org/wiki?curid=868200", "title": "Ze slov pravdy a lásky", "text": "Ze slov pravdy a lásky\n\nZe slov pravdy a lásky byl protestantský časopis, který vycházel v letech 1912–1947 (s přestávkami během světových válek). Sehrál významnou roli pro rozšíření bratrského hnutí v českých zemích; z tohoto hnutí vzešly Křesťanské sbory.\n\nVydavatelem časopisu byl František Jan Křesina. Časopis vycházel v Žižkově, Plzni a v Praze.\n\nVětšinu doby své existence časopis vycházel jako měsíčník. Nesl několik podtitulů: \"Měsíčník ku vzdělání dítek Božích\", \"Měsíčník pro dítky Boží\" a \"List k budování sborů církve Páně a k pěstování duchovního života\".\n\n"}
{"id": "868201", "url": "https://cs.wikipedia.org/wiki?curid=868201", "title": "Kanton Rouffach", "text": "Kanton Rouffach\n\nKanton Rouffach (fr. \"Canton de Rouffach\") byl francouzský kanton v departementu Haut-Rhin v regionu Alsasko. Tvořilo ho osm obcí. Zrušen byl po reformě kantonů 2014.\n\n"}
{"id": "868202", "url": "https://cs.wikipedia.org/wiki?curid=868202", "title": "Kanton Saint-Amarin", "text": "Kanton Saint-Amarin\n\nKanton Saint-Amarin (fr. \"Canton de Saint-Amarin\") byl francouzský kanton v departementu Haut-Rhin v regionu Alsasko. Tvořilo ho 15 obcí. Zrušen byl po reformě kantonů 2014.\n\n"}
{"id": "868206", "url": "https://cs.wikipedia.org/wiki?curid=868206", "title": "Kanton Sainte-Marie-aux-Mines", "text": "Kanton Sainte-Marie-aux-Mines\n\nKanton Sainte-Marie-aux-Mines (fr. \"Canton de Sainte-Marie-aux-Mines\") je francouzský kanton v departementu Haut-Rhin v regionu Grand Est. Tvoří ho 21 obcí. Před reformou kantonů 2014 ho tvořilo pět obcí.\n\nod roku 2015:\n\n\npřed rokem 2015:\n"}
{"id": "868208", "url": "https://cs.wikipedia.org/wiki?curid=868208", "title": "Kanton Sierentz", "text": "Kanton Sierentz\n\nKanton Sierentz (fr. \"Canton de Sierentz\") byl francouzský kanton v departementu Haut-Rhin v regionu Alsasko. Tvořilo ho 21 obcí. Zrušen byl po reformě kantonů 2014.\n\n"}
{"id": "868209", "url": "https://cs.wikipedia.org/wiki?curid=868209", "title": "Kanton Soultz-Haut-Rhin", "text": "Kanton Soultz-Haut-Rhin\n\nKanton Soultz-Haut-Rhin (fr. \"Canton de Soultz-Haut-Rhin\") byl francouzský kanton v departementu Haut-Rhin v regionu Alsasko. Tvořilo ho 11 obcí. Zrušen byl po reformě kantonů 2014.\n\n"}
{"id": "868210", "url": "https://cs.wikipedia.org/wiki?curid=868210", "title": "Kanton Thann", "text": "Kanton Thann\n\nKanton Thann (fr. \"Canton de Thann\") byl francouzský kanton v departementu Haut-Rhin v regionu Alsasko. Tvořilo ho 11 obcí. Zanikl při reformě v roce 2015 k 22. březnu.\n\n"}
{"id": "868211", "url": "https://cs.wikipedia.org/wiki?curid=868211", "title": "Kanton Wintzenheim", "text": "Kanton Wintzenheim\n\nKanton Wintzenheim (fr. \"Canton de Wintzenheim\") je francouzský kanton v departementu Haut-Rhin v regionu Grand Est. Tvoří ho 35 obcí. Před reformou kantonů 2014 ho tvořilo 10 obcí.\n\nod roku 2015:\n\n\npřed rokem 2015:\n"}
{"id": "868212", "url": "https://cs.wikipedia.org/wiki?curid=868212", "title": "Kanton Wittenheim", "text": "Kanton Wittenheim\n\nKanton Wittenheim (fr. \"Canton de Wittenheim\") je francouzský kanton v departementu Haut-Rhin v regionu Grand Est. Tvoří ho devět obcí. Před reformou kantonů 2014 ho tvořilo šest obcí.\n\nod roku 2015:\n\npřed rokem 2015:\n"}
{"id": "868213", "url": "https://cs.wikipedia.org/wiki?curid=868213", "title": "Gregor Virant", "text": "Gregor Virant\n\nGregor Virant (* 4. prosince 1969 Lublaň) je slovinský politik.\n\nNarodil se v Lublani, absolvoval Střední školu sociálních věd a obecné kultury Vide Janežič v Lublani (nynější Poljanské gymnázium v Lublani) a poté začal studovat na Právnické fakultě Univerzity v Lublani. Po skončení studia na Právnické fakultě v roce 1993 nastoupil jako asistent na Fakultu správy Univerzity v Lublani. V roce 1998 zde získal doktorát za disertační práci \"Vyvlastnění a omezení vlastnictví ve veřejném zájmu\". V roce 2012 upozornila média, že se Virantova bakalářská, diplomová a ani dizertační práce nenachází v databázi COBISS.\n\nV letech 1995 až 1999 působil jako poradce na slovinském Ústavním soudu pro oblast voleb, referenda a veřejné správy. Za vlády Andreje Bajuka v roce 2000 nastoupil na ministerstvo vnitra jako státní tajemník, kde setrval i po výměně vlády až do roku 2004, kdy za Slovinskou demokratickou stranu (SDS) kandidoval ve volbách do Státního shromáždění a posléze se stal ministrem veřejné správy. Virant za SDS kandidoval a byl zvolen do Státního shromáždění i v roce 2008 a v roce 2005 byl na kandidátce SDS zvolen do občinské rady občiny Domžale, členem SDS ale Virant nikdy nebyl. V letech 2008 až 2011 byl Virant předsedou liberálně-konzervativní platformy \"\", přičemž ve funkci vystřídal Petera Jambreka.\n\nVirant, který SDS sbíral voliče v řadách ekonomů a levicově smýšlejících voličů, nedlouho před předčasnými volbami v roce 2011 oznámil, že bude kandidovat za nový politický subjekt. Neboť oznámení o tomto kroku přišlo v době, kdy kandidaturu oznámil i lublaňský župan Zoran Janković, snesla se ze strany SDS kritika, že cílem Viranta bylo oslabit SDS. Virant se voleb zúčastnil s Občanskou kandidátkou (DLGV), která vznikla 21. října 2011. Kandidátka ve volbách získala 92 282 hlasů, což znamenalo osm mandátů ve Státním shromáždění. V prosinci 2011 se strana stala součástí nové vládní středo-pravé koalice a Virant byl zvolen předsedou Státního shromáždění.\n\nJeho tchánem je někdejší ministr práce, rodiny a sociálních věcí Miha Brejc (SDS), Virantova sestřenice má pak za manžela lublaňského župana Zorana Jankoviće.\n\n\n"}
{"id": "868214", "url": "https://cs.wikipedia.org/wiki?curid=868214", "title": "Kanton Attigny", "text": "Kanton Attigny\n\nKanton Attigny (fr. \"Canton d'Attigny\") je francouzský kanton v departementu Ardensko v regionu Grand Est. Tvoří ho 81 obcí. Před reformou kantonů 2014 ho tvořilo 13 obcí.\n\nod roku 2015:\n\n\npřed rokem 2015:\n\n"}
{"id": "868215", "url": "https://cs.wikipedia.org/wiki?curid=868215", "title": "Otcové poutníci", "text": "Otcové poutníci\n\nOtcové poutníci (\"Pilgrim Fathers\") založili v roce 1620 kolonii v Plymouth, USA. Jednalo se o první trvalé evropské osídlení v USA. \n\nPříslušníci různých náboženských skupin odcházeli v průběhu 16. a 17. století z Anglie do Nizozemska, kde měli na rozdíl od Anglie náboženskou svobodu. I Otcové poutníci byli Angličané, kterým bylo umožněno žít v Nizozemsku. Důvodem rozhodnutí odejít do Ameriky byla snaha o uchování jejich anglické kulturní identity. Otcové poutníci odpluli v počtu 102 lidí včetně posádky z jihoanglického Plymouth na palubě lodi Mayflower. \n\nOtcové poutníci založili Plymouth ve dnešním státě Massachusetts, USA. To bylo teprve druhé úspěšné osídlení Ameriky Angličany. Před nimi již byla založena královská kolonie Jamestown, Virginie (1607), kam také původně jejich loď Mayflower směřovala, než byla v důsledku bouřlivého počasí zahnána severněji.\n\nPočátky osady nebyly lehké, skupinu sužovaly nemoce, kterými se nakazili během plavby. První zimu přežila jen polovina. \n\nV pozdějších letech do Nového světa směřovaly též další skupiny evropských osadníků. Postupně vzniklo 13 kolonií, které se v letech 1775–1783 úspěšně postavily na odpor britské koloniální správě ve válce o nezávislost.\n\nTermín Poutníci poprvé použil ve svých vzpomínkách William Bradford, jemuž vděčíme za naše historické poznatky o této náboženské skupině v období 1608–1647. Termín Otcové poutníci se běžně používá až od 19.století.\n\nV souvislosti se založením osady a dalším pojetím dějin a kultury bývá zdůrazňován význam hledání náboženské svobody. Tu ale měli Poutníci i v Nizozemsku. Nešlo jim jen o náboženskou svobodu, ale i o uchování vlastní kulturní identity.\n\nDomorodci poskytli osadníkům nezbytnou pomoc při obstarávání potravin. Slavnost úrody na podzim roku 1621 se tradičně považuje za historicky první Den díkuvzdání, který je dnes největším svátkem v USA.\n"}
{"id": "868216", "url": "https://cs.wikipedia.org/wiki?curid=868216", "title": "Kanton Le Chesne", "text": "Kanton Le Chesne\n\nKanton Le Chesne (fr. \"Canton du Chesne\") byl francouzský kanton v departementu Ardensko v regionu Champagne-Ardenne. Tvořilo ho 17 obcí. Zrušen byl po reformě kantonů 2014.\n\n"}
{"id": "868217", "url": "https://cs.wikipedia.org/wiki?curid=868217", "title": "Neolitická architektura", "text": "Neolitická architektura\n\nNeolitická architektura zahrnuje budování stálých, trvanlivých staveb z mladší doby kamenné, zejména obydlí a měst, hrobů a kultovních míst. Její pozůstatky se zachovaly spíš v okrajových oblastech a z velké části byly objeveny teprve ve 20. století jako vykopávky. Zatímco na Východě jsou to hlavně obydlí a města, stavěná z hlíny a nepálených cihel, ve Středomoří a v Evropě se zachovaly hlavně hroby, kultovní místa a chrámy z velkých kamenů, známé jako megality. \n\nNeolit, kultura usedlého zemědělství, začíná někdy v 10. tisíciletí př. n. l. na Blízkém a Středním východě (tzv. úrodný půlměsíc dnešního Turecka, Iráku, Sýrie a Palestiny), odkud se pozvolna šíří jednak na západ, do Středomoří a do Evropy, ale také do dnešního Pákistánu a Indie. Zemědělství umožnilo podstatně vyšší hustotu obyvatel, vytváření zásob a přebytků i budování pevných sídel. Větší soustředění lidí vyvolalo potřebu pevnější společenské organizace a moci, a zároveň umožnilo budování mohutných staveb. Tyto nesmírné investice, zejména hradby a chrámy, vyjadřovaly touhu po trvalém uspořádání života a zároveň víru ve „věčnou“ budoucnost, jak to vyjadřuje například Epos o Gilgamešovi. \n\nJako se neolitická kultura jen velmi pomalu šířila do dalších oblastí, tak také neskončila ve stejné době. Zatímco v těch nejvyspělejších oblastech ustoupila už ve 3.-2. tisíciletí př. n. l. kultuře bronzové, v okrajových a méně úrodných oblastech přežívala často až do 19. století. O neolitické architektuře však mluvíme jen v období do vzniku písma, v Evropě zhruba do 1. tisíciletí př. n. l. \n\nNejstarší neolitické stavby se zachovaly na Středním východě a pocházejí patrně už z 10. tisíciletí. Jsou to lidská sídla, vesnice a města, později i opevněná, většinou z hlíny, drobného kamení a nepálených cihel. Velmi brzy se objevují i posvátné okrsky a chrámy, často s kamennými prvky. Mezi nejstarší sídliště patří Göbekli Tepe a Nevalı Çori z 10.-9. tisíciletí ve východním Turecku a Jericho v Izraeli (9. tisíciletí). V Çatal Hüyüku z 8.-7. tisíciletí, rovněž v jihovýchodním Turecku, jsou domy omítané a na stěnách zdobené malbami, patrně kultovního významu. Nálezy naznačují, že zemřelí se pohřbívali dvoufázově, nakonec pod podlahou domu, který tak sloužil i jako svatyně. Mehrgarh u města Kvéta ve středním Pákistánu, asi 150 km od afghánských hranic, byl nepřetržitě osídlen od 8. do 3. tisíciletí a na něj navazuje řada dalších neolitických měst v údolí Indu. V nejstarší vrstvě osídlení se nalezly domy z nepálených cihel s několika místnostmi na pevných základech z rovnaných kamenů a snad i s kanalizací. \n\nKoncem neolitu se na Blízkém Východě vytváří megaron, jednoduchá obdélná stavba s krytým přístřeškem a vchodem na užší straně, který se pak stal základem pro vývoj řecké chrámové architektury. \n\nV Evropě i v jihozápadní Asii, kam se neolitická kultura šířila v dalších tisíciletích, se obydlí patrně stavěla z méně trvanlivých materiálů – ze dřeva, z proutí a hlíny – takže se nezachovala. Zato se od Indie a Kavkazu až po západní a severní Evropu, ale i v Africe nebo Brazílii, zachovalo množství mohutných kamenných staveb, patrně náhrobků a kultovních míst. Nejznámější je anglické Stonehenge (asi 100 km ZJZ od Londýna), ale větší nebo menší kameny a skupiny kamenů se zachovaly ve velkém množství zejména v Irsku, ve Francii, v severním Německu a Dánsku, v jižním Rusku a na Kavkaze. Rozlišují se jednotlivé kameny (menhir) a jejich kruhy (kromlech) nebo řady (Carnac v Bretani), ploché kameny na sloupech (dolmen) a rozsáhlé hroby s mohylami (cairn, tumulus). V jižním Rusku a na Kavkaze se zachovaly dokonale zpracované deskové dolmeny a v osadě Volkonskij u Soči žulový monolit s vytesanou půlkulovou komorou.\n\nNěkdy v 5. tisíciletí se objevují první stopy osídlení na Maltě a brzy na to i první chrámové stavby z mohutných, částečně opracovaných vápencových kvádrů. Z období od konce 5. do poloviny 3. tisíciletí se zachovaly zbytky asi třiceti chrámových staveb, z nichž sedm je zapsáno na Listině světového dědictví UNESCO. Ačkoli mají různý půdorys, mají řadu společných rysů. Každý je ohrazen zdí ze svislých kvádrů, vstup tvoří krytá kamenná chodba, kterou se vstupuje do jednotlivých okrouhlých prostorů („apsid“), uspořádaných do párů nebo trojlístků. Vnitřní stěny apsid jsou tvořeny svislými opracovanými kvádry, někde zdobenými reliéfy. Prostor mezi vnější zdí a apsidami byl vysypán hlínou a kamením.\n\n\n"}
{"id": "868219", "url": "https://cs.wikipedia.org/wiki?curid=868219", "title": "Isabell Ostová", "text": "Isabell Ostová\n\nIsabell Ostová (* 21. října 1988 Erfurt, NDR) je německá rychlobruslařka.\n\nDo závodů Světového poháru poprvé nastoupila na začátku roku 2009, tehdy také debutovala na Mistrovství světa ve víceboji (22. místo). Na Mistrovství Evropy premiérově startovala v roce 2010 (18. místo), zúčastnila se také Zimních olympijských her 2010, kde se na trati 1500 m umístila na 22. místě. Bronzovou medaili získala jako členka německého týmu ve stíhacím závodě družstev na Mistrovství světa na jednotlivých tratích 2011. Je také držitelkou několika cenných kovů z německých šampionátů.\n"}
{"id": "868221", "url": "https://cs.wikipedia.org/wiki?curid=868221", "title": "Kanton Omont", "text": "Kanton Omont\n\nKanton Omont (fr. \"Canton d'Omont\") byl francouzský kanton v departementu Ardensko v regionu Champagne-Ardenne. Tvořilo ho 11 obcí. Zrušen byl po reformě kantonů 2014.\n\n"}
{"id": "868222", "url": "https://cs.wikipedia.org/wiki?curid=868222", "title": "Kanton Signy-l'Abbaye", "text": "Kanton Signy-l'Abbaye\n\nKanton Signy-l'Abbaye (fr. \"Canton de Signy-l'Abbaye\") je francouzský kanton v departementu Ardensko v regionu Grand Est. Tvoří ho 71 obcí. Před reformou kantonů 2014 ho tvořilo 12 obcí.\n\nod roku 2015:\n\n\npřed rokem 2015:\n\n"}
{"id": "868223", "url": "https://cs.wikipedia.org/wiki?curid=868223", "title": "Kanton Mézières-Centre-Ouest", "text": "Kanton Mézières-Centre-Ouest\n\nKanton Mézières-Centre-Ouest (fr. \"Canton de Mézières-Centre-Ouest\") byl francouzský kanton v departementu Ardensko v regionu Champagne-Ardenne. Tvořilo ho 10 obcí. Zrušen byl po reformě kantonů 2014.\n\n"}
{"id": "868224", "url": "https://cs.wikipedia.org/wiki?curid=868224", "title": "Kanton Mézières-Est", "text": "Kanton Mézières-Est\n\nKanton Mézières-Est (fr. \"Canton de Mézières-Est\" byl francouzský kanton v departementu Ardensko v regionu Champagne-Ardenne. Tvořily ho dvě obce. Zrušen byl po reformě kantonů 2014.\n\n"}
{"id": "868225", "url": "https://cs.wikipedia.org/wiki?curid=868225", "title": "Montes Rook", "text": "Montes Rook\n\nMontes Rook (česky Rookovo pohoří) je kruhové pohoří tvořící vnitřní prstenec o průměru 680 km obklopující měsíční kotlinu Mare Orientale na odvrácené straně Měsíce. Vnější prstenec hor dále od Mare Orientale (Východní moře) se nazývá Montes Cordillera (Kordillery). Celková délka Montes Rook je cca 900 km, pojmenováno bylo podle anglického astronoma Lawrence Rooke.\n\nV oblasti leží mnoho kráterů, z těch pojmenovaných stojí za zmínku Nicholson a Pettit (jihovýchodně). Na severním okraji Mare Orientale se Rookova pohoří dotýká kráter Maunder, na východním kráter Kopff. Severovýchodně se nacházejí planiny Lacus Veris (Jezero jara) a Lacus Autumni (Jezero podzimu).\n\n\n"}
{"id": "868226", "url": "https://cs.wikipedia.org/wiki?curid=868226", "title": "Jan Kubata", "text": "Jan Kubata\n\nJan Kubata (* 2. května 1967 Karlovy Vary) je český politik a v letech 2011 až 2013 člen Poslanecké sněmovny za ODS. V minulosti byl primátorem Ústí nad Labem.\n\nV mládí se závodně věnoval běhu na lyžích. Od roku 1977 byl členem tréninkového střediska mládeže při Slovanu Karlovy Vary. V letech 1983 až 1985 trénoval pod vedením Stanislava Frühaufa a Jana Žáka ve Středisku vrcholového sportu mládeže na Zadově, odkud přestoupil do SVS Jablonec na Nisou. V letech 1985 až 1987 byl členem juniorského reprezentačního družstva v běhu na lyžích a několikanásobným mistrem republiky.\n\nPo absolvování Sportovního gymnázia ve Vimperku (1985) dokončil v roce 1992 studium na Pedagogické fakultě Univerzity Jana Evangelisty Purkyně v Ústí nad Labem a nastoupil jako učitel tělocviku a zeměpisu na gymnáziu v Karlových Varech. Poté působil jako zaměstnanec firmy Skloba a následně jako soukromý podnikatel. V roce 1998 se stal členem ODS.\n\nV roce 2002 byl zvolen zastupitelem města Ústí nad Labem a následně členem Rady města. Roku 2003 se stal předsedou ústecké oblastní organizace ODS. O rok později byl zvolen krajským zastupitelem. Téhož roku se stal náměstkem primátora.\n\nV letech 2003 až 2007 byl předsedou představenstva hokejového klubu HC Slovan Ústečtí Lvi, poté do roku 2010 předsedou představenstva Dopravního podniku města Ústí nad Labem. Také byl členem představenstev dalších podniků. V současnosti je členem dozorčí rady firmy Severočeské vodovody a kanalizace.\n\nV červnu 2006 se stal primátorem Ústí nad Labem po odstoupení Petra Gandaloviče. Svou pozici obhájil po komunálních volbách téhož roku z pozice lídra vítězné kandidátky ODS.\n\nV lednu 2008 při extraligovém zápase mezi hokejisty Ústí nad Labem a Vítkovic vulgárně napadl rozhodčí a vyhrožoval jim. Později se za své chování omluvil.\n\nRoku 2010 byl jmenován náměstkem ministra spravedlnosti ČR Jiřího Pospíšila pro vězeňství. Po odstoupení Martina Kocourka se o něm spekulovalo jako o možném ministrovi průmyslu.\n\nPo odstoupení poslance Petra Gandaloviče se v roce 2011 stal členem Poslanecké sněmovny a tudíž se musel vzdát funkce náměstka ministra. V současnosti je členem Výboru pro evropské záležitosti a Hospodářského výboru. Také je místopředsedou Výboru pro vězeňství a vedoucím stálé delegace do Meziparlamentní unie.\n\nV lednu 2013 odstoupil z funkce předsedy ODS v Ústeckém kraji. Zdůvodnil to neúspěchem v krajských volbách a osobními důvody.\n\nJan Kubata je ženatý a má dvě děti. Mluví německy a rusky.\n\n"}
{"id": "868230", "url": "https://cs.wikipedia.org/wiki?curid=868230", "title": "La Plume", "text": "La Plume\n\nLa Plume ( \"Pero\") byla avantgardní francouzská literární a umělecká revue. V roce 1889 ji založil novinář a básník Léon Deschamps, který ji také po deset let řídil. V roce 1899 ji jako vydavatel převzal Karl Boès, který \"La Plume\" řídil až do roku 1914.\n\nRevue měla redakci v čísle 31 v rue Bonaparte v pařížském 6. obvodu. Již od jejího vzniku do ní přispívali takoví umělci jako Adolphe Willette, Jean-Louis Forain, Eugène Grasset, Henri de Toulouse-Lautrec, Maurice Denis, Paul Gauguin, Camille Pissarro, Paul Signac, Georges Seurat, Odilon Redon a v neposlední řadě i Alfons Mucha. Jedno z nejznámějších čísel revue \"La Plume\" bylo věnováno kabaretu \"Le Chat noir\".\n\nSalon des Cent byli umělci seskupení kolem revue \"La Plume\". Na adrese rue Bonaparte č. 31. pořádala skupina své salony, na nichž umělci prodávali veřejnosti speciální edice svých plakátů, jež byly obvykle bez reklamních textů. \n\nVydavateli \"La Plume\" Léonu Deschampsovi se líbily Muchovy práce v oblasti užitého umění, a proto jej požádal, aby pro 20. výstavu skupiny Salon des Cent vytvořil plakát. Pozval ho také, aby se stal členem skupiny a vystavoval v rue Bonaparte svá díla určená na prodej.\n\nNávrh plakátu pro časopis věnoval Mucha jako svůj vstupní dar. Zařadil se tak do okruhu stálých spolupracovníků revue.\n\n\n"}
{"id": "868234", "url": "https://cs.wikipedia.org/wiki?curid=868234", "title": "Kastnerův vlak", "text": "Kastnerův vlak\n\nJako Kastnerův vlak se označuje vlaková souprava sestávající ze 35 nákladních vozů, která 30. června 1944 opustila Budapešť s téměř 1700 Židy a bezpečně je odvezla do Švýcarska. Vlak byl pojmenován po dr. Rudolfu Kastnerovi, maďarsko-židovském právníkovi a novináři, který v zastoupení Pomocného a záchranného výboru vyjednával s Adolfem Eichmannem o propuštění alespoň části maďarských Židů výměnou za zlato, diamanty a peníze.\n\nSamotným Kastnerem byl vlak přirovnáván k Noemově arše. Byl organizován mezi květnem a červencem 1944, tedy v době, kdy probíhaly deportace 437 tisíc maďarských Židů do vyhlazovacího tábora Auschwitz-Birkenau, kde tři čtvrtiny z nich zahynuly v plynových komorách. Lidé do vlaku zařazení pocházeli z širokého spektra společenských tříd a bylo mezi nimi zhruba 273 dětí, z nichž řada byli sirotci. Ze sto padesáti bohatších pasažérů každý zaplatil tisíc dolarů, díky čemuž měli ostatní místo zdarma. Po několika týdnech cesty, včetně neočekávaného zastavení v německém koncentračním táboře Bergen-Belsen, dorazilo do Švýcarska ve dvou skupinách 1670 Židů. První skupina dorazila v srpnu, druhá pak v prosinci 1944.\n\nPo válce Kastner v roce 1947 přesídlil do britské mandátní Palestiny a po vzniku Izraele se stal mluvčím na ministerstvu obchodu a průmyslu. Jeho minulost, zejména pak jednání s Eichmannem, však působila kontroverze. Kritizován byl především za to, že věděl o masovém vyvražďování ve vyhlazovacím táboře Auschwitz-Birkenau, neboť obdržel kopii Vrbovy a Wentzlerovy zprávy, která byla svědectvím dvou vězňů, kterým se podařilo z tábora uprchnout. Neudělal však nic, čím by varoval širší židovskou komunitu a namísto toho se zaměřil na jednání, jehož výsledkem byla záchrana malého počtu Židů. Jeho kritiky navíc v domnění, že byla celá záchranná operace podniknuta z prospěchářských důvodů, utvrdila informace, že do vlaku zařadil svou rodinu a 388 lidí z ghetta ve svém rodném městě Kolozsvár. Na Kastnerovu obranu vystoupil izraelský historik Jehuda Bauer, který názory kritiků vyvracel tvrzením, že maďarští Židé již věděli o vyvražďování Židů v Polsku, a že tak Kastner nemohl podniknout nic dalšího, aby ostatní varoval. Rovněž podotkl, že těžko lze očekávat, že by Kastner na seznam pasažérů nezařadil svoji rodinu.\n\nObvinění vyvrcholila v soudním sporu známém jako Kastnerův proces, v němž byl amatérský novinář Malki'el Gruenwald obviněn z urážky na cti za to, že Kastnera obvinil mimo jiné z kolaborace s nacisty. Proces trval od ledna 1954 do června 1955 a Gruenwaldovu právnímu zástupci Šmu'elu Tamirovi se jej podařilo obrátit proti Kastnerovi (proto Kastnerův proces) a vedení vládnoucí strany Mapaj, která údajně selhala při záchraně evropských Židů. Předsedající soudce Binjamin Halevy nakonec ve svém rozhodnutí uvedl, že Kastner „zaprodal duši ďáblu“ nejenom jednáním s Eichmannem, ale i výběrem Židů, kteří měli být zachráněni, aniž by jakkoli varoval ostatní. Po vynesení rozsudku bylo Kastnerovi opakovaně vyhrožováno smrtí a nakonec na něj byl 3. března 1957 v Tel Avivu spáchán atentát, při němž byl postřelen. Zemřel o dvanáct dní později na následky zranění. V lednu 1958, devět měsíců po Kastnerově smrti, izraelský Nejvyšší soud zrušil rozhodnutí soudu nižší instance, a očistil tak jeho jméno.\n"}
{"id": "868236", "url": "https://cs.wikipedia.org/wiki?curid=868236", "title": "Perez Hilton", "text": "Perez Hilton\n\nMario Armando Lavandeira mladší (* 23. března 1978, Miami, Florida, Spojené státy americké), známější pod pseudonymem Perez Hilton je americký bulvární novinář, blogger, moderátor a televizní osobnost. Jeho blog, \"Perezhilton.com\" (dříve \"PageSixSixSix.com\"), je známý ohledně článků týkajících se bulvárních článků a drbů ohledně celebrit. Je také známý pro zveřejňování bulvárních fotografií, ke kterým přidává své vlastní popisky nebo \"čmáranice\". Jeho blog si získal negativní pozornost za jeho postoje, ale stal se tím velmi známým.\n\nNarodil se v Miami na Floridě. Jeho rodiče pocházejí z Kuby. V roce 1996 absolvoval na Miami's Belen Jesuit Preparatory School a získal bakalářský titul na newyorské univerzitě. V roce 2002 se přestěhoval do Los Angeles v Kalifornii, kde od té doby žije.\n\n"}
{"id": "868238", "url": "https://cs.wikipedia.org/wiki?curid=868238", "title": "40. ročník udílení Zlatých glóbů", "text": "40. ročník udílení Zlatých glóbů\n\n40. ročník udílení Zlatých glóbů se konal 29. ledna 1983 v hotelu Beverly Hilton v Beverly Hills, Los Angeles. Asociace zahraničních novinářů sdružených v Hollywoodu, která Zlatý glóbus uděluje, vyhlásila nominace 10. ledna. Miss Golden Globe byla pro tento rok herečka Rhonda Shear. Držitelem Ceny Cecila B. DeMilla se stal Laurence Olivier.\n\nNejvíce cen získalo životopisné drama \"Gándhí\", které z pěti nominací proměnilo v cenu všech pět. Paradoxně nebyl tento film nominovaný v kategorii \"nejlepší film (drama)\". Komedie \"Tootsie\" získala z pět nominací tři Glóby. Romantické drama \"Důstojník a džentlmen\" s Richardem Gerem bylo nominované na osm cen. Nakonec vyhrálo dvě ceny.\n\nHerečka Meryl Streep vyhrála Zlatý glóbus druhý rok po sobě. Zpěvák David Bowie získal svou první a zatím jedinou nominaci a to v kategorii \"nejlepší filmová píseň\" za snímek \"Kočičí lidé\".\n\nAlan Alda vyhrál za postavu Hawkeyho Pierce v seriálu \"M*A*S*H\" čtvrtý Glóbus za sebou a celkem již šestý.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n\n"}
{"id": "868245", "url": "https://cs.wikipedia.org/wiki?curid=868245", "title": "Kanton Buzancy", "text": "Kanton Buzancy\n\nKanton Buzancy (fr. \"Canton de Buzancy\") byl francouzský kanton v departementu Ardensko v regionu Champagne-Ardenne. Tvořilo ho 18 obcí. Zrušen byl po reformě kantonů 2014.\n\n"}
{"id": "868246", "url": "https://cs.wikipedia.org/wiki?curid=868246", "title": "Kanton Raucourt-et-Flaba", "text": "Kanton Raucourt-et-Flaba\n\nKanton Raucourt-et-Flaba (fr. \"Canton de Raucourt-et-Flaba\") byl francouzský kanton v departementu Ardensko v regionu Champagne-Ardenne. Tvořilo ho 12 obcí. Zrušen byl po reformě kantonů 2014.\n\n"}
{"id": "868247", "url": "https://cs.wikipedia.org/wiki?curid=868247", "title": "Kanton Renwez", "text": "Kanton Renwez\n\nKanton Renwez (fr. \"Canton de Renwez\") byl francouzský kanton v departementu Ardensko v regionu Champagne-Ardenne. Tvořilo ho 15 obcí. Zrušen byl po reformě kantonů 2014.\n\n"}
{"id": "868248", "url": "https://cs.wikipedia.org/wiki?curid=868248", "title": "Kanton Machault", "text": "Kanton Machault\n\nKanton Machault (fr. \"Canton de Machault\") byl francouzský kanton v departementu Ardensko v regionu Champagne-Ardenne. Tvořilo ho 14 obcí. Zrušen byl po reformě kantonů 2014.\n\n"}
{"id": "868249", "url": "https://cs.wikipedia.org/wiki?curid=868249", "title": "Kanton Sedan-Est", "text": "Kanton Sedan-Est\n\nKanton Sedan-Est (fr. \"Canton de Sedan-Est\") byl francouzský kanton v departementu Ardensko v regionu Champagne-Ardenne. Tvořilo ho 11 obcí. Zrušen byl po reformě kantonů 2014.\n\n"}
{"id": "868250", "url": "https://cs.wikipedia.org/wiki?curid=868250", "title": "Kanton Sedan-Nord", "text": "Kanton Sedan-Nord\n\nKanton Sedan-Nord (fr. \"Canton de Sedan-Nord\") byl francouzský kanton v departementu Ardensko v regionu Champagne-Ardenne. Tvořilo ho sedm obcí. Zrušen byl po reformě kantonů 2014.\n\n"}
{"id": "868251", "url": "https://cs.wikipedia.org/wiki?curid=868251", "title": "Kanton Sedan-Ouest", "text": "Kanton Sedan-Ouest\n\nKanton Sedan-Ouest (fr. \"Canton de Sedan-Ouest\") byl francouzský kanton v departementu Ardensko v regionu Champagne-Ardenne. Tvořilo ho 12 obcí. Zrušen byl po reformě kantonů 2014.\n\n"}
{"id": "868252", "url": "https://cs.wikipedia.org/wiki?curid=868252", "title": "Kanton Mouzon", "text": "Kanton Mouzon\n\nKanton Mouzon (fr. \"Canton de Mouzon\") byl francouzský kanton v departementu Ardensko v regionu Champagne-Ardenne. Tvořilo ho 13 obcí. Zrušen byl po reformě kantonů 2014.\n\n"}
{"id": "868253", "url": "https://cs.wikipedia.org/wiki?curid=868253", "title": "Imre Benoschofsky", "text": "Imre Benoschofsky\n\nImre Benoschofsky (6. února 1903 – 5. července 1970) byl maďarský rabín a vrchní rabín Maďarska.\n\nNarodil se v Budapešti ještě za dob Rakouska-Uherska. V roce 1926 se stal rabínem v budapešťské čtvrti Lágymányos v XI. obvodu, v roce 1928 rabínem Budína a v roce 1936 vrchním rabínem Budapešti. V té době mimo jiné učil na protestantské dívčí střední škole Baár-Madas, kde studovaly i židovské dívky, a jednou z jeho žákyň byla Chana Senešová, které byl nápomocen při jejím objevování sionismu.\n\nOd roku 1945 až do své smrti působil jako profesor na Židovském teologickém semináři (\"Országos Rabbiképző – Zsidó Egyetem\") v Budapešti. V 50. letech byl z politických důvodů vězněn jakožto sionista. V roce 1960 se stal maďarským vrchním rabínem.\n\n\n"}
{"id": "868254", "url": "https://cs.wikipedia.org/wiki?curid=868254", "title": "Buzancy", "text": "Buzancy\n\nBuzancy je název dvou obcí ve Francii:\n\n"}
{"id": "868256", "url": "https://cs.wikipedia.org/wiki?curid=868256", "title": "Nadija Tkačenková", "text": "Nadija Tkačenková\n\nNadija Volodymyrivna Tkačenková, později Sapronovová ( , (\"Сапронова\"), ; * 19. září 1948 Kremenčuk, Ukrajinská SSR) je bývalá sovětská atletka ukrajinské národnosti, olympijská vítězka a mistryně Evropy v pětiboji.\n\nV roce 1973 získala na světové letní univerziádě v Moskvě zlatou medaili (4 629 bodů). O rok později vybojovala v Římě výkonem 4 776 bodů titul mistryně Evropy v pětiboji (100 m překážek, vrh koulí, skok do výšky, skok daleký, běh na 200 m). Zlatou medaili původně vybojovala rovněž na evropském šampionátu v Praze, který se v roce 1978 konal na strahovském stadionu Evžena Rošického. Kvůli dopingu však medaili vrátila.\n\nNa Letních olympijských hrách v Moskvě v roce 1980 se stala poslední olympijskou vítězkou v atletickém pětiboji (100 m překážek, vrh koulí, skok do výšky, skok daleký, běh na 800 m), když celkově získala 5 083 bodů. Tímto výkonem vytvořila nový světový a olympijský rekord. Oba rekordy jsou dodnes v platnosti. Na následujících olympijských hrách v Los Angeles v roce 1984 již ženy závodily v sedmiboji.\n\n"}
{"id": "868258", "url": "https://cs.wikipedia.org/wiki?curid=868258", "title": "Rosice (zámek, okres Brno-venkov)", "text": "Rosice (zámek, okres Brno-venkov)\n\nZámek Rosice je renesanční stavba ve městě Rosice. Od konce 80. let 20. století přístupný veřejnosti. Je chráněn jako kulturní památka České republiky.\n\nNachází se nad soutokem Bobravy a Říčanského potoka. Hlavní budova obepíná první arkádové nádvoří zámku ze všech stran. Hlavní budova je od okolí oddělena příkopem, přes který vedou dva mosty severní do čestné zahrady zámeckého parku a východní na druhé nádvoří. Druhé nádvoří lemují dvě samostatně stojící novější křídla zámku. Jižní ve tvaru písmene \"L\", severní k němu zrcadlově symetrické.\n\nZámek byl renesančně přestavěn během 16. století. Z původního hradu datovaného do počátku 14. století se však kromě sklepení a části obvodové zdi na severním okraji budovy, nedochovalo téměř nic.\n\nZámek býval v minulosti střediskem rosického panství. Od druhé poloviny 20. století se stal sídlem orgánů státní moci a správy. Sídlila zde Veřejná bezpečnost, Civilní obrana, Státní lesy, Zvláštní škola, mateřská škola, Geodézie a městská knihovna. Koncem 20. století získalo zámek do majetku město Rosice, které prostřednictvím Správy zámku zahájilo rekonstrukci objektu a jeho postupné zpřístupňování veřejnosti. V 21. století je turistům přístupná výstavní a historická expozice, pro občany sídlo obecního úřadu s rozšířenou působností, městská knihovna, základní umělecká škola, ochotnické divadlo a středisko volného času.\n\n\n"}
{"id": "868259", "url": "https://cs.wikipedia.org/wiki?curid=868259", "title": "Cape Cod", "text": "Cape Cod\n\nCape Cod je mys ležící v nejvýchodnější části státu Massachusetts na severovýchodě Spojených států, nyní má stejný rozsah jako okres Barnstable.\nV roce 1914 šíji poloostrova proťal kanál Cape Cod Canal, který výrazně zkrátil námořní spojení New Yorku a Bostonu. S pevninou je spojen silničními mosty Sagamore Bridge a Bourne Bridge, které jsou od sebe vzdáleny asi 6,5 km, a železničním mostem.\n\nNejvyšším bodem je 93 m vysoký Pine Hill v Massachusetts Military Reservation, výška odtud klesá až ke hladině moře. Jižně od Cape Cod leží Nantucket Sound a větší ostrovy Nantucket, Martha's Vineyard a řetězec ostrovů Elizabeth Islands, z nichž je většina v soukromém vlastnictví.\n\nCape Cod zahrnuje celý okres Barnstable s 15 městy: Bourne, Sandwich, Falmouth, Mashpee, Yarmouth, Harwich, Dennis, Brewster, Chatham, Orleans, Eastham, Wellfleet, Truro, Provincetown a Barnstable. Dvě z nich (Bourne a Sandwich) se rozkládají i na pevninské části kanálu Cape Cod.\n\nCape Cod byl po staletí obýván kmenem Wampanoag. Žili daleko od moře a byli vyspělými zemědělci, využívali les při jeho zachování a řízenými požáry vypalovali podrost. Poutníkům, kteří připluli na podzim 1620 do Zátoky Cape Cod, pomohli přežít první zimu.\n\nGiovanni da Verrazzano připlul na Cape Cod z jihu v roce 1524. Nazval ostrov Martha's Vineyard Claudia podle manželky francouzského krále.\n\nEstêvão Gomes, portugalský mořeplavec plující pod španělskou vlajkou, nazval v roce 1525 mys \"Cabo de la Arenas\".\n\n\n"}
{"id": "868260", "url": "https://cs.wikipedia.org/wiki?curid=868260", "title": "Atletika na Letních olympijských hrách 1972 – 400 metrů muži", "text": "Atletika na Letních olympijských hrách 1972 – 400 metrů muži\n\n"}
{"id": "868262", "url": "https://cs.wikipedia.org/wiki?curid=868262", "title": "Země bez zákona", "text": "Země bez zákona\n\nZemě bez zákona, anglicky: Lawless, americký je film režiséra Johna Hillcoata z roku 2012. Námětem pro film byla kniha \"The Wettest County in the World\" od Matta Bonduranta a scénář napsal Nick Cave, který je rovněž, spolu s Warrenem Ellisem, autorem hudby k filmu.\n\nPremiéru měl 19. května 2012 na Filmovém festivalu v Cannes, v Česku pak v září téhož roku.\n"}
{"id": "868263", "url": "https://cs.wikipedia.org/wiki?curid=868263", "title": "Zlatá mládež", "text": "Zlatá mládež\n\nZlatá mládež (francouzsky \"Jeunesse dorée\") je termín, který se poprvé objevil za Velké francouzské revoluce v Paříži jako označení pro mladé muže z prostředí francouzské buržoazie, kteří po Robespierrově pádu (1794) vystupovali jako oponenti jakobínů. Mladí monarchisté pod vedením Louise Marie Stanislase Frérona ozbrojeni holemi vystupovali proti levicovým jakobínům. Jejich bojová píseň \"Reveil du peuple\" (Probuzení lidu), jejíž text v roce 1795 vydal Jean-Marie de Saint-Mars Souriguiere, zpívanou na melodii Pierra Graveauxa, dosáhla téměř významu \"Marseillaisy\". Když byla vyhlášena První francouzská republika, mládež obou pohlaví se na znamení nové éry začala oblékat novým způsobem, který byl stavěný na efekt. Převzala dobovou britskou módu, kterou nesmyslnými úpravami exponovala do extrému.\n\nOznačení se objevilo ve filmech z 50. let jako ztělesnění sociálně nezodpovědného životního stylu mládeže. Moralizující příběhy nejčastěji tematizovaly nesmyslnost života v zahálce. Ve filmu \"Les tricheurs\" (Marcel Carné, 1958) se točí život skupiny dospívajících kolem nicnedělání, uvolněné sexuality a zločinů z nudy, dokud jeden z nich nezahyne ve sportovním autě. Také snímek Federica Felliniho \"Sladký život\" (1960) filmová kritika přiřazuje k filmům zobrazujícím bezvýznamný, na potěšení orientovaný život mládeže v Římě.\n\nV současnosti termín \"zlatá mládež\" může označovat i mladé lidi z bohatých rodin, často ve velkých městech.\n\n"}
{"id": "868267", "url": "https://cs.wikipedia.org/wiki?curid=868267", "title": "Val (rozhledna)", "text": "Val (rozhledna)\n\nRozhledna Val (též Rozhledna na Dolní Hedeči) se nachází na vrcholu Val v Hanušovické vrchovině. Rozhledna stojí na katastrálním území vsi Dolní Hedeč v okresu Ústí nad Orlicí, asi 2,5 km jihovýchodně od centra města Králíky.\n\nRozhlednu tvoří telekomunikační věž s vyhlídkovou plošinou.\nZ plošiny je výhled na Králický Sněžník, Hrubý Jeseník, Hanušovickou vrchovinu, Orlické hory, Bystřické hory a do Kladské kotliny.\nRozhledna byla zpřístupněna veřejnosti 16. června 2003.\n\nV roce 2000 pojala společnost Český mobil záměr vybudovat na vrcholu Val stožár pro vysílací antény. Záměr byl zastupitelstvem města Králíky schválen pod podmínkou využití jako turistické rozhledny.\nStavba byla dokončena roku 2002. Jedná se o montovanou ocelovou konstrukci s vyhlídkovou plošinou ve výšce 22 m. K ní vede sedmiramenné schodiště se 102 schody. Nad vyhlídkovou plošinou je ve výšce 25 m plošina pro údržbu (nepřístupná). V úpatí rozhledny je umístěn objekt technického zařízení vodojemu (ve správě VaK, a.s. Jablonné nad Orlicí).\nVlastníkem stavby je Vodafone Czech Republic a.s. Jejím provozovatelem je Město Králíky.\n\nObdobná rozhledna stojí na Ruprechtickém Špičáku. Ve stejné době ji nechal vystavět totožný operátor.\n\nK rozhledně je dobrý přístup pěšky, na kole i autem. Kolem rozhledny prochází místní asfaltová komunikace.\n"}
{"id": "868275", "url": "https://cs.wikipedia.org/wiki?curid=868275", "title": "Luna (hudební skupina)", "text": "Luna (hudební skupina)\n\nLuna byla americká hudební skupina, založená Deanem Warehamem po odchodu ze skupiny Galaxie 500 v roce 1991. Své první album s názvem \"Lunapark\" skupina vydala v srpnu 1992 u vydavatelství Elektra Records. Druhé album \"Bewitched\" vyšlo v březnu 1994 a v roli hostů se zde představili kytarista Sterling Morrison, trumpetista Frank London a producentem byl Victor Van Vugt. O rok později skupina vydala třetí album \"Penthouse\", kde opět hrají hosté − tentokrát kytarista Tom Verlaine a violoncellistka Jane Scarpantoni. Později skupina vydala ještě alba \"Pup Tent\" (1997), \"The Days of Our Nights\" (1999), \"Romantica\" (2002) a \"Rendezvous\" (2004).\n\nSkupina se rozpadla v roce 2005, dva z jejích členů − Britta Phillips a Dean Wareham − pokračují v duu Dean & Britta. Deset let po jejím rozpadu se členové opět dali dohromady a roku 2017 vydali nové album \"A Sentimental Education\", které obsahovalo coververze, stejně jako EP \"A Place of Greater Safety\", na němž se nachází šest nových písní.\n\n"}
{"id": "868278", "url": "https://cs.wikipedia.org/wiki?curid=868278", "title": "Zkáza domu Flandersů", "text": "Zkáza domu Flandersů\n\nZkáza domu Flandersů (When Flanders Failed) je třetí díl třetí řady amerického kresleného seriálu Simpsonovi, poprvé vysílaný 3. října 1991. Je o tom, jak si Ned Flanders, Homerův soused, otevírá obchod s potřebami pro leváky. A Homer mu nepřeje nic jiného, než aby zkrachoval.\n\nNed Flanders si otevírá obchod s potřebami pro leváky a Homer chce, aby zkrachoval, protože ho nemá moc rád. Rozhodne se, že se mu nebude snažit pomáhat přivést nové zákazníky, ale bude jej sabotovat. Ale když vidí, jak Flanders chce zavřít svůj obchod, protože nemá zákazníky a berňák mu šlape na paty, tak mu pomůže, přivede mu spoustu zákazníků a Nedův problém je vyřešen. Mezitím Bart předstírá, že chodí do kroužku karate, aby si jeho máma nemyslela, že jen sedí u televize.\n\n\n"}
{"id": "868279", "url": "https://cs.wikipedia.org/wiki?curid=868279", "title": "South by Southwest", "text": "South by Southwest\n\nSouth by Southwest (nebo rovněž SXSW) je filmový a hudební festival, jehož první ročník se konal v roce 1987. Probíhá každé jaro v Austinu, hlavním městě státu Texas. Od roku 1993 sídlí v multikulturní budově Austin Convention Center, kde je konán každoročně dodnes. V roce 2006 zde měl svůj program Jimmy Wales, zakladatel Wikipedie.\n"}
{"id": "868280", "url": "https://cs.wikipedia.org/wiki?curid=868280", "title": "Bohumil Pták", "text": "Bohumil Pták\n\nBohumil Pták (14. června 1869, Praha – 4. února 1933, Praha) byl český operní pěvec (tenor).\n\nNarodil se v rodině pražského fotografa Karla Ptáka a manželky Filipíny, rozené Šulcové.\n\nStudoval obchodní akademii a soukromě se školil ve zpěvu u Františka Pivody a M. Wallersteina. Začínal v roce 1890 u divadelní společnosti Vendelína Budila, se kterým se však kvůli svým nárokům nepohodl, následně působil ve společnostech Elišky Zölnerové, Pavla Švandy a Jana Pištěka, s nimiž vystupoval zejména v Plzni (1890, 1891–1892), a Brně (1890–1891, 1893–1896). U Budila se také seznámil se svojí budoucí manželkou Marií (rozená Bursová), se kterou měl později syna Dalibora. Po úspěšných pohostinských vystoupeních v červenci a srpnu 1896 byl v letech 1896 až 1911 angažován v Národním divadle v Praze.\n\nPříležitostně vystupoval také v zahraničí (1897 Split, 1901 Moskva a Petrohrad, 1907 Varšava). Hostoval v Plzni a brněnském Národním divadle, v letech 1911 až 1913 působil v USA.\n\nOd roku 1909 vyučoval ve své operní škole v Praze, od roku 1915 pak v pěvecké škole v Plzni.\n\nS manželkou Marií, rozenou Bursovou (1873–??) měl dva syny.\n\n\n"}
{"id": "868284", "url": "https://cs.wikipedia.org/wiki?curid=868284", "title": "Baruch Placzek", "text": "Baruch Placzek\n\nBaruch Jakob Placzek (1. října 1834 Hranice – 17. září 1922 Brno) byl brněnský rabín.\n\nSyn Abrahama Placzka, se narodil 1. října 1834 v Hranicích na Moravě. Vzdělával se na mikulovském a brněnském gymnáziu, a poté na univerzitě ve Vídni. Krátce studoval i v Lipsku, kde byl 6. listopadu 1856 promován doktorem filosofie. V následujících čtyřech letech vyučoval na židovských školách ve Frankfurtu n. M. a v Hamburku.\n\nV roce 1859 byla oficiálně ustavena brněnská židovská obec a již roku 1860 jej povolali představení obce do Brna na pozici vrchního brněnského rabína, kterou zastával až do r. 1905. Je tedy velmi těsně spjat s historií novodobé brněnské židovské obce od jejího počátku. Atmosféra, do které přišel, byla velmi odlišná od doby, kdy jako rabín začínal jeho otec.\n\nV době Placzkova působení se život Židů velmi výrazně měnil. Jejich počet v Brně se tehdy pohyboval kolem dvou tisíc. Stále více se prosazovali ve společenském i profesním životě; vycházely židovské noviny, byly zakládány různé spolky – kulturní, sportovní či společenské, dokonce vznikala i politická uskupení.\n\nOn sám, člověk proslulý svou moudrostí, vzděláním a zájmy renesančního rozsahu, věnoval nemalou péči povznesení brněnské židovské náboženské obce, která za doby jeho působení získala dobré učitele pro vlastní obecnou školu a také pro vyučování náboženství. Zasloužil se rovněž o vybudování druhé brněnské synagogy na Ponávce. V roce 1884, po smrti otce, mu byl svěřen úřad moravského zemského rabína, ve kterém setrval až do své smrti v roce 1922. Baruch Placzek, rytíř Řádu Františka Josefa, byl spoluzakladatelem Semináře israelitských studií ve Vídni, jehož součástí byla i škola pro kantory.\n\nProslul jako kazatel, ale věnoval se i přírodovědnému bádání, patřil mezi uznávané ornitology své doby. Udržoval odborné písemné kontakty s Charlesem Darwinem. Byl též blízkým přítelem Johanna Gregora Mendela a dle rodinné tradice snad jediným, kdo význam jeho genetických objevů (získaných spíše metodami fyziky) již tehdy rozpoznal. Po Mendelově smrti prý dokonce pokračoval na zahradě v podobných botanických pokusech. Významné místo získal i v literární oblasti, kde publikoval pod pseudonymem Benno Planek.\n\nOženil se s Karolinou, rozenou Löw Beer (z rodu spjatého s pražským Maharalem), se kterou měl sedm dětí: Sáru, Lindu, Idu, Emmu, Alfreda, Oswalda a Irmu.\n\n"}
{"id": "868285", "url": "https://cs.wikipedia.org/wiki?curid=868285", "title": "Tex-Mex", "text": "Tex-Mex\n\nTex-Mex (složenina z anglických slov Texan a Mexican) je název popisující jídla vycházející z americké a mexické kuchyně. Tex-Mex kuchyně je populární na jihozápadě Spojených států, především v jižním Texasu. Kuchyně je velmi odlišná od jihozápadních států jako Arizona, Nové Mexiko, Colorado a Utah. Zde je preferována novomexická kuchyně.\n\nKuchyně sestává především z fazolí, masa (hovězí a vepřové), koření, taveného sýra a tortilly v mexickém stylu. Typický Tex-Mex pokrm je chili con carne.\n"}
{"id": "868286", "url": "https://cs.wikipedia.org/wiki?curid=868286", "title": "Montes Alpes", "text": "Montes Alpes\n\nMontes Alpes (česky Alpy) je pohoří, které formuje severovýchodní okraj Mare Imbrium (Moře dešťů) na přivrácené straně Měsíce. Leží severozápadně od kráteru Cassini, jednotlivé vrcholy dosahují průměrně výšky 1 800 m až 2 400 m. Střední selenografické souřadnice jsou 48,4° S, 0,6° Z, pohoří protíná nultý poledník.\n\nNa jižním okraji pohoří leží dva mysy - Promontorium Agassiz a Promontorium Deville. V jižní části se nachází i vrchol Mons Blanc, jenž se vymyká průměrné výšce (měří 3 600 m). Jihozápadně od mysu Promontorium Agassiz leží v Moři dešťů osamělá hora Mons Piton. Horní třetinu Montes Alpes odděluje přímé široké údolí Vallis Alpes, které se táhne od okraje Mare Imbrium východo-severovýchodně až k Mare Frigoris (Moře chladu). Poblíž severní části pohoří se nachází kráter Plato s tmavým dnem zatopeným lávou.\n\nMontes Alpes pojmenoval gdaňský astronom Johannes Hevelius podle evropského pohoří Alpy.\n\nV oblasti pohoří leží malé krátery, které byly označeny podle zavedených zvyklostí jménem hlavního objektu a velkým písmenem abecedy.\nJsou to:\n\n\n"}
{"id": "868287", "url": "https://cs.wikipedia.org/wiki?curid=868287", "title": "Darius Butler", "text": "Darius Butler\n\nDarius J. Butler (* 18. března 1986 ve Fort Lauderdale, stát Florida) je hráč amerického fotbalu nastupující na pozici Cornerbacka za tým Indianapolis Colts v National Football League. Univerzitní fotbal hrál za University of Connecticut, poté byl vybrán ve druhém kole Draftu NFL 2009 týmem New England Patriots.\n\nButler navštěvoval Coral Springs Charter School v Coral Springs na Floridě, kde hrál basketbal a americký fotbal na pozicích Quarterbacka a Safetyho. Poté přestupuje na University of Connecticut, kde je čtyři sezóny startujícím hráčem a dvě kapitánem týmu. Jeho hlavní pozicí je Cornerback, ale občas zaskakuje jako Kickoff returner a Wide receiver. Během první sezóny 2005 je dvakrát jmenován defenzivním hráčem týdne konference Big East, přičemž jednou, v utkání proti Army Black Knights, zachytí tři interceptiony a vrátí je pro 122 yardů a 1 touchdown. Jednou je také jmenován hráčem special teamu týdne konference Big East poté, co 26. listopadu v utkání proti University of South Florida vrací 90 yardovým během míč do touchdownu. Za své výkony v posledním roce 2008 je nominován do all-stars týmu konference, přestože nezachytí ani jednu interception. Během celé kariéry v University of Connecticut nastoupí do 43 zápasů, připíše si 180 tacklů, 10 interceptionů pro 213 yardů a 2 touchdowny. Kromě toho zaznamená 3 další touchdowny: jeden z kickoffu, jeden běhový a jeden zachycený.\n\nDarius Butler byl vybrán ve druhém kole Draftu NFL 2009 na 41. místě celkově týmem New England Patriots, 10. července 2009 zde také podepsal čtyřletou smlouvu na garantovaných 2,1 milionu dolarů. Hned v prvním utkání kariéry v NFL proti Tennessee Titans si připisuje interception, ve druhém proti Tampě Bay Buccaneers rovněž. 3. ledna 2010 proti Houstonu Texans zaznamenává 91-yardovou interception vrácenou do touchdownu. Celkem sezónu zakončí s bilancí čtrnácti startů (5x jako startující Cornerback), tří interception, 35 tackklů a 8 ubráněných bodů.\n\nNa začátku sezóny 2010 startuje v prvních dvou zápasech včetně porážky Patriots od New York Jets. V tomto utkání Butler nezabrání touchdownové přihrávce a v jiném drivu se dvakrát dopustí offesive pass interference. Další týden po něm pozici startujícího hráče přebírá Kyle Arrington a Butler není ani součásti defenzivních formací. Po zdravotní pauze od 10. týdnu se vrací jako Nickel cornerback v 13. týdnu proti Jets. Celkem odehraje za sezónu patnáct zápasů, zaznamená 23 tacklů a 6 ubráněných bodů. 6. září 2011 je Patriots propuštěn.\n\n6. září 2011 podepisuje smlouvu s Carolinou Panthers a v následující sezóně odehraje 15 utkání, ve kterých si připíše 35 tacklů (5 asistovaných) a 7 ubráněných bodů. 31. srpna 2012 je Panthers propuštěn.\n\n25. září 2012 podepisuje Butler jako volný hráč smlouvu s Indianapolis Colts a první start v novém dresu zaznamenává 7. října ve vítězném utkání proti Green Bay Packers. Pozici startujícího Cornerbacka získává na čtyři zápasy počínaje 10. týdnem proti Jacksonville Jaguars, ve kterém si zachytává 2 interceptiony a jednu vrací do touchdownu. Od 14. týdne již není startujícím hráčem, nicméně jak proti Tennessee Titans, tak Kansas City Chiefs zaznamená interception. 12. března 2013 prodlužuje kontrakt s Colts o dva roky a následující sezónu zaznamená kariérní maxima 54 tacklů (10 asistovaných), 15 zablokovaných přihrávek a 4 interceptiony. Ročník 2014 již nemá tak dobrý a proto ztrácí pozici startujícího hráče na úkor Grega Tolera, nicméně 8. března 2015 podepisuje s Colts novou smlouvu.\n\n"}
{"id": "868290", "url": "https://cs.wikipedia.org/wiki?curid=868290", "title": "Kanton Carignan", "text": "Kanton Carignan\n\nKanton Carignan (fr. \"Canton de Carignan\") je francouzský kanton v departementu Ardensko v regionu Grand Est. Tvoří ho 40 obcí. Před reformou kantonů 2014 ho tvořilo 26 obcí.\n\nod roku 2015:\n\npřed rokem 2015:\n\n"}
{"id": "868291", "url": "https://cs.wikipedia.org/wiki?curid=868291", "title": "It's a Laugh Productions", "text": "It's a Laugh Productions\n\nIt's a Laugh Productions, Inc. je produkční společnost vyrábějící hrané situační komedie, které vysílá Disney Channel a Disney XD. Je dceřinou společností Disney–ABC Television Group.\n\nVšechny seriály jsou natáčeny v Hollywood Center Studios, výjimkou jsou seriály \"Hannah Montana\", \"Hodně štěstí, Charlie\" a \"Austin a Ally\", které se natáčejí v Sunset Tribune Studios (dříve Tribune Studios); \"Sonny ve velkém světě\", který byl natáčen v NBC Studios (než se přestěhoval v druhé řadě do Hollywood Center Studios); \"Královská dvojčata\" natáčený v Sunset Gower Studios (před přestěhováním do Hollywood Center Studios ve třetí řadě) a \"Na parket!\", který se natáčí Los Angeles Center Studios (stejně jako druhá a třetí řada seriálu \"Hodně štěstí, Charlie\"). Nicméně, vždy měly seriály stejné ateliéry. \"Jonas L.A.\" byla první hraná situační komedie, která se natáčela na jednu kameru, nikoli na více, jako je to u ostatní Disney seriálů. Také to byl seriál natáčený mimo studia.\n\n\"It's a Laugh Productions\" byl založen v roce 2004. V roce 2005 byl spuštěn a připraven k nahrazení společnosti Brookwell McNamara Entertainment, producenty seriálů \"Even Stevens\" a \"That's So Raven\" jako výrobce seriálů pro Disney Channel. První dva seriály produkovány společností \"It's a Laugh Productions\" měly více než 60 dílů. \"It's a Laugh Productions\" seriály jsou vysílané na Disney Channel jako \"Disney Channel Original Series\" a na Disney XD jako \"Disney XD Original Series\". První seriál vyrobený \"It's a Laugh Productions\" pro Disney XD byl seriál \"Jsem v kapele\".\n\nK roku 2014 jsou téměř všechny hrané seriály vysílané na Disney Channel produkovány společností \"It's a Laugh Productions\".\n\nV Česku se všechny seriály vysílají na Disney Channel.\n\"Sonny ve velkém světě\" a všechny seriály natočené po roce 2009, i ty které byly produkovány před rokem 2009 a pokračovaly po roce 2009 dál jsou produkovány ve vysokém rozlišení, ale všechny ostatní řady a seriály před rokem 2009 byly produkovány ve standardním rozlišení.\n"}
{"id": "868292", "url": "https://cs.wikipedia.org/wiki?curid=868292", "title": "Kanton Grandpré", "text": "Kanton Grandpré\n\nKanton Grandpré (fr. \"Canton de Grandpré\") byl francouzský kanton v departementu Ardensko v regionu Champagne-Ardenne. Tvořilo ho 18 obcí.\n\n"}
{"id": "868293", "url": "https://cs.wikipedia.org/wiki?curid=868293", "title": "Římskokatolická farnost – děkanství Dubá", "text": "Římskokatolická farnost – děkanství Dubá\n\nŘímskokatolická farnost – děkanství Dubá (lat. \"Dauba\") je územní společenství římských katolíků v Dubé a jejím okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nFarnost byla konstituována neznámo kdy a nebyla nikdy zrušena. Původní farní kostel stával na hřbitově na okraji městečka. Současný farní kostel byl vybudován v letech 1744–1760. V roce 1845 shořely při požáru střechy věžic v průčelí kostela, a byly nahrazeny jednoduchými stříškami, které jsou na nich dodnes. Roku 1942 povýšil tehdejší litoměřický biskup Weber místní farnost na děkanství.\n\nRoku 1945 byl kostel poškozen při bombardování. V letech 1985–1991 byl péčí tehdejšího děkana, P. Josefa Bělohlava, renovován.\n\nOd roku 1992 byla farnost administrována ex currendo z České Lípy, posléze ze Zákup, a od 28. dubna 2011 z Jestřebí. Administrátorem farnosti v materiálních záležitostech (\"in materialibus\") je Mgr. Milan Mordačík, trvalý jáhen sídlící na faře v Dubé.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n\n"}
{"id": "868294", "url": "https://cs.wikipedia.org/wiki?curid=868294", "title": "Kanton Vouziers", "text": "Kanton Vouziers\n\nKanton Vouziers (fr. \"Canton de Vouziers\") je francouzský kanton v departementu Ardensko v regionu Grand Est. Tvoří ho 54 obcí. Před reformou kantonů 2014 ho tvořilo 15 obcí.\n\nod roku 2015:\n\n\npřed rokem 2015:\n\n"}
{"id": "868295", "url": "https://cs.wikipedia.org/wiki?curid=868295", "title": "Kanton Charleville-Centre", "text": "Kanton Charleville-Centre\n\nKanton Charleville-Centre (fr. \"Canton de Charleville-Centre\") byl francouzský kanton v departementu Ardensko v regionu Champagne-Ardenne. Tvořily ho tři obce. Zrušen byl po reformě kantonů 2014.\n\n"}
{"id": "868296", "url": "https://cs.wikipedia.org/wiki?curid=868296", "title": "Kanton Charleville-La Houillère", "text": "Kanton Charleville-La Houillère\n\nKanton Charleville-La Houillère (fr. \"Canton de Charleville-La Houillère\") byl francouzský kanton v departementu Ardensko v regionu Champagne-Ardenne. Tvořily ho tři obce. Zrušen byl po reformě kantonů 2014.\n\n"}
{"id": "868297", "url": "https://cs.wikipedia.org/wiki?curid=868297", "title": "Kanton Flize", "text": "Kanton Flize\n\nKanton Flize (fr. \"Canton de Flize\") byl francouzský kanton v departementu Ardensko v regionu Champagne-Ardenne. Tvořilo ho 22 obcí. Zrušen byl po reformě kantonů 2014.\n\n"}
{"id": "868298", "url": "https://cs.wikipedia.org/wiki?curid=868298", "title": "Kanton Signy-le-Petit", "text": "Kanton Signy-le-Petit\n\nKanton Signy-le-Petit (fr. \"Canton de Signy-le-Petit\") byl francouzský kanton v departementu Ardensko v regionu Champagne-Ardenne. Tvořilo ho devět obcí. Zrušen byl po reformě kantonů 2014.\n\n"}
{"id": "868300", "url": "https://cs.wikipedia.org/wiki?curid=868300", "title": "Atletika na Letních olympijských hrách 1968 – 100 metrů muži", "text": "Atletika na Letních olympijských hrách 1968 – 100 metrů muži\n\n"}
{"id": "868301", "url": "https://cs.wikipedia.org/wiki?curid=868301", "title": "Ouwehoeren", "text": "Ouwehoeren\n\nOuwehoeren je holandský dokumentární film z r. 2011. V neanglických zemí je film znám jako Seznamte se s Fokkensovými.\n\nFilm pojednává o dvojčatech Louise a Martine Fokkensovi (* 1942), které zasvětily celý svůj život prostituci (od 60. let 20. století). Film získal uznání na amsterodamském festivalu dokumentárních filmů.\n\nNásledovaly dvě knihy, \"Meet the Fokkens\" byla přeložena do sedmi jazyků a v Nizozemsku se stala bestsellerem.\n\nObě jsou prababičky — celkem mají sedm dětí, 12 vnoučat a pět pravnoučat.\n\nPo IDFA 2011 o promítání filmu projevilo zájem mnoho států.\n\n"}
{"id": "868302", "url": "https://cs.wikipedia.org/wiki?curid=868302", "title": "Kanton Monthermé", "text": "Kanton Monthermé\n\nKanton Monthermé (fr. \"Canton de Monthermé\") byl francouzský kanton v departementu Ardensko v regionu Champagne-Ardenne. Tvořilo ho osm obcí.\n\n"}
{"id": "868305", "url": "https://cs.wikipedia.org/wiki?curid=868305", "title": "Kanton Villers-Semeuse", "text": "Kanton Villers-Semeuse\n\nKanton Villers-Semeuse (fr. \"Canton de Villers-Semeuse\") je francouzský kanton v departementu Ardensko v regionu Grand Est. Tvoří ho 11 obcí. Před reformou kantonů 2014 ho tvořilo 9 obcí.\n\nod roku 2015:\n\npřed rokem 2015:\n\n"}
{"id": "868306", "url": "https://cs.wikipedia.org/wiki?curid=868306", "title": "Natalia Czerwonková", "text": "Natalia Czerwonková\n\nNatalia Barbara Czerwonková (* 20. října 1988 Lublin) je polská rychlobruslařka.\n\nNa velkých mezinárodních závodech se poprvé objevila v roce 2006 na Mistrovství světa juniorů. Na podzim 2007 debutovala v závodech Světového poháru, v roce 2008 premiérově startovala na Mistrovství Evropy a Mistrovství světa na jednotlivých tratích. Zúčastnila se Zimních olympijských her 2010, kde na trati 1500 m skončila na 36. místě. Byla zde také náhradnicí do polského týmu, který ve stíhacím závodě družstev získal bronzovou medaili. Umístila se na sedmé příčce na evropském šampionátu 2012, na Mistrovství světa na jednotlivých tratích získala tentýž rok bronz v závodech družstev. Na premiérovém Akademickém mistrovství světa 2012 vybojovala zlato na trati 1000 m a stříbro na patnáctistovce. Na mistrovství světa 2013 vybojovala s polským družstvem stříbrnou medaili. Je také několikanásobnou medailistkou z polských šampionátů. Zúčastnila se Zimních olympijských her 2014, kde se v závodě na 3000 m umístila na 16. místě, na kilometru skončila na 23. příčce, na distanci 1500 m byla patnáctá a ve stíhacím závodě družstev získala stříbro. Při přípravě na novou sezónu utrpěla dne 4. srpna 2014 při kolizi s traktorem zlomeninu páteře. Startovala také na Zimních olympijských hrách 2018, kde v závodě na 1500 m skončila na 9. místě, na trati 1000 m se umístila na 12. příčce a ve stíhacím závodě družstev byla sedmá. Na ME 2020 získala bronzovou medaili v týmovém sprintu a tentýž cenný kov v téže disciplíně vybojovala na Mistrovství světa na jednotlivých tratích 2020.\n\n"}
{"id": "868309", "url": "https://cs.wikipedia.org/wiki?curid=868309", "title": "Kanton Givet", "text": "Kanton Givet\n\nKanton Givet (fr. \"Canton de Givet\") je francouzský kanton v departementu Ardensko v regionu Grand Est. Tvoří ho 12 obcí.\n\n"}
{"id": "868311", "url": "https://cs.wikipedia.org/wiki?curid=868311", "title": "Guy Chapman", "text": "Guy Chapman\n\nGuy Patterson Chapman (11. září 1889 Londýn – 30. června 1972) byl britský historik a spisovatel.\n\nStudoval na Westminster School, Christ Church, Oxfordu a London School of Economics. Bojoval v obou světových válkách a v roce 1926 se oženil Margaret Storm Jameson. V období 1920-40 se zabýval vydáváním knih, 1945-53 působil jako profesor moderní historie na University of Leeds a v letech 1948-9 na University of Pittsburgh.\n\n\n"}
{"id": "868315", "url": "https://cs.wikipedia.org/wiki?curid=868315", "title": "Hendekerakt", "text": "Hendekerakt\n\nV geometrii je hendekerakt jedenáctirozměrnou analogií krychle, jde tedy o speciální variantu nadkrychle pro d=11.\n\nTyto vzorce uvádějí obsah hendekeraktu a jeho \"k\"-rozměrné povrchy.\n\n\"V=a\"\n\n\"S=22 a\"\n\n\"S=220 a\"\n\n\"S=1320 a\"\n\n\"S=5280 a\"\n\n\"S=14784 a\"\n\n\"S=29568 a\"\n\n\"S=42240 a\"\n\n\"S=42240 a\"\n\n\"S=28160 a\"\n\n\"S=11264 a\"\n"}
{"id": "868319", "url": "https://cs.wikipedia.org/wiki?curid=868319", "title": "Javorie (Javorie)", "text": "Javorie (Javorie)\n\nJavorie (1044 m n. m.) je nejvyšším bodem stejnojmenného pohoří. Nachází se v prostoru mezi obcemi Vígľašská Huta-Kalinka, Horný Tisovník a Pliešovce na hranici okresů Detva a Zvolen (Banskobystrický kraj). Vrcholem prochází hranice vojenského újezdu Lešť. Hora je porostlá vzrostlým smíšeným lesem.\n\n\n"}
{"id": "868326", "url": "https://cs.wikipedia.org/wiki?curid=868326", "title": "Jezero Poděbrady", "text": "Jezero Poděbrady\n\nJezero Poděbrady je písník - antropogenní jezero, které vzniklo zatopením pískovny po ukončení těžby. Nachází se 100 m severovýchodně od vesnice Kluk na území města Poděbrady v okrese Nymburk ve Středočeském kraji v Česku. Jezero má rozlohu 31,06 ha. Je 900 m dlouhé a 660 m široké. Leží v nadmořské výšce 186 m. Hloubka jezera dosahuje místy 8 m.\n\nJezero má tvar kosočtverce protáhlého ze západu na východ. V severním rohu se nachází areál koupaliště s písčitou pláží, na něž na východě navazuje půjčovna loděk. Západní a jižní břeh je porostlý lesem. Na jihozápadě začíná ve vzdálenosti 50 m zástavba vesnice Kluk. Na jihu se nachází další jezera, z nichž jižně položené slouží ke koupání a je označováno jako zadní a v severně položeném se těží písek a za ním se nachází Boučkovo jezírko, jež slouží ke koupání. Název \"Boučkovo\" jezírko bylo převzato po jezírku, které se nacházelo pár desítek metrů severovýchodně v místě, které se nazývá Kočkov. Na starých leteckých mapách je ještě vidět mokřad tvaru podkovy s rameny mířícími směrem k Labi, ve kterém se jezírko nacházelo. \n\nAreál koupaliště je využíván k rekreačním a sportovním činnostem. V areálu se nachází 5000 m² písečných pláží a 25 000 m² travnatých ploch. Pláže jsou rozděleny na hlavní pláž, pláž pro rodiny s dětmi a nudistickou pláž. V areálu koupaliště jsou převlékací kabinky, toalety, sprchy, korýtko na oplachování nohou a pět restauračních zařízení. V severní části koupaliště se nachází minigolf a dva antukové kurty, kde je možné hrát volejbal, nohejbal či tenis. V jižní části areálu jsou čtyři hřiště na plážový volejbal. Lze si půjčit lehátka a slunečníky nebo se projet po jezeře na šlapadle či lodičce.\n\nHlavní pláž koupaliště je tvořena z asi 1 8000  m² velké písečné plochy a 9 000  m² travnaté plocha. Nachází se na ní sociální zařízení, sprchy, kabinky na převlékání, kancelář plavčíka, půjčovna loděk a šlapadel, tři restaurační zařízení, herní kouty pro děti, omývárna nohou a dvě antuková hřiště na nohejbal a volejbal. Na pláži jsou lavičky a na travnaté části jsou vzrostlé stromy.\n\nPláž pro rodiny s dětmi je oddělena od hlavní pláže lávkou přes potok protékající jezerem. Nachází se na ní dvě restaurační zařízení, herní koutek pro malé děti s pozvolným vstupem do vody a velkým množstvím travnatých ploch. K pláži přiléhají dvě hřiště na beachvolejbal, každé se dvěma dvorci.\n\nNudistická pláž je se nachází ve východní části koupaliště. Tvořena je z asi 1 500 m² písečných ploch a 5 000 m² travnatých ploch. Od zbytku areálu je oddělena živým plotem a stromy. Na okraji této pláže a hlavní pláže je restaurační zařízení, které je z obou stran přístupné.\n\nJezerem protéká bezejmenný potok, který přitéká na jihovýchodě ze zadního jezera a odtéká na severu, kde rozděluje pláž na hlavní a dětskou. Náleží k povodí Labe.\n\n\n\n"}
{"id": "868327", "url": "https://cs.wikipedia.org/wiki?curid=868327", "title": "Akademické mistrovství světa v rychlobruslení", "text": "Akademické mistrovství světa v rychlobruslení\n\nAkademické mistrovství světa v rychlobruslení pořádá Mezinárodní federace univerzitního sportu (FISU) od roku 2012. Závodí se jednotlivých tratích, muži na distancích 500, 1000, 1500, 5000 a 10 000 m, ženy na tratích 500, 1000, 1500, 3000 a 5000 m. V roce 2014 přibyl závod s hromadným startem a stíhací závod družstev a v roce 2016 týmový sprint.\n"}
{"id": "868335", "url": "https://cs.wikipedia.org/wiki?curid=868335", "title": "Napoleon Games", "text": "Napoleon Games\n\nNapoleon games je česká vývojářská společnost, která se zabývá vytvářením počítačových her a her pro IPhone. Studio bylo založeno v roce 1994 Jindřichem Rohlíkem. V roce 1996 studio vydalo svou první hru Colony 28. O dva roky později Napoleon Games vytvořilo svou dosud nejúspěšnější hru Brány Skeldalu. Ta je považována za jednu z nejlepších českých her. Díky tomu v roce 2002 vyšlo . Poté, co hra Mutant skončila neúspěchem, studio vypustilo Brány Skeldalu jako freeware. Od té doby se Napoleon Games soustředí na hry pro IPhone.\n\n\n"}
{"id": "868339", "url": "https://cs.wikipedia.org/wiki?curid=868339", "title": "Princovy ostrovy (Istanbul)", "text": "Princovy ostrovy (Istanbul)\n\nPrincovy ostrovy (Turecky: Prens Adaları) také známé pod názvem Rudé ostrovy (Turecky: Kızıl Adalar) nebo prostě jen Ostrovy jsou samostatným správním celkem náležícím k Istanbulu (Istanbulské provincii) a skládají se z celkem 9 ostrovů v Marmarském moři.\n\n\nV letních měsících jsou jednou z nejoblíbenějších destinací právě Princovy ostrovy. Vzhledem k tomu, že zde téměř neexistuje dopravní zácpa (automobily nejsou povoleny), jediným typem dopravy jsou koně, povozy nebo kola což vytváří velmi příjemnou atmosféru.\nNa ostrovy se můžete dostat loděmi, které vyjíždějí z těchto přístavů: Eminönü, Kabataş (Evropská strana Istanbulu), Kadıköy, Bostanci, Kartal, Maltepe (Asijská strana Istanbulu).\nVětšina lodí zastavuje na ostrovech Kınalıada, Burgazada, Heybeliada a poslední zastávkou bývá téměř vždy největší ostrov Büyükada.\nKvůli silným větrům a proudu jsou ostrovy v zimních měsících téměř vylidněné a lodě většinou nefungují. Na jaře a na podzim lodě přejíždějí pouze za příhodného počasí.\nK dispozici je 6 lodních firem: Istanbulská městská doprava (turecky İstanbul Şehir Hatları), Istanbulské mořské autobusy (turecky İstanbul Deniz Otobüsleri), Modrá Marmara (turecky Mavi Marmara), Princovy túry (turecky Prens Tur), firma Dentur a firma Turyol.\n\n"}
{"id": "868340", "url": "https://cs.wikipedia.org/wiki?curid=868340", "title": "Atletika na Letních olympijských hrách 1976 – 100 metrů muži", "text": "Atletika na Letních olympijských hrách 1976 – 100 metrů muži\n\n"}
{"id": "868341", "url": "https://cs.wikipedia.org/wiki?curid=868341", "title": "Korma", "text": "Korma\n\nJedná se o středověký nápoj keltského původu. Původně se připravoval tak, že do piva byl přidán med a kmín. V dnešní době je možné se s tímto nápojem setkat v tematických středověkých hospodách (tzv. krčmách). Tam bývá často míchán jako směs piva a medoviny.\n\n"}
{"id": "868343", "url": "https://cs.wikipedia.org/wiki?curid=868343", "title": "Moti Lerner", "text": "Moti Lerner\n\nMoti Lerner (: מוטי לרנר, narozen 16. září 1949) je izraelský dramatik a scenárista.\n\nNarodil se ve městě Zichron Ja'akov nedaleko Haify. Jeho praprarodiče přišli na území dnešního Izraele v rámci první aliji v roce 1882 a pocházeli z Rumunska a Ruska. V letech 1967 až 1970 studoval matematiku a fyziku na Hebrejské univerzitě v Jeruzalémě a v roce 1975 začal na téže univerzitě studovat divadelní tvorbu.\n\nV letech 1977 až 1978 založil a řídil experimentální divadlo Maduga, které bylo součástí Jeruzalémského divadla. Následně byl až do roku 1984 dramaturgem a ředitelem jeruzalémského divadla Chan. V roce 1984 se přestěhoval do Tel Avivu a začal psát divadelní hry a filmové scénáře. Od roku 1986 vyučuje drama a v letech 1992 až 2007 vyučoval politické drama na Telavivské univerzitě. V 90. letech a prvním desetiletí 21. století byl hostujícím profesorem na řadě světových univerzit (např. Duke University). Lerner se stal izraelským průkopníkem na poli radikálního politického dramatu a jedním z hlavních tvůrců dokumentárního dramatu v Izraeli. Ve svých divadelních hrách a dokumentárních televizních seriálech volí často kontroverzní témata mezi něž patří například Kastnerův proces, Aféra autobusu č. 300, atentát na Jicchaka Rabina, okupace palestinských území, morální étos izraelské společnosti atp.\n\nV roce 1994 například Giora Seneš požadoval u Nejvyššího soudu vystřižení kontroverzní části epizody Lernerova dokumentárního dramatu \"Kastnerův proces\", vysílaného na televizní stanici Kanál 1. Postava Rudolfa Kastnera v ní totiž tvrdila, že za uvěznění Jo'ela Palgiho a Perece Goldsteina mohla ve skutečnosti Senešova sestra Chana, která se při výslechu měla zhroutit. Argumentoval tím, že jde o pomluvu a urážku na cti. Lerner se hájil poukazem na uměleckou svobodu vyjadřování. Přestože se nakonec soud přiklonil na stranu Lernera s odůvodněním, že „dramatická fikce založená na historických událostech nemusí korespondovat s historickou pravdou“, televize se rozhodla scénu z dokumentu vystřihnout. Lernerova hra \"The Murder of Isaac\" o vraždě izraelského premiéra Jicchaka Rabina, která měla premiéru v německém Heilbronn nebyla dodnes (k roku 2012) v Izraeli inscenovaná a řada izraelských divadelních scén odmítá Lernerova kontroverzní díla.\n\nZa své dílo se však dočkal několika ocenění:\n"}
{"id": "868347", "url": "https://cs.wikipedia.org/wiki?curid=868347", "title": "Národní koalice sil revoluce a syrské opozice", "text": "Národní koalice sil revoluce a syrské opozice\n\nNárodní koalice sil revoluce a syrské opozice (nebo také Syrská opoziční koalice, الائتلاف الوطني لقوى الثورة والمعارضة السورية) je syrská politická organizace Syrské opozice usilující o svržení současného režimu Bašára al-Asada založeném na ba'athismu. Současným předsedou hnutí je Chálid Chodža.\n\nOrganizaci uznala včetně České republiky stovka států, které dostaly označení „přátelé Sýrie“. Je současně jedinou uznanou organizací protiasadovského režimu. Organizace byla založena v Dauhá, hlavním městě Kataru v polovině listopadu 2012. Bude-li režim úspěšně svržen, má opozice v plánu do budoucna sestavit přechodnou vládu.\n\nMluvčí rebelů prohlásil v roce 2013, že revoluce v Sýrii musí být vykonána v rámci jasného islámského rámce, založeného na právu šaría jako jediném zdroji právních předpisů.\n\nDne 25. března 2013 se Ahmad Muáz Chatíb rozhodl rezignovat kvůli pocitu nesvobody pro svoji práci včetně neochoty Západu opozici vyzbrojit. Prozatímním předsedou byl zvolen Ghasán Híttú a 22. dubna křesťan George Sabra. Na Chatíbovo místo byl dne 6. července 2013 zvolen Ahmad Džarba podporovaný Saúdskou Arábií. V červenci 2014 ho vystřídal Hadi al-Bahra, v lednu 2015 převzal vedení Chálid Chodža.\n\nKoalice měla při založení v roce 2012 radu přibližně 63 členů, včetně 22 členů Syrské národní rady.\n\nČlenové fronty al-Nusra a dalších 13 ozbrojených skupin uvedli v listopadu 2012, že jednomyslně odmítají projekt Národní koalice. Ovšem o den později velitelé jedné z těchto skupin, brigáda al-Tawhid (sunnité a spojenci al-Nusry), řekli že podporují Národní koalici a že včerejší prohlášení patřilo revoluční síle v bojišti, která není dostatečně zastoupena v Národní koalici.\n\nKurdská Sjednocená demokratická strana (PYD), která kontroluje území na severu Sýrie, odmítla tuto koalici v listopadu 2012 a kritizovala ji jako „poslušnost Turecku a Kataru“. Kurdská národní rada se ovšem dohodla na vstupu do Národní koalice a PYD za to radu kritizovala.\n\nJedenáct islamistických povstaleckých skupin v Sýrii v září 2013 oznámilo, že neuznávají autoritu Národní koalice, a uvádí, že „všechny skupiny zformované v zahraničí, aniž by se vrátily do země, nás nereprezentují.“\n\nTýdeník The Economist koncem září 2013 napsal, že v měsíci, kdy Amerika odvrátila raketové útoky, se Syrská opoziční koalice stává čím dál irelevantnější.\n\nSyrská národní rada (hlavní blok v rámci koalice) 20. ledna 2014 odstoupila od koalice na protest proti rozhodnutí koalice zúčastnit se ženevských rozhovorů. Nechtějí vyjednávat s Íránem a vyjednávat budou až poté, co bude syrský prezident Bašár al-Asad zbaven moci.\n\n\n"}
{"id": "868352", "url": "https://cs.wikipedia.org/wiki?curid=868352", "title": "Mauriac (Cantal)", "text": "Mauriac (Cantal)\n\nMauriac je francouzská obec v departementu Cantal v regionu Auvergne. V roce 2011 zde žilo 3 819 obyvatel. Je centrem arrondissementu Mauriac.\n\n\"Počet obyvatel\" \n"}
{"id": "868355", "url": "https://cs.wikipedia.org/wiki?curid=868355", "title": "Operace Four Square", "text": "Operace Four Square\n\nOperace Four Square bylo krycí označení chystaného výsadku do Protektorátu Čechy a Morava. Výsadek byl organizován Zvláštní skupinou D při exilovém Ministerstvu národní obrany v Londýně. Z důvodu konce II. světové války byla operace zrušena.\n\nVelitelem výsadku byl jmenován ppor. Jaroslav Bublík, příslušníky des. Josef Špinka, des. Karel Hubl a svob. Josef Krist. Úkolem výsadku bylo v prostoru západních Čech provádět diverzní akce a dále udržovat radiové spojení s Londýnem a zajišťovat příjem zbraní pro odboj. Vybaven byl radiovým kompletem s krycím názvem Irena. \n\nVysazení bylo určeno v prostoru Plzně a Domažlic. Výsadek měl dopravit větší množství výzbroje a radiomateriálu a spolupracovat s odbojovou skupinou Niva. O výsadek se dvakrát neúspěšně pokusili 13. března 1945. Po přesunu na americkou základnu v Dijonu provedli 3. května další pokus o vysazení. Pokus nakonec nebyl proveden a operace byla ukončena, neboť doskokový prostor byl již osvobozen nebo v něm probíhaly boje. \n\n"}
{"id": "868356", "url": "https://cs.wikipedia.org/wiki?curid=868356", "title": "Operace Chromium", "text": "Operace Chromium\n\nOperace Chromium bylo krycí označení chystaného výsadku do Protektorátu Čechy a Morava. Výsadek byl organizován Zvláštní skupinou D při exilovém Ministerstvu národní obrany v Londýně. Z důvodu konce II. světové války byla operace zrušena.\n\nVelitelem výsadku byl kpt. Václav Knotek, zástupce por. Karel Tichý a radista ppor. Jan Štursa. Kromě spojovacího úkolu, kdy měli zajistit přímý kontakt prezidenta E. Beneše s domácím odbojem měli provést dle dispozic prezidenta i zvláštní politický úkol. Vybaveni byli dvěma radiovými komplety s krycím názvem Hana.\n\nJako doskokový prostor bylo určeno okolí Jilemnice, odkud měla skupina proniknout k Praze. Od března 1945 se desant nacházel v Itálii. Během přesunu do Rosignana 17. dubna se ztratil operační materiál. 23. dubna se skupina dále přesunula do Brindisi.\n\nPrvní pokus o výsadek byl proveden 29. dubna, letoun se ale po střetu s německým stíhačem vrátil, podruhé, 4. května byly nad místem seskoku špatné povětrnostní podmínky a letadlo se opět vrátilo. V květnu, během povstání požadoval velitel desantu Knotek vysazení na Olšanských hřbitovech, což ale SOE zamítlo. 9. května byla operace zrušena.\n\n"}
{"id": "868357", "url": "https://cs.wikipedia.org/wiki?curid=868357", "title": "Jon Sníh", "text": "Jon Sníh\n\nJon Sníh (anglicky \"Jon Snow\") je fiktivní postava z knižní ságy \"Píseň ledu a ohně\" spisovatele George R. R. Martina. V televizní adaptaci, seriálu \"Hra o trůny\", jej ztvárnil herec Kit Harington. Je jednou z hlavních postav a v knize jedním z hlavních vypravěčů.\n\nJon Sníh se narodil v roce 283 AL (po Aegonově vylodění) Eddardu Starkovi a neznámé ženě při Robertově rebelii. Příjmení Sníh dostávají všechny nemanželské děti ze Severu Západozemí. Při nalezení zlovlčích štěňat přemluví svého otce, ať je nezabíjí, ale rozdělí je mezi své děti. Tak přijde k čistě bílému zlovlku, kterého pojmenuje Duch. Nenávist nevlastní matky, Catelyn Stark, je jeden z hlavních důvodů, proč se Jon vydává se svým strýcem Benjenem Starkem na Zeď, přidat se k Noční hlídce. Ostatní bratři z hlídky ho nejprve nesnáší, ale nakonec si získá respekt. Velmi se spřátelí s tlustým hochem Samem (Samwell Tarly), protože jsou si podobní. Když se k němu donese zpráva o smrti jeho otce, Jon chce odjet, ale to by pro něj znamenalo smrt. Nakonec se spolu s ostatními muži hlídky vydává za Zeď, aby zjistili, co se zde děje.\n\nPo několika dobrodružstvích se Jon přidává k Divokým, aby o nich něco mohl zjistit.\n\nU Divokých se zamiluje do dívky Ygritte a dokonce se setkává s jejich vůdcem Mancem Nájezdníkem. Je vybrán jako člen komanda, které jde zničit Černý hrad. Dezertuje však zpět k Noční hlídce. Ta s Jonovou pomocí a s nečekanou posilou v podobě armády Stannise Baratheona Divoké poráží. Jon je v závěru knihy zvolen lordem velitelem.\n\nV této knize Jon vystupuje pouze na začátku, kdy posílá Sama a mistra Aemona do Citadely.\n\nJon pořád spolupracuje se Stannisem. Snaží se pomoci i Divokým. Po nějaké době se rozhodne spojit hlídku s Divokými a sám chce vyrazit proti Ramsayovi Boltonovi, který drží jeho bratra Rickona Starka a tvrdí, že zabil Stannise. Jenže když se Jon rozhodne vyrazit, je pobodán muži Noční hlídky, kteří s ním nesouhlasí.\n\nOsudy seriálového Jona Sněha jsou velmi podobné knižní předloze a pokračují dále. Pátá série seriálu končí scénou, kdy je Jon Sníh zabit bratry z Noční hlídky, kteří nesouhlasí s jeho spojenectvím s Divokými. V šesté sérii je oživen rudou kněžkou Mellisandrou, opustí Noční hlídku, spolu se sestrou Sansou získá spojence a porazí rod Boltonů, získá zpět Zimohrad a je svými vazaly prohlášen králem Severu, podobně jako předtím jeho bratr Robb. Bran Stark mezitím zjistí, že Jon není synem Eddarda Starka, ale jeho sestry Lyanny a Rhaegara Targaryena. V sedmé sérii se Jon Sníh vypraví na Dračí kámen za Daenerys Targaryen a podaří se mu ji přesvědčit, že jejich společným nepřítelem jsou Bílí chodci na Severu, zároveň Daenerys přijme jako svou královnu, což předtím odmítal. Společně se pokusí vyjednat příměří s Lannistery a poté se odeberou zpět na Sever, mezitím se také intimně sblíží. Bran Stark a Samwell Tarly se setkají na Zimohradu a zjistí, že Jon není nemanželský, ale manželský syn Lyanny a Rhaegara, jeho pravé jméno je Aegon Targaryen a je dědicem Železného trůnu. Nicméně králem se nestane, neboť je po zabití Daenerys Targaryen, se kterou předtím porazili Nočního krále a zlikvidovali hrozbu zničení světa, nucen odejít do vyhnanství za Zeď.\n\n"}
{"id": "868358", "url": "https://cs.wikipedia.org/wiki?curid=868358", "title": "Jan Svoboda (politik ODS)", "text": "Jan Svoboda (politik ODS)\n\nJan Svoboda (* 27. prosince 1956 Cheb) je český politik, v letech 1998 až 2002 poslanec Poslanecké sněmovny PČR, v letech 2012 až 2016 zastupitel Karlovarského kraje, v letech 2002 až 2010 starosta Chebu, člen ODS.\n\nAbsolvoval gymnázium a vystudoval Lékařskou fakultu Univerzity Karlovy v Plzni. Pracoval pak v OÚNZ v Chebu jako zubní lékař. Od roku 1993 má soukromou zubní ordinaci. Je ženatý, má jednu dceru. V roce 1991 byl zakládajícím členem ODS a zastával postupně posty předsedy Místního sdružení ODS Cheb, předsedy Oblastního sdružení ODS a místopředsedy Regionálního sdružení. K roku 1998 se uvádí profesně jako zubní lékař, bytem Cheb.\n\nVe volbách v roce 1998 byl zvolen do poslanecké sněmovny za ODS (volební obvod Západočeský kraj). Byl členem sněmovního výboru pro sociální politiku a zdravotnictví a výboru zahraničního. V parlamentu setrval do voleb v roce 2002. V roce 1999 tisk uvedl, že Svoboda lobboval za opětovné otevření nočního podniku Cirkus Maximus v Plzni, který patří synovi jeho známého. Podnik byl uzavřen po zkušební době pro stížnosti lidí z okolí. V podniku se konaly striptýzové produkce. Svoboda svůj postup hájil tím, že šlo o obecnou obhajobu principů podpory podnikání.\n\nV komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva města Cheb za ODS. Profesně se uvádí k roku 2002 jako lékař, k roku 2006 a 2010 jako starosta města. Poté, co po roce 2010 přestal být starostou města, byl od 1. ledna 2012 jmenován ředitelem Západočeského divadla v Chebu. Sám má zkušenost ochotnického herce.\n\nV krajských volbách roku 2012 byl zvolen do Zastupitelstva Karlovarského kraje za ODS. Ve volbách v roce 2016 se mu však nepodařilo mandát krajského zastupitele obhájit.\n\n"}
{"id": "868359", "url": "https://cs.wikipedia.org/wiki?curid=868359", "title": "Operace Churchman", "text": "Operace Churchman\n\nOperace Churchman bylo krycí označení chystaného výsadku do Protektorátu Čechy a Morava. Výsadek byl organizován Zvláštní skupinou D při exilovém Ministerstvu národní obrany v Londýně. Z důvodu konce II. světové války byla operace zrušena.\n\nVýsadek tvořili velitel kpt. Vladimír Hanuš, zástupce čet. Ladislav Vyskočil a radisté svob. Jaroslav Krsek a svob. Alois Hladík. Krsek byl později pro zranění vyřazen. Úkolem desantu bylo posílit výsadek Carbonu a udržovat spojení s Londýnem. Vybaven byl radiovým kompletem s krycím názvem Šárka.\n\nPůvodní místo vysazení, poblíž Uherského Hradiště, bylo na konci dubna 1945 změněno. Novým cílem mělo být místo poblíž Kladna (Hanuš s Vyskočilem), s úkolem posílit skupinu kpt. Nechanského a dát se k dispozici ČNR. Poblíž Chyňavy u Prahy měl být proveden další seskok (Hladík a dva Britové), jehož aktéři měli působit jako styčná jednotka na předpokládané čáře dotyku s americkou armádou. 7. května byla definitivně určena doskoková plocha na Olšanských hřbitovech v Praze. Pro nepřízeň počasí nebyl let proveden a 9. května byla operace definitivně zrušena. \n\n"}
{"id": "868361", "url": "https://cs.wikipedia.org/wiki?curid=868361", "title": "Quinua", "text": "Quinua\n\nQuinua je malé město v provincii Huamanga, v departmentu Ayacucho v peruánské centrální vysočině, 37 km od města Huamanga (Ayacucho), v nadmořské výšce 3 300 metrů, které je dnes administrativním centrem oblasti stejného jména, známé hrnčířstvím a bitvou z roku 1824 (bitva u Ayacucha).\n\nMěsto leží na cestě mezi městy Huamanga a Huanta. Při pořádání oslav 150. výročí bitvy u Ayacucha v roce 1974 město dostalo 44 metrů vysoký obelisk připomínající 44 let boje za nezávislost a byla vybudována dlážděná silnice spojující město s Huamangou, čímž došlo ke zkrácení cesty, která dříve trvala celý den, na méně než hodinu.\n\nPři následující občanské válce mezi peruánským státem a gerilovou Světlou stezkou město vydělalo na své poloze získáním podílu na turistickém ruchu souvisejícím s Ayacuchem. Mezi lákadla pro více než 10 000 turistů, kteří každoročně místo navštíví, patří bojiště s pamětním obeliskem, historické muzeum s relikviemi z bitvy, stejně jako slavné hrnčířství a koloniální architektura.\n\n"}
{"id": "868363", "url": "https://cs.wikipedia.org/wiki?curid=868363", "title": "Operace Mortar", "text": "Operace Mortar\n\nOperace Mortar bylo krycí označení chystaného výsadku do Protektorátu Čechy a Morava. Výsadek byl organizován Zvláštní skupinou D při exilovém Ministerstvu národní obrany v Londýně. Z důvodu konce II. světové války byla operace zrušena.\n\nVelitelem výsadku byl ppor. Václav Modrák, členové byli des. Alois Horáček a svob. Jan Sekerka. Úkolem skupiny bylo předat domácímu odboji zbraně a radiomateriál. Dalšími úkoly bylo zřízení radiového spojení mezi Londýnem a Košicemi a zajištění leteckých dodávek zbraní. Pro činnost měly být použity zpravodajské možnosti vytvořené výsadkem Barium ve východních Čechách.\n\nPrvní termín pro strart skupiny byl určen 18. duben 1945 z letiště Rosignano u Neapole. Start byl ale zrušen. Po dovybavení a přesunu 23. dubna se měl další start konat z Brindisi. Skupina odstartovala 4. května společně s výsadkem Chromium. Při přeletu nad seskovou oblastí v okolí Žamberka byl výsadek pro velkou oblačnost zrušen a letadlo se vrátilo na základnu v Itálii. Jako další termín výsadku byl určen 7. květen. Skupina sice odstartovala, ale na rozkaz byla odvolána zpět. Operace byla zrušena.\n\n"}
{"id": "868371", "url": "https://cs.wikipedia.org/wiki?curid=868371", "title": "Operace Nickel", "text": "Operace Nickel\n\nOperace Nickel bylo krycí označení plánovaného výsadku do Francie a dále do Protektorátu Čechy a Morava. Výsadek byl organizován Zvláštní skupinou D při exilovém Ministerstvu národní obrany v Londýně. Zrušena byla z důvodu pominutí důvodů pro výsadek.\n\nJediným příslušníkem výsadku byl voj. Vojmír Matuš. Úkolem bylo navázání kurýrního spojení s Protektorátem Čechy a Morava pozemní cestou. \n\nMatuš měl být vysazen u Paříže a poté, v uniformě příslušníka organizace Todt se měl rychlíkem přesunout do protektorátu. Po splnění zpravodajských úkolů se měl pozemní cestou vrátit zpět do Anglie. Výsadek byl připravován společně se SOE. Operace byla zrušena poté, co se podařilo navázat radiové spojení s výsadky Calcium a Barium.\n\n"}
{"id": "868372", "url": "https://cs.wikipedia.org/wiki?curid=868372", "title": "Pavel Svoboda (politik, 1969)", "text": "Pavel Svoboda (politik, 1969)\n\nPavel Svoboda (* 9. března 1969 Praha) je bývalý český politik, na přelomu 20. a 21. století poslanec Poslanecké sněmovny za Unii svobody.\n\nK roku 1998 se uvádí jako manažer, bytem Praha 15. Ve volbách v roce 1998 kandidoval do poslanecké sněmovny za Unii svobody (volební obvod Praha). Byl místopředsedou sněmovního výboru pro evropskou integraci, v letech 1998-2001 členem hospodářského výboru a v letech 2001-2002 členem výboru zahraničního. Ve volbách v roce 2002 mandát obhájil. Byl předsedou výboru pro evropskou integraci (později oficiálně výbor pro evropské záležitosti). V letech 2002-2003 a 2004-2006 byl taky členem zahraničního výboru sněmovny. V letech 2004-2006 byl rovněž místopředsedou poslaneckého klubu Unie svobody-DEU. V parlamentu setrval do voleb v roce 2006.\n\nV roce 2002 se uvádí jako předseda pražské organizace Unie svobody-DEU. V roce 2004 krátce, do voleb do Evropského parlamentu, zasedal jako kooptovaný poslanec EP, než se mandátu ujali řádně zvolení poslanci za Českou republiku. Ve volbách do EP v roce 2004 kandidoval za formaci Unie liberálních demokratů (aliance liberálních stran včetně Unie svobody), ale nebyl zvolen.\n\n"}
{"id": "868373", "url": "https://cs.wikipedia.org/wiki?curid=868373", "title": "Děkanát Znojmo", "text": "Děkanát Znojmo\n\nDěkanát Znojmo nebo děkanství znojemské je územní část brněnské diecéze. V současné době zahrnuje 32 římskokatolických farností. Funkcí děkana je od 1. července 1999 pověřen Mons. Jindřich Bartoš, farář farnosti Znojmo-sv. Mikuláš.\n\n"}
{"id": "868374", "url": "https://cs.wikipedia.org/wiki?curid=868374", "title": "Operace Ochre", "text": "Operace Ochre\n\nOperace Ochre bylo krycí označení plánovaného výsadku do Francie a dále do Protektorátu Čechy a Morava. Výsadek byl organizován Zvláštní skupinou D při exilovém Ministerstvu národní obrany v Londýně. Zrušena byla z důvodu pominutí důvodů pro výsadek.\n\nJediným příslušníkem výsadku byl voj. Václav Michal. Úkolem bylo prověřit možnosti vytvoření kurýrní cesty do protektorátu a zpět do Anglie. K dalším úkolům patřil zpravodajský sběr informací a prověření možností útěku na Slovensko.\n\nMichal se měl po vysazení ve Francii dostat v uniformě vojína Wehrmachtu do protektorátu a po splnění stanovených úkolů se pozemní cestou vrátit zpět do Anglie. Výsadek byl připravován společně se SOE. Operace byla zrušena poté, co se podařilo navázat radiové spojení s výsadky Calcium a Barium.\n\n"}
{"id": "868375", "url": "https://cs.wikipedia.org/wiki?curid=868375", "title": "Operace Rothman", "text": "Operace Rothman\n\nOperace Rothman bylo krycí označení chystaného výsadku do Protektorátu Čechy a Morava. Výsadek byl organizován Zvláštní skupinou D při exilovém Ministerstvu národní obrany v Londýně. Z důvodu konce II. světové války byla operace zrušena.\n\nVelitelem skupiny byl des. asp. Klement Hlásenský, zástupcem des. asp. Osvald Peroutka a radisté čet. Antonín Stolařík a des. Vladimír Ruml. Úkolem výsadku bylo v doskokové oblasti provádět výcvik místních odbojářů a zároveň provádět zpravodajskou činnost, zajišťovat shozy vojenského materiálu a udržovat spojení s Londýnem. Pro tento úkol byli vybaveni dvěma radiovými komplety s krycím názvem Magda.\n\nPůvodní doskoková plocha na jihovýchodní Moravě (kde měla skupina posílit desanty Carbon a Potash) byla vlivem vývoje na frontě posunuta do prostoru poblíž Kostelce nad Černými Lesy, kde mělo dojít k navázání spolupráce se Zpravodajskou brigádou. Na vyčkávací základně desant vyčkával na rozkaz ke startu. Pro nepřízeň počasí k němu nedošlo a ke konci války byla operace zrušena. \n\n"}
{"id": "868378", "url": "https://cs.wikipedia.org/wiki?curid=868378", "title": "Diskografie Glee", "text": "Diskografie Glee\n\nToto je kompletní seznam diskografie amerického hudebního televizního seriálu \"Glee\".\n\n"}
{"id": "868379", "url": "https://cs.wikipedia.org/wiki?curid=868379", "title": "Noví historikové", "text": "Noví historikové\n\nNoví historikové (: ההיסטוריונים החדשים, \"ha-historionim ha-chadašim\") jsou volně definovaná skupina izraelských historiků zpochybňujících tradiční verzi izraelských dějin, a to mimo jiné včetně izraelské role na palestinském exodu v roce 1948 či ochotu arabské strany arabsko-izraelského konfliktu jednat o míru. Tento výraz poprvé v roce 1988 použil Benny Morris, který se řadí mezi přední nové historiky. Podle Ethana Bronnera z amerického deníku \"The New York Times\" usilují noví historikové o pokrok arabsko-izraelského mírového procesu.\n\nVětšina z primárních zdrojů, z nichž jednotliví historikové skupiny vychází, jsou nově přístupné dokumenty izraelské vlády, které byly deklasifikované po třiceti letech od vzniku Izraele. Do této skupiny historiků jsou řazeni Benny Morris, Ilan Pappé, Avi Shlaim, Tom Segev, Hillel Cohen, Baruch Kimmerling a (zpětně) Simha Flapan. Řada jejich závěrů byla zahrnuta do politické ideologie postsionistů. Politické názory jednotlivých historiků se různí, stejně jako se různí historické období jejich specializace.\n\nNoví historikové za své názory, které jsou označovány jako antisionistické a protiizraelské, mnohdy čelí kritice. Mezi kritiky této skupiny patří například historikové Šabtaj Tevet, Anita Šapirová či Jo'av Gelber.\n\nAvi Shlaim popisuje rozdíly mezi Novými historiky a tím, co nazývá \"oficiální historií\", následujícími slovy:\n\nPappé tvrdí, že Sionističtí vůdci zamýšleli vysídlit většinu Palestinských Arabů; Morris věří, že vysídlování proběhlo v rámci probíhající války. Podle Nových historiků, Izrael a arabské země mají každý svůj díl odpovědnosti za Arabsko-izraelský konflikt a za bezútěšnou situaci Palestinců.\n\nMichala Ben-Josef Hirsch tvrdí, že před příchodem Nových historiků \"se Izraelci drželi jednostranných historických narativů o okolnostech vedoucích ke vzniku problému palestinských uprchlíků a opačné narativy byly tabu.\" Podle Ben-Josefy Hirsch, závěry Nových historiků, a široké vyprovokované debaty, ukončily zmíněné tabu a změnily v Izraeli pohled na problém palestinských uprchlíků a jeho příčiny. Ben-Josefa Hirsch říká, že tradiční izraelský narativ, podle kterého jsou Arabové zodpovědní za Palestinský exodus, přetrvával od roku 1948 do konce devadesátých let minulého století. Podle ní argumenty nových historiků podstatně konfrontovaly dřívější narativ, vedly k obsáhlé debatě v akademických kruzích, i v celospolečenské debatě, včetně novinářů a fejetonistů, politiků, osobností veřejného života a široké veřejnosti.\n\nBen-Josefa Hirsch věří, že se stala významná změna ve vnímání problému palestinských uprchlíků v izraelské společnosti od devadesátých let minulého století, a je přijímán komplexnější narativ; uznávající případy kdy izraelské ozbrojené síly vyhnaly Palestince s vědomím a posvěcením izraelských představitelů. Ben-Josefa Hirsch přisuzuje tuto změnu práci Nových historiků a následné debatě.\nNoví historikové si získali renomé během devadesátých let minulého století. Seriál státní televize v roce 1998 k 50. výročí Izraele čerpal z jejich práce, stejně jako učebnice pro deváté třídy v roce 1999.\n\nKritici Nových historiků uznali tento posun. Avi Beker, píšící pro \"Jerusalem Post,\" prohlásil, že vliv práce Nových historiků na historii Arabsko-izraelského konfliktu \"nelze přehánět\". Tvrdí, že práce Nových historiků je nyní mainstream v akademických kruzích, a že jejich vliv se neomezil na intelektuální kruhy. Pro ilustraci svého stanoviska cituje příklady od změn izraelských školních učebnic po činy izraelských politických představitelů a vývoj v Izraelsko-palestinském mírovém procesu.\n"}
{"id": "868383", "url": "https://cs.wikipedia.org/wiki?curid=868383", "title": "Robert Ludvigovič Bartini", "text": "Robert Ludvigovič Bartini\n\nRobert Ludvigovič Bartini, též Roberto Oros di Bartini (14. května 1897, Fiume, Itálie (nyní Rijeka, Chorvatsko) – 6. prosince 1974, Moskva) byl sovětský letecký konstruktér a vědec italského šlechtického původu (z rodiny barona).\n\nDůstojnickou školu ukončil v roce 1916, pilotní školu roku 1921 a milánský polytechnický institut v roce 1922. V roce 1921 se stal členem italské komunistické strany. Po fašistickém převratu v Itálii v roce 1923 emigroval do SSSR. Pracoval na inženýrských a velitelských pozicích v sovětském letectvu a Rudé armádě. V roce 1928 se stal vedoucím vývoje experimentálního obojživelného letadla.\nRoku 1938 (někde se uvádí rok 1937) byl uvězněn v rámci čistek probíhajících ve třicátých letech, byl propuštěn až v roce 1946. V průběhu druhé světové války pracoval v konstrukčních kancelářích CKB-29 a OKB-86 (obě byly pod správou NKVD), kde vytvořil dva projekty raketových přepadových stíhacích letadel označené jako „R“ a „R-114“, přičemž obě měla projektovanou rychlost více jak 1 Mach. Realizace nepřekročila stádium projektu. Byl rehabilitován v roce 1956.\nJe též autorem četných prací z oborů jako: aerodynamika, dynamika letu, a teoretická fyzika. Věnoval se kosmologii, fyzice elementárních částic, filosofii vědy. Vytvořil unikátní teorii šestirozměrného prostoru, kde čas i prostor měly tři rozměry (efekt Bartini).\n\nSergej Koroljov nazval Bartiniho svým učitelem. Bartini spolupracoval s více významnými sovětskými leteckými konstruktéry jako Sergej Vladimirovič Iljušin, Oleg Antonov, Vladimir Michajlovič Mjasiščev, Alexandr Sergejevič Jakovlev a dalšími.\n\n\n\n"}
{"id": "868400", "url": "https://cs.wikipedia.org/wiki?curid=868400", "title": "Přijímač s přímým zesílením", "text": "Přijímač s přímým zesílením\n\nPřijímač s přímým zesílením (angl. \"tuned radio frequency receiver\") je radiopřijímač, který byl používán především v začátcích radiového vysílání. Na rozdíl od superhetu nepřevádí vstupní signál na pomocný mezifrekvenční kmitočet, ale zpracovává vysokofrekvenční signál přímo tak, jak jej přijal z antény.\n\nPrvními rozhlasovými přijímači byly krystalky, které později nahradily elektronkové přijímače s přímým zesílením. Ačkoliv v roce 1918 byl vynalezen dokonalejší radiopřijímač označovaný jako superhet, ještě po druhé světové válce řada výrobců nabízela přijímače s přímým zesílením. Přímozesilující přijímače se po válce vyráběly i v bývalém Československu. Mezi ně patřil např. elektronkový přijímač TESLA T713, určený pro příjem v pásmu středních vln. Podobný přijímač T613 byl určen na příjem v pásmech středních, dlouhých a krátkých vln.\n\nI po nástupu tranzistorů se přijímače s přímým zesílením nepřestaly vyrábět a zůstaly předmětem stavebnic pro amatéry.\n\nVe většině oblastí použití však přijímače s přímým zesílením postupně byly – s výjimkou zvláštní kategorie, tzv. superreakčních přijímačů – téměř zcela vytlačeny superhety. Kvůli své jednoduchosti ale zůstaly v oblibě u amatérů. V literatuře a později na internetu byla publikována celá řada zapojení.\n\nBlokové schéma jednoduchého rozhlasového přijímače s přímým zesílením, určeného na příjem amplitudově modulovaných signálů, je nakresleno na obr. 2. Rezonanční obvod na vstupu umožňuje naladění požadované stanice. Za ním následuje vysokofrekvenční zesilovač, který zesílí signál ještě před demodulací, což je důležité kvůli linearitě jednoduchého diodového demodulátoru. Z vysokofrekvenčního zesilovače může být zavedena zpět do rezonančního obvodu kladná zpětná vazba (na obr. 2 vyznačena čárkovaně). Tímto způsobem se dá výrazně zvýšit citlivost a selektivita přijímače.\n\nDemodulátor oddělí z vysokofrekvenčního modulovaného signálu nízkofrekvenční složku. Nejjednodušším demodulátorem amplitudově modulovaného signálu je dioda. Nízkofrekvenční signál se přivádí do zesilovače, který má na výstupu reproduktor.\n\n\nZesílený vysokofrekvenční signál je na výstupu zesilovače oddělen horní propustí a následně demodulován. Takto získaný nízkofrekvenční signál se vrací zpět na vstup zesilovače. Tranzistor či elektronka tedy plní funkci vysokofrekvenčního i nízkofrekvenčního zesilovače.\nStejnosměrná složka napětí z demodulátoru může být využita k řízení pracovního bodu tranzistoru podle intenzity signálu. Přijímač tak získá automatické vyrovnávání citlivosti, které může být poměrně účinné (v reflexním zapojení působí pro vysokofrekvenční i nízkofrekvenční signál). Na výstupu zesilovače musí být kromě horní propusti ještě dolní propust, sloužící k oddělení nízkofrekvenčního signálu, který je následně přiveden na vstup nízkofrekvenčního zesilovače. Popsaný princip lze použít i v přijímačích s nepřímým zesílením (superhetech). Reflexní zapojení se často objevuje v amatérských konstrukcích rozhlasových přijímačů.\n\n\nBlokové schéma přijímače tohoto typu je na obr. 4. Tranzistor, navázaný na vstupní rezonanční obvod, demoduluje a zesiluje signál. Na výstupu tranzistoru je dolní propust, která potlačuje nežádoucí vysokofrekvenční složky signálu. I u tohoto typu přijímače může být zavedena zpět do rezonančního obvodu kladná zpětná vazba. Audiony jsou často předmětem konstrukcí amatérů.\n\n\nSuperhet je přijímač, u něhož se přelaďuje současně vstupní rezonanční obvod a pomocný oscilátor. Ve směšovači pak vznikne signál se součtovým a rozdílovým kmitočtem. K dalšímu zpracování se obvykle využívá signál s rozdílovým kmitočtem, který se  přivádí do mezifrekvenčního zesilovače. Protože tento signál má i při přelaďování superhetu konstantní frekvenci, mohou být v mezifrekvenčním zesilovači pro získání selektivity použity pevně naladěné LC obvody, keramické filtry, apod. Problémem superhetů je přítomnost oscilátoru a směšovače (rušivé vyzařování, zrcadlové kmitočty, zázněje) a nutnost dosáhnout dobrý souběh vstupního a oscilátorového obvodu.\n\nPřijímač s přímým zesílením nemá obvody typické pro superhet (oscilátor, směšovač, mezifrekvenční zesilovač). Jeden či více rezonančních obvodů pracuje na stejné frekvenci. Výhodou přijímače s přímým zesílením je jednoduchost, zejména v případě, kdy přijímač obsahuje pouze jeden laděný obvod. Přijímač s jedním laděným obvodem však má malou selektivitu. Situaci lze zlepšit použitím kladné zpětné vazby, což však znamená komplikovanější obsluhu – jeden ovládací prvek navíc. Další možnost představuje zvýšení počtu laděných obvodů, které se ovšem na rozdíl od superhetu musí všechny přelaďovat. Ladění obstarávají nejčastěji vícenásobné ladicí kondenzátory nebo kapacitní diody. Realizace selektivního přeladitelného vysokofrekvenčního zesilovače s takovým počtem laděných obvodů, aby se selektivitou vyrovnal superhetu, je však obtížná. Rezonanční obvody musí být v širokém rozsahu přeladitelné (na středních vlnách je poměr maximálního a  minimálního kmitočtu cca 3:1) a pracují vždy na stejné frekvenci; hrozí tedy nebezpečí rozkmitání (Nyquistovo kritérium stability).\n\nZásadní nevýhoda přeladitelného přijímače s přímým zesílením spočívá v tom, že pro získání selektivity nelze použít pevně naladěné obvody. U superhetu se dá díky pevnému mezifrekvenčnímu kmitočtu potřebná selektivita relativně snadno získat v mezifrekvenčním zesilovači. Mezifrekvenční kmitočet superhetu navíc bývá výrazně nižší, než nejnižší přijímaný kmitočet. Proto jsou na součástky v mezifrekvenčním zesilovači kladeny menší nároky a dosažení potřebného zisku je snazší.\n\nBlokové schéma jednoho z možných uspořádání přijímače s přímým zesílením pro příjem amplitudově modulovaných signálů je zachyceno na obr. 5. Vysokofrekvenční signál přichází z antény na rezonanční obvod, přelaďovaný první sekcí trojnásobného ladicího kondenzátoru (triálu). Po zesílení v prvním vysokofrekvenčním zesilovači se signál dostane na pásmovou propust, přelaďovanou druhou a třetí sekcí ladicího kondenzátoru. Na tomto místě lze použít pásmovou propust, která zachovává při přelaďování v přijatelných mezích konstantní šířku pásma.\n\nPoužitím přeladitelné pásmové propusti se stálou šířkou pásma je potlačena jedna z nevýhod přijímačů s přímým zesílením – změna šířky pásma při změně přijímané frekvence. Pásmová propust navíc zajišťuje přijímači mnohem lepší selektivitu, než by měl přijímač pouze s jedním laděným obvodem nebo se dvěma oddělenými laděnými obvody. Signál je z pásmové propusti přiveden na druhý vysokofrekvenční zesilovač a po zesílení do demodulátoru. Stejnosměrná složka napětí po demodulaci je použita k řízení zisku vysokofrekvenčních zesilovačů (automatické vyrovnávání citlivosti – AVC). Protože jsou řízeny oba vysokofrekvenční stupně, AVC bude účinné. Signál po demodulaci je veden na vstup nízkofrekvenčního zesilovače a po zesílení do reproduktoru. Zkušenosti s přijímačem, řešeným z velké části podle uvedeného blokového schématu (s výjimkou AVC, které bylo zjednodušeno), se ukázaly jako velmi dobré.\n\nSuperhet nepřináší žádnou výhodu, pokud chceme přijímat signál konstantního kmitočtu, který leží např. v oblasti dlouhých či středních vln. To platí např. pro příjem signálu časového normálu z DCF77 (řízení hodin, budíků, apod.). Přímozesilující přijímače se používají i pro dálkové ovládání spotřebičů. Další oblast použití představují bezdrátové dveřní zvonky a bezdrátové meteorologické stanice, často pracující v pásmu 433 MHz.\n\nKe stavbě přijímače s přímým zesílením se dá použít integrovaný obvod MK484, zapouzdřený v pouzdru TO-92 se třemi vývody. Integrovaný obvod je určen pro stavbu přijímače na příjem signálů v pásmu dlouhých či středních vln. Má účinný obvod automatického vyrovnávání citlivosti a postačuje mu napájecí napětí 1,5 V. Potřebuje pouze minimum vnějších součástek.\n\nV přijímačích s přímým zesílením mohou být využity integrované obvody, které byly původně určeny především pro superhety, např. obvod TDA1083 (A283D). Kromě oscilátoru a směšovače jsou prakticky všechny další části integrovaného obvodu, tedy vysokofrekvenční zesilovač, mezifrekvenční zesilovač, obvod AVC, demodulátor, popř. nízkofrekvenční zesilovač, vhodné k realizaci přijímače s přímým zesílením.\n\n"}
{"id": "868401", "url": "https://cs.wikipedia.org/wiki?curid=868401", "title": "WTA Tour 2013", "text": "WTA Tour 2013\n\nWTA Tour 2013 představovala nejvyšší úroveň ženského profesionálního tenisu hranou v roce 2013. Sezóna trvající od ledna do konce října zahrnovala turnaje, až na výjimky, organizované Ženskou tenisovou asociací (WTA).\n\nDo okruhu WTA Tour se řadil Grand Slam – pořádaný Mezinárodní tenisovou federací (ITF), dále pak kategorie WTA Premier Tournaments, WTA International Tournaments a závěrečné turnaje sezóny Garanti Koza Tournament of Champions a WTA Tour Championships. Vedle toho ženy odehrály týmové soutěže organizované ITF – Fed Cup a australský Hopmanový pohár, z něhož nebyly tenistkám přiděleny žádné body.\n\nSezóně dominovala Serena Williamsová ze Spojených států, která rok zakončila potřetí v kariéře na čele světové klasifikace s 13 540 body, vyhrála nejvíce turnajů (11), probojovala se do největšího počtu finále (13), a na odměnách si připsala nejvyšší částku 12 385 572 dolarů.\n\n\"Tabulky měsíců uvádí vítězky a finalistky dvouhry i čtyřhry a dále pak semifinalistky a čtvrtfinalistky dvouhry. Zápis –D/–Q/–Č/–X uvádí počet hráček dvouhry/hráček kvalifikace dvouhry/párů čtyřhry/párů mixu. (ZS) – základní skupina.\"\n\nSeznam uvádí tenistky (vítězky turnaje WTA, a/nebo ty, které byly klasifikovány alespoň jeden týden v Top 100 dvouhry a/nebo Top 50 čtyřhry žebříčku WTA), jež ohlásily ukončení profesionální kariéry, neodehrály za více než 52 uplynulých týdnů žádný turnaj, nebo jim byl uložen stálý zákaz hraní, a to v sezóně 2013:\n\n\n\n\n\n\n\n\n\n\n\n\n\n"}
{"id": "868405", "url": "https://cs.wikipedia.org/wiki?curid=868405", "title": "Severočeské vodovody a kanalizace", "text": "Severočeské vodovody a kanalizace\n\nSeveročeské vodovody a kanalizace, a.s. je akciová společnost se sídlem v Teplicích, zabývající se provozováním vodovodů, kanalizací, úpravou a čistěním odpadních vod. Je součástí společnosti Veolia Voda, největší firmy v tomto oboru na území České republiky. Logem firmy je zkratka SčVK. \n\nSpolečnost byla zaregistrována u Krajského soudu v Ústí nad Labem (obchodní rejstřík oddíl B, vložka 465). Vznikla 1. října 1993 rozdělením státního podniku Severočeské vodovody a kanalizace Teplice na dvě akciové společnosti:\n\nZaměření činnosti odpovídá jejímu názvu, tedy provozování vodovodních a kanalizačních sítí, úpravou a čistěním odpadních vod a poradenstvím v těchto oborech.\nSpolečnost zajišťuje své služky pro 1,1 milionů obyvatel na území převážně dvou krajů, Libereckého a Ústeckého, dceřinými společnostmi zasahuje i do dalších krajů. V roce 2012 zaměstnávala 1734 zaměstnanců, provozovala 222 čističek odpadních vod (ČOV) a 69 úpraven pitné vody.\n\nAkcionáři firmy je od roku 1996 akciová společnost VEOLIA VODA ČESKÁ REPUBLIKA (50,1% akcií v březnu 2012) a akciová Severočeská vodárenská společnost (49,1 %). Společnost má své představenstvo (předseda Ing Rastislav Čáp) a dozorčí radu. \n\nÚstředí firmy je v Teplicích (čtvrť Trnovany), oblastní závody jsou v Liberci, Turnově, Mostě, Ústí nad Labem, v mnoha dalších místech má menší pobočky, zákaznická centra a kontaktní místa. \n\n\n"}
{"id": "868406", "url": "https://cs.wikipedia.org/wiki?curid=868406", "title": "Marie Turková", "text": "Marie Turková\n\nMarie Turková (11. července 1954 – 17. prosince 2012) byla česká soudkyně.\n\nSoudkyní byla zvolena roku 1979 a za svou kariéru prošla několika okresními i krajskými soudy: v letech 1979–1981 působila u Okresního soudu v Rychnově nad Kněžnou, pak až do roku 1987 u Okresního soudu ve Svitavách, kdy přešla ke Krajskému soudu v Hradci Králové. Už o rok později byla ale přeložena ke brněnskému krajskému soudu, kde soudila do roku 2002.\n\nOd roku 2003 až do své smrti pak působila na Nejvyšším správním soudu, kde byla předsedkyní sociálně-správního kolegia.\n"}
{"id": "868408", "url": "https://cs.wikipedia.org/wiki?curid=868408", "title": "Shenzhen Open", "text": "Shenzhen Open\n\nShenzhen Open je profesionální tenisový turnaj žen hraný od roku 2013 v čínském městě Šen-čen, subprovinčním městě provincie Kuang-tung. Řadí se do kategorie WTA International.\n\nV letech 2014–2018 se na okruhu ATP Tour konal v Šen-čenu také mužský turnaj v kategorii ATP 250. Jednalo se o vůbec první čínský turnaj v této kategorii. V kalendáři roku 2019 jej v zářijovém termínu nahradil turnaj Zhuhai Championships v Ču-chaji.\n\nTurnaj WTA Tour se nadále koná v městě Šen-čen. Turnaj probíhá v tenisovém centru Longgang (\"Shenzhen Longgang Sports Center\"), který disponuje více než dvaceti otevřenými dvorci s tvrdým povrchem Plexicushion modré barvy. Ženy hrají na úvod sezóny v lednovém termínu v rámci přípravy na grandslamový turnaj Australian Open. Po dvoukolové kvalifikaci nastupuje do hlavní soutěže dvouhry 32 tenistek. Čtyřhry se účastní 16 párů. \n\nŽenský turnaj v Šen-čenu se v roce 2017 stal prvním v kategorii International, jehož dotace dosáhla částky 750 tisíc dolarů. V sezóně 2018 tuto finanční výši získal také nově založený Moscow River Cup. Rozpočet všech dalších událostí kategorie WTA International činil předepsaných 250 tisíc dolarů. \n\nŽenská část turnaje je od svého založení hrána pod oficiální sponzorským názvem Shenzhen Gemdale Open.\n\n"}
{"id": "868413", "url": "https://cs.wikipedia.org/wiki?curid=868413", "title": "Mons Usov", "text": "Mons Usov\n\nMons Usov je samostatná hora u jihovýchodního okraje Mare Crisium (Moře nepokojů) na přivrácené straně Měsíce. Průměr její základny je cca 15 km. Selenografické souřadnice vrcholu jsou 11,9° S a 63,3° V. Pojmenována byla v roce 1979 Mezinárodní astronomickou unií podle sovětského geologa Michaila Antonoviče Usova.\n\nJihovýchodně v hornaté krajině leží kráter Auzout. Nedaleko Mons Usov severovýchodním směrem přistála sovětská kosmická sonda Luna 24. \n\n\n"}
{"id": "868415", "url": "https://cs.wikipedia.org/wiki?curid=868415", "title": "Mizuki Nogučiová", "text": "Mizuki Nogučiová\n\nMizuki Nogučiová (japonsky 野口 みずき [Noguči Mizuki], 3. července 1978 Isa) je japonská atletka, běžkyně na dlouhé tratě, olympijská vítězka v maratonu z roku 2004.\n\nAtletice se začala věnovat ve svých sedmnácti letech, nejdříve se zaměřila na trať půlmaratonu (do roku 2004 jich běžela celkem 24 a 14 z nich vyhrála). Svůj první maraton běžela v roce 2002, závod v Nagoji vyhrála časem 2.25:32. O rok později již získala stříbrnou medaili na mistrovství světa v atletice v Paříži. Největšího úspěchu dosáhla při olympijském maratonu v Aténách, kde zvítězila v čase 2.26:20 před Catherine Nderebovou z Keni a Američankou Deenou Kastorovou. Vinou zranění levého stehenního svalu neobhajovala olympijské zlato na hrách v Pekingu v roce 2008.\n\n"}
{"id": "868417", "url": "https://cs.wikipedia.org/wiki?curid=868417", "title": "Constantina Tomescuová", "text": "Constantina Tomescuová\n\nConstantina Tomescuová (* 23. ledna 1970 Turburea) je rumunská atletka, běžkyně na dlouhé tratě, olympijská vítězka v maratonu v roce 2008.\n\nPrvní výrazný úspěch na mezinárodních závodech zaznamenala v roce 2004, kdy získala stříbrnou medaili na mistrovství světa v půlmaratonu. O rok později se dokonce v této disciplíně stala mistryní světa a současně vybojovala bronzovou medaili na mistrovství světa v maratonu. Největšího úspěchu dosáhla na olympiádě v Pekingu v roce 2008. Zde zvítězila v čase 2.26:44.\n\n\n"}
{"id": "868419", "url": "https://cs.wikipedia.org/wiki?curid=868419", "title": "Shenzhen Open 2013", "text": "Shenzhen Open 2013\n\nShenzhen Gemdale Open 2013 byl profesionální tenisový turnaj žen hraný v čínském subprovinčním městě Šen-čen. Představoval premiérový ročník turnaje probíhajícího v tenisovém centru Longgang na otevřených dvorcích s tvrdým povrchem. Konal se na úvod sezóny mezi 31. prosincem 2012 až 5. lednem 2013.\n\nV rámci profesionálního okruhu WTA Tour se řadil do kategorie WTA International Tournaments a rozpočet činil 500 000 dolarů. Nejvýše nasazenou hráčkou ve dvouhře byla světová sedmička Li Na.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující pár obdržel divokou kartu do hlavní soutěže::\n\n\n"}
{"id": "868430", "url": "https://cs.wikipedia.org/wiki?curid=868430", "title": "Fíkovník drobnolistý", "text": "Fíkovník drobnolistý\n\nFíkovník drobnolistý (\"Ficus benjamina\"), známý také jako fíkus drobnolistý nebo fíkus malolistý, lidově též benjamin, je druh fíkovníku, který pochází z tropické jižní a jihovýchodní Asie. V domovině dorůstá výšky až 30 metrů. Je oblíbený jako nenáročná pokojová dřevina do bytů či kanceláří a lze jej pěstovat jako bonsaj. Je to národní rostlina Bangkoku.\nFíkovník drobnolistý dorůstá v přirozených podmínkách výšky až 30 m. Větévky jsou tenké a svěšené. Listy jsou lesklé, 6 až 13 cm dlouhé, oválného tvaru, na konci zašpičatělé.\n\nFíkovník drobnolistý je druh vhodný do kanceláří nebo bytů jako nenáročná dřevina. Vhodné umístění je na slunném, popřípadě mírně stinném místě bez průvanu. V létě je vhodná přiměřená zálivka, v zimě je třeba zálivku silně omezit. Při převozu je nutné ji chránit před chladem a průvanem. Hnojí se běžným hnojivem, v létě je vhodné hnojit při každém druhém zalévání, v zimě stačí při každém třetím zalévání.\nV tropických zemích, kde minimální teplota neklesá pod 15 °C, může být pěstován i ve venkovním prostředí. Jeho kořeny jsou velmi agresivní a jsou schopné prorůst i asfaltem.\n\nPlody této dřeviny jsou jedlé, ale běžně se fíkovník drobnolistý pro ovoce nepěstuje.\n\n\n \n"}
{"id": "868435", "url": "https://cs.wikipedia.org/wiki?curid=868435", "title": "Yssingeaux", "text": "Yssingeaux\n\nYssingeaux je francouzská obec v departementu Haute-Loire v regionu Auvergne. V roce 2009 zde žilo 6 946 obyvatel. Je centrem arrondissementu Yssingeaux.\n\n"}
{"id": "868437", "url": "https://cs.wikipedia.org/wiki?curid=868437", "title": "Římskokatolická farnost Sutom", "text": "Římskokatolická farnost Sutom\n\nŘímskokatolická farnost Sutom (lat. \"Suttomium\") je územní společenství římských katolíků v Sutomi a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nPrvní písemná zmínka o farní lokalitě pochází z roku 1352. Farnost existovala již ve 14. století. Znovu zřízena byla v roce 1630. Matriky jsou vedeny od roku 1674.\n\nZ důvodu efektivity duchovní správy byl vytvořen \"farní obvod\" (kolatura) farnosti Třebenice, jehož součástí je i farnost Sutom, která je tak spravována \"excurrendo\".\n\nŘímskokatolická farnost Sutom\n\n"}
{"id": "868439", "url": "https://cs.wikipedia.org/wiki?curid=868439", "title": "Andreas Andersson", "text": "Andreas Andersson\n\nAndreas Claes Andersson (*10. dubna 1974 Nacka, Švédsko) je bývalý švédský fotbalový útočník.\n\n\n\n"}
{"id": "868445", "url": "https://cs.wikipedia.org/wiki?curid=868445", "title": "MV Kitsap", "text": "MV Kitsap\n\nMV \"Kitsap\" je trajekt třídy \"Issaquah 130\" provozovaný společností Washington State Ferries. Postaven byl roku 1980 jako trajekt třídy \"Issaquah\", ale renovace roku 1992, která mu přidala horní vozidlovou palubu, jej posunula do třídy \"Issaquah 130\". V systému trajektů obsluhujících Pugetův záliv má na starost linku mezi Seattlem a Bremertonem.\n\nV 80. letech na lodi jedna punk rocková kapela odstartovala výtržnosti, které způsobily škody vyčíslené na 40 tisíc dolarů. V roce 1991 se loď srazila s MV Sealth, a to při husté mlze v Richově úžině. O pět let později se na skoro stejném místě vyplavila na břeh.\n"}
{"id": "868446", "url": "https://cs.wikipedia.org/wiki?curid=868446", "title": "Římskokatolická farnost Bořejov", "text": "Římskokatolická farnost Bořejov\n\nŘímskokatolická farnost Bořejov (lat. \"Borzimium\") je územní společenství římských katolíků v Bořejově a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze. Od roku 1946 není obsazována knězem, který by v ní trvale sídlil.\n\nDo farnosti náleží území těchto obcí (v závorce je \"kurzívou\" uveden německý název lokality ve farnosti do roku 1945):\nFarní správa je v Bořejově prvně doložena v roce 1352. Za husitských válek farnost zanikla, a Bořejov se stal filiálkou farnosti Bezděz, později farnosti Kruh. V roce 1725 byla zřízena opět samostatná farnost Bořejov. Matriky jsou v místě vedeny od roku 1699. Sídelní kněz zde byl do roku 1946, poté začali duchovní správu vykonávat administrátoři ex currendo z far v okolí (např. Václav Červinka z Dubé, či Jaroslav Macoun z Jestřebí). V roce 2020 farnost administruje farář z Bělé pod Bezdězem.\n\nVe farnosti se nacházejí také další drobné sakrální stavby a pamětihodnosti. Patří mezi ně Ždírec s obecní kaplí, Houska s kaplí na hradě, Blatce s kaplí Nejsvětější Trojice aj.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "868447", "url": "https://cs.wikipedia.org/wiki?curid=868447", "title": "MV Kittitas", "text": "MV Kittitas\n\nMV \"Kittitas\" je trajekt třídy \"Issaquah 130\" společnosti Washington State Ferries. Byl postaven roku 1980 pro trasu mezi Seattlem a Bremertonem, kde ale brzy dosáhl své kapacity, a tak byl nahrazen a přesunut na linku mezi Mukilteem a Clintonem, kde působil od konce 80. let. V letech devadesátých musel být, stejně jako většina lodí její třídy, přestavěn, aby vyhovoval rostoucím požadavkům cestující veřejnosti. Renovace se týkala především přidání dalšího místa pro vozidla, ale také prostoru pro cestující nebo nátěru lodě. Nyní patří loď mezi odstavené v přístavu na Bainbridgově ostrově, ale momentálně zaskakuje za MV Kitsap na trase mezi Mukilteem a Clintonem.\n"}
{"id": "868448", "url": "https://cs.wikipedia.org/wiki?curid=868448", "title": "Cauldron", "text": "Cauldron\n\nCauldron je slovenská herní vývojářská společnost zabývající se tvorbou počítačových her a her pro konzole. Studio vzniklo v roce 1996, kdy také vydalo svou první hru Quadrax. O rok později vyšel Spellcross, který byl vůbec první hrou vzniklou na území bývalého Československa, která se prodávala i v zahraničí. V současnosti má Cauldron 64 zaměstnanců rozdělených do dvou týmů. V roce 2001 Cauldron vyvinul Cloak Engine, který byl tehdy označen za nejlepší na trhu.\n\nV roce 2008 byla založena sesterská firma Top3Line. Ta se soustředí na casual hry-\n\n\n"}
{"id": "868451", "url": "https://cs.wikipedia.org/wiki?curid=868451", "title": "Karel Šplíchal", "text": "Karel Šplíchal\n\nKarel Šplíchal (* 14. listopadu 1946 Benešov) je český politik, na konci 20. století a v první dekádě 21. století poslanec Poslanecké sněmovny za ČSSD.\n\nV roce 1964 dostudoval Střední všeobecnou vzdělávací školu v Benešově, Potom absolvoval Filosofickou fakultu Univerzity Karlovy (obor historie), kde v roce 1979 získal doktorát. Po dobu 15 let potom pracoval v učňovském školství. Po sametové revoluci získal počátkem 90. let aspiranturu na Fakultě tělesné výchovy a sportu Univerzity Karlovy. Dlouhodobě působil v podniku Vodní stavby a pak podnikal v cestovním ruchu.\n\nVe volbách v roce 1998 byl zvolen do poslanecké sněmovny za ČSSD (volební obvod Praha). Byl členem sněmovního výboru pro obranu a bezpečnost. Ve volbách v roce 2002 mandát obhájil. Zasedal opět ve výboru pro obranu a bezpečnost a byl členem zahraničního výboru. Poslancem byl zvolen i ve volbách v roce 2006. Byl místopředsedou zahraničního výboru sněmovny a členem výboru pro bezpečnost. V parlamentu setrval do voleb v roce 2010. V roce 2003 patřil mezi kritiky předsedy strany Vladimíra Špidly a jím prosazované reformy veřejných financí.\n\nV roce 2009 patřil mezi signatáře takzvané Vyšehradské výzvy, v níž skupina politiků ČSSD kritizovala vedení strany za přílišnou orientaci strany na marketing, machinace při sestavování kandidátek do Sněmovny a absenci demokratických pravidel řízení.\n\nV komunálních volbách roku 1994 neúspěšně kandidoval do zastupitelstva hlavního města Praha za ČSSD. Zvolen sem byl v komunálních volbách roku 1998. V komunálních volbách roku 1994 a komunálních volbách roku 2010 byl zvolen také do zastupitelstva městské části Praha 4 za ČSSD.\n\n"}
{"id": "868454", "url": "https://cs.wikipedia.org/wiki?curid=868454", "title": "Nitranská kultura", "text": "Nitranská kultura\n\nNitranská kultura je archeologická kultura starší doby bronzové, počátku stupně BA1 podle Reineckeho, rozšířená na jihozápadním Slovensku a na východní Moravě. Vznikla vývojem z kultury Chłopice-Veselé a trvala zhruba 200 let, dokud v pozdější fázi stupně BA1 nebyla převrstvena kulturou únětickou.\n\nPrvní nálezy této kultury na Moravě (v 80. letech 19. století) a na Slovensku (1922) byly díky podobnosti hmotného projevu přisouzeny kultuře únětické nebo kultuře se šňůrovou keramikou. V poválečných letech (1956) byla teprve tato kultura Antonem Točíkem vyčleněna, nejprve jako \"typ\" a \"skupina\", na základě zpracování nálezů z nalezišť Výčapy-Opatovce, Veľký Grob a jiných. Další bádání v sedmdesátých letech potvrdilo příbuznost kultury s tak zvaným epišňůrovým komplexem kultur ve východní Evropě. V sedmdesátých letech bylo odkryto také velké pohřebiště na Moravě v Holešově, které dokumentuje vývoj od kultury Chlopice-Veselé až po zánik vlivem kultury únětické. Byla odkryta i další velká pohřebiště dokumentující nepřetržitý vývoj kultury, na Slovensku Jeľšovce, Nová Ves, Ivanka pri Dunaji a na Moravě Slatinice.\n\nPohřební ritus kultury nitranské navazuje na ritus kultur epišňůrového komplexu. Zemřelí jsou pohřbíváni ve skrčené poloze, muži na pravém boku s hlavou směrem k západu, zatímco ženy na levém, s hlavou k východu. Obličej potom směřuje na jižní, slunečnou stranu. Hroby jsou oválného tvaru, někdy upravené stupňovitě nebo vymazány vápenatou vrstvou. Zřídka je doloženo pochování ve vydlabané rakvi nebo dřevěné komoře, zabalení do rohože, proutí, plátna nebo kůže. Někdy jsou kostry posypány okrovým barvivem, což odkazuje ke zvykům kultur ve východní Evropě. Kromě jednotlivých pohřbů se objevují i pohřby několika osob najednou. Na pohřebištích byly nalezeny jen řídce pohřby dětí do dvou let života. Tyto pohřby tedy buď nebyly rozpoznány, nebo se takto malé děti vůbec nepohřbívaly.\nVykrádání, nebo následné otvírání hrobu, je také zaznamenáno, ale je v nižší míře (30 %), než u kultury únětické.\n\nJako milodary byly do hrobů vkládány dary v podobě bronzových předmětů nebo měďi, zejména šperky, ale zřídka i nástroje. Častější je výbava kamenná štípaná (hroty šípů, čepele) a broušená (sekerky) nebo parohová (šídla, sekeromlaty, jehlice). Ve značném množství se objevují parohové, perleťové a další korálky, které tvořily součást oděvu a šperků, a které jsou charakteristickým znakem kultur v okolí Karpat. Keramika se v hrobech objevuje vzácně a je špatně vypálená, což je nápadný rozdíl oproti zvykům sousední kultury únětické. Do hrobů mužů byla vkládána masitá potrava. Tento zvyk je dokladem víry v posmrtný život.\n\nBylo odkryto 430 hrobů, z toho 10 patřilo lidu se šňůrovou keramikou. Je zde zachycen vývoj kultury od počátků z kultury Chlopice-Veselé, do zániku vlivem kultury únětické. Výzkum byl proveden v letech 1950, 1964 – 1970 a byl publikován v roce 1985 (Ondráček-Šebela).\n"}
{"id": "868455", "url": "https://cs.wikipedia.org/wiki?curid=868455", "title": "Josef Blau", "text": "Josef Blau\n\nJosef Blau (12. srpna 1872 Nýrsko – 22. října 1960 Straubing) byl sudetoněmecký učitel, vlastenec a historik.\n\nNarodil se do rodiny obuvníka v Nýrsku, jeho rodiči byli Josef a Barbora Blauovi, měl ještě mladší sourozence Marii a Eduarda. Po absolvování obecné a měšťanské školy v Nýrsku (1878−1886) pracoval od roku 1887 jako písař u nýrského notáře Alberta Sandera. Na Sanderovo doporučení začal Blau ve svých osmnácti letech studovat německý učitelský ústav v Praze. V roce 1894 se z Prahy vrátil do rodného kraje a vyučoval na školách ve vesnicích v okolí Nýrska – nejprve v Dešenicích (1894−1897), pak ve Svaté Kateřině (1897) a od roku 1897 v Červeném Dřevě. Dne 10. února 1897 se oženil s Marií Annou Stuiber (* 1874), dcerou mlynáře v Milencích. Manželé žili v čp. 11 v Červeném Dřevě a narodily se jim děti Hildegard (̈* 4. listopadu 1897) a Karel (* 26. ledna 1899), dcera však zemřela devět dnů po dovršení jednoho roku. Manželka Marie Anna se krátce po narození syna smrtelně zranila pádem ze schodů a v roce 1899 zemřela. Dne 5. září 1900 se ovdovělý Blau v Červeném Dřevě oženil s Barborou Jindřichovou (* 29. 5. 1867). V době sňatku již Blau působil jako učitel v Orlovicích, bydlící v čp. 19, a žil tam s rodinou do roku 1907. Poté se stal řídícím učitelem ve Staré Lhotě, kde setrval až do roku 1924. V roce 1918 odmaturoval jeho syn Karel na německém gymnáziu v Plzni a chtěl studovat medicínu. Nejprve však musel nastoupit vojenskou službu a byl poslán na italskou frontu. Tam ve vojenské nemocnici v Perginu u Tridentu 24. září 1918 na úplavici a ledvinový zánět zemřel. V letech 1924 −1929 byl učitelem v Nýrsku. Už předtím ale vedl nýrskou kroniku – byl nadšeným historikem, který se zaměřoval především na život Králováků, mimo jiné zpracoval ale i historii židovského obyvatelstva v Nýrsku. Jakýmsi vrcholem Blauova historického bádání je kniha \"Geschichte der künischen Freibauern im Böhmerwald\".\n\nBlau ve svých dílech nikdy nezapíral své učitelské povolání − učitel by podle něj měl být osobností města a jednou z hlavních autorit a kladl proto na učitele vysoké požadavky. Jedním z nich bylo, aby učitel \"znal jazyk národnostního protivníka.\" Blau byl ve svých postojích k Čechům mírný a přátelský - svým dílem rozšiřoval povědomí o chodských zvycích, překládal české pohádky i moderní díla českých autorů. Přeložil například román Jindřicha Šimona Baara \"Jan Cimbura\", který vyšel pod německým názvem \"Johann Cimbura: eine südböhmische Idylle\", oženil se se sestrou Jindřicha Jindřicha - Betty Jindřichovou. Ani on se však nevyhnul příklonu k nacistickému Německu – to když tisk po odtržení Sudet otiskl jeho uvítání připojení k Říši. Stejně jako Hans Watzlik i on těžce nesl nucený odchod a v německém vyhnanství také 22. října 1960 zemřel.\n\n"}
{"id": "868461", "url": "https://cs.wikipedia.org/wiki?curid=868461", "title": "Inovec", "text": "Inovec\n\nInovec (1042 m n. m.) je nejvyšším vrcholem Považského Inovce. Nachází se mezi vesnicemi Selec a Dubodiel asi 10 km jižně od Trenčína na území okresu Trenčín (Trenčínský kraj). \n\nHora je budována krystalickými břidlicemi, zejména svory a rulami. Na severu je sedlem oddělena od Jarabského vrchu (795 m), na jihu dalším sedlem od Krželnice (968 m). Strmé západní svahy spadají do Selecké doliny, mírnější východní svahy do Bánovské pahorkatiny. \n\nSněhová pokrývka se zde drží okolo 80 dní ročně. Na západních svazích Inovce leží přírodní rezervace Považský Inovec se zachovalými přirozenými bukovými lesními porosty. \n\nNa vrcholu stojí telekomunikační vysílač. Severovýchodním směrem se nachází menší turistické středisko s několika chatami (nejznámější je Chata pod Inovcom) a lyžařským vlekem. V roku 2016 byla postavena rozhledna s kruhovým výhledem. Omezené výhledy poskytuje blízká vyhlídka na Palúchu a vyhlídka dr. Bundalu.\n\n\n"}
{"id": "868476", "url": "https://cs.wikipedia.org/wiki?curid=868476", "title": "Néelova teplota", "text": "Néelova teplota\n\nNéelova teplota, T, je teplota, při které se antiferomagnetické nebo ferrimagnetické materiály stávají paramagnetickými. Teplo dodané látce musí být dostatečně velké na to, aby zničilo makroskopické magnetické uspořádání částic v materiálu.\nNéelova teplota je analogií k Curieově teplotě, T, pro feromagnetické materiály. Je pojmenována podle Louise Néela (1904–2000), který obdržel roku 1970 Nobelovu cenu za fyziku v této oblasti.\n\nSeznam několika látek s Néelovou teplotou:\n"}
{"id": "868480", "url": "https://cs.wikipedia.org/wiki?curid=868480", "title": "Aurec-sur-Loire", "text": "Aurec-sur-Loire\n\nAurec-sur-Loire je francouzská obec v departementu Haute-Loire v regionu Auvergne-Rhône-Alpes. V roce 2009 zde žilo 5 557 obyvatel. Je jedinou obcí kantonu Aurec-sur-Loire.\n\n"}
{"id": "868481", "url": "https://cs.wikipedia.org/wiki?curid=868481", "title": "Woods of Ypres", "text": "Woods of Ypres\n\nWoods of Ypres byla kanadská black a doom metalová skupina. Vznikla v roce 2002 v Windsoru. Původně se skládala ze tří členů, Davida Golda, Aarona Palmera a Briana McManusa. Tato sestava však dlouho nevydržela a ve skupině se prostřídalo přes patnáct dalších hudebníků. Jediným stálým členem zůstal multiinstrumentalista David Gold. Skupina ukončila svou činnost poté, co Gold v prosinci 2011 zemřel.\n\n\n\n\n\n"}
{"id": "868483", "url": "https://cs.wikipedia.org/wiki?curid=868483", "title": "Benny Golson", "text": "Benny Golson\n\nBenny Golson (* 25. ledna 1929) je americký saxofonista, skladatel a aranžér. V roce 1995 získal ocenění \"Jazz Masters Award\".\n\nBenny Golson je znám také z cameo role ve filmu Terminál, kde si zahrál sám sebe. Jeho podpis chyběl do sbírky otci Viktora Navorského z \"Krakozie\" (kterého hrál Tom Hanks).\n\n\n"}
{"id": "868485", "url": "https://cs.wikipedia.org/wiki?curid=868485", "title": "Bas-en-Basset", "text": "Bas-en-Basset\n\nBas-en-Basset je francouzská obec v departementu Haute-Loire v regionu Auvergne. V roce 2009 zde žilo 4 020 obyvatel. Je centrem kantonu Bas-en-Basset.\n\n"}
{"id": "868486", "url": "https://cs.wikipedia.org/wiki?curid=868486", "title": "Mindware Studios", "text": "Mindware Studios\n\nMindware Studios bylo české vývojářské studio působící v letech 2002–2011. Svou první hru vydalo v roce 2005. Šlo o stealth akci Cold War. V roce 2009 studio vydalo nepříliš úpěšný Dreamkiller, který se inspiroval hrou Painkiller. Nějaký čas Mindware pracovalo na Voodoo Nights, které však nezískalo vydavatele. Studio bylo zrušeno v říjnu 2011, kdy pracovalo na ještě neohlášeném projektu.\n\n"}
{"id": "868487", "url": "https://cs.wikipedia.org/wiki?curid=868487", "title": "Journal for Plague Lovers", "text": "Journal for Plague Lovers\n\nJournal for Plague Lovers je deváté studiové album velšské rockové skupiny Manic Street Preachers. Jeho nahrávání probíhalo od října 2008 do února 2009 ve studiu Rockfield Studios v Monmouthu. Jeho producenty byli Steve Albini a Dave Eringa a vyšlo v květnu 2009 u vydavatelství Columbia Records. Album je složené z textů bývalého člena kapely Richeyho Edwardse, který je od roku 1995 nezvěstný a roku 2008 byl prohlášen za mrtvého.\n\n\n"}
{"id": "868494", "url": "https://cs.wikipedia.org/wiki?curid=868494", "title": "Monistrol-sur-Loire", "text": "Monistrol-sur-Loire\n\nMonistrol-sur-Loire je francouzská obec v departementu Haute-Loire v regionu Auvergne. V roce 2009 zde žilo 8 677 obyvatel. Je centrem kantonu Monistrol-sur-Loire.\n\n"}
{"id": "868496", "url": "https://cs.wikipedia.org/wiki?curid=868496", "title": "Antiferomagnetismus", "text": "Antiferomagnetismus\n\nU materiálů, které se vyznačují antiferomagnetismem, jsou atomy nebo molekuly uspořádány do struktury, kde jsou spiny sousedících částic protisměrné. Obvykle se antiferomagnetismus může vyskytovat za nízkých teplot. Po překročení Néelovy teploty (pojmenované podle Louise Néela, který tento typ magnetického uspořádání objevil) se stává materiál feromagnetickým.\n\nAntiferromagnetické materiály se běžně vyskytují mezi sloučeninami přechodných kovů, zejména oxidy. Příklady jsou hematit, chrom, slitina feromangan (FeMn) nebo oxid nikelnatý (NiO). Za vzácných okolností se antiferomagnetický jev může objevit i u organických sloučenin (například u triradikálu 5-dehydro-\"m\"-xylylenu).\n\nAntiferomagnetismus hraje hlavní roli v obří magnetorezistenci, která byla objevena roku 1988 nositeli Nobelovy ceny Albertem Fertem a Peterem Grünbergem.\n"}
{"id": "868497", "url": "https://cs.wikipedia.org/wiki?curid=868497", "title": "Julie Jurištová", "text": "Julie Jurištová\n\nJulie Jurištová (29. listopadu 1955, Znojmo) je česká herečka a provozovatelka divadelní společnosti.\n\nStudovala obor herectví na pražské DAMU, kterou absolvovala v roce 1978 v ročníku vedeném prof. Milošem Nedbalem.\n\nPůsobila v divadlech v Českém Těšíně a v Mostě, od roku 1979 byla patnáct let členkou souboru Městských divadel pražských.\n\nPozději založila a dodnes stále provozuje vlastní divadelní společnost zaměřenou původně na představení pro děti předškolního a školního věku a od roku 2002 i pro dospělé. Se souborem vystupuje např. v Divadle U Hasičů, v Divadle Bez zábradlí nebo na zájezdových představeních.\n\nJiž od roku 1975 vystupovala v televizních seriálech a inscenacích, zvláště v pohádkách a rovněž ve filmech.\n\n\n1978 Deváté srdce je filmová pohádka režiséra Juraje Herze.\n\n\n\n"}
{"id": "868498", "url": "https://cs.wikipedia.org/wiki?curid=868498", "title": "Montfaucon-en-Velay", "text": "Montfaucon-en-Velay\n\nMontfaucon-en-Velay je francouzská obec v departementu Haute-Loire v regionu Auvergne. V roce 2009 zde žilo 1 270 obyvatel. Je centrem kantonu Montfaucon-en-Velay.\n\n"}
{"id": "868510", "url": "https://cs.wikipedia.org/wiki?curid=868510", "title": "Římskokatolická farnost Třebívlice", "text": "Římskokatolická farnost Třebívlice\n\nŘímskokatolická farnost Třebívlice (lat. \"Triblicium\") je územní společenství římských katolíků v Třebívlicích a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nPrvní písemná zmínka o farní lokalitě pochází z roku 1318. Již v roce 1384 zde byla plebánie. Matriky jsou vedeny od roku 1716. Samostatná farnost byla v Třebívlicích opět od roku 1787.\n\nZ důvodu efektivity duchovní správy byl vytvořen \"farní obvod\" (kolatura) farnosti Třebenice, jehož součástí je i farnost Třebívlice, která je tak spravována \"excurrendo\".\n\nŘímskokatolická farnost Třebívlice\n\n"}
{"id": "868513", "url": "https://cs.wikipedia.org/wiki?curid=868513", "title": "Eduard Vávra", "text": "Eduard Vávra\n\nEduard Vávra (2. srpna 1943 – 20. března 2017) byl bývalý český politik, na přelomu 20. a 21. století poslanec Poslanecké sněmovny za ODS.\n\nK roku 1998 se uvádí profesně jako podnikatel a spolumajitel firmy Univa, bytem Blansko.\n\nVe volbách v roce 1998 byl zvolen do poslanecké sněmovny za ODS (volební obvod Jihomoravský kraj). Byl členem sněmovního hospodářského výboru. Poslanecký mandát obhájil ve volbách v roce 2002. V parlamentu setrval do voleb v roce 2006.\n\nV roce 2008 se uvádí jako kandidát ODS do kolegia Nejvyššího kontrolního úřadu. Zvolen ale nebyl.\n\nV komunálních volbách roku 1994 a komunálních volbách roku 1998 neúspěšně kandidoval do zastupitelstva města Blansko za ODS. Zvolen sem byl v komunálních volbách roku 2002, opětovně se neúspěšně o zvolení pokoušel v komunálních volbách roku 2006 a komunálních volbách roku 2010. Profesně se uvádí k roku 2006 jako podnikatel, k roku 2010 jako důchodce.\n\n"}
{"id": "868516", "url": "https://cs.wikipedia.org/wiki?curid=868516", "title": "Frayssinet", "text": "Frayssinet\n\nFrayssinet je francouzská obec, která se nachází v departementu Lot, v regionu Midi-Pyrénées.\n\nObec má rozlohu 16,83 km. Nejvyšší bod je položen 413 m n. m. a nejnižší bod 221 m n. m. Počet obyvatel byl v roce 2009 301.\n"}
{"id": "868517", "url": "https://cs.wikipedia.org/wiki?curid=868517", "title": "Josef Vejvoda (politik)", "text": "Josef Vejvoda (politik)\n\nJosef Vejvoda (* 10. srpna 1935) je bývalý český politik, na přelomu 20. a 21. století poslanec Poslanecké sněmovny za ČSSD.\n\nV komunálních volbách roku 1994 neúspěšně kandidoval do zastupitelstva města Klášterec nad Ohří za ČSSD. V senátních volbách roku 1996 kandidoval do horní komory parlamentu za senátní obvod č. 5 - Chomutov jako kandidát ČSSD. Získal 16 % hlasů a nepostoupil do 2. kola. Profesně se uvádí jako podnikatel.\n\nK roku 1998 se uvádí profesně jako podnikatel, bytem Klášterec nad Ohří. Ve volbách v roce 1998 byl zvolen do poslanecké sněmovny za ČSSD (volební obvod Severočeský kraj). Byl členem sněmovního zemědělského výboru. V parlamentu setrval do voleb v roce 2002. V roce 2002 Lidové noviny označily Vejvodu za \"nejtiššího poslance\", protože v rozpravě sněmovny vystoupil za celé funkční období jen třikrát. V roce 2001 se nicméně ve sněmovně podílel na přípravě nového zákona o zahrádkářích.\n\n"}
{"id": "868518", "url": "https://cs.wikipedia.org/wiki?curid=868518", "title": "Blesle", "text": "Blesle\n\nBlesle je francouzská obec v departementu Haute-Loire v regionu Auvergne. V roce 2009 zde žilo 644 obyvatel. Je centrem kantonu Blesle.\n\n"}
{"id": "868519", "url": "https://cs.wikipedia.org/wiki?curid=868519", "title": "Datový proud", "text": "Datový proud\n\nDatové proudy (také angl. stream; dále jen „proudy“) jsou sekvence dat. Proud je definován svým vstupem a výstupem, těmi mohou být například soubor na disku, zařízení (vstupní klávesnice nebo myš, výstupní displej) nebo jiný program. Primitivní proudy pouze přenášejí binární data, specializované proudy umí s přenášenými daty manipulovat. Tyto manipulační schopnosti se liší podle typu přenášených dat.\n\nDatové proudy mohou být potenciálně nekonečné (tzv. codata), čímž se liší od běžných konečných dat.\n\nProudy vznikly jako náhrada rigidního propojení procesů a zařízení v Unixu v 80. letech 20. století. Před zavedením proudů se programy musely explicitně připojovat k zařízením a programům. Programátor musel brát v úvahu různá rozhraní, různou reprezentaci dat. Datové proudy umožnily od těchto problémů abstrahovat vytvořením jednotného rozhraní.\n\nDennis Ritchie popisuje proudy jako plně duplexní (obousměrné) spojení mezi uživatelským procesem a zařízením popř. pseudozařízením. Skládá se z několika lineárně spojených zpracovávajících modulů; je analogický k Shell pipeline, přičemž data mohou proudit oběma směry. Moduly v proudu mezi sebou komunikují prostřednictvím zpráv. Na konci proudu, který je blíže procesu, je sada funkcí, které zprostředkovávají rozhraní se zbytkem systému. Požadavky uživatele na zápis a ovládání I/O jsou transformovány ve zprávy a odeslány proudu, požadavky na čtení přebírají data z proudu a předávají je uživateli. Na opačném konci proudu se nachází ovladač zařízení. Data přicházející z proudu jsou předávána zařízení a znaky a stavy zaznamenané zařízením jsou zabaleny do zpráv a odeslány přes proud směrem k uživatelskému programu. Další moduly, které zapojeny do proudu, mohou s procházejícími daty manipulovat.\n\nKaždý modul zapojený v proudu je složen ze dvou front, každou pro jeden směr. Kromě dat jsou s frontami spojeny i procedury \"put\" (vlož), která vkládá data do fronty, a \"service\" (obsluž), která je volána kdykoli jsou k dispozici data ke zpracování. \n\nProudy byly implementovány v UNIXu v roce 1984. Zároveň byly v jazyce C implementovány potřebné funkce a typy, které umožnily s datovými proudy pracovat.\n\nSystém vytváří ke spouštěným procesům tři popisovače, ke kterým se programy připojují prostřednictvím proudů. Jeden standardní vstup (0), jeden standardní výstup (1) a jeden chybový výstup (2). Pokud je proces spuštěn v terminálu, standardním vstupem je text napsaný do okna terminálu. U textových zpráv z programu je terminálové okno naopak příjemcem. Tyto proudy je možno přesměrovat. Procesu je možno operátorem ‚<‘ nastavit standardní vstup tak, aby četl například ze souboru.\n\nAnalogicky lze výstup programu přesměrovat operátorem ‚>‘. Pro přesměrování standardního chybového výstupu je třeba uvést před operátorem číslo popisovače, tedy 2.\n\nV jazyku Java existuje několik tříd, které se zabývají přenosem různých typů dat. Většina z nich se nachází v balíčku (\"package\") \"java.io\". Třídy pro práci se soubory se nacházejí v balíčku \"java.nio.file\".\n\nVšechny vstupní třídy jsou potomky třídy \"InputStream\" a výstupní třídy potomky \"OutputStream\". Nejzákladnějším typem proudu je bajtový proud. Tento proud čte nebo zapisuje data na nízké úrovni po 8 bitových svazcích. Doporučuje se tento typ proudu nepoužívat, protože existují specializovanější alternativy (viz dále).\n\nV tomto případě je čten obsah souboru \"vstup.txt\" bajt po bajtu a ukládán do souboru vystup.txt. Oba proudy je třeba po použití uzavřít, protože těchto proudů může operační systém poskytnout omezené množství.\n\nJava používá pro vnitřní reprezentaci znaků kódování Unicode. Znakové proudy s tím počítají a dokážou toto kódování při zápisu a čtení překládat na jiná. Všechny vstupní třídy jsou potomky třídy \"Reader\" a všechny výstupní třídy jsou potomky třídy \"Writer\".\n\nBěžně je každý požadavek na zápis nebo čtení zpracováván přímo operačním systémem. To může vést k neefektivitě programu, protože každý takový požadavek může potřebovat např. přistupovat k disku nebo síťovým zdrojům, což jsou časově relativně náročné operace. Vyrovnávací paměť (\"buffer\") je místo v operační paměti vyhrazené pro dočasné uchování dat před jejich přesunem na jiné místo. Pouze pokud je vyrovnávací paměť prázdná, použije se běžný přístup. Proudy lze „naučit“ používat vyrovnávací paměť využitím návrhového vzoru dekorátor. Proud, který čte ze souboru a využívá vyrovnávací paměť je možno vytvořit následovně:\n\nNejprve se vytvoří proud pro čtení ze souboru (\"FileReader\") a ten poté „obalí“ proud pracující s vyrovnávací pamětí (\"BufferedReader\"). Obdobně pracuje i výstupní proud:\n\nV Javě existují celkem 4 třídy, které obalují proudy: \"BufferedInputStream\", \"BufferedOutputStream\", \"BufferedReader\", \"BufferedWriter\".\n\nJe dobrým zvykem vyprazdňovat vyrovnávací paměť (zapsat změněná data) na kritických místech. Tato operace uloží celý obsah vyrovnávací paměti na cíl proudu (soubor, zařízení atd.) Běžně se používá anglický výraz „\"flush\"“.\n\nDekorátor je návrhový vzor, který se používá k obohacení existujících objektů o přidanou funkcionalitu. Funkce, které neupravuje, deleguje na obalený objekt. V angličtině se člověk může setkat s označením „\"wrapper\"“.\nUplatnění tento vzor najde třeba při tvorbě GUI, kdy lze například podkladovou třídu\n\nobohatit o titulek tak, že\n\na dále třeba o posuvník\n\nJava obsahuje třídy pro pohodlné čtení a zápis primitivních datových typů a typu \"String\". Nejrozšířenější třídy jsou \"DataInputStream\" a \"DataOutputStream\". \"String\" je ukládán v kódování UTF-8. Údaje takto uložené např. do souboru nejsou uživatelsky přívětivé a s výjimkou řetězců čitelné. Metody pro čtení jsou \"readDouble\", \"readInt\", \"readUTF\". Obdobně metody pro zápis mají předponu \"write\".\n\nVětšina standardních tříd implementuje rozhraní \"Serializable\" (serializovatelný), které je nezbytné pro jejich podporu objektovými proudy. Objektové proudy rozšiřují datové proudy, \"takže objektové proudy umí pracovat i s primitivními datovými typy\". Nové metody jsou \"readObject\" a \"writeObject\". Pokud metoda \"readObject\" vrátí jiný než očekávaný objekt, vyhodí výjimku typu \"ClassNotFoundException\".\n\nPokud se objekt neskládá jen z primitivních typů ale i z referencí na další objekty, je potřeba zachovat tyto reference. Proto je při zápisu objektu uložit i všechny objekty, na které má daný objekt odkaz. Podobně se bude chovat čtecí proud, který se bude snažit zrekonstruovat celou takovou síť objektů.\n\n"}
{"id": "868521", "url": "https://cs.wikipedia.org/wiki?curid=868521", "title": "Kastnerův proces", "text": "Kastnerův proces\n\nJako Kastnerův proces se označuje izraelský soudní proces z 50. let 20. století, ve kterém byl novinář Malki'el Gruenwald souzen pro urážku na cti poté, co nařkl Rudolfa Kastnera z kolaborace s nacisty během druhé světové války. Gruenwaldovu právnímu zástupci se však nakonec podařilo proces obrátit vůči Kastnerovi (proto Kastnerův proces). Slyšení probíhala od ledna do října roku 1954 u jeruzalémského distriktního soudu a předsedajícím soudcem byl Binjamin Halevy. Rozsudek byl vynesen 22. června 1955 a soud dal za pravdu Gruenwaldovi, který dostal pouze symbolickou pokutu. Kastner však podle soudu jednáním s nacisty mimo jiné „zaprodal svoji duši ďáblu“ a byl nepřímo vinen smrtí maďarských Židů. Generální prokurátor se proti rozsudku odvolal k Nejvyššímu soudu, který rozhodnutí soudu nižší instance v lednu 1958 zrušil.\n\nObžalovaný, Malki'el Gruenwald (1881–1958), hoteliér a amatérský novinář, který přišel o 52 příbuzných ve vyhlazovacím táboře Auschwitz-Birkenau, obvinil Rudolfa Kastnera (1906–1957), maďarského právníka, novináře a toho času izraelského státního úředníka, z kolaborace s nacisty během holocaustu. Kastnerovi se ještě za války v Budapešti podařilo jménem Pomocného a záchranného výboru domluvit s Adolfem Eichmannem (1906–1962) bezpečný odchod do Švýcarska (šlo o tzv. Kastnerův vlak) pro téměř 1700 maďarských Židů výměnou za peníze, zlato a diamanty. Gruenwald jej obvinil v srpnu 1952 v pamfletu \"Dopis přátelům z mizrachi\", který vydával vlastním nákladem.\nJelikož byl Kastner vysoce postavený státní úředník, podal generální prokurátor Chajim Kohen na Gruenwalda žalobu pro urážku na cti, které se měl dopustit vůči Kastnerovi. V následném soudním procesu bylo předvoláno 59 svědků, včetně Kastnera. Gruenwalda zastupoval Šmu'el Tamir (1923–1987), bývalý velitel Irgunu, který celý proces obrátil proti Kastnerovi a vládnoucí straně Mapaj, která byla vládnoucí stranou i během druhé světové války, respektive jejím aktivitám s cílem pomoci evropským Židům. Jedna z klíčových otázek byla, zdali Kastner ve skutečnosti kolaboroval s Eichmannem a plukovníkem SS Kurtem Becherem (1909–1995) v rámci svých snah o zajištění bezpečného odchodu 1684 maďarských Židů do Švýcarska v červenci 1944.\n\nGruenwald a Tamir obvinili Kastnera, že nevaroval maďarské židovstvo, že jejich přesídlování, jak nacisté nazývali židovské deportace, jsou ve skutečnosti deportacemi do plynových komor ve vyhlazovacím táboře Auschwitz-Birkenau v okupovaném Polsku. Tvrdili, že Kastner měl povědomí o plynových komorách přinejmenším od konce dubna 1944, když obdržel kopii Vrbovy a Wentzlerovy zprávy, ale že opomenul varovat židovskou komunitu o skutečné povaze deportací. Podle nich bylo jeho motivem zajištění bezpečného odchodu pro pár vybraných lidí, mezi nimiž byla i jeho rodina a přátelé. Právě nevarováním maďarského židovstva podle nich ve skutečnosti pomohl SS vyhnout se šíření paniky mezi Židy, která by zpomalila deportace. Předsedající soudce Binjamin Halevy rozhodl v Gruenwaldův prospěch a obvinil Kastnera, že „zaprodal svou duši ďáblu“. Kastnerovi bylo po vynesení rozsudku několikrát vyhrožováno smrtí a nakonec na něj byl v březnu 1957 před jeho domem v Tel Avivu spáchán atentát, na jehož následky o dvanáct dní později zemřel. Kastnera postřelil Ze'ev Eckstein, napojený na někdejší příslušníky radikální předstátní organizace Lechi.\n\nVětšina rozhodnutí jeruzalémského distriktního soudu byla zrušena izraelským Nejvyšším soudem v lednu 1958. Pět soudců, ve složení předsedy Jicchaka Olšana, Šimona Agranata, Moše Silberga, Šneura Zalmana Chešina a Davida Gojtejna, potvrdilo odvolání generálního prokurátora proti rozhodnutí, že byl Kastner nepřímo vinen ze smrti maďarských Židů. Soudce Chešin v souvislosti s tím napsal: „Na základě rozsáhlých a rozličných důkazů, které byly během slyšení shromážděny, je snadné popsat Kastnera jako černějšího než je černá barva a vložit mu tak na čelo Kainovo znamení, ale je rovněž možné jej popsat jako čistšího než padlý sníh a vnímat jej jako ‚spravedlivého naší generace‘. Muže, který sám sebe vystavil smrtelnému nebezpečí, aby zachránil ostatní“.\n\nČtyři soudci, s disentujícím Silbergem, rovněž potvrdili odvolání v otázce kolaborace. Podle Ašera Maoze se Silberg ztotožnil s Halevyho závěry a tvrdil, že Kastner „vědomě a ve zlé víře plnil přání (…) nacistů, čímž jim usnadnil práci na totální zkáze“. Všech pět soudců odmítlo odvolání související s obviněním z nápomoci Kurtu Becherovi uniknout po válce potrestání tím, že mu napsal doporučující dopis.\n\n"}
{"id": "868525", "url": "https://cs.wikipedia.org/wiki?curid=868525", "title": "Sonja Grafová", "text": "Sonja Grafová\n\nSonja Grafová, provdaná Stevensonová (16. prosince 1908, Mnichov – 6. března 1965, New York) byla německá a později americká šachistka, jedna z nejlepších světových hráček před druhou světovou válkou. Jejím trenérem byl Siegbert Tarrasch. Po šachové olympiádě v roce 1939 zůstala na protest proti německému nacistickému režimu v Argentině, kde se roku 1947 provdala. Novomanželé se přestěhovali do Kalifornie v USA. Zemřela 6. března 1965 v New Yorku na nemoc jater.\n\nTitul mezinárodní mistryně obdržela při jeho zavedení v roce 1950.\n\nRoku 1957 a 1964 vyhrála mistrovství USA žen a čtyřikrát také zvítězila na ženském otevřeném mistrovství USA (1955, 1956, 1957 a 1959).\n\nSehrála dva zápasy o titul mistryně světa s Věrou Menčíkovou. Nejprve prohrála v roce 1934 v Rotterdamu 1:3 (=0). Poté zvítězila roku 1936 na ženském superturnaji v Semmeringu před Claricí Beniniovou.. Vítězství v tomto turnaji ji dalo právo v roce 1937 vyzvat k zápasu o titul mistryně světa Věru Menčíkovou a rovněž v Semmeringu prohrála 2:9 (=5). Oba zápasy si organizovaly hráčky po vzoru mužů samy, zápas z roku 1937 FIDE dodatečně potvrdila. Dvakrát se zúčastnila turnaje o titul mistryně světa (roku 1937 ve Stockholmu skončila společně s Mildou Laubertovou na třetím až čtvrtém místě a roku 1939 v Buenos Aires byla druhá). Ještě se zúčastnila turnaje kandidátek mistrovství světa v roce 1955 v Moskvě, to však již končila v polovině startovního pole na děleném 10. místě.\nHrála i na turnajích mužů, například v Praze roku 1937, kde ale skončila na předposledním jedenáctém místě, zatímco zvítězil Paul Keres. Turnaje s muži hrála také během svého pobytu v Argentině za 2. světové války.\n"}
{"id": "868526", "url": "https://cs.wikipedia.org/wiki?curid=868526", "title": "Miroslava Vlčková", "text": "Miroslava Vlčková\n\nMiroslava Vlčková (* 25. listopadu 1950) je česká politička, v letech 1998 až 2006 poslankyně Poslanecké sněmovny PČR, v letech 2008 až 2016 zastupitelka Olomouckého kraje, členka KSČM.\n\nV komunálních volbách roku 1994, komunálních volbách roku 1998, komunálních volbách roku 2002 a komunálních volbách roku 2014 byla zvolena do zastupitelstva obce Sobotín za KSČM.\n\nVe volbách v roce 1998 byla zvolena do poslanecké sněmovny za KSČM (volební obvod Severomoravský kraj). Mandát obhájila ve volbách v roce 2002. Byla členkou sněmovního výboru pro veřejnou správu, regionální rozvoj a životní prostředí. V parlamentu setrvala do voleb v roce 2006. Angažovala se v otázce deregulace nájmů a ochrany nájemníků. V roce 2001 média informovala, že Vlčková pronajímá svou kancelář v Šumperku místní pobočce Klubu českého pohraničí, který byl považován za nacionalistickou, protiněmeckou organizaci. Vlčková odmítla věc komentovat. Představitel Klubu českého pohraničí, ale nesouhlasil s tím, že by jejich organizace byla nacionalistická a poukázal, že KSČM byla jedinou stranou, která jim vyšla vstříc při hledání vhodných prostor.\n\nV krajských volbách roku 2008 a znovu v krajských volbách roku 2012 byla zvolena do Zastupitelstva Olomouckého kraje za KSČM. Naopak v krajských volbách v roce 2016 se jí nepodařilo za KSČM obhájit post krajské zastupitelky.\n\n"}
{"id": "868533", "url": "https://cs.wikipedia.org/wiki?curid=868533", "title": "František Vnouček (politik)", "text": "František Vnouček (politik)\n\nFrantišek Vnouček (16. listopadu 1945 Mrač - 22. května 2008) byl český politik, v letech 1998 až 2002 a opět v letech 2004 až 2007 poslanec Poslanecké sněmovny PČR, v letech 2004 až 2008 zastupitel Středočeského kraje, člen ČSSD.\n\nVyučil se v Praze v oboru provozní elektromontér a pracoval pak v podniku \"Stavby silnic a železnic Praha\", kde působil po 36 let. Později vystudoval Střední ekonomickou školu v Praze. Byl ženatý, měl dvě děti.\n\nČlenem ČSSD byl od roku 1990. K roku 1996 se uvádí profesně jako bezpečnostní technik. K roku 1998 jako referent BOZ, bytem Mrač. V roce 2006 byl místopředsedou Krajského výkonného výboru ČSSD Středočeského kraje a předsedou Okresního výkonného výboru ČSSD Benešov. Zastával i post člena předsednictva ČSSD.\n\nVe volbách v roce 1998 byl zvolen do poslanecké sněmovny za ČSSD (volební obvod Středočeský kraj). V letech 1998-2000 byl členem sněmovního výboru pro sociální politiku a zdravotnictví, v letech 2000-2002 členem hospodářského výboru. Při hlasování sněmovny o novele volebního zákona patřil mezi několik poslanců ČSSD, kteří v rozporu s většinou strany hlasovali proti. Vedení ČSSD ale oznámilo, že je za to nehodlá nijak penalizovat.\n\nVe volbách v roce 2002, ale nebyl zvolen. Působil pak jako náměstek ministra pro místní rozvoj a roku 2003 se stal místopředsedou výboru Státního fondu rozvoje bydlení. Do sněmovny ovšem nastoupil dodatečně jako náhradník v červenci 2004 poté, co rezignoval (kvůli zvolení do Evropského parlamentu) poslanec Libor Rouček. Zasedl do výboru pro sociální politiku a zdravotnictví a byl kromě toho i členem výboru petičního. Ve volbách v roce 2006 byl opětovně zvolen poslancem. Stal se členem petičního výboru. V lednu 2007 na poslanecký mandát rezignoval. V parlamentu setrval do voleb v roce 2002. Rezignace na poslanecký post byla vyvolána jeho zdravotními problémy, které mu neumožňovaly plnou docházku na jednání sněmovny, přičemž ČSSD chtěla před hlasováním o důvěře vládě Mirka Topolánka a dalšími klíčovými hlasováními maximalizovat počet svých hlasujících poslanců. Nahradil ho Zdeněk Kotouš.\n\nV krajských volbách roku 2004 a opětovně v krajských volbách roku 2004 byl zvolen do Zastupitelstva Středočeského kraje za ČSSD. Angažoval se v otázce dopravní infrastruktury, zejména výstavby dálnice D3. Zemřel po dlouhé těžké nemoci v květnu 2008.\n\n"}
{"id": "868534", "url": "https://cs.wikipedia.org/wiki?curid=868534", "title": "Louis-Marie Billé", "text": "Louis-Marie Billé\n\nLouis-Marie kardinál Billé (18. února 1938 Fleury-les-Aubrais – 12. března 2002 Bordeaux) byl lyonský arcibiskup.\n\nLouis-Marie Billé studoval katolickou teologii a filozofii v Luçonu, Angers, Římě a Jeruzalémě. Specializoval se na biblickou teologii a byl vysvěcen na kněze 25. března 1962. V období 1966 až 1972 pracoval v semináři v Luçonu, 1972 až 1977 v semináři v La Roche-sur-Yon. Od roku 1977 do 1980 byl duchovním správcem francouzského laického hnutí a pracoval v národní biskupské radě.\n\nV letech 1980 až 1984 zastával Louis-Marie Billé úřad biskupského vikáře a arcidiákona v Haut Bocage. Jan Pavel II. ho jmenoval 10. května 1984 biskupem v Lavalu. Biskupské svěcení proběhlo 19. května 1984, světitelem byl luçonský biskup Charles-Auguste-Marie Paty; spolusvětiteli byli biskupové Paul-Louis Carrière a Jacques David.\n\nV roce 1995 byl jmenován arcibiskupem v Aix, Arlu a Embrunu. 10. července 1998 se stal arcibiskupem v Lyonu. 21. února 2001 byl při konzistoři jmenován kardinálem knězem s titulárním kostelem \"San Pietro in Vincolis\". Ještě tentýž rok převzal kostel \"Santissima Trinità al Monte Pincio\".\n\nLouis-Marie Billé zemřel na rakovinu a byl pohřben v lyonské katedrále.\n\n\n"}
{"id": "868535", "url": "https://cs.wikipedia.org/wiki?curid=868535", "title": "Právní systém", "text": "Právní systém\n\nPrávní systém většiny zemí světa je dnes založen na jednom ze tří hlavních typů právní kultury (nebo na jejich kombinaci). Jsou to:\n\nPrávní kultura tvoří součást obecné lidské kultury. Podle míry její vyspělosti lze poměřovat i vyspělost celé civilizace jako celku, hodnotícími kritérii je zde jak úroveň tvorby práva, tak úroveň interpretace a aplikace práva. Právní řády jednotlivých zemí jsou však různé, protože vyplývají z jejich konkrétních historických specifik.\n\nDvě nejrozšířenější právní tradice pocházející ze Západní Evropy se v mnohém liší, ale mají významné společné rysy. V zemích těchto tradic jsou právní instituce, zejména legislativa a soudnictví, poměrně zřetelně odděleny od institucí jiných – a právě právní instituce jsou v nich určující pro politiku a vládnutí. Právo je v nich chápáno jako organický celek, který se řídí svou vlastní inherentní logikou, a kterým se zabývají specializovaní profesionálové, právníci (včetně soudců).\n\nOdlišnosti obou hlavních systémů nejsou kategorické, ale vycházejí z toho, jak se historicky utvářely. Patrný je různý přístup k pramenům práva, důraz na zákony a zákoníky na kontinentě, kazuistika a význam předchozích rozhodnutí soudců v právu anglosaském. V soudnictví je pro angloamerické právo charakteristický podíl laiků na rozhodování (porota, laický soudce), v tradici kontinentální patří do této role úředník, \"kariérní soudce\". Odlišně se uvažuje i o uspořádání práva do odvětví a jsou ovšem značné rozdíly v právní terminologii.\n\nO náboženském právu lze říci, že ačkoli (s významnou výjimkou šaríi) již dnes nehraje větší roli, dotýká se nás vliv, který mělo na formování moderních právních systémů, na pojetí hříchu, viny, trestu, vykoupení.\n\nV minulosti na území států sovětského bloku platilo socialistické právo.\n"}
{"id": "868536", "url": "https://cs.wikipedia.org/wiki?curid=868536", "title": "Kadıköy", "text": "Kadıköy\n\nKadıköy (řecky Χαλκηδών nebo Καλχηδών, v češtině též jako Chalkedon, Kalchédón či Chalcedon) je rozsáhlou kosmopolitní městskou částí Istanbulu. Nachází se na severním břehu Marmarského moře. Pokud se nacházíte v historické čtvrti Evropského Istanbulu a podíváte se přes Bospor na druhou stranu, zahlédnete právě Kadıköy (poznáte jej podle horkovzdušného balónu připevněného v přístavišti). Kadıköy je nejen samostatnou Istanbulskou provincií, ale stejně tak se jmenuje také její historické a kulturní centrum s četnými kiny, bary, restauracemi, obchody, galeriemi, rybím bazarem a antickými uličkami.\nTak jak se češi v Praze scházejí na Václavském náměstí pod koněm, tak se i Turci scházejí v Kadıköy pod sochou býka (turecky: boa), která je umístěna na kopci od přístaviště Eminönü, kterému se říká šesticestí (turecky: Altıyol).\n\nChalkedon bylo starověké přístavní město v Bíthýnii v Malé Asii, téměř naproti Byzantiu, na jih od Scutari.\nPůvodně byl Chalkedon megarskou kolonií založenou na místě o tolik horším než se naskýtalo na opačném břehu, že si vysloužil ve věštbě jméno „město slepých“ (\"caecorum oppidum\", Plinius Starší). Ve svých raných dějinách těžil z bohatství Byzantia, byl dobyt satrapou Otanem (kolem roku 513 př. n. l.) a dlouho kolísal mezi spartskými a athénskými zájmy; nakonec jej pergamský král Attalos III. odkázal roku 133 př. n. l. Římanům.\nMěsto téměř zničil pontský král Mithridatés VI., avšak během doby císařské se opět vzmohlo a vyrostlo v něm mnoho nových veřejných staveb. Tento rozkvět ukončily ve 3. století n. l. vpády Gótů do Malé Asie, jež místním způsobily značné škody. Další pohroma pak přišla o sto let později, kdy bylo město vypleněno vojsky císaře Valenta za podporu uzurpátora Procopia. Ze sutin budov nechal Valens postavit akvadukt v Konstantinopoli.\nSvůj význam si Chalkedon přesto podržel až do konce starověku a roku 451 hostil čtvrtý ekumenický koncil. V letech 616–626 ho drželi Peršané, kteří se za krále Husrava II. pokoušeli dobýt Konstantinopol. Od těch dob nastal pomalý úpadek, provázený rozpadem antických staveb. Osmanští Turci použili materiál z rumiště na výstavbu Istanbulu.\nKadıköy se pyšní nejstarší mešitou v Istanbulu, která byla postavena téměř století před dobytím Istanbulu Osmanskými Turky v roce 1453.\nKdyž Osmané dobyli Istanbul, Chalkedon byl pouhým venkovským sídlem mimo ochranu města. Brzy nato byla toto osídlení připojeno k jurisdikci ostatních Konstantinopolských soudů, odkud pochází i dnešní název Kadıköy neboli \"Vesnice soudce\".\nBěhem Osmanské vlády se stal Kadıköy významným trhem pro zemědělské výrobky a časem se stal rezidenční oblastí pro lidi, kteří mohli dojíždět do města lodí. Lidé žijící v Kadıköy byly typickou směsí Osmanské doby: Arméni, Řekové, Židé a Turci.\nV dnešním Kadıköy můžete navštívit několik kostelů (řeckých, arménských, srbských, katolických, protestantských) a synagog.\n\nIstanbulská městský obvod Kadıköy vznikl roku 1928 oddělením od městského obvodu Üsküdar. Dnešní Kadıköy sousedí na severozápadě s městským obvodem Üsküdar, na severovýchodě s městským obvodem Ataşehir, na jihovýchodě s městským obvodem Maltepe.\n\nMěstský obvod Kadıköy se skládá z celkem 21 městských částí:\n\nKadıköy je důležitou dopravní křižovatkou nejen pro ty, co se potřebují dostat přes Bospor z evropské strany Istanbulu na asijskou stranu, ale také pro ty, co se potřebují dostat do jiných koutů Turecka.\n\nLodní doprava: Jedním z nejdůležitějších lodních terminálů v Istanbulu je právě lodní přístav Kadıköy. Jezdí sem lodě z celého Istanbulu i lodě přejíždějící Marmarské moře. Turecký název pro lodní přístav je \"iskele\" a druhý název dostává podle toho, kam směřují lodě, které odtud vyjíždí. V Kadıköy je k dispozici 5 hlavních terminálů: Eminönü iskelesi (lodě jedoucí do Eminönü), Karaköy iskelesi (lodě jedoucí do Karaköy), Beşiktaş iskelesi (lodě jedoucí do Beşiktaşe), Kabataş iskelesi (lodě jedoucí do Kabataşe) a soukromý terminál Istanbulských mořských rychloautobusů (turecky İstanbul Deniz Otobüslerin İskelesi). Kromě těchto 5 hlavních terminálů jsou k dispozici i další s výlety na Princovy ostrovy a projížďkami po Bosporu.\nVlaková doprava: hlavním terminálem je Terminál Haydarpaşa náležící Tureckým drahám, který se nachází jen několik minut chůze od lodního přístavu Kadıköy. Odsud vyjíždí vlaky téměř do všech tureckým měst. Vlakový terminál Haydarpaşa byl otevřen roku 1908 pro linky Istanbul - Bagdád a Istanbul-Damašek-Medina. Pokud máte zájem projet vlakem pouze Istanbul, pak se potřebujete dostat na vlakový terminál v Söğütlüçeşme (turecky Söğütlüçeşme tren istasyonu), který se nachází také jen několik minut chůze od přístavu v Kadıköy.\n\nAutobusová doprava: je neoblíbenějším typem dopravy pro turky. V Kadıköy je dostupný druhý největší autobusový terminál Istanbulu jménem Harem (turecky: Harem Otogarı), odkud vyjíždí autobusy do celého Turecka.\nMetrobus: je nově otevřená autobusová rychlolinka, přejíždějící z evropské strany Istanbulu na asijskou a naopak. Její zastávku naleznete hned vedle vlakového terminálu Söğütlüçeşme, nebo jen několik minut chůze od přístavu Kadıköy.\n\nMetro: V létě roku 2012 se konečně i asijská strana Istanbulu dočkala svého prvního metra M4 Kadıköy - Kartal. Do metra můžete naskočit v Kadıköy kousek od přístaviště. Metro nevede historickou čtvrtí, ale podél hlavní silnice E-5, tudíž je určeno více lidem, kteří dojíždějí za prací.\nNostalgická tramvaj: Historická tramvaj T3 vás proveze z přístaviště v Kadıköy přes historické nákupní zóny do relaxační čtvrtě jménem Moda, kde při šálku kávy můžete obdivovat krásu Marmarského moře, nebo se projít po pěší zóně kolem moře.\n\nMinibusy: Turecké minibusy jsou něco, co by nás Evropany ani ve snu nenapadlo. Jsou to zmenšeniny autobusů, které Vám zastaví, kde si řeknete, a které odchytíte pouhým mávnutím ruky. Nepotřebujete mít zakoupený žádný žeton ani lístek, platí se v hotovosti předáním peněz přímo řidiči. V případě, že máte rádi vysoký adrenalin a chcete zažít něco, co doma nenajdete, pak cesta minibusem je pro Vás to pravé. Zastávka minibusů se nachází přímo u přístavu v Kadıköy.\n\nNejvětší počet budov v Kadıköy má Marmarská univerzita (turecky Marmara Üniversitesi), která se může pyšnit obrovským historickým elegantním kampusem Haydarpaşa (kousek od vlakového terminálu Haydarpaşa).\nNejvětší soukromou univerzitou v Istanbulu je pak Univerzita Yeditepe (česky Univerzita Sedmi Kopců), která se nachází na hoře jménem \"Kayışdağı\" ve východní části územního celku Kadıköy.\nDalší soukromou institucí pro vyšší vzdělání je Univerzita Doğuş (turecky Doğuş Üniversitesi) nacházející se ve čtvrti Acıbadem.\nU středních škol jsou nejvíce známé tyto školy: Kadıköy Anadolu Lisesi, İstanbul Anadolu Lisesi, a Göztepe İhsan Kurşunoğlu Anadolu Lisesi.\n\nKadıköy je zalidněná nákupní čtvrť, s širokou škálu prostředí a architektonických stylů. Ulice jsou různorodé: od úzkých alejí po obrovské třídy jako je Bagdádská ulice (turecky Bağdat Caddesi), nebo pěší zóny jako je ulice Bahariye (turecky Bahariye Caddesi).\nPro labužníky bude správnou adresou největší bazar jídla, který začíná u mešity Osman Ağa (turecky Osman Ağa camii) a nabízí obrovské množství čerstvých potravin, masa i ryb z celého Turecka. Najdete zde chodníky zaplněné pouličními prodavači prodávají ponožky, pirátské kopie populárních románů, kytky, cukrové vaty a další výrobky.\nBoční uličky nabízejí malé galerie, exotické kavárny, knihkupectví s novými i použitými knihami, řemeslnické obchůdky, hudebniny, antikvariáty a divadla.\n\nKdyž se v roce 1992 stala ulice Bahariye (turecky Bahariye Caddesi) pěší zónou, zájem o místní kulturu začal vzkvétat. Naleznete zde Operní dům Süreyya (turecky Süreyya Operası), Kulturní dům Barış Manço nebo Kino Reks.\n\nV jiných částech Kadıköy pak naleznete ještě Kulturní dům Caddebostan (na Bagdátské třídě), Divadlo Halduna Tanera, Umělecké centrum Müjdata Gezena, Divadlo Envera Demirkana a Kulturní centrum Bostanci.\n\nPokud máte rádi hračky, doporučujeme navštívit i Muzeum hraček ve čtvrti Göztepe, která se pyšní kolekcí více než 4000 hraček a miniatur z Turecka i ciziny.\n\nKadıköy je domovem jednoho z nejslavnějších a nejsilnějších sportovních klubu Turecka, sportovního klubu Fenerbahçe. Byl založen v roce 1907 a zaměřuje se především na fotbal, ale působí i v atletice, basketbalu, plavání, veslování, aikido, biliardu, gymnastice, karate, volejbalu, boxu, závodu plachetnic či stolním tenise.\n\nNázev Fenerbahçe pochází složením dvou slov (fener = maják, bahçe = zahrada/pole), v překladu majákové pole, a svůj původ má od majáku, který se nachází právě na pobřeží Marmarského moře v Kadıköy. Své domácí zápasy hraje klub na stadionu Fenerbahçe Şükrü Saracoğlu s kapacitou přes 52 000 diváků.\nV centru Kadıköy se dále nachází i víceúčelová sportovní aréna Caferağa (turecky Caferağa Spor Salonu), která je domovem basketbalových týmů Alpella (mužský tým) a Fenerbahçe Istanbul (ženský tým), a volejbalových týmů.\n\n"}
{"id": "868537", "url": "https://cs.wikipedia.org/wiki?curid=868537", "title": "Montes Pyrenaeus", "text": "Montes Pyrenaeus\n\nMontes Pyrenaeus (česky Pyreneje) je pohoří obklopující východní část Mare Nectaris (Moře nektaru) na přivrácené straně Měsíce. Je dlouhé přibližně 250 km, střední selenografické souřadnice jsou 14,1° J, 41,5° V. Táhne se ze severu od kráteru Gutenberg kolem kráteru Bohnenberger ještě několik desítek kilometrů na jih.\n\nMontes Pyrenaeus pojmenoval německý astronom Johann Heinrich von Mädler podle francouzsko-španělského pohoří Pyreneje.\n\n\n"}
{"id": "868542", "url": "https://cs.wikipedia.org/wiki?curid=868542", "title": "Montes Caucasus", "text": "Montes Caucasus\n\nMontes Caucasus (česky Kavkaz) je pohoří na rozhraní měsíčních moří Mare Imbrium (Moře dešťů) a Mare Serenitatis (Moře jasu) na přivrácené straně Měsíce, navazuje na pohoří Montes Apenninus (Apeniny), od něhož jej odděluje cca 50 km široký „průliv“ mezi oběma moři. Začíná u tohoto průlivu a pokračuje na severo-severovýchod až k výraznému kráteru Eudoxus. Je dlouhé přibližně 520 km, střední selenografické souřadnice jsou 37,5° S, 9,9° V. Vrcholy Kavkazu se nacházejí ve výšce až 6 000 m nad povrchem okolních moří.\n\nV jeho střední části leží kráter Calippus, od něj směrem na východo-severovýchod lze nalézt značně erodovaný kráter Alexander. Západně od pohoří v Moři dešťů leží krátery (postupně od severu k jihu): Cassini, Theaetetus, Aristillus a Autolycus.\n\nMontes Caucasus pojmenoval německý astronom Johann Heinrich von Mädler podle pohoří Kavkaz, které leží na hranici Evropy a Asie.\n\n\n"}
{"id": "868544", "url": "https://cs.wikipedia.org/wiki?curid=868544", "title": "481 (číslo)", "text": "481 (číslo)\n\nČtyři sta osmdesát jedna je přirozené číslo. Římskými číslicemi se zapisuje CDLXXXI a řeckými číslicemi υπα. Následuje po čísle čtyři sta osmdesát a předchází číslu čtyři sta osmdesát dva.\n\n481 je:\n\n"}
{"id": "868546", "url": "https://cs.wikipedia.org/wiki?curid=868546", "title": "Kavkaz (rozcestník)", "text": "Kavkaz (rozcestník)\n\nKavkaz je název pro: \n"}
{"id": "868550", "url": "https://cs.wikipedia.org/wiki?curid=868550", "title": "007 Legends", "text": "007 Legends\n\n007 Legends je videohra žánru FPS od společnosti Eurocom pro platformy PS3, Xbox360, Windows, PC a Wii U. Hra pojednává o agentovi 007 Jamesi Bondovi. Vyšla u příležitosti padesátého výročí vzniku postavy \"agenta 007\". Hra má celkem 6 misí, každá znázorňuje jeden film. Jedná se o mise \"Goldfinger\", \"Ve službách Jejího Veličenstva\", \"Moonraker\", \"Povolení zabíjet\", \"Dnes neumírej\" a \"Skyfall\" (vyšlo jako stahovatelné DLC). Ve všech misích má agent 007 podobu současného herce Daniela Craiga. Hráč má po celou hru přístup k široké škále zbraní, např.: Walther P99, AK-47, či Sigmus 9. Hra byla kritizována kvůli špatné grafice a hratelnosti.\n\nHra začíná scénou z filmu Skyfall, kdy je Bond postřelen a po pádu do vody se mu přehrávají vzpomínky z jeho misí.\n\nAgent 007 se probudí v hotelovém pokoji po ráně do hlavy, kterou mu uštědřil \"Oddjob\". Bond spatří na posteli mrtvou \"Jill Mastersonovou\", jak je potřená zlatem. Následují úvodní titulky a po nich se Bond dostane do Goldfingerovy továrny, kde způsobí výpadek proudu a musí se prostřílet a proplížit hordami korejských vojáků. Když Bond zaslechne mluvit \"Goldfingera\", \"Pussy Galore\" a korejského podnikatele o operaci \"Grand Slam\", při které má být (jak se Bond domnívá) ukradeno zlato z pevnosti Fort Knox, seznámí se s \"Pussy\" a proniká do Auricovy kanceláře, kde se jeho předpoklady potvrdí. Bond je však odhalen \"Goldfingerem\" a \"Oddjob\" se ho pokusí zabít svým kloboukem s kovovou obrubou. Bond unikne z továrny \"Auric Enterprises\" a nasedne do Aston Martina DBS. Korejský podnikatel však sedí na sedadle spolujezdce a míří na něj pistolí. Bond ho s pomocí vystřelovací sedačky vyhodí z auta, načež je zasažen střelou ze stíhačky. Bond se probudí připoután u průmyslového laseru, jehož paprsek se pomalu blíží k Bondovým genitáliím. 007 následně \"Goldfingera\" přesvědčí, že má pro něj větší cenu živý a je uspán. Mise vrcholí útokem na skladiště zlata v Kentucky Fort Knox, kde se Bond od \"Goldfingera\" dozví, že jeho plánem nebylo ukrást zlato, ale výbuchem ho znehodnotit. Vynoří se \"Felix Leiter\", bondův přítel ze CIA, a vysvětlí mu, že vyměnil \"Pussy Galore\" nádrže s plynem v letadle. Bond se dostane k bombě a zabije v pěstním souboji \"Oddjoba\". James Bond těsně před výbuchem bombu zneškodní a odpočet se zastaví na čísle 007. 007 letí letadlem s Pussy do Bílého domu a je překvapen \"Goldfingerem\", který vystřelí a letadlo začne padat. \"Goldfinger\" je vysán z letadla a Bond se blíží k pilotově kabině.\n\nZde musí agent 007 zastavit padoucha \"Blofelda\", který má v této misi fiktivní podobu. Účinkují \"Agent 007\", \"Blofeld\", \"Tracy\" \"a\" \"Marc Ange Draco\". Bond a \"Tracy\" společně lyžují ve Švýcarsku, když v tom jsou přepadeni \"Blofeldovými\" muži. \"Tracy\" ujede na sněžném skútru a 007 ji následuje na lyžích a odstřeluje zločince. Následně Bonda zavalí lavina a vidí jak je \"Tracy\" naložena do vrtulníku a \"Blofeld\" s ní letí pryč. Dále se \"Bond\" a \"Draco\" pokouší \"Tracy\" zachránit útokem na \"Výzkumný ústav Piz Gloria\". Sjedou do podzemí a v ložnicích hledají \"Tracy\". Když ji najdou, Bond se vydává za \"Blofeldem\" skrz laboratoře kde zjišťuje, že \"Blofeld\" chce pomocí několika žen po světě rozprášit virus \"Omega\". 007 je však přistižen a \"Blofeld\" do kanceláře pustí jedovatý plyn. Bond se dostane ven a pronásleduje Bonda až k lanovce, ke které se sveze po laně. Blofeld Bonda stáhne dolů a následuje pěstní souboj končící \"Blofeldovým\" pádem do rokle.\n\nJames Bond jede s \"Tracy\" v Aston Martinu DBS těsně po svatbě. V tom se z rohu vynoří \"Blofeld\", který očividně pád přežil, a vystřelí na auto. Bond je naživu, zjistí však, že \"Tracy\" zahynula. Následně je Bond v domě \"Felixe Leitera\", který má velká zranění a přísahá pomstu \"Sanchezovi\", drogovému magnátovi. Agent 007 letí s agentkou CIA \"Pam Bouvierovou\" do \"Sanchezovy\" rafinerie. \"Pam\" si setkání se \"Sanchezem\" tajně natočila. Bond pronikne do rafinerie, a zjistí, že \"Sanchez\" pašuje drogy. Umístí tedy na různá místa 6 bomb a hledá \"Sanchezovu\" kancelář, kde získá \"Sanchezovu\" složku o \"operaci Delta\". \"Pam\" je přistižena a agent 007 odpálí bomby. Bond v souboji porazí \"Sanchezova\" nohsleda jménem \"Dario\". James Bond a \"Pam\" se prostřílí k helikoptéře a Bond poté seskočí na jeden ze \"Sanchezových\" džípů. Agent 007 pronásleduje kamion se \"Sanchezem\", ten však havaruje a \"Sanchez\" s mačetou chce Bonda porazit. Bond vytáhne zapalovač co mu daroval \"Felix\", hodí ho na \"Sancheze\" a ten uhoří.\n\nMise začíná v ledovém paláci na Islandu, kde se 007 setká s \"Jinx\", která má podobu \"Gabriely Montaraz\". Následuje plížení se v ledovém paláci. Mise vrcholí honičkou a končí tím, že agent 007 s \"Jinx\" vyskočí z letadla a odletí ve vrtulníku.\n\nZde mise probíhá převážně na kosmické stanici. \"Holly Goodhead\" nemá podobu \"Lois Chiles\", ale \"Jane Perry\". Dále v misi účinkuje \"Hugo Drax\", kterého namluvil Michel Lonsdale. Mise začíná plížením v \"Draxově\" vesmírném centru na zemi. Poté Bond a \"Holly\" odletí raketoplánem \"Moonraker\" na kosmickou stanici, kde se 007 setká s obrem s kovovými zuby jmenem Čelisti (anglicky \"Jaws\"). Mise končí že agent 007 zažene \"Draxe\" do výstupové komory a následně je \"Drax\" vysán do vakua.\n\nNa začátku se mise věrně drží filmu, až do doby, kdy se agent 007 vynoří, potom následuje epizoda v Hongkongském mrakodrapu, kde agent 007 pronásleduje záporáka jménem \"Patrice\" a tím překvapivě hra končí. V misi neúčinkuje \"Raoul Silva\" a není v ní o něm žádná zmínka. Jediné vedlejší postavy jsou \"Patrice\" a \"Eve Monneypenny\".\n\nV následující tabulce jsou uvedeny jména postav, podoba a hlas.\n\nHudbu složil Kevin Kiner, David Arnold složil titulní melodií, která je coververzí písně Goldfinger od Shirley Bassey.\n"}
{"id": "868555", "url": "https://cs.wikipedia.org/wiki?curid=868555", "title": "Valentina Jegorovová", "text": "Valentina Jegorovová\n\nValentina Michajlovna Jegorovová ( ; * 16. února 1964 Izderkino) je bývalá ruská atletka, běžkyně na dlouhé tratě, olympijská vítězka v maratonu z roku 1992.\n\nPři olympijském maratonu žen v Barceloně bylo dusné počasí a vlhko. Na start se 1. srpna 1992 postavilo 46 závodnic. Počáteční tempo nebylo příliš vysoké (10 km 36:27). Jegorovová běžela neustále v čelní skupince závodního pole. Spolu s ní zůstala na špici v posledních kilometrech pouze Japonka Juko Arimoriová. Díky úspěšnému nástupu necelý kilometr před cílem zvítězila o 8 sekund Jegorovová.\n\n"}
{"id": "868560", "url": "https://cs.wikipedia.org/wiki?curid=868560", "title": "Jiří Valter", "text": "Jiří Valter\n\nJiří Valter (* 6. února 1952 Brno), známější spíše jako Big Boss, je český muzikant, zakladatel skupiny Root a zakladatel české odnože Církve Satanovy.\n\nNarodil se 6. února 1952 v Brně pianistovi a profesorovi Milanu Valterovi a laborantce v chemickém závodě. Vystudoval gymnázium a poté dva ročníky sociální-právní nástavby. Nejdříve se živil jako bluesový zpěvák, později se dostal k hard rocku a nakonec dospěl až k black metalu. V roce 1987 založil svůj nejslavnější hudební projekt – Root, se kterým vystupuje dodnes. Později také založil vedlejší projekt, Equirhodont.\n\nJe znám i jako kontroverzní osobnost české metalové scény. Je také zakladatelem české pobočky Církve Satanovy. Jako host se také objevuje na albech Moonspell (\"At the image of Pain\"), Helheim (\"The Thrall And The Master\", \"Oaken Dragons\"), Behemoth (\"Jáma Pekel\"), Winter Horde, Asgardu (\"Pátý Květen\") a mnoha dalších.\n\nBig Boss byl veleknězem Církve Satanovy praktikující LaVeyův satanismus a v Česku založil její odnož, Československou církev Satanovu. Byl osobně (po telefonu) jmenován Antonem Szandorem LaVeyem do funkce velekněze. Svou činnost v církvi ukončil „Prohlášením 666“, jelikož byl postaven před volbu Root nebo církev. Ta se po jeho odchodu, pod vedením mistra Pavla Brndiara f. Archechempe a dalších zkušených adeptů, transformovala v První Česko-Slovenský Chrám Církve Satanovy. Jako první u nás Přeložil Satanskou bibli. Big Boss C.S. vedl do roku 2004, než vedení předal mladším členům a odešel do ustraní. Po LaVeyově smrti se pohádal s Blanche Bartonovou, která po něm chtěla, aby zaplatil nějaké peníze – Big Boss odpověděl, že se chová, jako by vedla žebravý řád a že z ní „\"určitě LaVey chrlí v pekle síru\"“.\n\n\n\n\n"}
{"id": "868561", "url": "https://cs.wikipedia.org/wiki?curid=868561", "title": "Roháčka (Čierna hora)", "text": "Roháčka (Čierna hora)\n\nRoháčka (1029 m n. m.) je nejvyšším bodem Čierné hory. Nachází se mezi vesnicemi Margecany, Klenov, Hrabkov a Kluknava. Přes vrchol prochází okresní a krajská hranice mezi okresy Gelnica (Košický kraj) a Prešov (Prešovský kraj). Vrchol je pokryt vzrostlým lesem a neposkytuje žádný výhled. Skalnatý hřeben vybíhající severozápadním směrem umožňuje omezené výhledy na Branisko, Šarskou vrchovinu, Čergov a Slanské vrchy.\n\n\n"}
{"id": "868564", "url": "https://cs.wikipedia.org/wiki?curid=868564", "title": "Willy and the Poor Boys", "text": "Willy and the Poor Boys\n\nWilly and the Poor Boys je čtvrté studiové album americké rockové skupiny Creedence Clearwater Revival. Jeho nahrávání probíhalo během roku 1969 ve Fantasy Studios v kalifornském městě Berkeley. Album pak vyšlo v listopadu téhož roku u vydavatelství Fantasy Records jako poslední album skupiny, vydané v tomto roce. V předešlých měsících vyšla ještě alba \"Bayou Country\" (leden) a \"Green River\" (srpen). V žebříčku 500 nejlepších alb všech dob amerického časopisu \"Rolling Stone\" se album umístilo na 392. příčce.\n\n\n"}
{"id": "868566", "url": "https://cs.wikipedia.org/wiki?curid=868566", "title": "Chlieviská", "text": "Chlieviská\n\nChlieviská (1024 m n. m.) je nejvyšším bodem Žiaru. Nachází se mezi vesnicemi Ondrašová, Abramová a Vrícko na hranicích okresů Martin a Turčianske Teplice (Žilinský kraj). Leží v geomorfologickém podcelku Sokol, nejvyšší části pohoří. Na jihozápadě je hora oddělena sedlem od vrcholu Sokol (1013 m), na severovýchodě dalším sedlem od vrcholu Zniev (985 m). Jihovýchodní svahy spadají k břehům řeky Turiec, severozápadní k břehům říčky Vríca.\n\nNa vrchol nevedou žádné turistické stezky. Přístup je možný po neznačených lesních cestách z okolních obcí nebo po hřebeni od Znievského hradu.\n\n"}
{"id": "868568", "url": "https://cs.wikipedia.org/wiki?curid=868568", "title": "Pečlivý člověk", "text": "Pečlivý člověk\n\nPečlivý člověk (v anglickém originále \"A Careful Man\") je jedna z deseti krátkých povídek z knihy anglického spisovatele Fredericka Forsytha Žádné stopy (v originále No Comebacks).\n\nTento příběh vypráví o úspěšném obchodníkovi s mincemi z londýnské City Timothy Hansonovi, který se od svého osobního lékaře v dubnu nejmenovaného roku dozví o nevyléčitelném stadiu rakoviny, kterým trpí. Rozhodne se tedy učinit poslední pořízení, které svěří do úschovy svému osobnímu příteli a advokátovi Martinu Poundovi. Na podzim téhož roku zemře a jeho právník Pound obešle Hansonovy dědice, kterými je jeho sestra, její manžel a syn. Po přečtení závěti je zjištěno, že zdědili veškerý jeho majetek, ale pod podmínkou, že bude pohřben v moři. Je tedy učiněno, jak Hanson ve své závěti žádal a rodina jeho sestry čeká na dědictví.\n\nPrávník Pound však zjistí, že Hanson ještě před smrtí zpeněžil veškerý svůj majetek a peníze jsou neznámo kde. Najatý detektiv zjistí, že Hanson za ně koupil 250 ingotů ryzí platiny a podle jeho názoru byla právě rakev, ve které se nechal pohřbít, udělána z oné platiny.\n\nJenže ke konci příběhu se čtenář dozví, že to byl pouze trik, jak se Hanson vyhnul daňovému úřadu a nenasytné sestře, když nákup platiny použil jako převodní kanál pro zakrytí svého majetku, který skrz tyto peníze věnoval jako dar sirotčinci a k závěru je zmíněno, že Hansonovo sídlo v Kentu pravděpodobně koupil obdarovaný sirotčinec.\n"}
{"id": "868572", "url": "https://cs.wikipedia.org/wiki?curid=868572", "title": "Montes Haemus", "text": "Montes Haemus\n\nMontes Haemus je pohoří obklopující jihozápadní část Mare Serenitatis (Moře jasu) na přivrácené straně Měsíce. Je dlouhé přibližně 400 km, střední selenografické souřadnice jsou 17,1° S, 12,0° V.\n\nOblast jihozápadně od pohoří je bohatá na hladké planiny, nachází se zde Lacus Lenitatis (Jezero mírnosti), Lacus Odii (Jezero nenávisti), Lacus Doloris (Jezero bolesti), Lacus Gaudii (Jezero radosti), Lacus Hiemalis (Jezero zimy) a Lacus Felicitatis (Jezero štěstí). Východně od střední části hor leží v Moři jasu kráter Sulpicius Gallus, od něhož se severně podél pásma táhnou brázdy Rimae Sulpicius Gallus. V jižní části pohoří leží dva středně velké krátery Menelaus a Auwers.\n\nMontes Haemus pojmenoval gdaňský astronom Johannes Hevelius (1611–1687) podle bulharského pohoří Stara planina (dříve mělo řecký název Haemus).\n\n\n"}
{"id": "868576", "url": "https://cs.wikipedia.org/wiki?curid=868576", "title": "Pýr plazivý", "text": "Pýr plazivý\n\nPýr plazivý (\"Elytrigia repens\") je jeden ze dvou druhů vzrůstné vytrvalé plevelné trávy pýru, vyskytující se na třech čtvrtinách orné půdy České republiky.\n\nTento plevelný druh pochází z Evropy, severní Afriky a mírného podnebného pásu Asie. Pro svou velkou konkurenční schopnost se rozšířil do mnoha zemědělských oblastí na obou polokoulích. Vyrůstá téměř na veškerých typech půd, písčitých i těžkých, zásaditých nebo kyselých, snáší i mírné zasolení. Nejčastěji se vyskytuje v zahradách, na polích, vinicích i rumištích, okolo příkopů a v blízkosti cest; v České republice je hojný od nížin až do horských oblastí.\n\nUpřednostňuje pozemky s půdou vlhkou, lehkou a živinami hojně zásobenou, především s dostatkem dusíku, ve které se rychle množí. Na suchých písčitých půdách jeho kořeny pronikají až do hloubky okolo 2 m kde snáze naleznou potřebnou vláhu. S oblibou vyrůstá na místech plně osluněných a proto bývá hojný na strništích, polích a záhonech zbavených plodin. Uspokojivě roste i při slabším zastínění, méně však kvete.\n\nJe to vytrvalá středně vysoká až vzrůstná travina s poměrně mělce kořenícími tuhými a pevnými článkovitými oddenky, v mládi žlutavě bílými a později hnědnoucími. Na každé uzlině článku je pod šupinou patrný stonkový pupen z něhož může vyrůst stéblo a na konci článku je špičatá koncová šupina. Rostlina netvoří trs, dojem trsu pouze vytváří skupina lodyh vyrůstajících z hustě nahromaděných pupenů.\n\nStébla se 3 až 5 kolénky jsou hladká, přímá nebo v kolénkách vystoupavá. Neplodná jsou kratší, plodná až 1,2 m vysoká. Jejich čárkovité listy jsou sytě zelené až šedé, na líci mírně drsné, ploché čepele jsou od 5 do 15 mm široké a od 10 do 20 cm dlouhé. Listy vyrůstají z v mládí brvité a později hladké pochvy s kratičkým jazýčkem a delšími oušky; vernace listů je stočená.\n\nPlodná stébla jsou zakončena přímým, tuhým, zprohýbaným úzkým dvouřadým lichoklasem 7 až 15 cm dlouhým. Je složen z 15 až 20 vejčitě kopinatých, zploštělých, přisedlých klásků které vyrůstají na protilehlých stranách vřetene a jsou k němu přivráceny širší plochou. Klásek 8 až 20 mm dlouhý je běžně tvořen 5 kvítky a má 2 protilehlé, obvykle 5žilné plevy o stejných délkách od 6 do 12 mm. Podélně žilkované pluchy dlouhé 8 až 13 mm a širší než plevy jsou špičaté nebo častěji s krátkou osinou. Pluška je mírně kratší, po okrají jemně zubatá. Květenství pýru plazivého rozkvétají v červnu až srpnu.\n\nZralé klásky často opadávají vcelku. Plody jsou úzce kopinaté okoralé (pluchaté) obilky. Na hřbetu jsou smáčknuté s mělkou rýhou, mají kyjovitou pastopečku a jsou objaté šedobílými až nažloutlými pluchami s obvykle přímou osinou. Obilka bývá dlouhá 7 a široká 2 mm, tisíc semen váží 2,5 gramů.\n\nRostlina se rozmnožuje semeny nebo dlouhými pevnými plazivými podzemními oddenky.\n\nZdatná rostlina dává z jednoho stébla až 100 obilek které klíčí při teplotě 20 až 30 °C spolehlivě z hloubky 1 cm, z 8 cm již jen zřídka. Rostliny více kvetou a vytvářejí obilky na půdách suchých a ulehlých nebo v suchých létech, ve vlhkých téměř nekvetou, ale zato se intenzivně šíří oddenky.\n\nSemena nemají výrazné období klidu a mnohdy vyklíčí již na podzim po uzrání, za chladného podzimu klíčí až na jaře. Mladé rostlinky rostou velmi rychle, zhruba již po měsíci vytvářejí oddenek schopný vegetativní reprodukce. V prvém roce vyrůstají z oddenků pouze neplodná stébla bez klasů, teprve stébla vyrostlá druhým rokem mají klasy. Na obdělávaných polích, kde jsou oddenky během vegetačního období často porušovány, vykvétá pýr plazivý jen velmi zřídka.\n\nVegetativní rozmnožování převažuje v obdělávané půdě. Oddenek mívá v kypré půdě články dlouhé téměř 8 cm a dále se hojně větví, jejich konce vyrůstají směrem nahoru a ostré špice oddenků prorážejí i měkké části jiných rostlin, např. brambory; v ulehlé půdě bývají články dlouhé jen okolo 1 cm. Pupeny na oddencích mají krátkou dobu vegetačního klidu, prvé mladé výhonky vyrůstají z jara ještě pod tajícím sněhem a poslední až při prvém zámrazu.\n\nRostliny vytvářejí ohromné množství oddenků, na 1 m² až 350 m rozvinuté délky, a na nich spoustu pupenů z kterých mohou vyrůst nové rostliny; obvykle ale vyraší míň než polovina pupenů. V kypré půdě je převážná část oddenků v hloubce 10 až 30 cm, v ulehlé půdě jen 3 až 5 cm pod povrchem. Čím je oddenek blíže k povrchu, tím z něj více pupenů vyroste. Dostane-li se kus utrženého oddenku k povrchu, vyklíčí téměř všechny spící pupeny.\n\nPýr plazivý je posuzován především jako velice nebezpečný plevel, jehož výskyt je nutno regulovat jak vhodným agrotechnickým postupem, tak i chemicky. Jako u většiny škodících rostlin lze i zde najít vlastnosti, pro které si zaslouží nebýt zcela vyhuben.\n\nPrvořadé je jeho škodlivé působení na všechny kulturní rostliny, při kterém využívá svých vysokých konkurenčních schopností k omezování růstu jiných. Do půdy vylučuje ze svých živých i odumírajících částí alelopatickou látku, glykosid agropyren, který potlačuje vývin ostatních rostlin. Dále již vyrostlé rostliny zastiňuje a svým bohatě rozprostřeným kořenovým systémem jim odebírá vláhu a živiny. Na nežádoucích místech se proto úporně likviduje hlubokou orbou, vláčením, plečkováním, herbicidními postřiky i vyváženým střídáním pěstovaných plodin.\n\nMladé obrůstající rostlinky se dobře dají spásat a posečeny dávají průměrnou kvalitu i výživu, v minulosti byl často využíván jako příležitostné krmivo pro dobytek. Může se také vysévat na místa, kde potřebujeme rychle stabilizovat půdu, což svými hustými oddenky dobře dokáže.\n\nMá známé léčivé účinky a je tradiční léčivou rostlinou. Na podzim se sbírají jeho oddenky, po omytí se rozřežou a rychle usuší. Droga (Radix graminis), podávána ve formě odvarů, je hydroskopická a je nutno ji uchovávat v uzavřené nádobě. Obsahuje inositol, draselné soli, sacharidy, slizy, kyselinu křemičitou, inulin a různé enzymy. Nejčastěji se používá vnitřně k podpoře vylučování moči, tím se urychluje likvidace nežádoucích solí a zmenšují se otoky. Dále kladně ovlivňuje hospodaření s tuky, snižuje cholesterol a hladinu cukru v krvi, preventivně působí na játra a zlepšuje látkovou výměnu.\n\nV přírodě ČR se vyskytují dva poddruhy pýru plazivého.\nMnohem hojnější je\na naopak vzácnější, rostoucí na sušších místech je\n\n\n \n"}
{"id": "868580", "url": "https://cs.wikipedia.org/wiki?curid=868580", "title": "Montes Carpatus", "text": "Montes Carpatus\n\nMontes Carpatus (česky Karpaty) je pohoří na jižním okraji Mare Imbrium (Moře dešťů) severně od výrazného paprskovitého kráteru Koperník na přivrácené straně Měsíce. Pohoří je orientováno ve směru východ-západ a je dlouhé přibližně 400 km. Střední selenografické souřadnice jsou 14,6° S, 23,6° Z. Jednotlivé horské masivy a kopce, z nichž se skládá jsou průměrně vysoké 1 000 – 2 000 m.\n\nZápadní část pohoří začíná u kráteru T. Mayer. Ve východní části severně od kráteru Koperník se nachází kráter Gay-Lussac.\n\nMontes Carpatus pojmenoval německý astronom Johann Heinrich von Mädler podle středoevropského pohoří Karpaty.\n\n\n"}
