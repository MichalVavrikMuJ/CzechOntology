{"id": "950345", "url": "https://cs.wikipedia.org/wiki?curid=950345", "title": "Miloslav Bačiak", "text": "Miloslav Bačiak\n\nMiloslav Bačiak (* 28. října 1952) je bývalý český politik, od října do listopadu 2013 poslanec Poslanecké sněmovny PČR, bývalý člen hnutí ANO 2011.\n\nDle svého životopisu vystudoval vojenskou střední školu a vojenskou vysokou školu, obor pilot. Podle osobního spisu působil v armádě postupně na pozicích technik u vrtulníku, pilot vrtulníku a zástupce velitele pro politické věci. Po odchodu do civilu začal pracovat pro ústavy stavební nebo makro-molekulární chemie. Při práci měl údajně, opět dle svého životopisu, studovat Chemicko-technologickou fakultu Univerzity Karlovy v Praze. Takovou fakultu, dle vyjádření mluvčího Karlovy univerzity, ovšem tato škola nikdy neměla a nemá. V roce 1991 měl údajně získat titul RNDr., kde měl být titul získán, není známo. Titul doc. měl dle svého životopisu údajně získat na Švýcarské univerzitě sv. Jiří (Škola má pobočku v Praze, je však je registrována v Grenadě a akreditována na Britských Panenských ostrovech.). Ministerstvo školství ovšem tuto instituci neuznává jako vysokou školu. V databázi absolventů habilitačního řízení ministerstva školství, kteří získali titul docent, Miloslav Bačiak není. Titul Ph.D., který má údajně také mít, opět není známo, odkud je získán. Dále měl údajně vyučovat na několika vysokých školách. Opět není známo a doloženo na jakých a zdali vůbec. Všechny vysokoškolské tituly, i to že měl působit jako vysokoškolský pedagog, je nedohledatelné a nedoložené. Jediný zdroj tohoto tvrzení, je pouze vyjádření samotného pana Bačiaka. Dnes je již dle svých slov v důchodu. Působí také jako jednatel ve firmě HB Gran s.r.o. Žije v Havlíčkově Brodě.\n\nV první den voleb do Poslanecké sněmovny PČR (tj. 25. října 2013) přinesly tištěné regionální noviny Jihlavské listy zprávu (elektronicky již o den dříve ve zkrácené podobě), že bývalý vojenský pilot Miloslav Bačiak pracoval i jako politruk v Havlíčkově Brodě a Piešťanech, kde byl učitelem létání a že byl v 70. letech 20. století evidován v seznamu Archivu bezpečnostních složek jako důvěrník u vojenské kontrarozvědky. Jihlavské listy také zveřejnily informaci, že je nositelem titulu RSDr. V životopise, který Bačiak poskytl hnutí ANO 2011, tyto skutečnosti zamlčel (zmínil jen, že byl členem KSČ). Minulost politruka po otištění článku Bačiak přiznal, titul RSDr. dále popírá. Každopádně ještě 24. října 2013 večer písemně oznámil, že z důvodu hrozícího mediálního poškození hnutí ANO 2011 z něj dobrovolně vystupuje a v případě svého zvolení poslancem rezignuje (v době zveřejnění zprávy již totiž nebylo možné z kandidátky odstoupit, ani kandidáta vyškrtnout).\n\nVe volbách do Poslanecké sněmovny PČR v roce 2013, v nichž kandidoval ze druhého místa kandidátky hnutí ANO 2011 v Kraji Vysočina, pak byl i přes zveřejnění informace o své minulosti zvolen poslancem. Po zvolení prohlásil, že dodrží svůj slib a 29. října 2013 odešle svou rezignaci i doporučeným dopisem. Dopis s rezignací předal na podatelnu Sněmovny 19. listopadu, tento akt nabyl platnost až po doručení dopisu nově zvolenému předsedovi dolní komory. První schůze Sněmovny, která byla zahájena 25. listopadu 2013, se již nezúčastnil. Mandát poslance mu formálně zanikl dne 27. listopadu 2013 po zvolení předsedy Poslanecké sněmovny PČR.\nVe Sněmovně jej nahradil Jan Sobotka.\n"}
{"id": "950348", "url": "https://cs.wikipedia.org/wiki?curid=950348", "title": "Horná Strehová", "text": "Horná Strehová\n\nHorná Strehová je obec na Slovensku, v okrese Veľký Krtíš v Banskobystrickém kraji. Žije zde  obyvatel.\n\nObec leží na jihovýchodním okraji Krupinské planiny v údolí řeky Tisovník, která protéká jihozápadní hranicí obce. Povrch území obce je rovinný až kopcovitý tvořený andezitickými tufy.\n\nNa úbočích a v lesících rostou dubové, habrové a akátové lesní porosty.\n\nObcí křižují silnice I/75 Lúčenec – Sládkovičovo II/591 Víglaš – Dolná Strehová.\n\nNa území obce byly nalezeny fragmenty halštatské kultury a byla zde sídliště pilinské kultury a slovanské z období povelkomoravské.\n\nPísemná zmínka o obci z roku 1493 uvádí název \"Zthergowa\". Další historické názvy jsou: v roce 1549 – \"Felsewstragowaa\", 1582 – \"Feolsio Ztryhoua\", 1573 – \"Folsó Stregowa\", 1773 – \"Felső-Sztregova, Horne Strhare\", 1786 – \"Felschő-Stregowa, Strehowa\", 1808 – \"Felső-Sztregova, Horní Střehowá\", 1863 – \"Felsőstregova\", 1873 – \"Felsősztregova\", 1920 – \"Horná Strehová.\" \n\nV soupise papežských desátků z let 1332–1337 je uveden kněz z farnosti \"Stregova\" a v listině z roku 1338 je uvedeno, že kostel je zasvěcený Všem svatým. V záznamu o sporu o majetky je uveden i název \"Dolni Strehové\" (\"Alsoztregowa\"), to dokládá rozdělení Strehové na dvě části.\n\nObec původně patřila rodu Abolovců, od roku 1327 Szécsényiovcům, následně k panství Divinskému. V 17. století byly majetky obce rozděleny mezi panství Divinské a Modrokamenské. V roce 1828 zde bylo 36 domů a 301 obyvatel.\n\nHlavní obživou bylo zemědělství.\n\n\n\n"}
{"id": "950349", "url": "https://cs.wikipedia.org/wiki?curid=950349", "title": "FDGB-Pokal", "text": "FDGB-Pokal\n\nFDGB-Pokal (německy celým názvem \"Freier Deutscher Gewerkschaftsbund Pokal\") byla fotbalová pohárová vyřazovací soutěž v Německé demokratické republice (fotbalový pohár Německé demokratické republiky).\n\nPořádala se od roku 1949 po vzniku NDR. Předchůdcem byl Tschammer-Pokal, který se hrál v Německu od roku 1935. Prvním vítězem FDGB-Pokalu se v roce 1949 stal klub BSG Waggonfabrik Dessau, který později změnil název na původní SV Dessau 05. Nejúspěšnějšími kluby byly se sedmi prvenstvími 1. FC Magdeburg a Dynamo Drážďany (názvy klubů se nezřídka měnily). V roce 1991 krátce po sjednocení Německa soutěž zanikla.\n\nZdroj:\nPozn.: vítěz je uveden tučně\n\n\n"}
{"id": "950353", "url": "https://cs.wikipedia.org/wiki?curid=950353", "title": "Jürgen Kocka", "text": "Jürgen Kocka\n\nJürgen Kocka (* 19. dubna 1941, Hejnice, nacistické Německo, dnes Česká republika) je německý historik. \n\nVyučuje na vysoké škole a v letech 2001 až 2007 působil jako prezident berlínského a před tím (mezi roky 1992 a 1996) vedl postupimské Centrum pro soudobé dějiny, jež roku 1992 sám založil. Od roku 2008 je viceprezidentem Berlínsko–braniborské akademie věd a humanismu. Patří k hlavním postavám nové sociální historie, především Bielefeldské školy. Své odborné bádání zaměřil jednak na výzkum a historii zaměstnanců ve velkých německých a amerických firmách a jednak na historii evropské buržoazie. Ovlivněn metodami Ernesta Lambrousseho se snaží o analýzu společenských procesů německé společnosti pohledem modernizace, industrializace a vytváření moderní Evropy.\n\nZa své působení získal několik ocenění:\n\nVýběr z Kockova díla:\n\nV  němčině:\n"}
{"id": "950356", "url": "https://cs.wikipedia.org/wiki?curid=950356", "title": "Matthias Blazek", "text": "Matthias Blazek\n\nMatthias Blazek (* 5. leden 1966, Celle) je německý historik a žurnalista. \n\nNarodil se v Celle a vyrůstal v Hannoveru. Po ukončení gymnázia studoval administrativa na univerzitě v Hildesheimu.\n\nJedná se o autora publikací z oblasti historie, které se věnují dějinám Třetí říše. Pracoval též v řadě médií, např. \"Celler Blickpunkt\" či v letech 2008 v \"Anzeiger für Burgdorf & Uetze\". Matthias Blazek napsal knihu o Bitvě u Trutnova a knihu o kata v Prusku a Německé Říše 1866–1945 ročník. \n\nBlazek začal přispívat do novin a časopisů ve věku 21 let. V letech 1994–99 žil ve Francii. Od roku 2013 působí jako náměstek primátora Adelheidsdorf. \n\n\n"}
{"id": "950357", "url": "https://cs.wikipedia.org/wiki?curid=950357", "title": "Jindřich VI. (1. část)", "text": "Jindřich VI. (1. část)\n\nJindřich VI. (1. část) je historická hra Williama Shakespeara napsaná zřejmě v roce 1591. Spoluautorem mohl být Thomas Nashe. Hra se odehrává v době anglického krále Jindřicha VI.\n\nZatímco druhá část \"Jindřicha VI.\" se zabývá královou neschopností potlačit hašteření šlechty a nevyhnutelnosti ozbrojeného konfliktu a třetí část popisuje hrůzy onoho konfliktu, první část se zabývá ztrátou anglických území ve Francii a politickými machinacemi vedoucími k válce růží, jelikož anglický politický systém se rozpadá kvůli osobním konfliktům a žárlivosti. V této hře vystupují četné historické postavy, které jsou zobrazeny tendenčně, zvláště to platí o Janě z Arku, která je vylíčena vyloženě v temných barvách jako čarodějnice a intrikánka, která využívala spolupráci s temnými silami a přinutila burgundského vévodu v kritické situaci zradit Anglii.\n\nAčkoliv Shakespeare nemusel nutně napsal trilogii \"Jindřich VI.\" v chronologickém pořadí, divadelní společnosti často spojují tyto tři hry s Richardem III. Vzniká tak tetralogie pokrývající celé období období války růží od smrti Jindřicha V. v roce 1422 po vzestup Jindřicha VII. v roce 1485.\n\n\nHra začíná pohřbem Jindřicha V. Jeho bratři, vévodové z Bedfordu a Gloucesteru, a strýc, vévoda z Exeteru, vyjadřují pochyby, že Jindřichův malý stejnojmenný syn dokáže vládnout zemi v těchto neklidných časech. Přicházejí zprávy o úspěšném tažení francouzského prince Karla. Mezitím se v Angličany obleženém Orleáns setkává Karel s mladou ženou (Janou z Arku), která tvrdí, že ví, jak nepřítele porazit.\n\nV Anglii spor Richarda Plantageneta a vévody ze Somersetu zasahuje celý dvůr. Richard je rozhodnutý pro svůj rod znovu získat území a pocty. Ve Francii francouzská strana získá a znovu ztratí Rouen. Jana z Arku se vydá přesvědčit burgundského vévodu, který je na straně Anglie, aby se přidal na francouzskou stranu.\n\nJindřich VI. přijíždí do Paříže a dozvídá se o burgundské zradě. Žádá Richarda a Somerseta, aby zapomněli na svůj konflikt a aniž by si byl vědom dané implikace, zvolí rudou růži, a tak se symbolicky stává spojencem Somerseta a odcizí se s Richardem. Odjíždí zpět do Anglie. Hrabě Talbot přijíždí k Bordeaux, ale je obklopen francouzskou armádou. Žádá o posily, ale Richard ani Somerset je nepošlou, a tak je anglická armáda zničena a Talbot i jeho syn zabiti.\n\nPo bitvě Janu z Arku opustí její vize, je uvězněna Richardem a upálena na hranici. Francie přistoupí na anglické mírové podmínky, ale nakonec je poruší a vystrnadí anglické jednotky ze země. Hrabě ze Suffolku zajal mladou francouzskou princeznu Markétu z Anjou, kterou chce provdat za Jindřicha a skrz ni ho pak ovládat. Gloucester Jindřichovi sňatek nedoporučuje, ale Jindřicha zaujme Suffolkův popis Markétiny krásy. Suffolk odjíždí zpět do Francie, aby se zpět vrátil s Markétou. Gloucester se obává toho, co přinese budoucnost.\n\n"}
{"id": "950367", "url": "https://cs.wikipedia.org/wiki?curid=950367", "title": "Onkelos", "text": "Onkelos\n\nOnkelos ( ) či přesněji Onkelos ha-ger je jméno proselyty, jenž je autorem targumu zvaného Targum Onkelos, což je vynikající a nejznámější aramejský překlad Pěti knih Mojžíšových neboli Tóry. Onkelos byl podle tradice žákem rabana Gamli'ele staršího, jenž působil v Jeruzalémě jako nasi (kníže, představitel sanhedrinu) v období těsně před zničením Chrámu v roce 70 n.l. Mnozí ho nesprávně zaměňují s jiným konvertitou téže doby, Akylasem (Akvilou) ze Sinope v Pontu, jenž vytvořil řecký překlad Pentateuchu okolo roku 130 n.l. Toto zaměňování je založeno na předpokladu, že jméno Onkelos je zkomoleninou řeckého jména Akylas (Ακυλας), jež je odvozeno z latinského aquila („orel“).\n\nCílem Onkelova překladu bylo zpřístupnit slovo Tóry měně vzdělaným společenským vrstvám obyvatel, jež neuměly hebrejsky, a pomoci při vzdělávání konvertitů. Díky jednoduchosti a srozumitelnosti překladu byl Targum Onkelos brzy rozšířen v židovské diaspoře, zejména v Babylonii. V talmudských Biblích opatřených tradičními komentáři se obvykle vedle hebrejského textu tiskne i aramejský text Targumu Onkelos.\n\nExistuje midraš, podle něhož Onkelos dříve, než podstoupil konverzi, hledal pomoc v nekromancii a radil se s třemi zesnulými: Titem, Bileámem a Ježíšem Nazaretským. První dva, Titus a Bileám, dva nežidé, pomlouvali židovský národ a Onkelovi, jenž byl členem vznešeného římského rodu, usilovně rozmlouvali, aby se k němu připojil. Ježíš však Izrael zahrnul chválou a Onkelovi radil, aby konvertoval.\n"}
{"id": "950368", "url": "https://cs.wikipedia.org/wiki?curid=950368", "title": "Adelheidsdorf", "text": "Adelheidsdorf\n\nAdelheidsdorf je obec v okrese Celle v Dolním Sasku v Německu přibližně 7 kilometrů od města Celle, na jižním okraji Lüneburger Heide. Ke konci roku 2008 zde žilo 2506 obyvatel.\n\nPoprvé byla v dokladech zmíněna roku 1825. Obec svůj současný název získala v roce 1831 na počest Adelheid Sasko-Meiningenské, tehdejší Hannoverské královny a královny Spojeného království Velké Británie a Irska.\n\nWathlingen je též sídelním městem společné obce () Wathlingen. Společná obec Wathlingen je současně společenství vesnic, které má celkem 3 obce, kdy radnice a správa společenství sídlí v obci Adelheidsdorf. Společenství obcí v jeho současné podobě vzniklo v roce 1973 sloučením 3 okolních obcí.\n\n\n"}
{"id": "950369", "url": "https://cs.wikipedia.org/wiki?curid=950369", "title": "Daniel Carvajal", "text": "Daniel Carvajal\n\nDaniel Carvajal Ramos [danijel karvachal rámos] (* 11. ledna 1992, Leganés, Španělsko) je španělský fotbalový obránce a reprezentant, který v současnosti hraje za španělský klub Real Madrid.\n\nDaniel Carvajal se narodil v Leganés, předměstí Madridu. Ve svých deseti letech nastoupil do mládežnické akademie Realu Madrid, kde se postupně propracoval až do rezervního týmu v roce 2010.\n\n11. července 2012 podepsal pětiletou smlouvu s německým klubem Bayer 04 Leverkusen, jejíž součástí byla výkupní klauzule pro případ, že by jej Real chtěl koupit zpět. Do Bayeru přestoupil za 5 milionů eur a po jedné sezóně jej Real vykoupil za 6,5 milionu eur zpět.\n\nZa Leverkusen debutoval v německé Bundeslize 1. září 2012 v domácím zápase proti SC Freiburg (výhra 2:0). Dostal se zároveň do \"jedenáctky kola\" vyhlašované magazínem \"Kicker\" (šlo o 2. kolo). Během sezóny odehrál celkem 32 ligových zápasů a vstřelil jeden gól (25. listopadu 2012 proti Hoffenheimu – výhra 2:1, šlo o vítězný gól). Po sezóně se dostal v hlasování fanoušků se 16 % na třetí místo mezi nejlepšími pravými obránci Bundesligy (před ním skončili vítězný Acuto Učida z FC Schalke 04 a Philipp Lahm z Bayernu Mnichov).\n\nPo výborných výkonech v Německu aktivoval Real Madrid výkupní klauzuli a Carvajal se v červenci 2013 stěhoval do A-mužstva slavného španělského klubu. Ligový titul v sezóně 2013/14 sice nezískal (vyhrálo jej Atlético Madrid), ale stal se vítězem Ligy mistrů UEFA po finálové výhře 4:1 po prodloužení v derby právě nad Atléticem Madrid. Rovněž vyhrál s Realem Copa del Rey 2013/14 (španělský pohár).\n\nCarvajal reprezentantoval Španělsko v mládežnických kategoriích. Zúčastnil se Mistrovství Evropy hráčů do 19 let 2011 v Rumunsku, kde mladí Španělé porazili ve finále Českou republiku 3:2 v prodloužení.\n\nTaké reprezentoval na Mistrovství Evropy hráčů do 21 let v Izraeli, kde Španělé získali zlaté medaile po finálové výhře 4:2 nad rovesníky z Itálie.\n\nV A-mužstvu Španělska přezdívaném \"La Furia Roja\" debutoval 4. 9. 2014 v přátelském zápase proti domácímu týmu Francie (prohra 0:1).\n\n"}
{"id": "950372", "url": "https://cs.wikipedia.org/wiki?curid=950372", "title": "František Šiffner", "text": "František Šiffner\n\nFrantišek Šiffner (1893 - 1963) byl československý fotbalista, útočník.\n\nHrál za ČAFC Vinohrady (1909-1916 a 1918-1923) a AC Sparta Praha (1916-1918). Čestný kapitán ČAFC, který patřil ke špičkovým středním útočníkům své doby.\n"}
{"id": "950376", "url": "https://cs.wikipedia.org/wiki?curid=950376", "title": "Jana Nováková", "text": "Jana Nováková\n\nJana Nováková (25. září 1948 Praha – 3. prosince 1968 Mnichov) byla česká filmová herečka a modelka. Její nástup do filmové branže a hlavně okolnosti její předčasné, násilné smrti, nebyly dodnes zcela objasněny.\n\nNarodila se v Praze v roce 1948. Velké pohybové nadání rozvíjela od časného mládí v baletu i v gymnastice a později také ve sportu (tenis, golf, vodní lyžování, jízda na koni aj.). Původně chtěla být lékařkou a dva roky studovala na zdravotnické škole v Praze. Pak ale přešla na dvanáctiletku, kterou jako velmi dobrá studentka s úspěchem dokončila. Její zálibou byla literatura a poezie. Současně se v té době začala zajímat o svět módy a filmu. Jejími velkými hereckými idoly byli herci Gregory Peck, Marcello Mastroianni a herečky Audrey Hepburnová a Kim Novak. Absolvovala kurz pro manekýnky a pak už přišly první krůčky v krátkých televizních filmech a dokumentech z módního prostředí.\n\nJako první filmová role je zmiňována ve všech pramenech epizodní rolička ve filmu \"Lásky jedné plavovlásky\" (1965) režiséra Miloše Formana. Tam se v několika záběrech, jako kamarádka hlavní hrdinky, objevuje blondýnka Jana Nováková. Podle vzpomínek Miloše Formana v televizním pořadu Zlatá šedesátá (3. 1. 2009), šlo ale spíše o komparzistku stejného jména, která měla jiný osud.\n\nNásledující rok 1966 byl pro začínající herečku Janu Novákovou velmi úspěšný a objevila se hned v několika filmech. Režisér Jan Němec ji obsadil v epizodní roli ve svém filmu \"O slavnosti a hostech\". Dále to byly filmy \"Martin a devět bláznů\" a sci-fi \"Konec srpna v hotelu Ozon\". První velkou filmovou rolí byla Mabel, asistentka sira Hanibala Morrise (Oldřich Nový) ve filmu \"Fantom Morrisvillu\" režiséra Bořivoje Zemana. Tuto roli získala tím, že zvítězila v konkurzu v silné konkurenci již známých hereček, jakými byly Olga Schoberová, Jitka Zelenohorská, Jana Drbohlavová a Zuzana Buriánová. Přípravu na roli pojala velmi vážně, studovala anglickou literaturu, zvyky a chování lidí v té době. Její výkon po boku hvězd českého filmového nebe, mezi které patřily vedle Oldřicha Nového i Květa Fialová, Vlasta Fabiánová a další, byl hodnocen jako bezchybný. Herečka Vlasta Fabiánová jí doporučila, aby se přihlásila na DAMU. Ve stejném roce si zahrála ještě v muzikálu \"Dáma na kolejích\" a v roce 1967 ve filmu \"Ta naše písnička česká\".\n\nPrvní termín přihlášení na DAMU zmeškala, napodruhé byla úspěšná, ale DAMU nedokončila.\n\nVelkou a zároveň poslední rolí v českém filmu byla postava příslušnice leteckých sil WAAF, anglické dívky Patricie Watkinsonové, ve filmu \"Nebeští jezdci\" režiséra Jindřicha Poláka, natočeném v roce 1968. Jejími partnery byli herci Jiří Bednář a Jiří Hrzán.\n\nTouha po rozvíjení filmové kariéry na západ od naší vlasti byla pravděpodobně jedním z důvodů, proč se v roce 1967 provdala za bohatého, o mnoho let staršího německého obchodníka Eugena Grubera a odjela s ním do Mnichova. V Německu natočila jeden film, komedii \"Bengelchen liebt kreutz und quer\" (1968), pak následovaly ještě role v německém televizním \"krimi\" filmu a seriálu. Její spolupráce s německými filmaři se vyvíjela slibně, ale v prosinci roku 1968, ve věku 20 let, zemřela v Mnichově násilnou smrtí rukou svého manžela, který ihned po tom spáchal sebevraždu. Pravděpodobným motivem činu byla žárlivost o mnoho let staršího muže na mladou herečku, ale v úvahu přicházely i jiné pohnutky (špionáž, obchod se zbraněmi). Zpráva o její smrti téměř zanikla v záplavě událostí roku 1968 v tehdejším Československu a její okolnosti zůstávají stále nevysvětleny.\n\n\n\n"}
{"id": "950377", "url": "https://cs.wikipedia.org/wiki?curid=950377", "title": "Neville Southall", "text": "Neville Southall\n\nNeville Southall (16. září 1958, Llandudno) je bývalý velšský fotbalista, brankář, legenda klubu Everton, v němž drží rekord v počtu odehraných utkání.\n\nZa velšskou fotbalovou reprezentaci odehrál 92 utkání, což je velšský rekord.\n\nS Evertonem vyhrál v sezóně 1984/85 Pohár vítězů pohárů. Stal se s ním dvakrát mistrem Anglie (1984–85, 1986–87) a dvounásobným vítězem FA Cupu (1984, 1995).\n\nV roce 1985 byl v anketě FWA vyhlášen nejlepším fotbalistou Anglie. Časopis \"World Soccer\" ho roku 1999 vyhlásil 95. nejlepším fotbalistou 20. století.\n"}
{"id": "950379", "url": "https://cs.wikipedia.org/wiki?curid=950379", "title": "Kostel svatého Václava (Deštná)", "text": "Kostel svatého Václava (Deštná)\n\nPůvodní kostel byl románskou stavbou z období před rokem 1230. Tento románský kostel byl orientován k východu. Románské období připomíná východní apsida, která je členěná v dolní polovině třemi lichými arkádami a západní průčelí s hranolovou věží. První známý písemný doklad je z roku 1352, tehdy kostel patřil k mělnickému děkanátu.\n\nObdélnou románskou loď nahradila v letech 1763–1766 (1763-1765) loď barokní svatyně, kterou podle návrhu stavitele z Kosmonos vystavěli zedníčtí mistři \"F. Hoppe\" a \"Oppelt\". Tehdy se změnila orientace kostela k jihu. Boční zdi lodi byly ubourány a z původní románské stavby se zachovaly jen apsida (jež byla původně presbytářem), která se stala jakousi boční kaplí a věž. Sakristie byla zřízena v roce 1817. Kostel byl obnoven v roce 1882. V roce 1891 byla v Deštné zřízena samostatná farnost (budova fary stojí u kostela). Na velikonoční neděli se konala v roce 1938, zřejmě naposled, \"Velikonoční jízda\" (německy \"Osterreiten\" či \"Kreuzreiten\"), která oslavuje zmrtvýchvstání Krista a polní mše. Při jízdě objížděli jezdci na koních pole a sakrální památky, to na počest křížových výprav do Svaté země. Po roce 1945 přestala být farnost obsazována knězem a do místa začali dojíždět excurrendo kněží z okolí, většinou z Jestřebí nebo Dubé. V letech 2009-2010 byl kostel opravován a 4. října 2010 jej litoměřický biskup Jan Baxant znovupožehnal po opravě.\n\nV rámci Programu záchrany architektonického dědictví bylo v letech 1995-2014 na opravu památky čerpáno 4 800 000 Kč.\n\nKostel je jednolodní, obdélný s půlkruhově uzavřeným presbytářem s obdélnou sakristií, románskou apsidou po východní sraně a románskou věží na západní straně. Hlavní – severní průčelí je členěno pilastry a vrcholí volutovým štítem uprostřed s kasulovým oknem. Stěny kostely jsou zevně členěny pilastry s římsou a půlkruhově uzavřenými okny. Románská apsda je členěna v dolní polovině původními lichými arkádami, v horní polovině barokními pilastry s římsou. Na bocích věže jsou dvě sdružená, zřejmě románská, okénka s datem obnovy 1882. Báň věže je cibulová.\n\nStěny presbytáře jsou uvnitř členěny pilastry. Kostel má v klenbě dvě pole české placky s pásem. Presbytář je sklenut konchou. Sakristie má valenou klenbu s lunetami.\n\nZařízení kostela je rokokové z období kolem roku 1766. Hlavní oltář je rámový. Je opatřen obrazem sv. Václava z roku 1765. Po stranách hlavního oltáře nad brankami se nacházejí sochy sv. Víta a sv. Ludmily. Dva boční oltáře jsou z období před rokem 1769, a jsou dílem sochaře ze Sloupu. Kazatelna má ambon s pozdně renesančními reliéfy andílčích hlav z konce 16. století a klobouk z 19. století. Ostatní zařízení a obrazy pochází z období od 2. poloviny 18. do 19. století. Kamenná křtitelnice je datována do období mezi 17. až 18. stoletím.\n\nNa hřbitov obklopený zdí u kostela vede pozdně barokní brána z období kolem roku 1766. Nedaleko stojící barokní fara má mansardovou střechu. Při silnici k Dubé pod dětským domovem a internátní školou (bývalým plicním sanatoriem) je ve skále tesaný kamenný reliéf Kalvárie, který byl zřejmě původně nad studánkou.\n\n\n"}
{"id": "950382", "url": "https://cs.wikipedia.org/wiki?curid=950382", "title": "Isernia", "text": "Isernia\n\nIsernia je italské město v oblasti Molise, hlavní město stejnojmenné provincie.\n\nV roce 2012 zde žilo 22 005 obyvatel.\n\nCarpinone, Forlì del Sannio, Fornelli, Longano, Macchia d'Isernia, Miranda, Pesche, Pettoranello del Molise, Roccasicura, Sant'Agapito\n\nZdroj: \n"}
{"id": "950384", "url": "https://cs.wikipedia.org/wiki?curid=950384", "title": "Peptidová nukleová kyselina", "text": "Peptidová nukleová kyselina\n\nPeptidová nukleová kyselina (peptide nucleic acid, PNA) je uměle syntetizovaný polymer - analog nukleových kyselin. Na rozdíl od cukr-fosfátové kostry DNA a RNA, je kostra PNA tvořena opakujícími se jednotkami \"N\"-(2-aminoethyl)glycinu, které spojuje peptidová vazba.\n\nPNA nasyntetizovali Peter E. Nielsen (Kodaňská univerzita), Michael Egholm, Rolf H. Berg a Ole Buchardt v roce 1991. Ti se snažili vyvinout malou molekulu, která by byla schopná rozeznávat na dvoušroubovici DNA specifickou sekvencí bází, s cílem navrhnout léky specificky působící na konkrétní geny.\n\nKostru PNA tvoří opakující se monomery \"N\"-(2-aminoethyl)glycinu spojené peptidovou vazbou. PNA neobsahuje žádné cukerné ani fosfátové zbytky. Každý monomer v PNA nese obdobně jako v DNA jednu ze čtyř nukleových bází (adenin/guanin/cytosin/thymin). Kostra PNA je na rozdíl od DNA a RNA achirální, acyklická a neutrální. Neutralita kostry (cukr-fosfátová kostra DNA je záporně nabitá) významně ovlivňuje vlastnosti PNA. Má za následek silnější vzájemnou vazbu vláken v duplexu DNA/PNA než v klasické dvoušroubovici DNA/DNA. Kromě afinity je zvýšena také specifita vazby DNA/PNA. Případné špatné párování bází je však v duplexu DNA/PNA více destabilizující než v duplexu DNA/DNA (při jedné špatně spárované bázi klesá teplota tání T u DNA/PNA průměrně o 15 °C v porovnání s poklesem o 11 °C u DNA/DNA). Vzhledem k absenci elektrostatických interakcí mezi PNA a DNA je jejich vzájemná hybridizace nezávislá na koncentraci solí v roztoku (vysoká hodnota T DNA/PNA se s rostoucí koncentrací solí takřka nemění, u DNA/DNA se T zvyšuje společně s koncentrací solí). U dvoušroubovice DNA je hodnota T ovlivněna obsahem G-C párů v řetězci, u duplexu DNA/PNA je hodnota T výrazně ovlivněna také obsahem purinových bází ve vláknu PNA. Neobvyklá kostra chrání PNA před degradací nukleázami a proteázami, čímž prodlužuje její životnost \"in vivo\" i \"in vitro\". Zároveň však PNA není rozeznávána polymerázami a nemůže být použita jako primer.\nPNA se může s bázemi vlákna DNA vázat na základě Watson-Crickova párování nebo pomocí Hoogsteenova párování. K vláknu DNA se může vázat paralelně i antiparalelně (preferováno). Při vazbě PNA na komplementární úsek dvoušroubovice DNA mohou vznikat čtyři různé struktury - triplex, triplexní invaze, duplexní invaze a dvojitá duplexní invaze. Při použití jednovlákna PNA může dojít ke vzniku triplexu, kdy je vlákno PNA vázáno do velkého žlábku dvoušroubovice DNA. Tím na každé pozici podél vlákna vzniká trojice bází a to v kombinaci T-A=T nebo C-G=C („=“ značí Hoogsteenovo párování). Tento triplex může vznikat pouze, pokud je jednovlákno PNA homopyridinové, protože každý Hoogsteenův pár vyžaduje v řetězci dvoušroubovice G nebo A. Za použití homopyridinového dvojvlákna PNA dochází na dvoušroubovici DNA k tzv. triplexní invazi. Jedno vlákno PNA vytěsní jedno z vláken DNA a utvoří pomocí Watson-Crickova párování dvoušroubovici se zbylým vláknem DNA. Na něj se pomocí Hoogsteenova párování váže druhé vlákno PNA (vzniká triplex PNA-DNA=PNA), vytěsněné vlákno DNA vytváří podél trojšroubovice jednovláknovou smyčku. Tato smyčka vzniká rovněž při duplexní invazi, kdy jednovlákno PNA utvoří s jedním z vláken DNA dvoušroubovici a zbylé vlákno DNA je vytěsněno. Další možnou strukturou je dvojitá duplexní invaze. Dva pseudokomplementární oligomery PNA (jejich vzájemná komplementarita je nízká, čímž nedochází ke vzniku dvoušroubovice PNA) proniknou do dvoušroubovice DNA a vytváří v daném úseku dvě dvoušroubovice PNA-DNA.\nVlákno PNA dokáže velmi dobře adoptovat konformaci nukleové kyseliny, se kterou se váže. Duplex RNA/PNA zaujímá konformaci v A-formě dvoušroubovice (stejně jako dvoušroubovice RNA). Duplex DNA/PNA zaujímá konformaci typickou pro dvouvlákno DNA - B-formu dvoušroubovice. Dvoušroubovice PNA zaujímá svou vlastní odlišnou konformaci, tzv. P-formu, která je širší než běžné formy (průměr 28 Å) a na jedno otočení dvoušroubovice připadá 18 párů bází.\n\nSchopnost PNA vázat DNA či RNA může být využita pro léčebnou terapii. Transkripci může PNA inhibovat vazbou na DNA v místech iniciace transkripce a blokovat tím nasednutí polymerázy a potřebných iniciačních faktorů. Vazba PNA ve větší vzdálenosti od promotorů brání polymeráze pokračovat v přepisování vlákna a vznikají zkrácené transkripty RNA. Translaci PNA inhibuje vazbou na transkripty mRNA. Na rozdíl od antisense nukleotidů, jejichž použití vede k degradaci mRNA RNázou H, PNA není RNázami rozeznávána a svou vazbou na transkript RNA brání provedení posttranskripčních úprav, transportu mRNA do cytoplazmy a následně samotné translaci. Rozšíření tohoto terapeutického přístupu brání především nedostatečný vstup PNA do buněk, stejně tak jejich poměrně rychlé vyloučení z organismu v moči. Vývoji případných léků (antibiotika, antivirotika, atd.) na základě použití PNA bude muset předcházet vývoj vhodných chemických a farmaceutických úprav, které vylepší biologickou dostupnost PNA.\n\nVlastnosti PNA umožňují její použití při PCR k rozlišení alel s jednonukleotidovou záměnou a následnou specifickou amplifikaci či supresi jedné z nich. Další metoda využití PNA při realtime PCR nese název Q-PNA PCR. Na PNA je připojen „zhášeč“ (angl. quencher - Q-PNA), který maskuje fluorescenci připojeného fluorescenčně značeného DNA primeru. Při inkorporaci primeru do amplikonu dojde k oddělení Q-PNA, díky čemuž lze detekovat fluorescenci vydávanou těmito primery a na základě toho měřit koncentraci amplikonu.\n\nEfektivita hybridizace PNA je využívána také při metodě fluorescenční in situ hybridizace (FISH). Větší specifita PNA umožňuje používat kratší sondy než v případě DNA sond. Výhodné je jich použití při studiu repetitivních sekvencí, kdy PNA-FISH umožňuje použití metody za nižší koncentrace solí, čímž se zabrání nechtěné renaturaci komplementárních vláken namísto hybridizace se sondami.\n\nJedna z hypotéz o vzniku života předpokládá, že původní život na Zemi mohl být založen na PNA a že později se „PNA svět“ přeměnil v „RNA svět“. Hlavními argumenty je větší chemická stálost a jednoduchost PNA v porovnání s RNA, která by PNA umožnila vyvinout se a přežít v primitivních prebiotických podmínkách. PNA v sobě zároveň nese potřebnou informaci ve formě nukleotidů. Hlavní mezerou v této teorii je však absence molekul PNA s katalytickou aktivitou, které by umožňovaly replikaci PNA.\n"}
{"id": "950393", "url": "https://cs.wikipedia.org/wiki?curid=950393", "title": "Miranda (Molise)", "text": "Miranda (Molise)\n\nMiranda je italská obec v provincii Isernia v oblasti Molise.\n\nV roce 2012 zde žilo 1 066 obyvatel.\n\nCarovilli, Isernia, Pesche, Pescolanciano, Roccasicura, Sessano del Molise\n\nZdroj: \n"}
{"id": "950398", "url": "https://cs.wikipedia.org/wiki?curid=950398", "title": "HC Velká Radouň", "text": "HC Velká Radouň\n\nHC Velká Radouň (celým názvem: Hockey Club Velká Radouň) byl český klub ledního hokeje, který sídlil v obci Kostelní Radouň v Jihočeském kraji. Založen byl v roce 1963 jako oddíl ledního hokeje TJ Velká Radouň. Jihočeský krajský přebor hrála Velká Radouň nepřetržitě od roku 1993 až do svého zániku. \n\nPůvodně hrál svoje domácí zápasy na přírodním kluzišti v Okrouhlé Radouni. Na konci 90. let 20. století, ale musel změnit působiště a začal hrát v azylu v Jindřichově Hradci.\n\n\nZdroj: \n\n\n\nZdroj: \n\n"}
{"id": "950400", "url": "https://cs.wikipedia.org/wiki?curid=950400", "title": "Burštyn", "text": "Burštyn\n\nBurštyn (; ; – \"Burštyn\") je město oblastního významu území Halyčského rajónu v Ivanofrankivské oblasti na Ukrajině. Leží na řece Hnyla Lypa, přítoku Dněstru, v historické oblasti Haliče. V roce 2011 žilo v Burštynu přes patnáct tisíc obyvatel.\n\nNedaleko města leží Burštynská elektrárna, uhelná elektrárna s celkovým výkonem 2300 MW.\n\nPrvní zmínka o městě, jehož název znamená v překladu \"jantar\", je z roku 1554, kdy patřilo do polského království. V roce 1772 připadlo v rámci dělení Polska k habsburské monarchii, kde se stalo součástí Haliče. Po konci první světové války připadlo druhé Polské republice.\n\nV rámci druhé světové války byl Burštyn nejdřív obsazen v roce 1939 Sovětským svazem a v roce 1941 nacistickým Německem. Za války byla zničena zdejší židovská menšina, která čítala v roce 1942 na 1700 lidí. Část byla zabita v ghettu v Rohatynu, část převezena do vyhlazovacího tábora Belzec.\n\nNa konci války byl Burštyn včleněn do Ukrajinské sovětské socialistické republiky a s rozpadem Sovětského svazu se stal v roce 1991 součástí samostatné Ukrajiny.\n\nMěstem je Burštyn od roku 1993.\n\n"}
{"id": "950407", "url": "https://cs.wikipedia.org/wiki?curid=950407", "title": "GK", "text": "GK\n\nGK může být:\n\n"}
{"id": "950417", "url": "https://cs.wikipedia.org/wiki?curid=950417", "title": "Kolona (chemie)", "text": "Kolona (chemie)\n\nKolona je zařízení, používané v chemickém průmyslu, jakož i v laboratorním měřítku, k frakční destilaci (rektifikace) nebo absorpci. Do kolony jsou zaváděny zpravidla zespoda páry a shora kapalina. Uvnitř kolony dochází k výměně hmoty mezi kapalnou a plynnou fází. V důsledku toho je plynná fáze obohacována o těkavější složky (destilace) a/nebo ochuzována o složky, které jsou rozpustné v kapalné fázi (destilace i absorpce).\n\nÚkolem absorpčních kolon je odstraňovat z plynné fáze složku nebo složky rozpustné v kapalině. Typickým příkladem je odstraňování oxidu siřičitého ze spalin elektrárenských kotlů nebo získávání oxidu uhličitého absorpcí roztokem alkylaminů. Desorpční kolony naopak uvolňují z kapaliny do plynné fáze složku, která má vysokou tenzi par.\n\nAbsorpční a desorpční kolony lze provozovat jak protiproudně (kapalina proudí shora dolů, plyn zezdola nahoru), tak souproudně (obě fáze shora dolů). Pouze protiproudným uspořádáním toku však lze dosáhnout maximální dělicí účinnosti.\n\nTyto kolony slouží k dělení směsí, které by jinak bylo nutno dělit mnohonásobnou destilací. Typickým příkladem je zde frakcionace ropy nebo koncentrování alkoholu získaného zkvašováním.\n\nRektifikace se provádí tak, že ze zdola (z tzv. vařáku) se zavádějí páry vroucí směsi. Tyto stoupají kolonou, přičemž se pohybují proti proudu kapaliny, která nad kolonou zkapalňuje v kondenzátoru. Proud kondenzátu se zpravidla dělí v určitém poměru (\"refluxní poměr\") mezi vrat do kolony a odběr hotového destilátu. U mnohapatrových kolon, typicky při frakcionaci ropy, lze odebírat kapalinu na několika místech (myšleno vertikálně). Z hornějších pater dostaneme níže vroucí destilát, z nižších pater výševroucí.\n\nPři kontinuální rektifikaci se nástřik směsi provádí obvykle zhruba v polovině výšky kolony. Při vsázkové rektifikaci se nasadí dělená směs do vařáku a z kondenzátoru se odebírá destilát, jehož složení se postupně mění (jako první destilují nejníže vroucí složky).\n\nTyto kolony jsou uvnitř vybaveny tzv. patry, na nichž je zadržována kapalná náplň. Plynná fáze při svém pohybu nahoru je donucena probublávat kapalinou, v důsledku čehož dochází k částečné výměně hmoty. Kapalina stéká na nižší patro přepady.\n\nNejčastěji se používají tzv. zvonková patra - přepážkou mezi patry procházejí krátké trubky z nižšího patra. Jsou zakryty \"zvonky\" - miskami, jejichž spodní okraj je ponořen v kapalině. Aby se plyn dostal nahoru, musí probublat kapalinou. Kapalina se dostane na nižší patro tzv. přepadem.\n\nTyto kolony nemají patra, nýbrž náplň, sestávající z elementů s relativně velkým povrchem (např. Raschigovy kroužky, Berlova sedélka). Kapalina stéká po těchto elementech, přičemž se plynná fáze pohybuje opačným směrem. Díky velké výměnné ploše dochází na povrchu elementů k obohacování nebo ochuzování kapaliny o složky z plynné fáze.\n"}
{"id": "950428", "url": "https://cs.wikipedia.org/wiki?curid=950428", "title": "Absorpce plynů", "text": "Absorpce plynů\n\nAbsorpce plynu znamená rozpouštění plynu v kapalině. Aby mohl být plyn kapalinou absorbován, musí v ní být rozpustný. \n\nAbsorpce plynu je dynamický proces, tzn. dosažení rovnováhy mezi plynem a kapalinou trvá určitou dobu. Rozpustnost plynů v kapalinách se mění s teplotou a parciálním tlakem plynu. S klesající teplotou a rostoucím parciálním tlakem absorbovaného plynu roste rovnovážná koncentrace plynu v kapalině.\n\nOpakem absorpce je desorpce, při níž je uvolňována jedna nebo více plynných složek z kapalného roztoku. \n\nDíky absorpci vzdušného kyslíku ve vodě je možný život aerobních organismů pod hladinou. Kyslík obsažený ve vzduchu se rozpouští ve vodě, kde jej dýchají vodní živočichové. \n\nAbsorpce plynné látky ve vhodné kapalině je jeden ze základních výrobních kroků u mnoha chemikálií. Takto se např. získává oxid uhličitý ze spalin a vyrábějí minerální kyseliny (sírová, dusičná, chlorovodíková). Podobným způsobem se také vyrábí sycené nápoje (absorpce plynného CO).\n\nPomocí absorpce se čistí (odstraňují zapáchající nebo jedovaté složky) odplyny z chemických procesů.\n\n"}
{"id": "950432", "url": "https://cs.wikipedia.org/wiki?curid=950432", "title": "All", "text": "All\n\nAll může být:\n\n"}
{"id": "950433", "url": "https://cs.wikipedia.org/wiki?curid=950433", "title": "Římskokatolická farnost Krupka", "text": "Římskokatolická farnost Krupka\n\nŘímskokatolická farnost Krupka (lat. \"Graupen, Grupna\") je územní společenství římských katolíků v Krupce a okolí. Organizačně spadá do teplického vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\n\"Velmi stará farnost\", tj. pocházející ze středověku. Matriky jsou vedeny od roku 1624.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Mariánské Radčice, jehož součástí je i farnost Krupka, která je tak spravována \"excurrendo\".\n\n\n"}
{"id": "950436", "url": "https://cs.wikipedia.org/wiki?curid=950436", "title": "Rektifikace (chemie)", "text": "Rektifikace (chemie)\n\nRektifikace je mnohonásobná částečná destilace. Provádí se zejména v rektifikačních kolonách. Lze si ji představit jako proces, při kterém oddestilujeme určité množství z výchozí směsi a poté jak destilační zbytek, tak destilát (v jiném destilátoru) podrobíme další částečné destilaci. Výsledkem rektifikace jsou rozdělené (dvě, případně více) složky, které mají blízký bod varu. Bez použití rektifikace by je bylo nutné dělit několikanásobnou destilací.\n\nRopa je směsí mnoha uhlovodíků, lišících se bodem varu, prakticky od pokojové teploty až přes 300 °C. Díky rektifikaci lze s použitím jedné kolony oddělit základní směsi (petroléter, lehký benzín, těžký benzín, atd.), přičemž spotřeba energie, kterou musíme k rozdělení dodat, je podstatně menší, než by byla u jednoduché destilace. Taktéž je složitost zařízení mnohem nižší, než by byla u odpovídajícího množství jednoduchých destilátorů.\n\nPři jednoduché destilaci kvasu lze získat destilát s max. ca. 21 obj.% alkoholu. Pro získání 85% ethanolu by bylo nutno destilovat celkem 4krát. Díky rektifikaci lze vyrábět i koncentrovanější alkohol a koncentraci destilátu odcházejícího z kolony řídit podle potřeby.\n\nTěžká voda má vyšší bod varu než lehká voda (101,42 °C vs. 100,00 °C). Díky existenci rektifikačních kolon s počtem několika set teoretických pater lze z normální vody oddělovat těžkou vodu. Tento proces lze použít i při získávání jiných \"těžkých\" izotopů lehkých prvků.\n"}
{"id": "950437", "url": "https://cs.wikipedia.org/wiki?curid=950437", "title": "Srbský fotbalový pohár", "text": "Srbský fotbalový pohár\n\nSrbský fotbalový pohár (srbsky \"Kup Srbije u fudbalu\", srbskou cyrilicí Куп Србије у фудбалу) je pohárová vyřazovací soutěž v srbském fotbale. V letech 2006–2010 nesla oficiální název Lav Kup Srbije podle sponzora.\n\nPořádá se od roku 2006 (po rozpadu soustátí Srbsko a Černá Hora), prvním vítězem se v sezóně 2006/07 stal klub Crvena zvezda Bělehrad.\n\nAktuálním vítězem ze sezóny 2014/15 je FK Čukarički.\n\nZdroj:\n\n"}
{"id": "950440", "url": "https://cs.wikipedia.org/wiki?curid=950440", "title": "ČSAD Liberec", "text": "ČSAD Liberec\n\nČSAD Liberec, a.s. je severočeský autobusový dopravce se sídlem v Liberci. Provozuje převážně regionální autobusovou dopravu v závazku veřejné služby na území okresu Liberec a též několik linek příhraniční dopravy a v malém rozsahu i dálkovou vnitrostátní dopravu. Do roku 2008 měl samostatnou divizi MHD, kterou se podílel na provozování MHD v Liberci, a provozoval též nákladní dopravu, která byla od roku 2009 vyčleněna do samostatného podniku. Vedle sídla v areálu Doubí má provozovny na libereckém autobusovém nádraží, dále v Českém Dubu a ve Frýdlantě. Původně ji vlastnily města a obce okresu Liberec, nyní je většinovým vlastníkem společnost Liberecká automobilová doprava s.r.o. (LIAD), jejímž jediným společníkem je od 4. prosince 1992 Ing. Petr Wasserbauer. V srpnu 2017 se usneslo zastupitelstvo Libereckého kraje, že odkoupí 86% podíl v ČSAD Liberec a.s.\n\nPředchůdcem akciové společnosti ČSAD Liberec byl závod 406 národního podniku Československá státní automobilová doprava, národní podnik, Ústí n. L. Závod měl sídlo v Liberci a další provozovny ve městech Český Dub, Frýdlant, Hrádek nad Nisou. V letech 1991–1998 existoval ve formě státního podniku Československá automobilová doprava Liberec, státní podnik. V akciovou společnost byl Fondem národního majetku transformován k počátku roku 1999. Od 2. září 1999 do 8. února 2002 byl FNM zapsán jako jediný akcionář. Až do ledna 2007 byla akcie zaknihované kmenové na majitele, od ledna 2007 jsou akcie listinné na jméno.\n\nV prosinci 2005 byla správa autobusového nádraží v Liberci vyčleněna do samostatné společnosti ANL s.r.o.\n\nV roce 2008 dosahovaly tržby společnosti 260 milionů korun. V září 2008 prodala ČSAD Liberec celou svoji divizi MHD Dopravnímu podniku města Liberce. V dubnu 2009 podnik zaměstnával v autobusové a kamionové dopravě a dílenských činnostech přibližně 300 lidí.\n\nKe konci května 2009 podnik propustil 19 zaměstnanců, řidičů nákladní dopravy, pro nadbytečnost, protože se snížil objem nasmlouvaných přeprav. Podnik popřel, že by chystal další propouštění, avšak někteří zaměstnanci tvrdili, že viděli seznam 29 propouštěných řidičů mezinárodní kamionové dopravy. Problém byl i ve vyplácení prémií, na které propouštění podle mzdového předpisu měli nárok, a proslýchala se informace o chystaném zrušení firmy, kterou mluvčí společnosti popřela. Podle fám měla společnost dál fungovat pod jinou hlavičkou a pouze některé její provozy. Již v červnu se tyto fámy částečně potvrdily a byl zveřejněn záměr rozdělení.\n\nV první polovině roku 2009 vlastnila 66,89 % akcií společnost Liberecká autobusová doprava s.r.o., kterou prý založili manažeři bývalého státního podniku ČSAD, zbytek akcií patří asi 50 městům a obcím okresu Liberec. V červnu roku 2009 zastupitelstvo města Liberce rozhodlo prodat většinovému vlastníkovi, společnosti LIAD, 7,13% podíl vlastněný městem, protože společnost nevyplácela žádné dividendy a již ani neprovozovala MHD ale na nátlak dalších obcí, jejichž akcie by tím ztratily cenu, město od prodeje později upustilo. Mezitím však 6 jiných měst (například Nové Město pod Smrkem) prodalo své akcie tajně. Starosta Jindřichovic pod Smrkem naopak usiloval, aby byl tento prodej prohlášený za neplatný.\n\nKe konci roku 2009 byla činnost ČSAD Liberec omezena jen na osobní dopravu (základní kapitál klesl z 89 milionů Kč na 8,9 milionů) a odštěpeny byly společnosti pro další dosud provozované činnosti:\nTržby ČSAD Liberec i nadále klesaly a v letech 2010 i 2011 byl podnik ve ztrátě.\n\n29. srpna 2017 zastupitelstvo Libereckého kraje schválilo majetkový vstup kraje do dopravce ČSAD Liberec a.s. (86 % akcií ČSAD Liberec má koupit za necelých 16 milionů korun) a kraj vyjádřil připravenost jednat i s dalšími dopravci o majetkovém vstupu. Podle zprávy zveřejněné krajem je jediným důvodem zájem Libereckého kraje zajistit stabilní dopravní obslužnost za přijatelné ceny. O záměru zřízení vlastního dopravce začal Liberecký kraj uvažovat v době průtahů a obstrukcí u veřejných zakázek na zajištění autobusové dopravy na základě zkušenosti, že při současné legislativě, způsobu a termínech rozhodování ÚOHS není možné v reálných lhůtách standardně vysoutěžit dopravce. Ředitel BusLine Radek Chobot i šéf odborů BusLine Jiří Kuchyňka rozeslali před jednáním zastupitelstva komentáře, ve kterém postup kraje označují za nepřípustné obcházení zákona o zadávání veřejných zakázek.\n\nV září 2008 koupil Dopravní podnik města Liberce asi za 30 milionů Kč od ČSAD Liberec a. s. celou divizi MHD, která se do té doby podílela na MHD v Liberci asi 20 % výkonů jako subdodavatel. Podle ředitele DMPL Jiřího Veselky DPML koupil tuto divizi jednak z obavy, aby ji nekoupil někdo jiný, a jednak v souladu se svou strategií, že si podnik bude maximum služeb zajišťovat sám. Touto akvizicí mimo jiné získal 23 autobusů a přes 50 stálých či příležitostných řidičů.\n\nV roce 2013 byl jedním z 10 autobusových dopravců zajišťujících základní dopravní obslužnost v Libereckém kraji. Do ZDO bylo zařazeno 37 jeho linek, přičemž roční výkony představují téměř 3,3 milionu kilometrů, což je více než čtvrtina autobusových výkonů ZDO v kraji.\n\nDopravce je zapojen do integrovaného dopravního systému IDOL, a to 11 linkami již od jeho pilotní fáze od 18. května 2009, od 1. července 2009 pak do něj bylo zahrnuto celé území kraje. V prosinci 2012 byly některé linky zařazeny do systémů poptávkové dopravy v podsystémech RadioStop, RadioBus a Zastávka pro výstup.\n\nSpolečnost jezdila do listopadu 2004 jako jediná na lince z Prahy do Liberce a zpět, čímž navazovala na padesátiletý monopol dopravců pod značkou ČSAD. Část spojů byla zastávková. Trasa Praha – Liberec byla výjimečná tím, že ač je lukrativní, dopravní úřad v Liberci ji zahrnul do závazku veřejné služby a dopravu na ní financoval dopravci ČSAD Liberec a.s. stejným způsobem jako na dotovaných místních linkách. Na dotovanou trasu přitom zákon zakazuje vydat licenci dalšímu dopravci. Liberecký krajský úřad také v letech 2003 a 2004 zamítal konkurenčním dopravcům vydání licencí. Zatímco náměstek hejtmana Miroslav Mach tvrdil, že zisk z této linky snižuje ztráty jiných linek v ZDO, vedoucí krajského odboru dopravy Stanislava Jakešová tvrdila, že tato linka není zisková a ČSAD Liberec tento rozpor odmítla komentovat. Radim Jančura kritizoval neprůhledné přelévání peněz.\n\nMagistrát hlavního města Prahy ovšem zastával jiný výklad zákona a přes nesouhlas Libereckého kraje vydal v listopadu 2004 licenci firmě Hotliner s. r. o. a v lednu 2005 i Student Agency, později zde začal jezdit i JUDr. Jan Hofmann. Liberecký dopravní úřad hodlal u ministerstva dopravy napadnout platnost licence vydané v Praze. Později tuto linku vyjmul ze závazku veřejné služby a ČSAD Liberec podstatně omezila provoz na této trase. Firma Hotliner trasu opustila v březnu 2006.\n\nPůvodnímu dopravci po vstupu konkurence klesly zisky z trasy o jednu třetinu.\n\nČSAD Liberec odmítala uzavřít se Student Agency smlouvu o užívání autobusového nádraží v Liberci, které tehdy vlastnila (problémy s uzavíráním smlouvy měl již i Hotliner) a její vozy na autobusové nádraží vpouštět, ačkoliv Student Agency měla na tuto linku řádnou licenci vydanou pražským magistrátem. ČSAD to zdůvodňovala tím, že odjezdové stání určené pro odjezdy do Prahy je již vytížené a ostatní stání jsou určena pro jiné směry. Několik měsíců tak probíhal konkurenční boj, kdy Student Agency zastavovalo mimo zastávku v prostoru před autobusovým nádražím, nádraží celodenně hlídala bezpečnostní agentura najatá ČSAD Liberec, která u vjezdu do nádraží nechala postavit i závoru. Student Agency kompenzovala cestujícím tuto nevýhodu od 2. února 2005 symbolickou cenou 1 Kč za jízdu z Liberce do Prahy. Dopravce Hotliner kvůli tomu podal na Student Agency žalobu pro nekalou soutěž a zároveň podnět k Úřadu pro ochranu hospodářské soutěže. Rovněž ČSAD Liberec se vyjádřila, že podá žalobu i podnět, a 21. února 2005 vydal Krajský soud v Brně předběžné opatření, kterým zakázal Student Agency prodávat jízdenky do Prahy za 1 Kč. ČSAD Liberec od 24. února na základě dalšího předběžného opatření soudu začala autobusy vpouštět na autobusové nádraží, avšak od 6. března jim zase ve vjezdu bránila až do 11. srpna, protože došlo ke sporu o to, zda předběžné opatření stále platí. Úřad pro hospodářskou soutěž ve sporu SA – ČSAD Liberec konstatoval, že ČSAD Liberec zneužila svého monopolního postavení, za což dostala pokutu 2,5 milionu korun, která byla po podání rozkladu snížena na 2 miliony korun. Rozhodnutí úřad vydal 6. června 2005, rozhodnutí o rozkladu dne 15. května 2006. Dne 6. dubna 2007 rozhodnutí ÚOHS potvrdil Krajský soud v Brně. V důsledku sporů vlastník ČSAD Liberec, jímž byly obce Libereckého kraje, založil novou firmu ANL, s. r. o., která od prosince 2005 má ve správě autobusové nádraží Liberec. To tak již není ve správě žádného dopravce.\n\nProvoz linky z Prahy do Liberce ČSAD Liberec ukončila z ekonomických důvodů (nízkého vytížení autobusů) ke dni 9. prosince 2007.\n\nOd roku 2009 do konce roku 2012 jezdily na trase mezi Prahou a Libercem vedle autobusů Student Agency také spoje Dopravního podniku měst Liberce a Jablonce nad Nisou (DPMLJ). V reakci na ukončení jízd dopravního podniku začaly od 4. února 2013 na této lince opět jezdit i autobusy ČSAD Liberec, ovšem ke konci roku 2013 společnost provoz na lince pro nedostatečné využití kapacity vypravovaných autobusů ukončila. DPMLJ od počátku roku 2013 začal jezdit pro Student Agency jako subdodavatel na spojích, které mají umožnit přepravu vozíčkářů.\n\nK 2. lednu 2010 kvůli cenové konkurenční válce dopravce zrušil linku 540005 z Liberce do Brna. K 6. březnu 2010 ukončil provoz na lince 540004 Liberec–Karlovy Vary. Od června 2013 zrušil z důvodu nevyužité kapacity provoz na linkách Liberec–Pardubice–Jihlava (540003) a na lince Liberec–Pardubice–České Budějovice (540004), která byla zavedena od l. listopadu 2012.\n\nZ vnitrostátních dálkových linek je tedy mezi dálkové řazena již jen linka 540360 z Liberce do Mladé Boleslavi, která je ovšem celá zařazena do regionálního systému IDOL.\n\nNa linkách do Karlových Varů a do Dudinců zavedl od prosince 2009 WiFi připojení.\n\nPočínaje 11. prosincem 2016 zavede společnost přímou linku z Frýdlantska do Prahy. Naplánovaná je po trase Nové Město pod Smrkem – Lázně Libverda – Hejnice – Frýdlant – Liberec – Mladá Boleslav – Praha a zajišťovat ji budou vždy dva spoje v jednom směru během pracovních dní a tři spoje o víkendu.\n\nDopravce provozuje 4 mezinárodní linky z Liberce, a to linku do slovenského města Dudince (000334) a tři linky do Polska: do měst Bogatynia (000645), Zgorzelec (000669) a Sieniawka (000689). Na lince do Dudinců se podílel též dopravce ADOTECH s.r.o., na nějž byla linka někdy v roce 2013 přepsána, V jízdním řádu platném pro 7. 2. až 7. 5. 2014 je uvedeno, že k dopravě je oprávněn též ČSAD Liberec a.s., avšak v této době nezajišťuje žádný spoj.\n\nV roce 2001 společnost koupila první autobus na CNG, a to Karosa LC 735. V letech 2004 až 2007 koupila pro svou divizi MHD 5 vozů značky TEDOM 123 G a stala se tak prvním zákazníkem společnosti TEDOM a tím i hlavním partnerem v testování a vylepšování jejích vozidel. Celou divizi MHD v roce 2008 prodala libereckému dopravnímu podniku.\n\nZačátkem roku 2014 evidoval web Seznam autobusů.cz u ČSAD Liberec a. s. cca 68 provozních autobusů, z toho 35 tvoří autobusy Karosa (15x Karosa C 954, 16x Karosa C 934, po jednom kuse Karosa Axer, Karosa C 734, Karosa LC 735, Karosa C 955), 10 kusů autobusy Irisbus (z toho 9 kusů Irisbus Crossway různých délek a 1 kus Irisbus Ares 12M), dále 14 kusů autobusů SOR různých typů a délek (z toho 6 kusů SOR CN 8,5 a 5 plynových autobusů), 3 plynové autobusy TEDOM L12G, dále 2 kusy MAN Lion's Regio, 1 kus MAN SÜ 313, 1 vůz VDL Futura2 a 2 midibusy Mercedes-Benz Sprinter 413 CDI.\n\n"}
{"id": "950443", "url": "https://cs.wikipedia.org/wiki?curid=950443", "title": "Symfonie č. 6 (Beethoven)", "text": "Symfonie č. 6 (Beethoven)\n\nSymfonie č. 6 F dur, Op. 68 „Pastorální“ je šestá symfonie Ludwiga van Beethovena. Byla dokončena roku 1808 a měla premiéru 22. prosince na koncertu v Divadle na Vídeňce, spolu s pátou symfonií.\n\nBeethoven miloval přírodu a nalézal v ní uklidnění i jistotu. Šestá symfonie je obrazem přírodních scenérií a venkova jako takového. Je jednou z mála Beethovenových orchestrálních skladeb, které mají vysloveně programní charakter.\n\nPrvní věta působí lehce, hrají tu jen smyčce, dechové nástroje a lesní rohy. V druhé větě se pozornost posluchače soustředí na tekoucí vodu potoka a zpěv ptáků. Třetí věta přibližuje životní radosti venkovanů, stáváme se svědky taneční veselice s patrnými zvuky dud. Čtvrtá věta jest bouří; vzdálené hřmění přechází v průtrž mračen, hromy a blesky. Pátá věta patří pastýřům a jejich zpěvu, který předchozí bouřlivou scénu vyvažuje. Šestá symfonie svou náladou v mnohém předznamenává pozdější Devátou symfonii.\n\nŠestá symfonie se skládá z pěti vět:\n\n1. Probuzení radostných pocitů po příjezdu na venkov: Allegro ma non troppo\n\n2. Scéna u potoka: Andante molto moto\n\n3. Radostné shromáždění vesničanů: Allegro\n\n4. Bouře, vichr: Allegro\n\n5. Zpěv pastýřů. Radostné a vděčné pocity po bouři: Allegretto\n\nPrůměrná délka symfonie je 40 minut.\n\nPikola, 2 flétny, 2 hoboje, 2 klarinety (2 fagoty 2 rohy (F, H ♭), 2 trubky (C), 2 pozouny, tympány a smyčcový orchestr.\n\n"}
{"id": "950447", "url": "https://cs.wikipedia.org/wiki?curid=950447", "title": "John Vanhara", "text": "John Vanhara\n\nJohn Vanhara (* 12. května 1972, Brno, Československo) je americký podnikatel českého původu (narozený jako Jan Vaňhara). Ve své rodné zemi studoval na brněnské Masarykově univerzitě učitelství tělesné výchovy a českého jazyka, leč tato studia nedokončil. S podnikáním začal již v České republice, kde své obchodní aktivity věnoval především reklamě. Roku 2002 svůj majetek prodal a s manželkou odešel do Spojených států amerických (získal tam podnikatelské vízum). Zde se mu podařilo dálkově vystudovat B. S. Business Administration. Usadil se v Las Vegas a začal podnikat v oblasti zakládání firem IncParadise.net a v nemovitostech MillionSaver.com. Do roku 2015 byl například vlastníkem firmy Shipito nabízející výhodné nakupování v amerických internetových obchodech. Hodnota jeho firem je odhadována na desítky milionů dolarů.\n\nPíše také osobní blog, v němž se věnuje podnikání v USA. A tomuto tématu se věnuje také v publikaci „Podnikání v USA“, kterou sepsal.\n\nJako jeden z pětice investorů vystupoval ve čtvrté řadě pořadu Den D vysílaného Českou televizí.\n\n"}
{"id": "950453", "url": "https://cs.wikipedia.org/wiki?curid=950453", "title": "Vysokoškolský učitel", "text": "Vysokoškolský učitel\n\nVysokoškolský učitel či vysokoškolský pedagog je pracovní pozice učitele, akademického pracovníka, na vysoké škole. Náplní jeho práce je pedagogická, vědecká, výzkumná, vývojová a inovační, umělecká nebo další tvůrčí činnost při výuce vysokoškolských studentů.\n\nPodle stupně akademické dráhy se rozlišuje: profesor, docent, odborný asistent, asistent a lektor. Rovněž mimo uváděné se za vysokoškolského učitele mohou označovat jiní akademičtí pracovníci, kteří se zde na pedagogické činnosti podílejí (zejména někteří výzkumní a vývojoví pracovníci nebo např. studenti v doktorských studijních programech, tzv. \"PhD studenti\", tedy doktorandi, případně pomocné vědecké síly, tzv. \"pomvěd\", tedy studenti určitých ročníků). V dřívějších dobách pak byla vedle lektorů výslovně uváděna ještě jako pracovní pozice vysokoškolského učitele i pozice odborných instruktorů (např. dle § 26 zákona č. 58/1950 Sb., o vysokých školách, který byl platný v tehdejším Československu).\n\nPokud akademický funkcionář vykonává akademický obřad – typicky promoci – nese označení \"promotora\".\n\nNázev této pozice podle CZ-ISCO je \"Profesoři na vysokých školách\", kód 23102.\n\n\n"}
{"id": "950454", "url": "https://cs.wikipedia.org/wiki?curid=950454", "title": "Bodo (rod)", "text": "Bodo (rod)\n\nZástupci rodu Bodo, spadající do třídy \"Bodonea\", jsou eukaryotické malé oválné jednobuněčné organismy se dvěma charakteristickými bičíky původního (heterokontního) typu, používanými k pohybu (lokomoci).\n\nPro zástupce rodu Bodo jsou charakteristické dva bičíky. Jeden směřuje dopředu a druhý, který je v zadní části se nazývá koncový (\"zpětný bičík\"). Kromě bičíků, je charakteristická i tzv. pankinetoplastová DNA (pankDNA), která je rozložena po celé přední části mitochondriální trubice. Dalším typickým znakem je tzv. kinetoplast (odvozen od názvu podkmenu Kinetoplastida), který sice není oddělenou organelou v buňce, ale je úsekem mitochondrie (pouze jedna). V této mitochondrii je zároveň obsažena kDNA (kinetoplastová DNA). Existuje mnoho typů kDNA, které byly objeveny díky výzkumu DNA u \"Bodo caudatus\". Bičíky jsou vyztuženy paraflagelárními lištami. Pelikula je také vyztužena, zde mikrotubulárním korzetem. Mikrotubuly zároveň vyztužují i cytostom. Cytostom, neboli buněčná ústa, se nachází na špičce krátkého výčnělku a je umístěn buď na ventrální (břišní) straně, nebo na bičíkových kapsách.\nZástupci tohoto rodu mají malé rozměry, proto je jen málo druhů viditelných okem. Někteří žijí v organicky znečištěných vodách (př. \"Bodo saltans\", \"Rhynchomonas nasuta\"). Někteří jsou ektoparazity a endoparazity ryb a to zejména sladkovodních. Bodo dokáží žít i v půdách s nízkým obsahem kyslíku. Jejich hlavní potravou jsou zbytky různých organických látek a mnohdy i různé bakterie.\n\nTento zástupce rodu \"Bodo\", který je zároveň nejvíce studovaným zástupcem, patří mezi volně žijící heterotrofy, vyskytující se převážně v čisté vodě a mořských společenstvech po celém světě. Patří mezi kinetoplastida, tím pádem vlastní typické kinetoplastidové funkce jako jsou bičíky umístěné ve specializovaných bičíkových kapsách. Glykolytické procesy má omezené pouze na dané specifické organely (glykosomy). A nechybí charakteristická koncentrace mitochondriální DNA na bázi bičíku (kinetoplast).\n\nBičivka rybí je dalším zástupcem rodu Bodo, parazitující na kůži ryb. Způsobuje tak závažné onemocnění zvané ichthyobodóza. Bičivka napadá plůdky, ale i mladé ryby, které následně hynou. Tělo Bičivky je fazolovitého tvaru se dvěma bičíky (v počátečním stádiu dělení má bičíky čtyři).\n\n\n"}
{"id": "950455", "url": "https://cs.wikipedia.org/wiki?curid=950455", "title": "Sivěnka přímořská", "text": "Sivěnka přímořská\n\nSivěnka přímořská (\"Glaux maritima\") je drobná, v České republice zákonem chráněná slanomilná rostlina, jediný druh monotypického rodu sivěnka.\n\nDruh s cirkumpolárním rozšířením, v Evropě se vyskytuje od subarktického, atlantského a baltského pobřeží přes střední a východní Evropu až po jižní Rusko a dále přes Malou Asii, Írán, Altaj, Čínu, Mongolsko až do Japonska na východě; jeho areál výskytu zasahuje také do Severní Ameriky.\n\nJe to rostlina vázaná na slanou vodu a proto má rozdílnou ekologií v blízkosti moře a ve vnitrozemí. V přímoří tento halofyt roste převážně na pobřežích plážích a mělčinách kde má k dispozici mořskou vodu, ve vnitrozemí si v termofytiku až mezofytiku vybírá slaniska nebo vývěry slaných minerálních vod. V Česku se vyskytuje jen na několika málo lokalitách, např. v národní přírodní rezervaci Soos v západních Čechách u Františkových Lázní a na jižní Moravě na Mikulovsku poblíž obce Dobré Pole ve stejnojmenné přírodní rezervaci.\n\nVytrvalá bylina s členitým šupinatým oddenkem z něhož vyrůstají na volné půdě bez opory poléhavé a v trávě vystoupavé lodyhy dorůstající do výšky až 20 cm. Lodyhy jsou lysé nebo jen řídce chlupaté, od spodu rozvětvené a hustě olistěné. Drobné, lysé, přisedlé listy mají celokrajné vejčité nebo obkopinaté až čárkovité čepele (o délce 5 až 15 mm a šířce 2 až 4 mm) které jsou mírně dužnaté, u báze klínovité a na konci tupé až špičaté. Listy jsou modravě zelené s tmavými skvrnami, nejnižší bývají nahnědlé a šupinovité, obvykle ve spodu lodyhy vyrůstají vstřícně a nahoře střídavě.\n\nV paždí středních listů vyrůstají jen 3 až 6 mm velké, téměř přisedlé, pravidelné oboupohlavné květy které jsou zvláštní tím, že nemají korunu. Jejich vytrvalý, zvonkovitý kalich má pět široce vejčitých lístků se zaobleným vrcholem barvy růžové až načervenalé, vzácně čistě bílé, bývají dlouhé 3 až 5 mm a široké 1 až 2 mm. Na dně kalichu je upevněno pět, s kališními lístky se střídajících tyčinek které nesou srdčité prašníky, na dně je také přisedlý vejčitý semeník s nitkovitou čnělkou s kulovitou bliznou. Ploidie tohoto hemikryptofytu je 2n = 30.\n\nRostlina kvete postupně od května do srpna. Květy jsou poměrně malé a přestože mají nektar nejsou často hmyzem navštěvovány. V květu současně dozrávají prašníky i blizny a dochází tak často k samoopylení. Plodem je hnědá kulovitá tobolka 3 mm velká otvírající se na vrcholu pěti chlopněmi. Tobolka obsahuje trojhranná hnědá semena dlouhá 1,5 mm a široká 1 mm, každé váží méně než 0,2 mg; v půdě si klíčivost podržují poměrně dlouho, ve vodě však životaschopnost ztrácejí brzy. Rostlina se rozšiřuje semeny přilepenými na zvířata (nohy ptáků) nebo roznesenými hmyzem (mravenci), nebo přirozeným rozrůstáním oddenku či zanesením jeho úlomku na jiné místo.\n\nSivěnka se v minulosti vyskytovala v oblasti středních a západních Čecha jižní Moravy v poměrně hojném počtu. V současnosti dochází k destrukci lokalit vhodných pro její růst, díky intenzivnímu zemědělství, odvodňování a melioracím, a rostlina je na rychlém ústupu. Netýká se to jen ČR, ale i okolních vnitrozemských středoevropských zemí (Slovensko, Maďarsko, Rakousko). Sivěnka přímořská je proto zařazena mezi kriticky ohrožené druhy jak Vyhláškou MŽP ČR č. 395/1992 Sb. ve znění vyhl. č. 175/2006 Sb. (§1), tak i Červeným seznamem cévnatých rostlin České republiky z roku 2012 (C1t).\n\n\n \n"}
{"id": "950461", "url": "https://cs.wikipedia.org/wiki?curid=950461", "title": "Branky, body, vteřiny", "text": "Branky, body, vteřiny\n\nBranky, body, vteřiny (v letech 1980 až 1998 Branky, body, sekundy) je hlavní sportovně-zpravodajská relace České televize, dříve Československé televize. Vysílána je nepřetržitě od roku 1956. Od dubna 2012 je vysílána po hlavní zpravodajské relaci \"Události\" od 19.57, resp. 19.53 na programech ČT1, ČT24 a v repríze na ČT sport.\n\nOd dubna 2012 jsou moderátory pořadu Petr Vichnar, Vojtěch Bernatský, Jan Smetana a Barbora Černošková. Na podzim 2014 odešla Barbora Černošková na mateřskou dovolenou, v polovině roku 2015 se do vysílání vrátila.\n\nOd ledna 2020 se vysílání pořadu přestěhovalo do studia 6.\n\n"}
{"id": "950462", "url": "https://cs.wikipedia.org/wiki?curid=950462", "title": "Křesťanská literatura", "text": "Křesťanská literatura\n\nZa křesťanskou literaturu můžeme označit písemnictví už z biblických dob. Odráží se na ní i církevní příslušenství autora a proto má dnes i tato literatura mnoho směrů.\n\nV České republice působí mnoho vydavatelství a nakladatelství zaměřených pouze na teologickou vědu. Mezi nejznámější patří tyto:\n\nKnihy od vrcholných autorů jako je Clive Staples Lewis jsou často doporučovány nováčkům v teologickém prostředím. Nejznámějšími knihami jsou K jádru křesťanství, kde C.S.Lewis přistupuje k náboženství jako o vědeckém konceptu a zabývá se zde otázkami jako \"Může Bůh stvořit kámen, který nedokáže uzvednout?\" a \"Proč je zlo?\", nebo Letopisy Narnie které možná na první pohled skrytě parafrázují křesťanskou nauku.\n\nNakladatelství Kalich bylo založeno již v roce 1921 a již od tohoto roku vydává teologickou, ale i pedagogickou či filosofickou literaturu. Kromě této naučné literatury vydává nakladatelství humanisticky orientovanou prózu a poezii, původní českou i překladovou. Nechybí ani podobně zaměřená krásná literatura pro děti a mládež.\n\nV repertouáru Kalichu můžeme najít jak moderní díla Jana Juna či Luďka Rejchrta - tedy díla žijících farářů či filosofů a jejich osobní rady do života nebo i do pedagogiky, tak i tvorbu téměř historických autorů, Forresta Cartera nebo Martin Luthera - autorů, kteří pro svět znamenali revoluci.\n\n\n\n"}
{"id": "950464", "url": "https://cs.wikipedia.org/wiki?curid=950464", "title": "Rambo II (kniha)", "text": "Rambo II (kniha)\n\nRambo II (s podtitulem Rozkaz, anglický titul je \"First Blood Part 2\") je román kanadského spisovatele Davida Morrella z roku 1985. Dílo volně navazuje na předchozí díl \"Rambo\", ačkoli v něm hlavní hrdina John Rambo v závěru zemřel, a je novelizací filmu \"Rambo II\" z roku 1985 se Sylvesterem Stallonem v hlavní roli. Tentokrát se John Rambo vrací do Vietnamu, aby zachránil uvězněné americké válečné zajatce.\n\nČesky knihu vydalo roku 1991 nakladatelství Riosport - Press Praha. V roce 2002 příběh vyšel česky společně s prvním a třetím dílem v souhrnném vydání \"3× Rambo\" (nakladatelství Alpress).\n\nV poznámce autor vysvětluje, že v prvním románu \"Rambo\" (angl. \"First Blood\") Rambo zemře, zatímco ve filmu přežije. Děkuje Andrewu Vajnovi, Robertu Brennerovi a Carolce Productions, a především Jeanne Joe za pomoc při sběru podkladů pro projekt. Dále se věnuje objasnění původu zbraní, které se objevují v knize a vychází ze skutečných předloh. Nůž je dílem Jimmyho Lila z Arkansasu (je i autorem nože, který byl použit ve filmu \"\"). Luk vyrobila firma Easton Aluminium z Kalifornie. Do tajů správné manipulace s lukem jej zasvětil Joe Johnston, o historii lukostřelby Morrella poučil Bob Rhode. Šíp vyrobila firma Penny Express Sport Shop z Kalifornie a přednášku o jeho vlastnostech autorovi poskytl Joe Elithorpe.\n\nV souvislosti s válkou je v knize zmíněno literární dílo \"Hlava XXII\" (v anglickém originále \"Catch-22\") amerického spisovatele Josepha Hellera, které je situováno do prostředí 2. světové války.\n\n\n\nJohn Rambo si odpykává trest ve vězení, kde za ním přijde plukovník Sam Trautman s Murdockem, mužem z americké výzvědné služby CIA. Ten mu nabízí možnost dostat se z vězení výměnou za přijetí mise v Severním Vietnamu. Rambo souhlasí. Ve vojenské pevnosti Fort Bragg dostane instrukce a je mu přislíbeno, že v případě úspěchu mise obdrží presidentovu milost. Jeho úkolem bude přispět k osvobození zajatých amerických vojáků v severovietnamském táboře Ban Kia Na, kde byl sám vězněn a mučen. John odlétá sám do Bangkoku, kde se má dostavit na určené místo. Je tajně sledován, přesto se mu podaří své dozorce od CIA setřást. Murdock se domnívá, že hodlá uprchnout, ale on se na určené místo se dostaví včas. Nakonec se Murdock Rambovi vyzná, že byl také nasazen ve válečných operacích ve Vietnamu, aby poněkud otupil jeho nedůvěru, kterou John má ke členům rozvědky. Rambo se jím nechá přesvědčit a souhlasí s plánem operace a primárním úkolem: pořídit detailní fotografie tábora. Později si ale uvědomí, že Murdock uvedl, že bojoval s druhým batalionem u Con Thienu, ale tato jednotka bojovala u Kud Sank. Boje, kterými voják projde, nemůže nikdy zapomenout, a už vůbec ne splést. Rambo začíná cítit, že něco není v pořádku.\n\nAkce začíná. Při seskoku nastane komplikace, zůstane viset na laně a vlaje za letadlem. Podaří se mu odříznout, ale ztratí pušku, fotoaparát a Transat (satelitní zařízení pro komunikaci se základnou). Rambo spoléhá na to, že platí dohodnutá 36hodinová lhůta, aby se dostavil na kontaktní místo. Murdock po zjištění, že s ním není spojení, hodlá misi ukončit, ale narazí na odpor plk. Trautmana, který se za svého svěřence postaví. John pokračuje podle plánu, hodlá zajatecký tábor obhlédnout, aby mohl předat podrobné informace. V džungli se setká se svou spojkou Co Phuong Bao (dále jen Co) a je lehce překvapen, kdž zjistí, že je to mladá žena. Společně se vydají k řece, kde je vyzvedne Trong Kinh, jenž je se svou posádkou dopraví po řece k cíli. Cestou je kontroluje ozbrojená loď severovietnamského námořnictva, ale několik lichotek a úplatek veliteli způsobí, že kontrola není důkladná. Rambo zůstal neodhalen. Pronikne poté do tábora a nalezne tam zbídačené americké zajatce. Jelikož nemá fotoaparát, jednoho z nich bere s sebou (jmenuje se Banks). Nepodaří se mu ale nepozorovaně uniknout a začne pronásledování. Během zpáteční plavby je Kinh udá posádce dělového člunu, za což zaplatí životem. Co s Banksem na Rambův příkaz skáče do řeky, zatímco on pomocí raketometu vyřídí severovietnamský člun i Kinhovy poskoky. Trojici se společně podaří dostat na smluvené místo, kam přilétá vrtulník. Co jej požádá, aby ji John vzal s sebou do Ameriky, kde má syna. Rambo je zaskočen, ale souhlasí. Aniž by to plánoval, k mladé ženě pocítil sympatie. Přesto ji varuje:\n\nZa kniplem vrtulníku sedí Ericson a ve stroji je i Trautman, který chtěl osobně dohlédnout na to, že bude jeho svěřenec v pořádku vyzvednut (Murdock měl totiž tendenci akci zrušit a Trautman mu nedůvěřuje). Když pilot Ericson podá hlášení, že Rambo je dole i s jedním zachráněným mužem, Murdock vydá rozkaz k okamžitému návratu na základnu. Tomu chce Trautman zabránit, ale v šachu jej drží druhý člen posádky Doyle. Helikoptéra odlétá.\n\nRambo ví, že ho zradili. Chvíli se mu daří bránit se, ale poté je dopaden a odvlečen do tábora. Thajský seržant, který jej na tomto místě v minulosti mučil, se těší, že si to zopakuje. Kvůli Rambovi byl totiž degradován, když jej oslabeného pronásledoval tři dny džunglí a on mu přesto uprchl. Nechá jej potopit do hluboké jámy plné výkalů. Radost mu překazí přichozí sovětští důstojníci Jašin a Podovskij se svými vojáky, kteří nařídí Ramba umýt, aby jej mohli sami vyslechnout. Rambo odmítá mluvit a je mučen elektrickým proudem. Sověti zachytili rádiové vysílání Američanů a tak stejně vědí dost informací. Po Rambovi chtějí, aby se spojil se svou základnou a odsoudil tuto misi jako kapitalistickou agresi. Podovskij nemůže pochopit, že Rambo zatvrzele odmítá spolupracovat, když jej jeho krajané nechali ve štychu. Vytasí se s jinou taktikou. Pokud se Rambo nepodvolí, vyřízne Banksovi oči. Rambovi nezbývá nic jiného než poslechnout. Když mu Podovskij přistrčí mikrofon před ústa, jeho vzkaz zní nakonec jinak:\nRozzuřený Podovskij zapne okamžitě proud, ale udělá chybu, že se přiblíží do zajatcovy blízkosti. Rambo dokáže vytrhnout ruku z pout a osvobodit se. Ve stejný moment použije schovaná Co trhavinu a v nastalém zmatku se dvojici podaří uprchnout. Během následného pronásledování Rambo likviduje své protivníky lukem se speciálními šípy, což Vietnamce vedené thajským seržantem demoralizuje. Chystá jim i všelijaké pasti. Jašinovi se v helikoptéře podaří zabít Co. Rambo je rozrušen a vyhlásí všem svou osobní válku. Do akce je zapojen i sovětský oddíl, ale na osamělého renegáta to nestačí. Jejich transportéry vybuchují jeden po druhém (použil explozivní hroty šípů) a nakonec se John zmocní i vrtulníku, který pilotoval Jašin. Nyní kosí vojáky v dohledu a plamenometem srovnává zajatecký tábor se zemí. Přistane, aby naložil americké zajatce a chystá se k odletu na základnu do Thajska, ale v cestě mu nyní brání těžká sovětská helikoptéra Mil Mi-24. Rambo vymyslí lest, jak ji zničit a poté už hlásí na základnu svůj návrat. Vylekaný Murdock přikáže Ericsonovi s Doylem, aby mu letěli naproti a sestřelili jej. Nikdo nesmí přežít. Tomu ale zabrání Trautman, který už podobný povel od bezpáteřného Murdocka očekával. Rambův vrtulník přistává u hangáru a on se jako bůh pomsty vrhá dovnitř. Rozstřílí vybavení kanceláře a namíří svou zbraň na třesoucího se Murdocka. Kohoutek cvakne, ale výstřel nevyjde. Murdock se strachy pokálí. Rambo si neodpustí ironický dovětek:\nPoté se může přivítat s Trautmanem, jediným člověkem, kterému věří.\n\nV knize je uvedeno několik druhů vojenské techniky a zbraní. Seznam podle země původu:\n"}
{"id": "950465", "url": "https://cs.wikipedia.org/wiki?curid=950465", "title": "Václav Jeřábek", "text": "Václav Jeřábek\n\nVáclav Jeřábek (10. června 1877 v Chrudimi – 19. srpen 1939 v Prostějově) byl český architekt.\n\nAbsolvoval Odbornou školu pro zpracování dřeva v Chrudimi, Všeobecnou uměleckoprůmyslovou školu v Praze a Speciální pro architekturu při rakouském muzeu pro umění a průmysl ve Vídni.\n\n20 let působil jako profesor odborného kreslení na Státní průmyslové škole v Jaroměři. Vedle povolání učitelského se zaměstnával stále uměleckým tvořením. Zúčastnil se různých soutěží na uměleckoprůmyslové návrhy a předměty a ve většině těchto získal ceny, nebo uznání.\n\nOd roku 1925 bydlel a pracoval v Prostějově – navrhl vnitřní zařízení malé obřadní síně Pax v Prostějově, urnový háj na městském hřbitově, mimo to navrhl celou řadu umělecky řešených interierů soukromých i veřejných. Nejprve byl zaměstnán u několika brněnských firem (nakonec u architekta Dušana Jurkoviče). Člen Jednoty výtvarných umělců v Praze. Podle jeho návrhů byla mj. realizována křížová cesta na Hostýn, spolkový dům v Uherské Skalici a nemocnice v Přerově.\n\n"}
{"id": "950466", "url": "https://cs.wikipedia.org/wiki?curid=950466", "title": "Daniel Krhut", "text": "Daniel Krhut\n\nDaniel Krhut (* 19. října 1982, Ostrava, Československo) je český spisovatel. Je autorem knihy Pašerák snů, která vyšla v roce 2012 v nakladatelství Host. Součástí knihy je autorova prvotina Modrej soumrak nad městem. Od útlého dětství vyrůstal v Brně. Od roku 2013 žije střídavě ve filipínském městě Cagayan de Oro a v kanadském Montréalu.\n\nVystudoval obecnou teorii umění na Filozofické fakultě Masarykovy univerzity v Brně.\n\n\n"}
{"id": "950469", "url": "https://cs.wikipedia.org/wiki?curid=950469", "title": "Konrád Štaufský", "text": "Konrád Štaufský\n\nKonrád Štaufský ( \"Konrad der Staufer\", † 8. listopadu 1195) byl rýnský falckrabě a nevlastní bratr císaře Fridricha Barbarossy. Opakovaně se účastnil císařských italských tažení a je považován za zakladatele města Heidelberg.\n\nNarodil se zřejmě v první polovině třicátých let 12. století jako syn švábského vévody Fridricha II. a jeho druhé choti Anežky ze Saarbrückenu. Po smrti vévody Fridricha roku 1147 zdědil švábské vévodství Konrádův starší bratr Fridrich Barbarossa, který se roku 1152 stal římským králem. Na podzim 1156, po smrti bezdětného Heřmana ze Stahlecku, povýšil Konráda na rýnského falckraběte. Konrád postupně získal fojtská práva ke klášteru Lorsch, biskupství ve Wormsu a také arcibiskupství v Trevíru. Jako falckrabě byl povinen loajalitou vůči bratrovi, který si na zachoval vliv na daném území. Vztahy mezi bratry se postupem času zhoršily a roku 1166 se ve Wormsu konala prostřednictvím opata Jindřicha z Lorsche snaha o urovnání, která skončila neúspěchem. Konrád se ve snaze rozšířit území svého vlivu opakovaně dostával do sporu s biskupy v Trevíru a Kolíně nad Rýnem.\n\nZemřel zřejmě v listopadu 1195 a byl pohřben v cisterciáckém klášteře Schönau. Falckrabětem se stal jeho zeť Jindřich V. Brunšvický.\n\n"}
{"id": "950477", "url": "https://cs.wikipedia.org/wiki?curid=950477", "title": "Holubník (Ralská pahorkatina)", "text": "Holubník (Ralská pahorkatina)\n\nHolubník (562 m n. m.) je vrch v okrese Liberec Libereckého kraje, ležící asi 1 km zsz. od vsi Hoření Paseky, na katastrálním území Rozstání pod Ještědem. Je to nejvyšší bod Podještědské pahorkatiny.\n\nJe to nevýrazná kupa s vrcholovou plošinou na svahu Ještědského hřbetu, kam nejvýše vybíhá Podještědská pahorkatina. Vrch je tvořen křemennými pískovci. Z východní strany vrch výrazně obkružuje údolí Ploučnice, která výše severovýchodním směrem pramení. Na počátku tohoto údolí nejprve leží Kyselinčí kopec (571 m n. m.), který náleží již do sousedního geomorfologického okrsku. Vrch je zalesněn převážně jehličnatými porosty.\n\nVrch náleží do celku Ralská pahorkatina, podcelku Zákupská pahorkatina, okrsku Podještědská pahorkatina, podokrsku Křižanská pahorkatina a Druzcovské části.\n\nAutomobilem se dá nejblíže dopravit do Hořeních Pasek. Odtud vede severozápadně žlutá turistická stezka (kolem skalního převisu \"Jeřmanská skála\") k rozcestí \"U Pruského kříže\", kde se napojuje červená stezka, a ta již vede na jih přes Holubník.\n"}
{"id": "950483", "url": "https://cs.wikipedia.org/wiki?curid=950483", "title": "Georg Riedel", "text": "Georg Riedel\n\nGeorg Riedel se narodil 8. ledna roku 1934 v Karlových Varech v tehdejším Československu. Rodina, ve které se mluvilo česky i německy, patřila mezi starobylé karlovarské rodiny, její předkové pobývali v Karlových Varech jistě více než sto let. Otec Ing. Karel Riedel byl známý karlovarský architekt (jeho dílem byl mimo jiné klášter redemptoristů v Karlových Varech, jehož zbytky jsou dnes součástí postranních budov Magistrátu Města Karlovy Vary), matka Auguste Riedelová (rozená Zentnerová) byla uznávaná karlovarská dětská (vůbec první ženská) lékařka. Když byly Georgu Riedelovi pouhé čtyři roky, tedy roku 1938, rozhodli se emigrovat, neboť citlivě vnímali hrozící nebezpečí nacismu Hitlerovy tzv. Třetí říše a možnost okupace naší země. Židovský původ matky a sociálně demokratické přesvědčení otce jim jejich těžké rozhodnutí usnadnily. Cesta na švédský sever byla dramatická, vše bylo o to horší, že cestovala jen matka s dvěma dětmi. Otec odjel do Švédska již o několik měsíců dříve, aby pro rodinu vše připravil. Slovy Georga Riedela: „Cestovali jsme pak přes Polsko, Pobaltí a Finsko, stále nás kontrolovali vojáci, jeli jsme několik dní. Když jsme se dostali do Helsinek a potřebovali se nalodit a dopravit do Švédska, neměla maminka už vůbec žádné peníze. Byla velice vyčerpaná a zoufalá. Naštěstí kapitán lodi se nad ní ustrnul a přikázal svým lidem, aby pro nás na lodi našli volnou kabinu – a tak jsme se dostali do Švédska.“\n\nOdchod z města předků jim zřejmě zachránil život, neboť následné vyvražďování židů za druhé světové války nepřežil nikdo z Riedelových příbuzných, kteří se rozhodli zůstat. Po válce by se byli rodiče rádi vrátili domů. Mezitím však otec jako sudetský Němec ztratil své československé občanství a ani to, že Riedelova matka byla Židovka a on antifašista, nebylo nic platné. „Když potom nastoupili v Československu komunisté, otec by to občanství býval získal zpět, ale to už se rodiče z pochopitelných důvodů vrátit zpátky nechtěli,“ dodává Georg Riedel.\n\nRodina Riedelových se usadila ve švédském hlavním městě Stockholmu a malý Georg si brzy zvykl. Sám o této době říká: „Švédsko se mi zdálo krásné, takové čisté. A hlavně tu bylo bezpečno.“ Sestra Marie pomáhala mamince, která si dlouho hledala práci v nové zemi a těžko se učila švédštinu. Georg strávil letní dva měsíce na táboře, kde se naučil švédsky. Říká o tom: „Když jsem se pak vrátil domů, nemohl jsem najednou mluvit s rodiči, tak rychle jsem němčinu a pochopitelně i češtinu zapomněl. Německy se dodnes domluvím, ale česky už bohužel ne.“\n\nRiedelův otec hrál na cello a u malého Georga záhy rozpoznal hudební nadání. Na stockholmské základní škole Adolfa Fredrika s hudebním zaměřením se Georg věnoval od osmi let hře na housle, v patnácti letech začal hrát na kontrabas, a tomu zůstal věrný dodnes. Svá studia završil na Hudební akademii ve Stockholmu, kdy už se naplno věnoval jazzu. Při svých hudebních studiích se rozhodl naučit se také komponovat, takže v tomto oboru, kde dosáhl největších životních úspěchů, je vlastně samoukem.\n\nKdyž mu bylo devatenáct (1953), začal hrát ve velmi populárním švédském jazzovém orchestru Larse Gullina, o rok později (1954) v slavném orchestru Arne Domnéruse, kde se osudově setkal s jazzovým pianistou Janem Johanssonem. S tímto skvělým muzikantem nahrál roku 1962 nejprodávanější švédskou jazzovou desku všech dob (více než 450 000 nosičů). Georga Riedela spolupráce s tímto skvělým jazzmanem obohacovala, možná mu i poskytovala něco, co sám postrádal. Riedel a AllanŘíká o tom: „On byl ten pravý Švéd, který se v hudbě vracel ke svým kořenům, k folkloru – a já s ním, přestože jsem v jeho zemi vlastně neměl domov. To je to, co jsem mu tak trochu záviděl, že měl z čeho čerpat. Jako každý Švéd měl někde na venkově babičku v tom červeném dřevěném domečku…“ Intimní nahrávka dvou skvělých hudebníků plná basových a klavírních jazzových improvizací na švédské lidové písně, vydaná pod názvem \"Jazz på svenska\" („Jazz po švédsku“), byla tak odlišná od všeho ostatního v této době, že okamžitě oslovila nejen švédské publikum, ale proslavila oba protagonisty i za hranicemi Švédska.\n\nV roce 1966 navštívil Georg Riedel tehdejší Československo. V Praze, kde se zúčastnil Mezinárodního jazzového festivalu, se tehdy setkal s českými jazzovými legendami, jako byl Karel Krautgartner a Jan Hammer. Od té doby v Čechách vystupoval pouze jednou, a to v roce 2000 v Praze. Zato vystupoval v mnoha jiných zemích, například v Německu, Dánsku, USA, Francii, Anglii, ale i v Thajsku, Japonsku a v tehdejším Sovětském svazu (vlastně v Estonsku). Spolupracoval s mnoha slavnými hudebníky, za všechny jmenujme Duka Ellingtona, Stana Getse, Erica Dolphyho, Dizzy Gillespieho či Bennyho Cartera.\n\nNedílnou oblastí v kariéře Georga Riedela je jeho filmová skladatelská činnost. Melodie k prvním filmům složil už v roce 1964, jmenovitě k \"Wild West Story\" a k filmu \"491\". V intervalu let 1964 – 1968 složil hudbu k celkem osmi filmům, přesto jeho největší příležitost na něj teprve čekala. Když v roce 1968 tragicky zahynul přítel a muzikant Jan Johansson, bylo Georgu Riedelovi nabídnuto, aby po něm dokončil melodie k filmu \"Pipi Dlouhá Punčocha\", natočeného podle scénáře světoznámé švédské spisovatelky Astrid Lindgrenové. Tento film a jeho melodie dobře znají i čeští diváci, stejně jako další, například \"Karkulína ze střechy\", \"Děti z Bullerbynu\" a \"Emila\". Spolupráce Georga Riedela s Astrid Lindgrenovou zahrnuje celkem devět filmů, v nichž zaznělo dvacet pět Riedelových písní, které doslova zlidověly a způsobily, že Georg je ve Švédsku znám a milován. Stal se švédským symbolem skladatele písní pro děti, lze bez nadsázky říci, že bychom dnes ve Švédsku těžko našli Švéda, který si nikdy nezanotoval nějakou jeho píseň. S jeho písničkou \"Lille katt\" čili „Malá kočička“ na text Astrid Lindgren vyrostli dnešní švédští právníci, učitelé, prodavači i politici. A když se s Riedlovými dětskými hity seznámí český posluchač, s překvapením v nich rozezná i vliv českých lidových popěvků.\n\nGeorg Riedel spolupracoval i s jinými spisovateli dětské literatury, například s Lennartem Hellsingem, s Barbro Lindgrenovou nebo s Gunillou Bergströmovou. O své tvorbě pro děti říká: „Rozhodně se nenažím cíleně působit pedagogicky. To by mne nebavilo. Snažím se, aby si děti moje písničky dobře zapamatovaly a aby se naučily improvizovat.“\n\nJeho hudební filmografie, která zasahuje široké žánrové spektrum a filmy pro děti jsou vlastně jen její menší součástí, čítá přes šedesát filmů. Švédsko-dánsko-britský koprodukční film \"U cesty\" (švédsky \"Vid vägen\", 1988, režie Max von Sydow), k němuž Georg složil hudbu, byl roku 1989 oceněn zlatou medailí jako nejlepší švédský film.\n\nAle Georg dostal více ocenění. Například jeho hudba k televiznímu baletu \"Riedaighlia\" (1967) obdržela cenu Prix Italia. V roce 1998 mu švédský král udělil medaili „Litteris et Artibus“. Hudební akademie jej v roce 2006 vyznamenala medailí „Tonkonstens främjande“ (za propagaci hudby). Ten samý rok byl vyznamenán medailí „Django d’Or“ pro Švédsko (jako mistr jazzu). V roce 2009 dostal medaili s nepřeložitelným názvem „Gullspira“ za svůj velký přínos v oblasti švédského dětského filmu.\n\nRiedelova diskografie se pohybuje kolem 80 titulů. Jeho hudba téměř vždy překračuje hranice žánrů. Sám k tomu říká: „Ani si neumím představit, jak bych komponoval, aniž bych ve své tvorbě nespojoval různé žánry. Nikdy jsem si nevybral jeden žánr na úkor druhého, vlastně tomu vždy bylo naopak, chtěl jsem, aby jeden žánr dobarvoval ty druhé.“ Přesto je jazz jeho původní hudební doménou. Například jazzová skladba v jeho a Johanssonově provedení \"Visa från Rättvik\" (Píseň z Rättviku) z alba „Jan Johansson in Hamburg With Georg Riedel” byla na nejpopulárnějším švédském serveru (www.musikwebb.se) v listopadu 2011 nejhranější skladbou vůbec mezi 7,5 milióny písněmi mnoha jiných švédských i zahraničních autorů. To vše nepochybně svědčí o životnosti a aktuálnosti díla této slavné jazzové osobnosti.\nK Riedelovým sedmdesátým narozeniným (2004) natočila švédská televize pozoruhodný dokument. Ten zrcadlí jeho vitalitu a neutuchající pracovní nasazení. V roce 2011 vydal spolu s dcerou Sarah nové CD \"Cornelis Vs Riedel\". Vrátit se k osobnosti významného hudebníka Cornelise Vreeswijka bylo jeho snem dlouho.\n\nDodnes složil Georg Riedel něco kolem 1200 hudebních děl menšího i většího rozsahu. Georg Riedel o své tvorbě říká: „S překvapením někdy sám zjišťuji, že mám ve svých písních slovanské prvky.“ A dokonce i znalci švédské hudební scény přiznávají, že to, co je ve Švédsku nejšvédštější, tedy právě dětské filmy Astrid Lindgrenové s Riedlovou hudbou nebo Riedlovy a Johanssonovy jazzové nahrávky, obsahuje díky tomuto skladateli také české vlivy.\n\nV roce 2012 se chystá vystupovat v Čechách, a to v Karlových Varech na Mezinárodním jazzovém festivalu. Jeho pracovní tempo a vitalita jsou obdivuhodné. Doufejme, že jeho hudební návrat do rodného města potěší všechny příznivce jazzu a kvalitní hudby.\nPhDr. Jarmila Kocourková:\n\nGeorg Riedel se vždy hlásil ke Karlovým Varům jako ke svému rodnému městu, což jen potvrzují internetové, knižní i jiné zdroje. V posledních letech navázal těsné kontakty nejen s českým velvyslanectvím ve švédském hlavním městě Stockholmu, kde Georg Riedel trvale žije, ale i se svým rodným městem, a to zásluhou Katrineholmského klubu řeči a kultury, který organizuje různé projekty spolupráce právě s Karlovými Vary. V roce 2008 vystoupil na pozvání Katrineholmského klubu řeči a kultury v Käjsätteru v otevřené zpovědi o svém karlovarském dětství. V roce 2011 se aktivně se svým kontrabasem zúčastnil koncertu v katrineholmské aule školy Tallås, kde spoluúčinkoval mimo jiné žákovský jazzband „Gringos“ ZŠ a ZUŠ Šmeralova s kapelníkem Milanem Krajícem. V listopadu téhož roku tuto školu navštívil, setkal se zde s ředitelem Břetislavem Svobodou a hudebními pedagogy Karlem Šimandlem a Milanem Krajícem. Velmi ocenil vysokou úroveň představení školy „Víla Ohře“, které zhlédl i se svou dcerou Channou v Karlovarském divadlepři své zatím poslední návštěvě Karlových Varů. S žáky jmenované školy plánuje společné vystoupení na karlovarském Mezinárodním jazzovém festivalu v roce 2012. Bylo by to teprve druhé vystoupení slavného a světově uznávaného jazzmana v Čechách a první v Karlových Varech.\n\nŠvédská televize chystá další dokument o Georgu Riedelovi, kde by měla zaznít také informace o karlovarskýck kořenech tohoto slavného švédského muzikanta, mj. i o jeho otci, architektu Karlu Riedelovi Při své listopadové návštěvě, kterou Georg zaměřil na pátrání po stavbách projektovaných otcem, se setkal s primátorem Karlových Varů Petrem Kulhánkem a jeho náměstkem Jiřím Klsákem.\n\nPro Karlovy Vary je určitě příznivé, že se vazby slavného rodáka k městu v poslední době upevňují. Udělením čestného občanství Georgu Riedelovi by se mohl tento proces posunout do vyšší roviny. Georg Riedel by se tak mohl dočkat určitého zadostiučinění v rodném městě, které byl nucen před 73 lety za dramatických okolností opustit. Pro naše město je jistě ctí, že tato osobnost nejen patří neoddělitelně ke slavným karlovarským rodákům, ale že se sem také chce vracet, ať už jako vynikající jazzový hudebník a pedagog nebo se svou rodinou jako poučený turista.\nV pošmourných dnech prosince roku 2008 vystupoval Georg Riedel se svou jazzovou kapelou a s dcerou Sarah v Kejsätteru nedaleko Katrineholmu, ve zdejší škole. Toto vystoupení bylo součástí jeho turné „Tajemství na zdi“. Předsedkyně Katrineholmského klubu řeči a kultury, PhDr. Jarmila Kocourková, s ním domluvila následné setkání (nejen) se zdejšími rodáky z Karlových Varů, p. Karlem Kaufnerem a paní Hannelene Svedenberg. Georg Riedel vzpomínal na své karlovarské kořeny, na své dětství, na oblíbené palačinky i na procházky k pramenům a jejich ochutnávání, na svou chůvu i na svůj smutek nad tím, že ji musí opustit, když se rodina rozhodla emigrovat. Přítomní ocenili osobní kontakt se slavným hudebníkem, jehož písně zná ve Švédsku téměř každý, a které, jak sám přiznává, mohou mít svůj základ v raném dětství, když mu chůva prozpěvovala české a moravské lidové písně. Ostatně tyto motivy nalezne v oblíbených švédských písních pro děti i necvičené ucho.\n\nA tak začala dlouhodobá spolupráce karlovarského rodáka a slavného švédského jazzového muzikanta Georga Riedela s Katrineholmským klubem řeči a kultury, jehož posláním je, mj. přispívat k česko-švédské kulturní výměně.\n\nV roce 2010 došlo k setkání Georga Riedela s žákovským jazzovým orchestrem Milana Krajíce ze ZŠ a ZUŠ Šmeralova při společném koncertu v Katrineholmu. Tento koncert pomáhal zorganizovat Katrineholmský klub řeči a kultury a škola Tallås z Katrineholmu. Georg Riedel byl doslova nadšený úrovní žákovské kapely z Karlových Varů.\nNa toto setkání navázala návštěva slavného jazzového muzikanta v Karlových Varech, kdy nejprve navštívil dne 2. listopadu karlovarského primátora p. Petra Kulhánka a jeho náměstka, p. Jiřího Klsáka. Večer téhož dne zhlédl i se svou dcerou Channou v Karlovarském divadle představení \"Víla Ohře\", jehož tvůrcem je pedagog výše zmíněné školy a její zástupce, Karel Šimandl, a na němž se podílí studenti všech uměleckých oborů této školy. Představením byl pan Georg Riedel nadšen.\n\nDne 3. listopadu se na škole ZŠ a ZUŠ Šmeralova sešel s ředitelem Břetislavem Svobodou, dále s hudebními pedagogy školy Milanem Krajícem a Karlem Šimandlem. Na tomto setkání se začalo plánovat vystoupení slavného karlovarského rodáka na mezinárodním jazzovém festivalu v Karlových Varech.\n"}
{"id": "950493", "url": "https://cs.wikipedia.org/wiki?curid=950493", "title": "Holubník (rozcestník)", "text": "Holubník (rozcestník)\n\nHolubník může být:\n\n\n\n"}
{"id": "950494", "url": "https://cs.wikipedia.org/wiki?curid=950494", "title": "Ivana Dobešová", "text": "Ivana Dobešová\n\nIvana Dobešová (* 12. července 1960) je česká politička a pedagožka, v letech 2013 až 2017 poslankyně Poslanecké sněmovny PČR zvolená jako nestraník za hnutí ANO 2011, v roce 2016 krátce zastupitelkou Středočeského kraje.\n\nVystudovala Pedagogickou fakultu v Českých Budějovicích (promovala v roce 1984). Vzdělání si dále rozšířila bakalářským studiem oboru školský management na Univerzitě Karlově v Praze.\n\nOd roku 1984 pracuje ve školství, zpočátku jako učitelka na středních školách. Od roku 2000 je ředitelkou Vyšší odborné školy a Střední zemědělské školy v Benešově (školu dlouhodobě podporuje Agrofert). Je zástupkyní středních zemědělských škol z ČR při jednáních asociace zemědělských škol v rámci Evropské unie s názvem Europea International.\n\nIvana Dobešová je vdaná a má dva syny (Jakub a Matěj). Celý život žije ve Voticích v okrese Benešov.\n\nNikdy nebyla členkou žádné politické strany. Zúčastnila se voleb do Senátu PČR v roce 2012, kdy kandidovala jako nestraník za hnutí ANO 2011 v obvodu č. 41 - Benešov. V prvním kole získala 7,25 % hlasů, čímž skončila na pátém místě a do druhého kola nepostoupila.\n\nVe volbách do Poslanecké sněmovny PČR v roce 2013 pak kandidovala jako nestraník za hnutí ANO 2011 na pátém místě kandidátky ve Středočeském kraji a byla zvolena. Vlivem preferenčních hlasů sice poklesla na šesté místo, ale vzhledem k zisku 6 mandátů pro hnutí ANO 2011 ve Středočeském kraji se do Sněmovny dostala. \n\nV krajských volbách v roce 2016 kandidovala jako nestraník za hnutí ANO 2011 do Zastupitelstva Středočeského kraje a byla zvolena zastupitelkou. V listopadu téhož roku však na mandát rezignovala.\n\nVe volbách do Poslanecké sněmovny PČR v roce 2017 obhajovala svůj poslanecký mandát jako nestraník za hnutí ANO 2011 ve Středočeském kraji, ale neuspěla.\n"}
{"id": "950496", "url": "https://cs.wikipedia.org/wiki?curid=950496", "title": "Kamjanka", "text": "Kamjanka\n\nKamjanka (; – \"Kamenka\") je město v Čerkaské oblasti na Ukrajině. Leží na řece Ťasmynu, přítoku Dněpru, zhruba 300 kilometrů jihovýchodně od Kyjeva, hlavního města Ukrajiny, a 61 kilometrů jižně od Čerkas. Blízká velká sídla jsou Smila 34 kilometrů na severozápad a Olexandrivka 15 kilometrů na jihovýchod. V roce 2011 žilo v Kamjance bezmála třináct tisíc obyvatel.\n\nKamjanka byla známá pobytem ruských umělců, pobývali zde například Alexandr Sergejevič Puškin a Petr Iljič Čajkovskij, a také volnomyšlenkářů, proto zde bylo jedno z nejdůležitějších středisek děkabristů.\n"}
{"id": "950497", "url": "https://cs.wikipedia.org/wiki?curid=950497", "title": "Antonia", "text": "Antonia\n\nPevnost Antonia (též \"Antoniova pevnost\") byla kasárna postavená Herodem Velikým v Jeruzalémě na místě dřívějších ptolemaiovských a hasmoneovských tvrzí. Pojmenována byla po Herodově ochránci, Marku Antoniovi, a nacházela se při východním konci městské hradby (druhé zdi), v severovýchodní části města, poblíž Chrámové hory a rybníka Bethesda.\n\nMnohé moderní rekonstrukce znázorňují pevnost s věží v každém ze čtyř rohů, ale někteří archeologové (například Pierre Benoit, bývalý profesor novozákonních studií na École Biblique) se domnívají, že celá pevnost byla jedinou věží, jež se nacházela na jihovýchodě lokality.\n\nSoudobý dějepisec Josef Flavius opakovaně mluví o celé pevnosti jako o \"Antoniově věži\" a tvrdí, že ji postavil Jan Hyrkanos pro liturgické oděvy., ovšem také uvádí, že pevnost připomínala věž, která měla ve svých rozích věže, přičemž nejvyšší z nich byla jihovýchodní, jež shlížela na celý Chrám. Podle Josefa Flavia se Antonia nacházela v severozápadních rohu kolonád, které obklopovaly Chrám. Moderní popisy často zobrazují Antonii umístěnou na severní straně v rámci chrámového komplexu, ovšem z Josefova popisu obléhání Jeruzaléma se zdá, že ležela odděleně od chrámového komplexu a byla s ním spojena dvěma kolonádami ležícími blízko u sebe. Podle Josefova měření by vzdálenost od chrámového komplexu měla být zhruba šest set stop.\n\nPřed první židovskou válkou byla v Antonii pevnosti ubytována část jeruzalémské římské posádky. Římané v pevnosti také uchovávali efod.\n\nPevnost Antonia byla zničena v roce 70 našeho letopočtu Titovou armádou během obléhání Jeruzaléma. Titus pevnost dobyl, aby mohl zaútočit na chrámový komplex. Nechal ji srovnat se zemí, aby přes ni mohl dopravovat dobývací materiál k chrámu.\n"}
{"id": "950501", "url": "https://cs.wikipedia.org/wiki?curid=950501", "title": "Epištolář", "text": "Epištolář\n\nEpištolář nebo také epistolář (latinsky \"epistularium\") je středověká liturgická kniha užívaná v západní církvi, která obsahuje perikopy pro čtení z biblických knih kromě evangelií, zejména pak z novozákonních listů apoštolů. Později jej (spolu s evangelistářem) nahradil lekcionář.\n\n"}
{"id": "950505", "url": "https://cs.wikipedia.org/wiki?curid=950505", "title": "Maurice Bouchor", "text": "Maurice Bouchor\n\nMaurice Bouchor (18. listopadu 1855 Paříž – 18. ledna 1929) byl francouzský básník, dramatik a sochař.\n\nNarodil se v Paříži. V některých jeho pracích je patrný příklon k náboženskému mysticismu, například v \"Aurore\" (1883) nebo v \"Les Symboles\" (1888), jeho pravděpodobně nejvýznamnějším díle.\n\nJeho jednoaktovka \"Conte de Noël\" byla v roce 1895 uvedena v Comédie-Française, ale další dramatické dílo, \"Dieu le veut\" (1888), nebylo uvedeno. Kromě těchto her napsal několik kusů pro marionety, které on sám (nebo jeho přátelé) slovně doprovázel ze zákulisí. Byly celkem tři, \"Tobie\" (1889), \"Noel\" (1890) a \"Sainte Cécile\" (1892) a uvedl je v pařížském marionetovém divadle.\n\nSpolečně s hudebníkem Julienem Tiersotem se zasloužil o záchranu francouzských lidových písní, které vyšly knižně pod titulem \"Chants populaires pour les écoles\" v roce 1897. Kromě literární činnosti se věnoval sochařství. Jeho bratr, Joseph Félix Bouchor, byl malířem.\n\n\n"}
{"id": "950508", "url": "https://cs.wikipedia.org/wiki?curid=950508", "title": "Kostel Nalezení svatého Kříže (Dubá)", "text": "Kostel Nalezení svatého Kříže (Dubá)\n\nŘímskokatolický kostel Nalezení svatého Kříže (někdy uváděn jako kostel Povýšení svatého Kříže) v Dubé na Českolipsku je pozdně barokní sakrální stavbou. Kostel je dodnes svými rozměry i umístěním při silnici Praha – Česká Lípa nápadnou dominantou města. Od roku 1965 je kostel zapsán pod v celostátním seznamu kulturních památek.\n\nV Dubé stál původní kostel na severním okraji města. Nový kostel byl postaven v letech 1744–1760 blíže středu města, u křižovatky dnešních ulic Českolipská a Požárníků. Z původního kostela byly do nového přeneseny některé předměty, např. obrazy. Stavba byla vybudována nákladem hraběte Františka Karla Rudolfa Swéerts-Sporcka architektem kostela Nanebevzetí Panny Marie v Konojedech, který patřil do okruhu kolem architektů Kiliána Ignáce Dienzenhofera, Anselma Luraga, kterému bývá někdy připisována. Báně věží shořely při požáru v roce 1845. Dále byl kostel poškozen při bombardování v roce 1945 a poté opraven. K další velké opravě do v letech 1985–1991, kdy proběhla kompletní generální oprava.\n\nKostel je jednolodní, obdélný s půlkruhově uzavřeným presbytářem. Po stranách presbytáře jsou obdélné prostory sakristie a komory s oratořemi v patře. Západní průčelí je dynamicky konvex-konkávně zprohýbáno mezi dvěma nakoso postavenými věžemi, které jsou kryty jehlany. Průčelí je členěno pilastry a nikami. Uprostřed má pravoúhlý portál a okno půlkruhově uzavřené s přepásanou šambránou. Průčelí má trojúhelně ukončený štít s čtyřlistým oknem. Boční stěny jsou zevně jednoduché, členěné jen dvojicemi pilastrů na vysokých soklech a vysokými, půlkruhově uzavřenými okny s šambránami s klenákem a pásy.\n\nUvnitř kostel člení stěny mohutné trojboké pilíře s představěnými čtvrtsloupy vpředu a pilastry na bocích, které nesou mohutné úseky bohatě profilovaně zalamovaného kladí. Loď má v klenbě tři pole valené klenby s lunetami do pásů. Presbytář je sklenut jedním polem a konchou. Boční prostory mezi pilíře jsou sklenuty napříč vzestupnou valenou klenbou. Kruchta spočívá na dvou kamenných svazkových sloupcích a třech arkádách. Je mírně konvexně vypjatá do lodi.\n\nZařízení je jednotné, rokokové. Pochází z období kolem roku 1755 a je dílem \"Františka Adámka\" a \"Jana Chládka\". Hlavní oltáře je rámový, signovaný vzadu ve svatostánku „\"Joannes Chladek\" Pilthauer 1755 r.“, obraz signován „\"FB 1755\"“ (\"Balko\"?). Po stranách oltáře nad brankami jsou sochy sv. Petra a sv. Pavla (oltář štafíroval roku 1821 \"A. Heller\"). Dva boční oltáře a kazatelna jsou zřejmě dílem \"Fr. Adámka\". Vpravo se nachází oltář sv. Jana Nepomuckého s obrazem z období vzniku oltáře a sochami sv. Jana Evangelisty a sv. Jana Křtitele. Na oltáři je pak milostný obraz Panny Marie v bohatém rokokovém rámu. Milostný obraz je patrně kopíí některé byzantské Madony. Vlevo je oltář Panny Marie Bolestné s obrazem Piety, který je signován „\"FB pinxit 1755\"“. Po stranách oltáře se nacházejí sochy sv. Filipa Benitia a sv. Juliany Falconieri, zakladatelů servitů. Tyto sochy patronů servitů odkazují na přímou spojitost s klášterem v Konojedech, s nímž byla rodina Šporků spjata.\n\nNa kazatelně na amboně jsou sochy dvou evangelistů. Na stříšce kazatelny jsou sochy čtyř církevních otců, nad nimiž nejvýše stojí Ježíš Kristus. Proti kazatelně na triumfálním oblouku je obraz Nanebevzetí Panny Marie v rozvilinovém rámci. Jedná se o původní obraz hlavního oltáře kostela Nanebevzetí Panny Marie, od \"F. J. Richtera\" z České Lípy z roku 1729. Pod obrazem je barokní kamenná křtitelnice, která je výrazným dílem. Na křtitelnici je socha sv. Jana Křtitele jako chlapečka, ukazujícího na beránka. Na soklu se nachází reliéf novozákonního výjevu \"Kázání sv. Jana Křtitele na poušti\". Dřevěný příklop křtitelnice je opatřen sousoším Křtu Kristova, dílo ze 40. let 18. století.\n\nVarhany jsou ozdobeny větším počtem andílků, které pocházejí také z dílny \"Františka Adámka\" z období kolem roku 1755. Postaveny byly roku 1788 řezbářem \"Katzerem\" z Králík. Křížová cesta je dílem \"A. Ungermanna\" z roku 1810. Obraz sv. Antonína Paduánského je od \"E. Svobody\" z roku 1834. Obrazy Neposkvrněného Početí Panny Marie, sv. Aloise a \"Krista na hoře Olivetské\" pocházejí od malíře \"Steffena\" z roku 1869.\n\nKolem kostela je hřbitov s zdí z období výstavby kostela s branami a mřížemi. Nad pilíři jsou pyramidy. Po severní straně je představeno, již z období výstavby kostela, malé schodiště se sochami sv. Václava a sv. Ludmily. Na hřbitově u kostela sv. Petra a Pavla je několik empírových pomníků z 19. století.\n\nMístní fara poblíž kostela je původní, barokní z roku 1737. Opravena byla po požáru v roce 1845. Jedná se o obdélnou, jednopatrovou stavbu, která má v přízemí okna se šambránami s uchy.\n\nNedaleko od kostela uprostřed Masarykova náměstí stojí sousoší Nejsvětější Trojice s Panny Marií. Pochází z roku 1726 a bylo darem \"Anny Kateřiny Swéerts-Sporckové\". Nejvýše na sousoší se nachází zpodobnění Nejsvětější Trojice, níže Panny Marie a na nižším stupni pak sochy sv. Josefa, Anděla strážce a sv. Judy Tadeáše. Dole jsou pak sochy sv. Jana Nepomuckého, sv. Antonína Paduánského a sv. Ivana. Původní reliéfní zobrazení sv. Kateřiny, sv. Václava a sv. Floriána se nezachovaly.\n\nPřed farou stojí socha sv. Jana Nepomuckého z roku 1740. V místě zvaném „Na máchadle“ se nalézá socha sv. Floriána z období po polovině 18. století.\n\n\n"}
{"id": "950515", "url": "https://cs.wikipedia.org/wiki?curid=950515", "title": "Pracovní tábor Masanja", "text": "Pracovní tábor Masanja\n\nPracovní tábor Masanjia je čínský převychovací tábor v okrese Yuhong, provincie Liaoning. Byl založen v roce 1956 a rozšířen v roce 1999, aby pojmul přívržence náboženského směru Fa-lun-kung. V táboře jsou prostřednictvím práce a mučení převychovávání hlavně přívrženci Fa-lun-kung a dále též přívrženci dalších zakázaných náboženských hnutí, a další kriminálníci.\n"}
{"id": "950517", "url": "https://cs.wikipedia.org/wiki?curid=950517", "title": "Céret", "text": "Céret\n\nCéret je francouzská obec v departementu Pyrénées-Orientales v regionu Languedoc-Roussillon. V roce 2010 zde žilo 7 629 obyvatel. Je centrem arrondissementu Céret. Území obce sousedí se Španělskem.\n\n\"Počet obyvatel\"\n\n"}
{"id": "950520", "url": "https://cs.wikipedia.org/wiki?curid=950520", "title": "Roman Hendrych", "text": "Roman Hendrych\n\nRoman Hendrych (* 26. ledna 1972) je bývalý český fotbalista, útočník.\n\nV české lize hrál za FC Petra Drnovice, SFC Opava a SK Sigma Olomouc. Nastoupil ve 137 ligových utkáních a dal 12 gólů. V nižších soutěžích hrál za SK Spolana Neratovice, FK Mogul Kolín a FC Dolní Kounice.\n\n"}
{"id": "950521", "url": "https://cs.wikipedia.org/wiki?curid=950521", "title": "Brestov nad Laborcom", "text": "Brestov nad Laborcom\n\nBrestov nad Laborcom je obec na Slovensku, v okrese Medzilaborce v Prešovském kraji.\n\nV roce 2011 zde žilo 105 obyvatel.\n"}
{"id": "950522", "url": "https://cs.wikipedia.org/wiki?curid=950522", "title": "Jimmy Johnstone", "text": "Jimmy Johnstone\n\nJames Connolly \"Jimmy\" Johnstone (30. září 1944, Uddingston – 13. březen 2006, Uddingston) byl skotský fotbalista. Hrával na pozici útočníka.\n\nZa skotskou fotbalovou reprezentaci odehrál 23 utkání a vstřelil 4 branky.\n\nS Celticem Glasgow vyhrál v sezóně 1966/67 Pohár mistrů evropských zemí. Stal se s ním devětkrát mistrem Skotska (1965-66, 1966-67, 1967-68, 1968-69, 1969-70, 1970-71, 1971-72, 1972-73, 1974-75). Roku 2002 byl fanoušky Celticu zvolen nejlepším hráčem klubu všech dob.\n\nV roce 1967 se v anketě o nejlepšího fotbalistu Evropy Zlatý míč umístil na třetím místě. Časopis \"Voetbal International\" ho zařadil mezi 50. nejlepších fotbalistů 20. století.\n\nMěl přezdívku \"Jinky\".\n\n"}
{"id": "950523", "url": "https://cs.wikipedia.org/wiki?curid=950523", "title": "Real Life (album)", "text": "Real Life (album)\n\nReal Life je první řadové album německé skupiny Crown of Creation. Bylo vydáno roku 1994 a je na něm 13 písniček. Na tomto albu už se skupinou nespolupracoval Rick J. Jordan a Herman Frank (Accept).\n\n\n"}
{"id": "950525", "url": "https://cs.wikipedia.org/wiki?curid=950525", "title": "1. slovenská národní fotbalová liga 1981/82", "text": "1. slovenská národní fotbalová liga 1981/82\n\nV soubojích 13. ročníku 1. slovenské národní fotbalové ligy 1981/82 se utkalo 16 týmů dvoukolovým systémem podzim – jaro.\n\nZdroj: \nPoznámky:\n\nIvan Žiak (30/0) -\nJozef Beleš (29/4),\nDušan Galis (8/1),\nMiroslav Gerhát (25/1),\nVladimír Goffa (16/1),\nIgor Chodelka (21/5),\nVladimír Kinier (29/0),\nLadislav Knapec (3/0),\nIvan Kodaj (3/0),\nĽubomír Kuric (2/0),\nVladimír Masár (10/0),\nJaroslav Mintál (23/5),\nLadislav Németh (9/1),\nFrantišek Ondrejáš (11/0),\nĽudovít Sklenský (18/3),\nPavol Strapáč (29/1),\nIvan Šimček (29/16),\nMilan Šmehýl (29/2),\nDušan Trizuljak (1/0),\nMiroslav Turianik (26/2),\nMilan Zvarík (22/2) -\ntrenér Villiam Meissner, asistent Jozef Zigo\n\nTibor Matula (30/0) -\nBohumil Andrejko (29/7),\nAndrej Babčan (30/3),\nLadislav Borbély (4/0),\nGabriel Boroš (4/0),\nJán Čorba (10/0),\nAndrej Daňko (4/0),\nAlojz Fedor (29/7),\nMilan Ferančík (21/2),\nJán Gajdoš (9/2),\nĽubomír Graban (4/0),\nMiroslav Hirko (26/2),\nJán Kuchár (20/1),\nLadislav Lipnický (30/4),\nVladimír Marchevský (22/2),\nJaroslav Mračko (5/0),\nJozef Norocký (29/2),\nMichal Szalai (1/0),\nŠtefan Švaňa (15/1),\nLadislav Tamáš (30/0),\nDušan Ujhely (18/0) -\ntrenér Vladimír Hrivnák, asistent Ján Hunčár\n\nViliam Kulcsár (20/0),\nJozer Záhorský (10/0) -\nĽubomír Bartovič (30/7),\nAtila Belanský (9/0),\nMiroslav Bôžik (1/0),\nJaroslav Brázdik (30/0),\nJozef Černák (11/0),\nJozef Depeš (3/0),\nMilan Fekiač (7/0),\nLadislav Hajdamár (4/0),\nĽudovít Haris (29/5),\nJozef Chovanec (15/2),\nJozef Ivančík (30/4),\nOndrej Jobko (29/1),\nMilan Kička (4/0),\nJozef Kocián (10/1),\nJozef Krenčan (7/0),\nMiroslav Lieskovský (22/4),\nĽubomír Petro (3/0),\nDušan Sepeši (13/1),\nŠtefan Slanina (30/13),\nMiroslav Svýba (30/2),\nJaroslav Ťažký (10/0),\nTibor Velický (9/1),\nJaroslav Vida (9/0) -\ntrenér Dušan Danko (od 1. 1. 1982 Michal Pucher), asistent Eugen Černák\n\nEleg Jakubička (1/0),\nAnton Jánoš (9/0),\nJaroslav Olejár (23/0) -\nDaniel Benkovský (2/1),\nAndrej Blanár (1/0),\nZoltán Breuer (15/0),\nAlexander Comisso (30/4),\nStanislav Čech (29/10),\nViktor Daňko (22/2),\nGabriel Gojdič (27/4),\nBarnabáš Hami (2/0),\nMilan Jakim (7/0),\nMilan Juhás (28/5),\nLadislav Juhász (27/0),\nJozef Kiraľ (3/0),\nPavol Kretovič (25/1),\nJán Novák (25/3),\nMichal Sokirka (26/1),\nJozef Ščerbák (20/2),\nŠtefan Tóth (6/0),\nŠtefan Voroňák (22/1),\nJán Zátorský (21/3),\nJán Zuzčin (14/0) -\ntrenér Vojtech Malaga, asistent Pavol Kövér\n\nJán Mucha (11/0),\nMichal Šimko (21/0) -\nJuraj Bátora (9/0),\nVladimír Ekhardt (17/0),\nDušan Gábriš (1/0),\nDušan Chromý (6/0),\nJaroslav Kostoláni (11/0),\nMarián Krejčík (20/2),\nJozef Krško (3/0),\nMichal Kuzma (17/3),\nMilan Oršula (24/1),\nMilan Peciar (6/0),\nĽuboš Pisár (30/6),\nPavol Poruban (29/0),\nRudolf Rozenberg (18/0),\nJaroslav Šebík (29/11),\nVladimír Šlosár (29/3),\nPavol Tkáč (29/3),\nEmil Turček (28/4),\nAnton Žember (30/4) -\ntrenér Jozef Marko, asistent Jozef Balažovič\n\nKarol Bránik (3/0),\nTibor Krizsán (2/0),\nLóránt Majthényi (3/0),\nJán Veselý (22/0) -\nJuraj Audi (23/5),\nGabriel Bertalan (24/10),\nJozef Brosz (21/1),\nJaroslav Černil (11/1),\nFrantišek Duba (13/5),\nJán Ďurica (7/1),\nDionýz Horváth (10/0),\nVojtech Horváth (15/3),\nLadislav Jakli (1/0),\nJozef Kováč (18/5),\nKarol Krištof (27/0),\nJozef Laincz (28/1),\nTibor Lelkes (14/0),\nPavol Leškiv (14/0),\nJuraj Lépes (9/0),\nJuraj Majoroš (26/11),\nFrantišek Németh (1/0),\nMichal Sill (5/0),\nViliam Sipos (19/0),\nJozef Šajánek (29/1),\nLadislav Tóth (17/4)\nĽudovít Varga (6/0) −\ntrenér Štefan Jačiansky (od 1. 1. 1982 Anton Richtárik), asistent Juraj Szikora (od 1. 1. 1982 Gustáv Školek)\n\nFerdinand Jurkovič (12/0),\nŠtefan Šimkovič (4/0),\nJozef Žitný (21/0) -\nMiroslav Brezovský (30/1),\nViktor Buzay (2/0),\nJozef Čechvala (2/0),\nJozef Čikoš (5/0),\nJúlius Dieneš (1/0),\nVladimír Gerič (12/0),\nJozef Hrebíček ml. (2/0),\nJaroslav Hutta (11/1),\nMilan Macánek (23/0),\nMiloš Malárik (27/5),\nRudolf Pavlík (29/4),\nPeter Poláček (13/0),\nMiroslav Reha (29/2),\nJozef Režnák (26/8),\nJozef Sloboda (25/2),\nJaroslav Šarmír (23/4),\nJozef Šuran (23/0),\nJozef Uhlár (3/0),\nMilan Vach (18/0),\nDušan Vrťo (10/0),\nMilan Zíšek (28/5) -\ntrenér Stanislav Jarábek, asistent Ján Baďura\n\nMilan Beharka (27/0),\nMiloš Volešák (4/0) -\nĽudovít Baďura (25/8),\nJozef Berec (30/1),\nŠtefan Bobot (26/2),\nMiroslav Čatár (1/0),\nŠtefan Černík (21/1),\nJozef Gába (3/0),\nJozef Hatnančík (1/0),\nŠtefan Kopačka (24/0),\nMilan Kostolný (26/4),\nJán Križko (26/1),\nŠtefan Kunštár (29/10),\nPeter Lonc (26/5),\nLadislav Mackura (30/2),\nJaroslav Mazán (1/0),\nMarián Mecele (17/0),\nJozef Nemčovič (4/0),\nJán Oťáhel (4/0),\nLadislav Pavlikovský (17/1),\nVladimír Poliak (1/0),\nPavol Stratený (15/2),\nŠtefan Zábojník (18/0) -\ntrenér Theodor Reimann, asistent Ján Tomík (od 1. 1. 1982 František Katerinčin)\n\nRudolf Bottka (5/0),\nAnton Flešár (26/0) -\nJán Andráš (10/0),\nJuraj Bilohlávek (3/0),\nJozef Ďurko (24/8),\nPavol Golenya (3/0),\nJaroslav Gorei (5/0),\nĽudovít Kapolka (27/6),\nKarol Kisel (26/4),\nIgor Krajňák (15/0),\nFrantišek Müller (9/0),\nGabriel Nagy (26/10),\nPavol Pencák (20/0),\nJán Platko (30/2),\nJaroslav Rybár (24/0),\nŠtefan Sabol (16/2),\nGabriel Sekereš (1/0),\nStanislav Sokolský (15/0),\nMiroslav Tóth (22/0),\nVladimír Valach (30/1),\nRudolf Varga (11/0),\nJozef Vlčej (6/0),\nĽudovít Žitnár (26/2) -\ntrenér Fridrich Hutta, asistent Anton Flešár\n\nJozef Dzurov (27/0),\nEleg Jakubička (3/0) -\nJozef Čerhit (17/0),\nŠtefan Čirák (25/0),\nPavol Diňa (29/3),\nJozef Ferenc (8/0),\nJozef Grec (5/0),\nJozef Jakica (6/0),\nDezider Karako (26/5),\nMichal Kopej (11/0),\nMichal Kováč (14/0),\nJán Molka (30/7),\nJán Murinčák (12/0),\nPavol Mycio (29/0),\nJán Petrovaj (27/3),\nJán Pituk (24/0),\nPavol Roman (28/2),\nVladimír Sivý (8/0),\nMichal Skála (30/2),\nMichal Szcygieľ (14/5),\nJozef Škrlík (9/0) -\ntrenér Štefan Šimončič, asistent Mikuláš Tóth (od 1. 1. 1982 Michal Čopák)\n\nVladimír Balogh (1/0)\nMilan Mikuláško (29/0) -\nŠtefan Bača (11/0),\nMartin Benko (29/12),\nIgor Cirbus (18/0),\nEduard Čabala (5/0),\nPeter Čulík (1/0),\nJaroslav Fedorišin (7/0),\nMarián Janas (28/1),\nŠtefan Kapráľ (12/1),\nPeter Kiska (1/0),\nJuraj Kšenzakovič (3/0),\nPavol Milčák (21/1),\nMilan Miškovský (7/0),\nVladimír Motko (26/2),\nJozef Petrán (19/1),\nMikuláš Pich (2/0),\nPavol Pizúr (10/1),\nLadislav Ritter (11/5),\nJozef Sobota (14/4),\nJán Šimonovič (12/2),\nJán Šoltis (13/0),\nDušan Uškovič (13/1),\nVladimír Valuš (20/0),\nDaniel Zaťko (26/0),\nĽubomír Zvoda (29/1) -\ntrenér Emil Bezdeda, asistent Eduard Čabala\n\nKarol Follrich (9/0),\nMilan Hazucha (20/0),\nJaroslav Karolčík (1/0) -\nVladimír Ančic (21/0),\nJán Berešík (28/8),\nMilan Bielik (28/3),\nGabriel Bocko (2/0),\nJaroslav Boroviak (20/3),\nJán Diabelko (28/1),\nFrantišek Duba (10/1),\nMilan Hanzel (3/0),\nJán Hodúr (21/7),\nJozef Huťka (29/2),\nJozef Chudík (14/0),\nMichal Ivan (28/13),\nDušan Korbačka (4/0),\nDušan Macek (2/0),\nMilan Macho (27/0),\nBohuš Paulovič (12/1),\nStanislav Simonides (1/0),\nJán Solár (8/1),\nEmil Sýkora (1/0),\nIvan Šefčík (1/0),\nMilan Tomek (12/0),\nLadislav Topercer (6/0),\nJaroslav Ürge (20/0) -\ntrenér Štefan Hojsík, asistent František Karkó\n\nPavol Gábriška (11/0),\nIgor Holub (15/0),\nJozef Korytár (6/0) -\nJozef Brath (14/1),\nOliver Čelko (30/6),\nKarol Černý 15/1),\nMarián Fiantok (20/1),\nVladimír Gábriš (2/0),\nPeter Gramblička (27/4),\nFrantišek Kalmán (21/2),\nLadislav Kasper (1/0),\nVladimír Kayser (1/0),\nLibor Koník (15/2),\nJaroslav Milan (15/0),\nJozef Olša (18/4),\nPeter Slovák (27/4),\nIgor Šrámka (28/4),\nPavol Taška (17/1),\nRafael Tománek (29/0),\nZoltán Tóth (24/1),\nDušan Tulipán (5/0),\nAlfonz Višňovský (29/1),\nJozef Wolf (20/8),\nMarián Wolfshändl (10/0) -\ntrenér František Urvay, asistent Július Mrva\n\nMiroslav Melicher (1/0),\nĽubomír Páleník (20/0),\nFrantišek Zelinka (11/0) -\nRudolf Baďo (6/1),\nMilan Bartko (28/4),\nPavol Benčo (15/0),\nMilan Bezák (10/6),\nMiroslav Bulej (7/0),\nDaniel Ďurkovič (29/3),\nEmil Ecker (23/5),\nJúlius Eliáš (29/2),\nDušan Firic (1/0),\nJán Gerec (4/0),\nPeter Guzy (26/0),\nImrich Habánik (25/0),\nPeter Hanes (23/2),\nJozef Kubica (7/1),\nIgor Samotný (21/3),\nStanislav Podmanický (1/0),\nVladimír Siman (1/1),\nLadislav Slota (28/0),\nJuraj Smieška (3/0),\nVladimír Šavol (1/0),\nAnton Škorupa (29/3),\nMilan Špaček (8/0),\nŠtefan Vanák (16/1) -\ntrenér Ján Haspra, asistent Dušan Vierik\n\nJozef Ďuriška (14/0),\nMilan Šatka (15/0) -\nDušan Babiš (6/0),\nPeter Bárka (21/1),\nJozef Bielik (5/0),\nOtto Cibík (17/1),\nJozef Hollý (12/0),\nJaroslav Chovanec (5/0),\nJustin Jančo (28/0),\nPavol Janda (6/0),\nVladimír Kavecký (22/4),\nBernard Kvocera (1/0),\nMilan Luhový (15/2),\nPavol Mazák (29/2),\nCyril Mečiar (22/0),\nJán Mrázik (6/0),\nJozef Pavlis (27/0),\nJán Svorada (13/1),\nVladimír Škola (9/2),\nMiroslav Škripec (22/2),\nMiroslav Štefánek (3/0),\nŠtefan Tománek (25/1),\nStanislav Višňovský (2/0),\nVáclav Vojtek (11/4),\nIvan Vrábel (15/3),\nMarián Zelinka (17/4) -\ntrenér Vladimír Švec, asistent Viliam Malovec\n\nDušan Boroš (14/0),\nJozef Gašpar (12/0),\nKarol Korpáš (3/0),\nĽuboš Mišenda (2/0) -\nJozef Baláš (18/0),\nJán Bajtoš (17/0),\nMilan Bartko (7/1),\nOliver Čík (12/0),\nPeter Danko (27/3),\nJozef Fabian (23/1),\nLibor Fašiang (28/0),\nJozef Gazda (13/2),\nJán Chmura (22/0),\nVladimír Iľaš (15/0),\nImrich Keruľ (13/0),\nŠtefan Komjaty (8/0),\nMilan Krempaský (11/1),\nMarián Kudlík (1/0),\nFrantišek Kunzo (14/0),\nPeter Kuruc (3/1),\nĽubomír Kvačkaj (10/1),\nFrantišek Lančarič (1/0),\nMilan Medvec (4/0),\nJaroslav Mikloško (18/1),\nFrantišek Rams (15/0),\nStanislav Sokolský (15/2),\nVladimír Surovský (12/0),\nJozef Šarišský (14/0),\nJaroslav Zajac (15/1) -\ntrenér Ladislav Demjanovič, asistent od 1. 1. 1982 Anton Švajlen\n\n"}
{"id": "950527", "url": "https://cs.wikipedia.org/wiki?curid=950527", "title": "Atletika na Letních olympijských hrách 1992 – skok vysoký ženy", "text": "Atletika na Letních olympijských hrách 1992 – skok vysoký ženy\n\nSkok vysoký žen na Letních olympijských hrách 1992 se uskutečnil ve dnech 6. a 8. srpna na Olympijském stadionu v Barceloně. Zlatou medaili získala výkonem 202 cm německá výškařka Heike Henkelová, stříbro získala Alina Astafeiová z Rumunska a bronz Kubánka Ioamnet Quinterová.\n\n"}
{"id": "950530", "url": "https://cs.wikipedia.org/wiki?curid=950530", "title": "K nebesům dnes zaleť písní", "text": "K nebesům dnes zaleť písní\n\nK nebesům dnes zaleť písní je česká mariánská píseň, která se hraje také při pohřbech. Její text napsal ThDr. Josef Konstantin Miklík CSsR, melodii složil Vladimír Juráš v roce 1916. V jednotném kancionále, v němž má přepracovaný text a upravený nápěv, je označena číslem 804. Má sedm slok a při mši se může zpívat při vstupu, před evangeliem a při obětním průvodu.\n\n"}
{"id": "950532", "url": "https://cs.wikipedia.org/wiki?curid=950532", "title": "Jindřich VI. (2. část)", "text": "Jindřich VI. (2. část)\n\nJindřich VI. (2. část) je historická hra Williama Shakespeara napsaná zřejmě v roce 1591. Hra se odehrává v době anglického krále Jindřicha VI.\n\nZatímco první část \"Jindřicha VI.\" se zabývá ztrátou anglických území ve Francii a politickými machinacemi vedoucími k válce růží a třetí část popisuje hrůzy onoho konfliktu, druhá část se zabývá královou neschopností potlačit hašteření šlechty, smrtí jeho rádce Humphreyho z Gloucesteru, vzestupem vévody z Yorku Richarda a nevyhnutelnosti ozbrojeného konfliktu. Hra kulminuje v první bitvě u St Albans, první bitvy ve válce růží.\n\nAčkoliv Shakespeare nemusel nutně napsal trilogii \"Jindřich VI.\" v chronologickém pořadí, divadelní společnosti často spojují tyto tři hry s Richardem III. Vzniká tak tetralogie pokrývající celé období období války růží od smrti Jindřicha V. v roce 1422 po vzestup Jindřicha VII. v roce 1485.\n\n\nHra začíná svatbou Jindřicha VI. s Markétou z Anjou, která je chráněnkou a možná i milenkou hraběte Suffolka, který chce skrz Markétu krále ovládat. Překážkou v tomto plánu je Humphrey, lidem oblíbený vévoda z Gloucesteru, kterému král hluboce důvěřuje. Díky Suffolkovi se Gloucesterova manželka zapojí do nekromantského rituálu, ale slyší jen vágní proroctví, než je zatčena a k vévodově hanbě vyhoštěna ode dvora.\n\nSuffolk intrikuje s kardinálem Beaufortem a vévodou ze Somersetu proti Gloucesterovi. Suffolk ho obviní ze zrady a nechá ze zatknout a ještě před soudem na něj pošle dva vrahy. Vévoda z Yorku Richard mezitím uplatňuje své právo na trůn před hrabaty ze Salisbury a Warwicku, kteří ho podpoří.\n\nSuffolk je vyhoštěn ode dvora za svou roli v Gloucesterově vraždě. Zhrozená Markéta z Anjou přísahá, že zajistí jeho návrat, ale Suffolk je je krátce po svém odjezdu z Anglie zabit piráty a jeho hlava je poslána Markétě zpět. Richard z Yorku je jmenován velitelem armády, která má potlačit revoltu v Irsku, ale ještě předtím chce zjistit, zda by jeho cesta k moci měla podporu lidu. Tento pokus o rebelii je ale nakonec neúspěšný.\n\nYork se vrací s armádou do Anglie a tvrdí, že chce chránit krále před vlivem vévody ze Somersetu a přísahá, že rozpustí vojsko, pokud bude Somerset zatčen a obviněn ze zrady. Když však vévodu vidí na svobodě, oznámí svůj zájem o trůn. Angličtí šlechtici si volí strany, někteří podporují Yorky, jiní krále Jindřicha a Lancastery. V bitvě u St Albans Richard zabije Somerseta. Po prohrané bitvě královna Markéta přesvědčuje Jindřicha, aby utekli z bojiště do Londýna.\n"}
{"id": "950535", "url": "https://cs.wikipedia.org/wiki?curid=950535", "title": "Římskokatolická farnost Cínovec", "text": "Římskokatolická farnost Cínovec\n\nŘímskokatolická farnost Cínovec (lat. \"Zinnwalda\") je územní společenství římských katolíků na Cínovci a okolí. Organizačně spadá do teplického vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost pochází z roku 1728. Matriky jsou vedeny od roku 1827.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Novosedlice, jehož součástí je i farnost Cínovec, která je tak spravována \"excurrendo\".\n\n\n"}
{"id": "950544", "url": "https://cs.wikipedia.org/wiki?curid=950544", "title": "Bernouville", "text": "Bernouville\n\nBernouville je francouzská obec v departementu Eure v regionu Normandie. V roce 2010 zde žilo 315 obyvatel.\n\n\"Počet obyvatel\" \n\n"}
{"id": "950545", "url": "https://cs.wikipedia.org/wiki?curid=950545", "title": "FK Čelik Nikšić", "text": "FK Čelik Nikšić\n\nFK Čelik Nikšić (srbsky Fudbalski klub «Čelik» Nikšić, srbskou cyrilicí Фудбалски клуб «Челик» Никшић) byl fotbalový klub z Černé Hory, z města Nikšić. Založen byl roku 1957, název Čelik znamená ocel. Domácím hřištěm je Stadion Željezare s kapacitou 2 000 míst.\n\nV ročníku 2011/12 získal klub černohorský fotbalový pohár, ačkoli v tomto ročníku působil ještě ve druhé lize. Bylo to poprvé v historii černohorského poháru, kdy trofej získal tým z nižší ligy. Následně vstoupil poprvé do evropských pohárů, konkrétně do Evropské ligy 2012/13, kde v 1. předkole vyřadil bosenský celek FK Borac Banja Luka po remízách 2:2 venku a 1:1 doma (uplatnilo se pravidlo venkovních gólů, domácí zápas hrál na stadionu Gradski, který patří ligovému konkurentovi FK Sutjeska Nikšić z důvodů nevyhovujícího domácího hřiště pro evropské poháry). Poté ve 2. předkole cestoval na Ukrajinu do Doněcku, kde se střetl s týmem FK Metalurh Doněck. Tento souboj přitáhl zájem místních médií, neboť Čelik kvůli vysokým nákladům na dopravu cestoval 2 143 km autobusem a cesta zabrala 3 dny (celkem 70 hodin). Na místo dorazil v den zápasu, který prohrál s Metalurhem vysoko 0:7 (pro Metalurh to byla nejvyšší výhra v evropských pohárech). Domácí odveta skončila porážkou 2:4, ačkoli Čelik již kladl větší odpor. Tým tak byl vyřazen z Evropské ligy.\n\nPo sezóně 2011/12 poprvé postoupil do nejvyšší soutěže Černé Hory a v následujícím ročníku 2012/13 se umístil na konečném 3. místě v první lize. V létě 2014 po prohře v prvním předkole Evropské ligy klub ohlásil finanční problémy, které vyústily v odhlášení klubu ze soutěží černohorského svazu pro sezónu 2014/15.\n\n\nVysvětlivky:\n\n\"K červenci 2012\"\n\n"}
{"id": "950548", "url": "https://cs.wikipedia.org/wiki?curid=950548", "title": "Tovačovská jezera", "text": "Tovačovská jezera\n\nTovačovská jezera (také Skašovská jezera nebo Donbas) jsou zatopené plochy, jež počaly vznikat v padesátých letech 20. století jako následek těžby štěrkopísku, který se kromě jiných staveb používal i na stavbě pražského metra. Celková výměra jezer dnes činí asi 330 ha a každoročně se vzhledem k neustávající těžbě zvětšuje.\n\nSoustava tvořená jezery Annín, Sever a Skašov leží na jihovýchod od Tovačova, v nevelké vzdálenosti od soutoku řek Moravy a Bečvy. Severní jezero se dnes využívá jako zdroj pitné vody. \n\nZdejší přírodní podmínky jsou příznivé pro řadu rostlin a živočichů. V okolí jezer žije asi 70 druhů ptáků a v jezerech samotných pak více než 30 druhů ryb. Nedaleko odtud se nachází Národní přírodní rezervace Zástudánčí.\n\nKromě těžby štěrkopísku slouží jezera také sportovnímu rybaření. Zdejší rybářský revír Tovačovská jezera obhospodařuje společnost Českomoravský štěrk, a .s.\n\n"}
{"id": "950549", "url": "https://cs.wikipedia.org/wiki?curid=950549", "title": "Guerny", "text": "Guerny\n\nGuerny je francouzská obec v departementu Eure v regionu Normandie. V roce 2010 zde žilo 172 obyvatel.\n\n\"Počet obyvatel\" \n\n"}
{"id": "950554", "url": "https://cs.wikipedia.org/wiki?curid=950554", "title": "Zdráva buď, Panno Maria", "text": "Zdráva buď, Panno Maria\n\nZdráva buď, Panno Maria je česká mariánská píseň pocházející ze 16. století. V jednotném kancionále, v němž má upravený text i melodii, je označena číslem 815. Má celkem 14 slok.\n\n"}
{"id": "950555", "url": "https://cs.wikipedia.org/wiki?curid=950555", "title": "Hanácká kyselka", "text": "Hanácká kyselka\n\nHanácká kyselka je minerální pramen v obci Horní Moštěnice. V roce 1921 zde byl vystavěn závod na stáčení limonád, který zaznamenal velký rozmach během druhé světové války a funguje dodnes. První zmínka o kyselce ale pochází už z roku 1854, kdy v Horní Moštěnici jistá francouzská společnost hledala ložiska černého kamenného uhlí, ale v jednom průzkumném vrtu místo uhlí našla kvalitní pramenitou vodu, jejíž rozbor zjistil obsah nebývalého množství minerálních látek.\n\nStáčení probíhá ve dvou provozech - Brodek u Přerova a v Horní Moštěnici, kde je i linka na stáčení do vratných 0,7l lahví. Hanácká kyselka stáčela jako poslední výrobce část své produkce do vratné skleněné lahve o objemu 0,7l. Stáčení do těchto lahví bylo však v první polovině roku 2014 ukončeno. Nyní tak do těchto lahví už žádný výrobce minerálek v ČR nestáčí.\n\nMajoritním vlastníkem závodu na stáčení minerální vody je italská společnost Molinari.\n\nMá spoustu variací jako např.: citron, pomeranč, malina, jahoda , aj.\n\n"}
{"id": "950563", "url": "https://cs.wikipedia.org/wiki?curid=950563", "title": "Bradavičník arafurský", "text": "Bradavičník arafurský\n\nBradavičník arafurský (\"Acrochordus arafurae\") je živorodý had z poměrně malé čeledi bradavičníkovití. Jedná se o výlučně rybožravý druh. Obývá řeky, různé sladkovodní nádrže a vstupuje i do moře. Dorůstá délky až 2,5 metru, samice jsou o něco větší než samci.\n\nKdyž číhá na ryby, zachytí se pod vodou tenkým ovíjivým ocasem vodních rostlin a kořenů. Výborně plave, ale na souši sotva leze. Samice rodí ve vodě jednou za 8–10 let až 32 mláďat. Žije v severní Austrálii a na Nové Guineji.\n"}
{"id": "950564", "url": "https://cs.wikipedia.org/wiki?curid=950564", "title": "Kawasaki ZZR 1200", "text": "Kawasaki ZZR 1200\n\nKawasaki ZZR 1200 (na některých trzích označovaný jako Kawasaki ZX-12C) je model motocyklu, vyvinutý firmou Kawasaki. Byl vyráběn v letech 2002-2005. Jeho předchůdcem byl typ Kawasaki ZZR 1100 a nahrazen byl typem Kawasaki ZZR 1400. Jedná se o pohodlný silniční cestovní motocykl vybavený spolehlivým a extrémně pružným řadovým, kapalinou chlazeným čtyřválcem s rozvodem DOHC.\n\nOproti svému předchůdci je i při rychlosti 250 km/h stabilní, ale méně rychlá než Kawasaki ZX-12R nebo Suzuki Hayabusa, které prolomily hranici 300 km/h.\n\n\n"}
{"id": "950565", "url": "https://cs.wikipedia.org/wiki?curid=950565", "title": "Potvrzení o zaměstnání", "text": "Potvrzení o zaměstnání\n\nPotvrzení o zaměstnání, známější pod pojmem zápočtový list, je dokument, který je zaměstnavatel povinen vydat zaměstnanci při skončení pracovního poměru. Tato povinnost se vztahuje i na skončení dohody o pracovní činnosti a dohody o provedení práce, uvedena je v § 313 zákona č. 262/2006 Sb., zákoník práce, společně s náležitostmi, které musí potvrzení o zaměstnání obsahovat.\n\nPrvní povinností je zápočtový list vydat, zaměstnavatel tak učinit musí při skončení pracovního poměru. Samotné potvrzení musí obsahovat:\n\nAž na žádost zaměstnance musí zaměstnavatel vydat dokument, ve kterém je uvedena průměrná mzda pro potřeby stanovení výše podpory v nezaměstnanosti.\n\nPracovní posudek se vydává na žádost zaměstnance a bez jeho souhlasu nesmí obsahovat osobní informace, které se přímo nevztahují na vykonávanou práci.\n"}
{"id": "950568", "url": "https://cs.wikipedia.org/wiki?curid=950568", "title": "OFK Petrovac", "text": "OFK Petrovac\n\nOFK Petrovac (srbskou cyrilicí ОФК Петровац) je černohorský fotbalový klub z města Petrovac na Moru. Založen byl roku 1969 (jako FK Petrovac). Domácím hřištěm je stadion Pod Malim Brdom.\n\nV ročníku 2008/09 vyhrál klub poprvé černohorský fotbalový pohár. Následně vstoupil poprvé do evropských pohárů, konkrétně do Evropské ligy 2009/10, kde ve 2. předkole vyřadil kyperský celek Anorthosis Famagusta po prohře 1:2 venku a výhře 3:1 doma (domácí zápas sehrál z důvodů nevyhovujícího domácího hřiště pro evropské poháry na stadionu Gradski ve městě Nikšić, který patří ligovému konkurentovi FK Sutjeska Nikšić). Poté ve 2. předkole narazil na rakouský SK Sturm Graz, kterému podlehl 1:2 doma a 0:5 venku a byl vyřazen z Evropské ligy. Tentokrát odehrál domácí utkání na stadionu Pod Goricom ve městě Podgorica.\n\n\nVysvětlivky:\n\n\"K červenci 2012\"\n\n"}
{"id": "950572", "url": "https://cs.wikipedia.org/wiki?curid=950572", "title": "Alan Taylor", "text": "Alan Taylor\n\nAlan Taylor (* kolem 1959) je americký televizní a filmový režisér, producent a scenárista.\n\nTaylor strávil svá teenagerská léta v Ottawě, kde absolvoval střední školu Lisgar Collegiate Institute.\n\nTaylor je spjatý s televizní tvorbou, režíroval epizody různých seriálů pro volně dostupné, tak i kabelové stanice. Kromě toho natočil pět celovečerních filmů.\n\nPro HBO začal pracovat v roce 2004 na dramatickém seriálu \"Deadwood\", pro niž zrežíroval epizodu „Here Was a Man“ a o rok později díl „Requiem for a Glee“. Natočil také pilotní epizody seriálů \"Šílenci z Manhattanu\" a \"Znuděný k smrti\".\n\nPro \"Hru o trůny\" režíroval dvě epizody z první řady a čtyři díly z druhé řady.\n\n\n"}
{"id": "950576", "url": "https://cs.wikipedia.org/wiki?curid=950576", "title": "Arabská osvobozenecká armáda", "text": "Arabská osvobozenecká armáda\n\nArabská osvobozenecká armáda (arabsky جيش الإنقاذ العربي) byla dobrovolnická armáda, vedená Fawzím al-Kawukdžím a zřízená v roce 1948 Ligou arabských států. Bojovala proti Izraeli v první arabsko-izraelské válce. Její síla byla přibližně 6 000 mužů. V létě roku 1948 z Arabské osvobozenecké armády dezertovali někteří drúzští bojovníci, kteří se stali základem dnešního izraelského praporu Meč. V roce 1949 přestala Arabská osvobozenecká armáda existovat.\n"}
{"id": "950579", "url": "https://cs.wikipedia.org/wiki?curid=950579", "title": "Ježíšova stezka", "text": "Ježíšova stezka\n\nJežíšova stezka (hebrejsky \"שביל ישו\") je značená trasa v Galileji, spojující místa, na kterých podle tradice působil Ježíš Kristus. Její délka je 65 kilometrů, hlavní trasa začíná v Nazaretu a končí v Kafarnaumu. Částečně se překrývá s Izraelskou stezkou. Byla vyznačena v roce 2008 izraelským podnikatelem Maozem Inonem a americkým křesťanským odborníkem na pěší turistiku Davidem Landesem.\n"}
{"id": "950580", "url": "https://cs.wikipedia.org/wiki?curid=950580", "title": "Hora Blahoslavenství", "text": "Hora Blahoslavenství\n\nHora Blahoslavenství (hebrejsky הר נחום) je skalnatý pahorek nedaleko Genezaretského jezera, na kterém podle evangelia (Matouš V, 3-11) Ježíš Kristus při svém kázání oznámil zástupu lidu blahoslavenství. Jako místo tohoto kázání je hora uctívána více než 1600 let. Ve 4. století našeho letopočtu byl na hoře postaven první byzantský kostel, který byl užíván do 7. století. V roce 1938 byl na témže místě hory postaven centrální kostel s kupolí, který projektoval architekt Antonio Barluzzi. Uvnitř je pozoruhodná prosklená skříň s krucifixem ve stylu art deco. Od jeho zřízení byl správou hory pověřen řád františkánů, klášter sester františkánek je na úbočí vrchu, pěstuje se zde zelenina. \n\nPalmový háj a park na návrší s mnoha květinami jsou upraveny k rozjímání, na kamenech podél hlavní přístupové cesty jsou vytesána slova modliteb. Uprostřed stojí kostel s kupolí a arkádovým ochozem, výše ještě luxusní hotel. \n\nHora se nachází na tzv. Ježíšově stezce.\n\n"}
{"id": "950581", "url": "https://cs.wikipedia.org/wiki?curid=950581", "title": "Hattínské rohy", "text": "Hattínské rohy\n\nHattínské rohy (hebrejsky \"קרני חיטין\", arabsky \"قرون حطين\") je vyhaslá sopka v Dolní Galileji. Pojmenování vychází z bývalé blízké vesnice Hattín a skutečnosti, že sopka má dva viditelné vrcholy. Hattínské rohy se nacházejí na Ježíšově stezce. Nejvyšší bod Hattínských rohů se nachází v nadmořské výšce 326 m n. m.\n\nV roce 1187 na Hattínských rozích proběhla poslední fáze bitvy u Hattínu, v jejímž důsledku padl Jeruzalém opět do rukou muslimů.\n"}
{"id": "950582", "url": "https://cs.wikipedia.org/wiki?curid=950582", "title": "Cupa României", "text": "Cupa României\n\nCupa României, oficiálním názvem podle sponzora Cupa României Timișoreana je pohárová vyřazovací soutěž v rumunském fotbale (rumunský fotbalový pohár). Hraje se od roku 1933.\n\nAktuálním vítězem ze sezóny 2015/16 je CFR Kluž.\n\nZdroj:\n\nPozn.:\n\n"}
{"id": "950585", "url": "https://cs.wikipedia.org/wiki?curid=950585", "title": "Glenn Hysén", "text": "Glenn Hysén\n\nGlenn Ingvar Hysén (* 30. října 1959, Göteborg) je bývalý švédský fotbalista a reprezentant, později fotbalový trenér. Hrával na pozici obránce. V letech 1983 a 1988 byl vyhlášen nejlepším fotbalistou Švédska. Roku 1987 se v anketě o nejlepšího fotbalistu Evropy Zlatý míč umístil na desátém místě.\nJeho syny jsou fotbalisté Tobias Hysén, Alexander Hysén a Anton Hysén.\n\n\nDvakrát s IFK Göteborg vyhrál Pohár UEFA (1981/82, 1986/87). S Göteborgem je též trojnásobným mistrem Švédska (1982, 1983, 1987), s Liverpool FC mistrem Anglie v roce 1990.\n\nV A-mužstvu Švédska debutoval 14. 5. 1981 na turnaji Nordic Football Championship v Malmö proti reprezentaci Dánska (prohra 1:2).\nZa švédskou fotbalovou reprezentaci odehrál v letech 1981–1990 celkem 68 utkání a vstřelil 6 branek (databáze EU-football a National Football Teams uvádějí 7 vstřelených branek) V jejím dresu hrál na mistrovství světa roku 1990.\n\n"}
{"id": "950587", "url": "https://cs.wikipedia.org/wiki?curid=950587", "title": "Juraj Filo", "text": "Juraj Filo\n\nJuraj Filo (* 31. července 1956) je bývalý český fotbalista.\n\nV československé lize hrál za Plastiku Nitra a Duklu Banská Bystrica. Nastoupil ve 30 ligových utkáních. V nižších soutěžích hrál za VTJ Tábor.\n\n"}
{"id": "950588", "url": "https://cs.wikipedia.org/wiki?curid=950588", "title": "Římskokatolická farnost Šatov", "text": "Římskokatolická farnost Šatov\n\nŘímskokatolická farnost Šatov je územní společenství římských katolíků s farním kostelem svatého Martina v děkanátu Znojmo.\nPoprvé se objevuje Šatov v listinách pod jménem Schatowa roku 1190, tedy v roce založení louckého kláštera. Již v té době byl zde zřejmě kostel, neboť roku 1200 nad ním získává loucký klášter patronátní právo. První oficiální písemná zmínka o Šatovu pochází z roku 1201.\nNejstarší dochovanou stavbou v obci je gotické jádro kaple Božího hrobu za kostelem, v jejímž suterénu je dochováno válcové těleso stavby z kamenného zdiva (románský fragment). Farní kostel svatého Martina je v jádru pozdně gotický (15. století), byl přestavován roku 1656, později také počátkem a koncem 19. století. \nFarnost spravovali premonstráti. Administrátorem excurrendo byl od 1. srpna 2003 ICLic. Mgr. Marian Jiří Husek, OPraem. Od srpna 2019 se novým administrátorem stal diecézní kněz R. D. Ing. Ladislav Bublán. \n\nDnem vzájemných modliteb farností za bohoslovce a bohoslovců za farnosti brněnské diecéze je 19. únor. Adorační den připadá na 15. srpen.\n\nVe farnosti se pravidelně koná tříkrálová sbírka. V roce 2015 se při ní vybralo 12 204 korun. V roce 2017 činil její výtěžek 12 346 korun. Při sbírce v roce 2019 bylo vybráno 10 424 korun.\n\n"}
{"id": "950592", "url": "https://cs.wikipedia.org/wiki?curid=950592", "title": "Jan Sedláček (politik ANO 2011)", "text": "Jan Sedláček (politik ANO 2011)\n\nJan Sedláček (* 8. června 1979) je český podnikatel a politik, v letech 2013 až 2017 poslanec Poslanecké sněmovny PČR, od října 2014 zastupitel města Bohumína, člen hnutí ANO 2011. Je spolumajitelem společnosti LUCEO, s. r. o.\n\nVyučil se automechanikem a z počátku se touto profesí i živil. Později pracoval jako řidič, obchodní zástupce a obchodní ředitel ve společnosti LUCEO, s. r. o. Tato společnost, kde je od roku 2013 spolumajitelem, se specializuje na nábytkové polotovary (např. kuchyňská dvířka a osvětlení do nábytku), sídlí v Petřvaldu u Karviné.\n\nJan Sedláček žije v Bohumíně.\n\nK politice se dostal, když v létě roku 2012 narazil na internetový pořad, kde byl hostem Andrej Babiš. Ten v pořadu vyzýval mladší generaci, aby se začala starat o situaci v České republice a aktivně se zapojila do změny politické situace. Od té doby začal budovat krajskou organizaci ANO v Moravskoslezském kraji. S předsedou hnutí ANO Andrejem Babišem navázal první přímý kontakt, když natočil video, kde se ho ptá na možnou spolupráci hnutí ANO 2011 a Pozitivní evoluce o.s. Karla Janečka.\n\nJe členem hnutí ANO 2011, v lednu 2013 byl zvolen předsedou na oblastním sněmu v Karviné a v červnu 2013 zvolen předsedou Krajské organizace hnutí ANO 2011 v Moravskoslezském kraji.\n\nNa podzim roku 2013 přijal výzvu předsedy hnutí ANO 2011 Andreje Babiše a ve volbách do Poslanecké sněmovny PČR v roce 2013 kandidoval ze třetího místa na kandidátce hnutí ANO 2011 v Moravskoslezském kraji a byl zvolen poslancem.\n\nJe členem Výboru pro evropské záležitosti a členem Výboru pro veřejnou správu a regionální rozvoj. Od prosince roku 2013 je také členem Stálé komise pro kontrolu použití odposlechu a záznamu telekomunikačního provozu, použití sledování osob a věcí a rušení provozu elektronických komunikací.\n\nZabývá se aktivně otázkou změny volebního systému České republiky a elektronického systému hlasování. Dále podporuje projekt paktů zaměstnanosti, který má za cíl koordinovat potřeby pracovního trhu, Úřadů práce a propojení škol především na technické a řemeslné profese. Zaměřuje se na potřebné legislativní změny doporučené projektem Rekonstrukce státu.\n\nVe volbách do Poslanecké sněmovny PČR v roce 2017 již nekandidoval.\n\nV komunálních volbách 2014 byl zvolen do zastupitelstva města Bohumín.\n\nJako zastupitel by se chtěl především zabývat otázkou bezpečnosti města a podpoře podnikatelského prostředí.\n"}
{"id": "950601", "url": "https://cs.wikipedia.org/wiki?curid=950601", "title": "Římskokatolická farnost Dubí u Teplic", "text": "Římskokatolická farnost Dubí u Teplic\n\nŘímskokatolická farnost Dubí u Teplic je územní společenství římských katolíků v Dubí u Teplic a okolí. Organizačně spadá do teplického vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost byla od roku 1940 do 1. 1. 1943 expoziturou k farnosti Novosedlice.\n\nÚzemí farnosti bylo od svého počátku duchovně spravováno cisterciáckými řeholníky z oseckého kláštera.\nZ důvodu efektivity duchovní správy byl vytvořen \"farní obvod\" (kolatura) farnosti Novosedlice, jehož součástí je i farnost Dubí u Teplic, která je tak spravována \"excurrendo\".\n\n\n"}
{"id": "950602", "url": "https://cs.wikipedia.org/wiki?curid=950602", "title": "Martin Sedlář", "text": "Martin Sedlář\n\nMartin Sedlář (* 21. prosince 1972 Zlín) je český politik a podnikatel, v letech 2013 až 2017 poslanec Poslanecké sněmovny PČR, v letech 2014 až 2016 zastupitel města Opavy, člen hnutí ANO 2011.\n\nPět let působil jako místopředseda předsednictva Česko-polské obchodní komory. 3 roky byl členem Rady Klastru cestovního ruchu Moravskoslezského kraje. Je spoluorganizátorem branně-bezpečnostní akce Dny NATO v Ostravě. V minulosti spolupracoval také na projektech pro Ministerstvo zahraničních věcí ČR. Je zakladatelem a spolumajitelem společnosti NATURA DATA, která působí v oblasti informačních a komunikačních technologií a sídlí v Ostravě.\n\nMartin Sedlář je rozvedený a má dvě děti.\n\nŽije v Opavě.\n\nPrvní pokus o vstup do politiky provedl, když v komunálních volbách v roce 2002 kandidoval jako nezávislý do Zastupitelstva obce Dolní Lhota v okrese Ostrava-město, ale neuspěl. Těsným neúspěšným výsledkem skončil i druhý pokus o vstup do zastupitelstva v komunálních volbách v roce 2006 jako nestraník za Sdružení nezávislých kandidátů (SNK).\n\nVe volbách do Poslanecké sněmovny PČR v roce 2013 kandidoval jako nestraník ze čtvrtého místa na kandidátce hnutí ANO 2011 v Moravskoslezském kraji a byl zvolen poslancem (profil na psp.cz). Je členem Výboru pro obranu a Výboru pro veřejnou správu a regionální rozvoj Poslanecké sněmovny PČR. Ve volbách do Poslanecké sněmovny PČR v roce 2017 již nekandidoval.\n\nOd ledna 2014 je členem hnutí ANO 2011, oblastní organizace Opava. V komunálních volbách v roce 2014 byl zvolen za hnutí ANO 2011 zastupitelem města Opavy. Na mandát však v květnu 2016 rezignoval, protože změnil trvalé bydliště mimo Opavu.\n"}
{"id": "950604", "url": "https://cs.wikipedia.org/wiki?curid=950604", "title": "Zdeněk Frolík", "text": "Zdeněk Frolík\n\nZdeněk Frolík (10. března 1933, Zlonice, Československo – 3. května 1989) byl český matematik, topolog a matematický analytik. Dosáhl řady výsledků v topologii, deskriptivní teorii množin a matematické analýze.\n\nVystudoval gymnázium Josefa Jungmanna v Litoměřicích, poté v letech 1952 až 1957 vystudoval matematiku na matematicko-fyzikální fakultě Univerzity Karlovy v Praze. Pak nastoupil jako aspirant prof. Miroslava Katětova a Eduarda Čecha. V roce 1959 získal titul CSc., v roce 1964 pak titul DrSc. Do roku 1965 působil na matematicko-fyzikální fakultě Univerzity Karlovy, od roku 1966 v Matematickém ústavu Československé akademie věd. Zemřel 3. května 1989.\n\n"}
{"id": "950605", "url": "https://cs.wikipedia.org/wiki?curid=950605", "title": "Peyreleau", "text": "Peyreleau\n\nPeyreleau je francouzská obec v departementu Aveyron v regionu Midi-Pyrénées. V roce 2010 zde žilo 78 obyvatel.\n\nPeyreleau se nalézá u soutoku řek Jonte a Tarn nad levým břehem řeky Jonte. Obec vznikla okolo hradu postaveného v 11. století. Z tohoto raně středověkého hradu se dochovaly pouze zbytky valů, jeho zbytky byly po poboření v 15. století využity pro stavbu budov městečka a v roce 1470 pro výstavbu nového sídla majitelů městečka - zámečku Château de Triadou.\n"}
{"id": "950608", "url": "https://cs.wikipedia.org/wiki?curid=950608", "title": "Diskografie Alice Coopera", "text": "Diskografie Alice Coopera\n\nNásledující seznam obsahuje kompletní diskografii amerického rockového umělce Alice Coopera.\n\nPrvních sedm alb jsou od skupiny Alice Cooper, další alba jsou sólová.\n\n\nVšechna oficiální vydání v US a UK:\n\n\n\n4CD audio verze knihy napsané a čtené autorem.\n\n\n"}
{"id": "950611", "url": "https://cs.wikipedia.org/wiki?curid=950611", "title": "John Cole", "text": "John Cole\n\nJméno a příjmení John Cole nosí více různých osob:\n\n"}
{"id": "950618", "url": "https://cs.wikipedia.org/wiki?curid=950618", "title": "Igor Nykl", "text": "Igor Nykl\n\nIgor Nykl (* 11. září 1963 Frýdek-Místek) je český politik a lékař, v letech 2013 až 2017 poslanec Poslanecké sněmovny PČR zvolený jako nestraník za hnutí ANO 2011.\n\nPo absolvování Gymnázia Petra Bezruče ve Frýdku-Místku vystudoval všeobecné lékařství na Lékařské fakultě Univerzity Jana Evangelisty Purkyně v Brně (dnes Masarykova univerzita), promoval v roce 1987.\n\nPůsobí jako kardiolog v kardiocentru v třinecké Nemocnici Podlesí, a.s. a má soukromou lékařskou praxi ve Frýdku-Místku.\n\nIgor Nykl je ženatý a má dvě děti, syna a dceru.\n\nVe volbách do Poslanecké sněmovny PČR v roce 2013 kandidoval jako nestraník na pátém místě kandidátky hnutí ANO 2011 v Moravskoslezském kraji a byl zvolen poslancem. Ve volbách do Poslanecké sněmovny PČR v roce 2017 již nekandidoval.\n"}
{"id": "950619", "url": "https://cs.wikipedia.org/wiki?curid=950619", "title": "Miloš Babiš", "text": "Miloš Babiš\n\nMiloš Babiš (* 12. května 1960) je český politik a podnikatel, v letech 2013 až 2017 poslanec Poslanecké sněmovny PČR a člen hnutí ANO 2011.\n\nV 90. letech 20. století začal podnikat v oblasti servisu aut, začínal v garáži jako opravář aut. Poté si koupil v Mnichovicích u Prahy pozemek a postavil servis. V roce 1995 dostal povolení zastupovat Citroën a o tři roky později založil firmu Auto Babiš, s.r.o. Dvakrát získala od generálního ředitele Citroënu ocenění za kvalitní služby.\n\nMiloš Babiš je ženatý, má jednoho syna a jednu dceru.\n\nOd února 2012 je členem hnutí ANO 2011.\n\nVe volbách do Poslanecké sněmovny PČR v roce 2013 kandidoval na třináctém místě kandidátky hnutí ANO 2011 ve Středočeském kraji a byl zvolen poslancem. Získal 8 628 preferenčních hlasů a \"vyskočil\" tak na první místo středočeské kandidátky před lídryni Jaroslavu Jermanovou, která se do Sněmovny také dostala.\n\nVe volbách do Poslanecké sněmovny PČR v roce 2017 obhajoval svůj poslanecký mandát za hnutí ANO 2011 ve Středočeském kraji, ale neuspěl.\n"}
{"id": "950625", "url": "https://cs.wikipedia.org/wiki?curid=950625", "title": "Türkiye Kupası", "text": "Türkiye Kupası\n\nTürkiye Kupası, oficiálním názvem podle sponzora Ziraat Türkiye Kupası je pohárová vyřazovací soutěž v tureckém fotbale (turecký fotbalový pohár). Hraje se od roku 1962, pořádá ji Turecká fotbalová federace.\n\nAktuálním vítězem ze sezóny 2013/14 je Galatasaray SK.\n\nZdroje:\n\n"}
{"id": "950630", "url": "https://cs.wikipedia.org/wiki?curid=950630", "title": "Bažant tibetský", "text": "Bažant tibetský\n\nBažant tibetský (\"Crossoptilon crossoptilon\") je druh bažanta, který patří mezi tzv. ušaté bažanty. To proto, že má na hlavě bílá pírka svým tvarem připomínající uši. Tento bažant byl dříve nazýván bažant ušatý bílý.\n\nBažant tibetský je téměř celý bílý, pouze jeho ocas má černou barvu. Tvoří 5 zeměpisných poddruhů, a ty se od sebe liší jak rozsahem, tak i intenzitou bílého zbarvení. Obývá jihovýchodní Tibet v Číně a část Indie.\n\nSamice klade 6-9 vajec, přičemž inkubační doba je 28 nebo 29 dní. Samec i samice se živí především plody, semeny a v zimě také jehličím, což doplňují bezobratlými živočichy. Dovedou ovšem ulovit i drobné obratlovce.\n"}
{"id": "950632", "url": "https://cs.wikipedia.org/wiki?curid=950632", "title": "Milan Brázdil", "text": "Milan Brázdil\n\nMilan Brázdil (* 5. listopadu 1962 Uherské Hradiště) je český politik a lékař, od října 2013 poslanec Poslanecké sněmovny PČR, v letech 2014 až 2018 zastupitel města Olomouce, člen hnutí ANO 2011.\n\nVystudoval všeobecné lékařství na Lékařské fakultě Univerzity Karlovy v Hradci Králové, kde získal titul MUDr.\n\nPo dvouleté praxi ve Vojenské nemocnici Olomouc získal v roce 1991 atestaci (nadstavbovou specializaci) v oboru všeobecná medicína a v roce 1999 atestaci v oboru urgentní medicína. V letech 1990 až 1991 působil jako náčelník zdravotnické služby výsadkové brigády speciálního určení Prostějov. Od roku 1991 pracuje jako samostatný lékař Letecké zdravotnické záchranné služby v Olomouci. K tomu ještě v letech 2004 až 2005 vykonával funkci ředitele olomouckého územního odboru Zdravotnické záchranné služby Olomouckého kraje.\n\nJe členem řady odborných společností a držitelem několika licencí a certifikátů. V roce 2010 od tehdejšího prezidenta Václava Klause převzal ocenění Zlatý záchranářský kříž za to, že o rok dříve zachránil život muži, kterého do srdce zasáhla metr a půl dlouhá tříska z pily. Za tento zákrok obdržel v témže roce Cenu města Olomouce za počin roku (2009) v oblasti hrdinský čin – záchrana lidského života.\n\nMilan Brázdil je ženatý, má dvě děti. Aktivně sportuje, jezdí na kole, lyžuje, má rád přístrojové potápění, u kterého je držitelem záchranářské licence. Je lektorem první pomoci a soudním znalcem v oblasti urgentní medicíny.\n\nDo politiky se pokoušel vstoupit v komunálních volbách v roce 2006, když kandidoval za Nezávislé demokraty (předseda V. Železný) do Zastupitelstva města Olomouce, ale neuspěl. Ve volbách do Poslanecké sněmovny PČR v roce 2006 kandidoval za NEZ/DEM v Olomouckém kraji, ale rovněž neuspěl (strana se do Sněmovny vůbec nedostala).\n\nVe volbách do Poslanecké sněmovny PČR v roce 2013 pak kandidoval jako nestraník na desátém místě kandidátky hnutí ANO 2011 v Olomouckém kraji a byl zvolen poslancem. Získal totiž 3 193 preferenčních hlasů a předskočil tak i olomouckého lídra Jaroslava Faltýnka, který se do Sněmovny také dostal.\n\nV komunálních volbách v roce 2014 byl zvolen jako nestraník za hnutí ANO 2011 zastupitelem města Olomouce (uspěl díky preferenčním hlasům, když jich získal vůbec nejvíce ze všech 582 kandidátů v Olomouci a posunul se z původního 15. místa na konečné 1. místo kandidátky hnutí ANO 2011).\n\nV roce 2015 se stal členem hnutí ANO 2011. Ve volbách do Senátu PČR v roce 2016 kandidoval za hnutí ANO v obvodu č. 61 – Olomouc. Se ziskem 33,18 % hlasů postoupil z prvního místa do druhého kola, v němž však prohrál poměrem hlasů 47,55 % : 52,44 % s kandidátem KDU-ČSL Lumírem Kantorem. Senátorem se tak nestal.\n\nGrémium hnutí ANO 2011 jej navrhlo a schválilo jako kandidáta ve volbách do Poslanecké sněmovny PČR v roce 2017 na 6. místě kandidátky pro Olomoucký kraj. Získal 7 208 preferenčních hlasů, nakonec skončil na prvním místě kandidátky a obhájil tak mandát poslance.\n\nV červnu 2018 označil homosexuály za postižené lidi, kteří by neměli být manželi a mít děti. Jeho výrok popudil poslankyni Karlu Šlechtovou, která jej vyzvala k omluvě. Následně jej kritizovali či vyzvali k omluvě také premiér Andrej Babiš a další straničtí kolegové Rostislav Vyzula či Marcela Melková.\n\nV komunálních volbách v roce 2018 obhajoval za hnutí ANO 2011 post zastupitele města Olomouc, ale neuspěl (skončil jako první náhradník).\n"}
{"id": "950634", "url": "https://cs.wikipedia.org/wiki?curid=950634", "title": "FK Lovćen Cetinje", "text": "FK Lovćen Cetinje\n\nFK Lovćen Cetinje (celým názvem Fudbalski klub Lovćen Cetinje, cyrilicí Фудбалски Kлуб Ловћен Цетиње) je fotbalový klub z Černé Hory, z města Cetinje. Založen byl roku 1913 (rok založení je i v klubovém logu), je to nejstarší černohorský klub a jeden z nejstarších v jihovýchodní Evropě. Pojmenován je podle blízkého pohoří Lovćen. Domácím hřištěm je stadion Obilića Poljana s kapacitou 5 000 míst. Klubové barvy jsou červená a bílá.\n\nPo rozpadu soustátí Srbsko a Černá Hora v roce 2006 a následném vzniku samostatného státu Černá Hora a s tím spojeného vzniku samostatných fotbalových lig se klub na konci sezóny 2006/07 probojoval do černohorské první ligy.\n\nV ročníku 2008/09 se probojoval do finále černohorského fotbalového poháru, kde podlehl týmu OFK Petrovac 0:1. V sezoně 2013/14 pohár vyhrál po finálovém vítězství 1:0 nad FK Mladost Podgorica.\n\n\n\"K červenci 2012\"\n\n"}
{"id": "950636", "url": "https://cs.wikipedia.org/wiki?curid=950636", "title": "Nocturama", "text": "Nocturama\n\nNocturama je dvanácté studiové album rockové skupiny Nick Cave and the Bad Seeds, vydané v únoru 2003 u vydavatelství Mute Records. Producenty alba byli členové skupiny spolu s Nickem Launayem a nahrávání probíhalo v březnu 2002.\n\nAutorem všech skladeb je Nick Cave.\n"}
{"id": "950642", "url": "https://cs.wikipedia.org/wiki?curid=950642", "title": "Říčanský potok (přítok Bobravy)", "text": "Říčanský potok (přítok Bobravy)\n\nŘíčanský potok je potok v okrese Brno-venkov. Měří asi 12 kilometrů. Pramení západně od obce Javůrek, protéká Říčkami, kde napájí dva rybníky a vlévá se do něj zprava Domašovský potok. Poté prochází Říčany, kde zásobuje přírodní koupaliště, Ostrovačicemi, kde se do něj zleva vlévají potůčky Cikánka a Kývalka a nakonec ústí do říčky Bobravy v Rosicích.\n"}
{"id": "950645", "url": "https://cs.wikipedia.org/wiki?curid=950645", "title": "The Proposition", "text": "The Proposition\n\nThe Proposition je britsko-australský westernový film režiséra Johna Hillcoata. Natočen byl podle scénáře Nicka Cavea, který rovněž spolu s Warrenem Ellisem složil k filmu originální hudbu. Odehrává se koncem devatenáctého století v Austrálii. Ve filmu hrají například Guy Pearce, Ray Winstone a Emily Watson. Premiéru měl v říjnu 2005.\n\n"}
{"id": "950649", "url": "https://cs.wikipedia.org/wiki?curid=950649", "title": "Čipování lidí", "text": "Čipování lidí\n\nČipování lidí je implantace integrovaného obvodu nebo RFID transpondéru obaleného křemičitým sklem do těla člověka. Podkožní implantát zpravidla obsahuje jedinečné identifikační číslo, které může být spojeno s informacemi obsaženými v externí databázi, jako je osobní identifikace (E-Government), anamnéza, léky, alergie a kontaktní informace. \n\nPrvní hlášený experiment s RFID implantátem byl uskutečněn v roce 1998 britským vědcem Kevinem Warwickem. Jako test byl jeho implantát použit k otevření dveří a zapnutí světel, nyní se nachází v Science Museum v Londýně. \n\nČipování lidí vyvolalo nové etické diskuse mezi akademickými skupinami, organizacemi pro lidská práva, vládními institucemi a náboženskými skupinami. \n\nMezi křesťany se objevuje názor, že implantace čipů může být naplněním čísla šelmy a proroctvím, že tento čip bude nezbytným na nákup a prodej. Toto proroctví je prvkem zjevení sv. Jana.\n"}
{"id": "950652", "url": "https://cs.wikipedia.org/wiki?curid=950652", "title": "Seznam olympijských medailistů ve sportovní střelbě mužů – 10 metrů vzduchová pistole", "text": "Seznam olympijských medailistů ve sportovní střelbě mužů – 10 metrů vzduchová pistole\n\nSportovní střelba na Letních olympijských hrách. \n"}
{"id": "950654", "url": "https://cs.wikipedia.org/wiki?curid=950654", "title": "II. třída okresu Svitavy", "text": "II. třída okresu Svitavy\n\nII. třída okresu Svitavy je neprofesionální fotbalová liga České republiky, která tvoří společně s ostatními skupinami II. třídy osmou nejvyšší fotbalové soutěže v Česku. Je řízena Okresním fotbalovým svazem Svitavy. Hraje se každý rok od léta do jara se zimní přestávkou. Účastní se ji 14 týmů z okresu Svitavy, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I. B třídy Pardubického kraje – skupiny A. Poslední dva týmy sestupují do III. třídy. Do II. třídy vždy postupuje vítězný a druhý tým z III. třídy, popř. vítězové dvou skupin III. třídy.\n\nOkresní přebor Svitavy\n"}
{"id": "950657", "url": "https://cs.wikipedia.org/wiki?curid=950657", "title": "Seznam olympijských medailistů ve sportovní střelbě mužů – 25 metrů rychlopalná pistole", "text": "Seznam olympijských medailistů ve sportovní střelbě mužů – 25 metrů rychlopalná pistole\n\nSportovní střelba na Letních olympijských hrách. \n"}
{"id": "950658", "url": "https://cs.wikipedia.org/wiki?curid=950658", "title": "Seznam olympijských medailistů ve sportovní střelbě mužů – 50 metrů libovolná pistole", "text": "Seznam olympijských medailistů ve sportovní střelbě mužů – 50 metrů libovolná pistole\n\nSportovní střelba na Letních olympijských hrách. \n"}
{"id": "950659", "url": "https://cs.wikipedia.org/wiki?curid=950659", "title": "Seznam olympijských medailistů ve sportovní střelbě mužů – 10 metrů vzduchová puška", "text": "Seznam olympijských medailistů ve sportovní střelbě mužů – 10 metrů vzduchová puška\n\nSportovní střelba na Letních olympijských hrách. \n"}
{"id": "950660", "url": "https://cs.wikipedia.org/wiki?curid=950660", "title": "Seznam olympijských medailistů ve sportovní střelbě mužů – 50 metrů libovolná malorážka 60 ran vleže", "text": "Seznam olympijských medailistů ve sportovní střelbě mužů – 50 metrů libovolná malorážka 60 ran vleže\n\nSportovní střelba na Letních olympijských hrách. \n"}
{"id": "950661", "url": "https://cs.wikipedia.org/wiki?curid=950661", "title": "Seznam olympijských medailistů ve sportovní střelbě mužů – 50 metrů libovolná malorážka 3×40 ran polohový závod", "text": "Seznam olympijských medailistů ve sportovní střelbě mužů – 50 metrů libovolná malorážka 3×40 ran polohový závod\n\nSportovní střelba na Letních olympijských hrách. \n\nSoučasný model: střílí se 40 ran vleže, 40 ran vkleče a 40 ran vstoje. Nejlepších 8 střelců postupuje do finále, kde se střílí 10 ran vstoje. Výsledky ze základní části se započítávají.\n\nV letech 1972 až 1980 byla tato disciplína \"otevřená\", tedy soutěžit zde mohly po boku mužů i ženy. Pouze jediná žena však dokázala získat medaili, Margaret Murdock získala stříbrnou medaili na olympiádě v Montrealu 1976.\n"}
{"id": "950662", "url": "https://cs.wikipedia.org/wiki?curid=950662", "title": "Seznam olympijských medailistů ve sportovní střelbě mužů – skeet", "text": "Seznam olympijských medailistů ve sportovní střelbě mužů – skeet\n\nSportovní střelba na Letních olympijských hrách. \n\nV letech 1968 až 1992 byla tato disciplína \"otevřená\", tedy soutěžit zde mohly po boku mužů i ženy. Pouze jediná žena však dokázala získat medaili, Zhang Shan z Číny vyhrála zlatou medaili na olympiádě v Barceloně 1992.\n"}
{"id": "950663", "url": "https://cs.wikipedia.org/wiki?curid=950663", "title": "Seznam olympijských medailistů ve sportovní střelbě mužů – trap", "text": "Seznam olympijských medailistů ve sportovní střelbě mužů – trap\n\nSportovní střelba na Letních olympijských hrách. \n\nV letech 1972 až 1992 byla tato disciplína \"otevřená\", tedy soutěžit zde mohly po boku mužů i ženy. Žádná žena však nedokázala vybojovat medaili.\n"}
{"id": "950664", "url": "https://cs.wikipedia.org/wiki?curid=950664", "title": "Seznam olympijských medailistů ve sportovní střelbě mužů – double trap", "text": "Seznam olympijských medailistů ve sportovní střelbě mužů – double trap\n\nSportovní střelba na Letních olympijských hrách. \n"}
{"id": "950668", "url": "https://cs.wikipedia.org/wiki?curid=950668", "title": "Seznam olympijských medailistů ve sportovní střelbě žen – 10 metrů vzduchová pistole", "text": "Seznam olympijských medailistů ve sportovní střelbě žen – 10 metrů vzduchová pistole\n\nSportovní střelba na Letních olympijských hrách. \n"}
{"id": "950669", "url": "https://cs.wikipedia.org/wiki?curid=950669", "title": "Seznam olympijských medailistů ve sportovní střelbě žen – 25 metrů sportovní pistole", "text": "Seznam olympijských medailistů ve sportovní střelbě žen – 25 metrů sportovní pistole\n\nSportovní střelba na Letních olympijských hrách. \n"}
{"id": "950671", "url": "https://cs.wikipedia.org/wiki?curid=950671", "title": "Seznam olympijských medailistů ve sportovní střelbě žen – 10 metrů vzduchová puška", "text": "Seznam olympijských medailistů ve sportovní střelbě žen – 10 metrů vzduchová puška\n\nSportovní střelba na Letních olympijských hrách. \n"}
{"id": "950672", "url": "https://cs.wikipedia.org/wiki?curid=950672", "title": "Seznam olympijských medailistů ve sportovní střelbě žen – 50 metrů libovolná malorážka 3×20 ran polohový závod", "text": "Seznam olympijských medailistů ve sportovní střelbě žen – 50 metrů libovolná malorážka 3×20 ran polohový závod\n\nSportovní střelba na Letních olympijských hrách. \n\nSoučasný model: střílí se 20 ran vleže, 20 ran vkleče a 20 ran vstoje. Nejlepších 8 střelkyň postupuje do finále, kde se střílí 10 ran vstoje. Výsledky ze základní části se započítávají.\nNavíc získala stříbrnou medaili v této disciplíně na olympiádě v Montrealu 1976, v době, kdy se střílela jako \"otevřená\", tedy soutěžili v ní současně muži i ženy.\n"}
{"id": "950673", "url": "https://cs.wikipedia.org/wiki?curid=950673", "title": "Croodsovi", "text": "Croodsovi\n\nCroodsovi je animovaný film z roku 2013.\n\nCroodsovi je animovaná rodinka žijící podle pravidel, aby přežili. Všem členům rodiny se tento systém zamlouvá až na Išku (jejich starší dcera). Iška se seznámí s dalším pravěkým chlapcem jménem Boy, který je přivede na jiné myšlenky a nápady jako např. jak si vyrobit boty, oheň a i jak vynalézat a myslet. Během té doby se do sebe Boy a Iška zamilují. Díky jejich vynalézavosti pak všichni společně i ostatními dojdou k „zítřku“ o kterém jim Boy vyprávěl.\n\nFilm byl v roce 2005 představen pod pracovním názvem \"Croodsovi se probouzí\". Původně byl film vytvořen jako část „pětifilmového obchodu“ mezi Aardman Animations a DreamWorks. John Cleese a Kirk DeMicco spolupracovali na díle, založeném na příběhu Roalda Dahla \"The Twits,\" který se ovšem nikdy nenatočil. Společnost DreamWorks obdržela kopii scénáře, ten se jim líbil, a tak pozvali Cleese a DeMicca, aby se podívali na jejich nápady a aby zjistili, zda najdou něco, na čem by mohli společně pracovat. Jako hlavní téma příběhu si vybrali dva jeskynní lidi, jednoho vynálezce a někoho, komu vadí technologický pokrok, a tak vzniklo prvních pár nápadů pro scénář. V lednu 2007 s odchodem Aardman práva na film připadly společnosti DreamWorks.\n\nV březnu roku 2007 se Chris Sanders, autor \"Mulan\" a režisér filmu \"Lilo & Stitch,\" spojil se společností DreamWorks, aby se filmu ujal a scénář podstatně přepsal. V září roku 2008 bylo oznámeno, že Sanders má v plánu odložit uvedení filmu o rok, nakonec se uvedení odložilo až na březen 2012. Konečný název filmu - \"Croodsovi (The Croods) -\" byl odhalen v květnu roku 2009, spolu se svým spolurežisérem Kirkem DeMicco. V březnu roku 2011 bylo vydání filmu opožděno a nakonec byl hotov 21. března 2013.\n\n\n"}
{"id": "950675", "url": "https://cs.wikipedia.org/wiki?curid=950675", "title": "Seznam olympijských medailistů ve sportovní střelbě žen – skeet", "text": "Seznam olympijských medailistů ve sportovní střelbě žen – skeet\n\nSportovní střelba na Letních olympijských hrách. \n"}
{"id": "950677", "url": "https://cs.wikipedia.org/wiki?curid=950677", "title": "Chelsea Light Moving", "text": "Chelsea Light Moving\n\nChelsea Light Moving byla americká rocková skupina, založená v New Yorku na jaře roku 2012. Šlo o superskupinu, jejíž členy jsou zpěvák a kytarista Thurston Moore, kytarista Keith Wood, baskytaristka Samara Lubelski a bubeník John Moloney. Svůj název si skupina vzala podle stejnojmenné stěhovatelské firmy, kterou vedli skladatelé Steve Reich a Philip Glass. První album, jež nese stejný název jako skupina samotná, vyšlo v březnu 2013 u vydavatelství Matador Records. Později se psalo o i vydání druhého alba, které se mělo jmenovat \"Love Life\", a jehož vydání bylo naplánováno na rok 2014. Thurston Moore však později založil jinou skupinou, s níž vydal album, a o Chelsea Light Moving mluvil jako o minulosti.\n\n\n\n"}
{"id": "950678", "url": "https://cs.wikipedia.org/wiki?curid=950678", "title": "Problém měnitelné plošné jednotky", "text": "Problém měnitelné plošné jednotky\n\nProblém měnitelné plošné jednotky (MAUP) je zdrojem statistických tendencí, které mohou významně ovlivnit výsledky testování statistických hypotéz. Výsledky jsou ovlivněny v případě, kdy jsou bodově založená měření prostorových jevů (např. hustota obyvatel) shluhovány do okresů. Výsledné souhrnné hodnoty (např. součty, míry, poměry) jsou ovlivněny výběrem hranic okresů. Například data ze sčítání lidu mohou být shrnuta do výčtu okresů pro sčítání obyvatel, oblastí dle poštovních směrovacích čísel, policejních okrsků nebo \"jakýchkoliv\" jiných prostorových dělení („plošné jednotky“ jsou tedy „měnitelné“).\n\nTento problém byl objeven v roce 1934 a následně detailně popsán Stanem Openshawem, který poukazoval na fakt, že „\"plošné jednotky (zonální objekty), používané v mnoha geografických studiích, jsou náhodné, měnitelné a jsou předmětem rozmaru a představ osoby, která shrnutí provedla.\"“\n\nObecná témata\n\nSpecifické aplikace\n\n"}
{"id": "950679", "url": "https://cs.wikipedia.org/wiki?curid=950679", "title": "Seznam olympijských medailistů ve sportovní střelbě žen – trap", "text": "Seznam olympijských medailistů ve sportovní střelbě žen – trap\n\nSportovní střelba na Letních olympijských hrách. \n\nNavíc získala zlatou medaili v této disciplíně na olympiádě v Barceloně 1992, v době, kdy se střílela jako \"otevřená\", tedy soutěžili v ní současně muži i ženy.\n"}
{"id": "950682", "url": "https://cs.wikipedia.org/wiki?curid=950682", "title": "Seznam olympijských medailistů ve sportovní střelbě žen – ukončené disciplíny", "text": "Seznam olympijských medailistů ve sportovní střelbě žen – ukončené disciplíny\n\nSportovní střelba na Letních olympijských hrách. \n"}
{"id": "950688", "url": "https://cs.wikipedia.org/wiki?curid=950688", "title": "Vidlica", "text": "Vidlica\n\nVidlica (1466 m n. m.) je hora v Malé Fatře na Slovensku. Jedná se o nevýrazný vrchol v hlavním hřebeni lúčanské části pohoří nacházející se mezi Veľkou lúkou (1476 m) na severu a Veterným (1442 m) na jihozápadě. Z hory vybíhá k jihovýchodu ještě rozsocha \"Veterné\" (neplést se stejnojmenným vrcholem) směřující k vrcholu Podkova (1437 m). Západní svahy spadají do horní části Svitačové doliny, východní do doliny Pivovarského potoka a jižní do doliny potoka Bystrička. Vrcholové partie hory pokrývají podmáčené horské louky s roztroušenými zakrslými smrky a částečně porostlé kosodřevinou.\n\n\n\n"}
{"id": "950689", "url": "https://cs.wikipedia.org/wiki?curid=950689", "title": "Naděžda Verecká", "text": "Naděžda Verecká\n\nNaděžda Verecká (rozená \"Slunská\") (* 2. května 1958, Praha, Československo) je česká básnířka, spisovatelka, psychoterapeutka.\n\nNarodila se 2. května 1958 v Praze. Od dětství byla literárně činná, první texty byly zveřejněny v roce 1981 v básnickém almanachu \"Jen jednou ponejprv\" (nakl. Mladá fronta). Její první samostatná básnická sbírka \"Obrace\" vyšla v roce 1986 v Mladé frontě; v roce 1990 vyšla v nakladatelství Československý spisovatel sbírka \"Karikatura mého panenství\".\n\nV roce 1981 ukončila studium psychologie na FFUK a začala pracovat jako psycholog. V roce 1984 získala titul PhDr. psycholog. Od roku 1996 pracuje jako psychoterapeut v soukromé praxi, vede konstelační výcviky a semináře. Během let absolvovala řadu specializovaných výcviků zaměřených zejména na alternativní terapii (hypnóza, NLP, kineziologie, rodinné konstelace aj.). Ve své terapeutické praxi se specializuje na ponory do podvědomí. Vzhledem k literární činnosti byla zařazena od roku 2001 do publikace \"WHO IS WHO v České republice\". V současné době publikuje léčebné texty a nahrávky na svém osobním webu \"Moje-psycholozka.cz\".\n\nJejí manžel byl novinář a fejetonista Ladislav Verecký, dcera je básnířka a autorka rozhlasových a divadelních her Tereza Verecká.\n\n\n\n"}
{"id": "950692", "url": "https://cs.wikipedia.org/wiki?curid=950692", "title": "Seznam olympijských medailistů ve sportovní střelbě mužů – ukončené disciplíny", "text": "Seznam olympijských medailistů ve sportovní střelbě mužů – ukončené disciplíny\n\nSportovní střelba na Letních olympijských hrách. \n"}
{"id": "950695", "url": "https://cs.wikipedia.org/wiki?curid=950695", "title": "Kapušany", "text": "Kapušany\n\nKapušany jsou obec na Slovensku. Nachází se v okrese Prešov v Prešovském kraji. Leží na styku severního okraje Slanských vrchů se Šarišskou vrchovinou v údolí Sekčova. Na území obce se krom něj nachází ještě říčka Ladianka a Kapušiansky potok. V roce 2011 zde žilo 2 162 obyvatel. \n\n\n\n"}
{"id": "950696", "url": "https://cs.wikipedia.org/wiki?curid=950696", "title": "Timothy Garton Ash", "text": "Timothy Garton Ash\n\nTimothy Garton Ash (* 12. července 1955 Londýn, Spojené království) je britský historik a publicista. Je profesorem evropských studií na Oxfordské univerzitě. Ve svých pracích se zabývá zejména moderními a soudobými dějinami střední a východní Evropy, k jeho tématům tak patří např. revoluce v roce 1989 či transformace zemí bývalého východního bloku.\n\n\n"}
{"id": "950698", "url": "https://cs.wikipedia.org/wiki?curid=950698", "title": "Šarišská Poruba", "text": "Šarišská Poruba\n\nŠarišská Poruba je obec na Slovensku, v okrese Prešov v Prešovském kraji.\n\nV roce 2011 zde žilo 537 obyvatel.\n"}
{"id": "950699", "url": "https://cs.wikipedia.org/wiki?curid=950699", "title": "Úplaz (Malá Fatra, 1450 m)", "text": "Úplaz (Malá Fatra, 1450 m)\n\nÚplaz (1450 m n. m.) je hora v Malé Fatře na Slovensku. Nachází se v rozsoše vybíhající jihovýchodním směrem z jižního vrcholu Sten (1572 m), od kterého je oddělena Sedlem za Úplazom (asi 1425 m). Mezi tímto sedlem a vlastním vrcholem se nachází ještě předvrchol vysoký asi 1435 m oddělený dalším, tentokrát bezejmenným sedlem (též asi 1425 m). Jihozápadní svahy hory spadají do doliny Úplazného potoka, severovýchodní a jihovýchodní do Šútovské doliny. Vrcholové partie hory jsou pokryté souvislým porostem kosodřeviny. Území je chráněno v rámci Národní přírodní rezervace Šútovská dolina.\n\nNa vrchol hory nevede žádná značená cesta, tudíž je dle návštěvního řádu NP Malá Fatra turisticky nepřístupný. Nejblíže se k vrcholu dá přiblížit po modré turistické značce, která prochází Sedlem za Úplazom (úsek mezi Šútovským vodopádem a Chatou pod Chlebom).\n\n\n"}
{"id": "950701", "url": "https://cs.wikipedia.org/wiki?curid=950701", "title": "Mirkovce", "text": "Mirkovce\n\nMirkovce jsou obec na Slovensku, v okrese Prešov v Prešovském kraji.\n\nV roce 2011 zde žilo 1 214 obyvatel.\n"}
{"id": "950703", "url": "https://cs.wikipedia.org/wiki?curid=950703", "title": "Bílá vdova (marihuana)", "text": "Bílá vdova (marihuana)\n\nBílá vdova, též známá jako \"White Widow\", je nizozemskou odrůdou marihuany. Původní bílá vdova vznikla na základě květiny z Brazílie a opylováním hybridem z Indie. Tato odrůda vznikla v 90. letech a rozšířila se po celém světě díky nenáročnému pěstovaní a velkému výnosu (cca 60-65g na rostlinu = 400g na metr čtvereční). Rostlina tedy jde pěstovat i outdoor a proto se pěstuje i v Česku a státech severní Evropy.\n"}
{"id": "950704", "url": "https://cs.wikipedia.org/wiki?curid=950704", "title": "Lovochemie", "text": "Lovochemie\n\nLovochemie, a.s. je česká společnost vyrábějící minerální hnojiva, zejména dusičnan amonný a dusičnan vápenatý. Od roku 1994 prodávala Lovochemie významný podíl produkce přes společnost Agrofert, která se později stala jejím jediným vlastníkem.\n\n1. listopadu 1993 byla Lovochemie zapsána do obchodního rejstříku jako akciová společnost, jedním z členů představenstva se stal Andrej Babiš. 1. prosince 1995 oznámil Fond národního majetku, že svůj majoritní podíl prodá české společnosti Proferta, ve které měla menšinový podíl německá skupina Beiselen.\n"}
{"id": "950705", "url": "https://cs.wikipedia.org/wiki?curid=950705", "title": "Křesťanský život (nakladatelství)", "text": "Křesťanský život (nakladatelství)\n\nKřesťanský život je název českého křesťanského nakladatelství, patřícího Apoštolské církvi. Svou pobočku má i na Slovensku.\n\nNakladatelství Křesťanský život se zaměřuje na formu rad každodenního života křesťana. Nakladatelství vydává knihy například od Evy a Pavla Dolejších (díla jako \"Každý má svůj Everest\", \"S nikým nechodím a nejsem cvok\").\nHlavní činnost nakladatelství však spočívá ve vydávání časopisu \"Život v Kristu\", který zprostředkovává každodenní ideologii pro mladou generaci.\n\n"}
{"id": "950706", "url": "https://cs.wikipedia.org/wiki?curid=950706", "title": "Chmeľov", "text": "Chmeľov\n\nChmeľov je obec na Slovensku, v okrese Prešov v Prešovském kraji. V roce 2011 zde žilo 969 obyvatel.\n\nObec leží západně od řeky Topľa, v jihozápadní části Nízkých Beskyd. Nadmořská výška mírně zvlněného a téměř odlesněného území se pohybuje v rozmezí 310 až 500 m n. m., střed obce je ve výšce 375 m.\n\nPodle archeologických nálezů byla obec osídlená v mladší době bronzové. První písemná zmínka o obci pochází z roku 1212, kde je uváděná jako Frigidus fons. Rytířský řád Božího hrobu se zde usídlil koncem 12. století. V roce 1313 byla v rukou Berzeviczyů a v roce 1319 Jána Drienova a později rodu Abovců. V polovině 15. století byla v obci posádka bratříků, kteří odešli v roce 1460 před vojsky Matyáše Korvína. V dalším období se vystřídalo více majitelů. Do 19. století byli majiteli Fehérváryové, Semseyové a Fúzyové. V roce 1828 v 34 domech žilo 249 obyvatel.\n\n"}
{"id": "950708", "url": "https://cs.wikipedia.org/wiki?curid=950708", "title": "Biele skaly", "text": "Biele skaly\n\nBiele skaly (1448 m n. m.) jsou hora v Malé Fatře na Slovensku. Jedná se o rozeklaný vápencový vrchol nacházející se v hlavním hřebeni kriváňské části pohoří mezi vrcholy Stratenec (1513 m), který je oddělen sedlem Vráta (1440 m), a vrcholem Suchý (1468 m), který je oddělen dvojicí bezejmenných sedel. Jihovýchodní svahy spadají do Súčianské doliny, severozápadní do Haviarské doliny (zde se rozkládá národní přírodní rezervace Suchý). Vrchol je dobrým rozhledovým bodem.\n\n\n"}
{"id": "950709", "url": "https://cs.wikipedia.org/wiki?curid=950709", "title": "Janov (okres Prešov)", "text": "Janov (okres Prešov)\n\nJanov je obec na Slovensku, v okrese Prešov v Prešovském kraji.\n\nV roce 2011 zde žilo 304 obyvatel.\n"}
{"id": "950710", "url": "https://cs.wikipedia.org/wiki?curid=950710", "title": "Americká noc (film)", "text": "Americká noc (film)\n\nAmerická noc (originální název La nuit américaine) je francouzský film z roku 1973 režiséra Françoise Truffauta. Film získal Oscara za nejlepší cizojazyčný film roku 1974, cenu BAFTA za nejlepší film. Sám režisér Truffaut hraje ve filmu postavu režiséra Ferranda. Americká noc je film o filmu, ve kterém režisér vyznává svoji lásku k filmovému umění. Jedná se o pohled do zákulisí natáčení jednoho filmu.\n\n"}
{"id": "950712", "url": "https://cs.wikipedia.org/wiki?curid=950712", "title": "Seznam dílů seriálu Doktoři z Počátků", "text": "Seznam dílů seriálu Doktoři z Počátků\n\nToto je seznam dílů seriálu \"Doktoři z Počátků\". Původní český televizní seriál \"Doktoři z Počátků\" z lékařského a vesnického prostředí byl vysílán od 25. června 2013 do 11. ledna 2016 na TV Nova.\n\n<onlyinclude></onlyinclude>\n\n"}
{"id": "950716", "url": "https://cs.wikipedia.org/wiki?curid=950716", "title": "Ukrajinské námořnictvo", "text": "Ukrajinské námořnictvo\n\nUkrajinské námořnictvo ( ) je jednou ze složek ozbrojených sil Ukrajiny. Hlavní operační oblastí námořnictva je Černé moře. Moderní ukrajinské námořnictvo vzniklo po rozpadu SSSR, ke kterému došlo roku 1991. Velitelství námořnictva je v Kyjevě. Většinu svých válečných lodí země získala na základě rozdělení Černomořské floty sovětského námořnictva, které v první polovině 90. let představovalo silný spor mezi Ukrajinou a Ruskem.\n\nDo března 2014 ukrajinské námořnictvo tvořilo cca 11 100 osob a přes soustavný nedostatek financí disponovalo několika plavidly o velikosti fregat a korvet (další sílu představovalo například Námořní letectvo s bojovými letouny, vrtulníky a letadly pro záchranné mise).\n\nSituaci námořnictva velmi negativně ovlivnila anexe poloostrova Krym ze strany Ruska. Ukrajinské námořnictvo ztratilo některé důležité základny (Sevastopol a Kerč) a většinu válečných lodí i personálu. Zůstaly mu naopak základny Oděsa a Izmail. Na ukrajinském území se nachází rovněž město Nikolajev s loděnicemi, kde se za sovětské éry stavěly velké hladinové lodě. V roce 2015 oslabené námořnictvo tvořilo 6500 osob, 11 válečných lodí (z toho 1 fregata a 1 korveta), 39 pomocných lodí a 10 letadel.\n\nRozpadem Sovětského svazu v roce 1991 vznikla nezávislá Ukrajina, která 1. srpna 1992 založila své vlastní válečné námořnictvo výnosem prezidenta Leonida Kravčuka. Zemi patří dlouhé pobřeží Černého moře, včetně poloostrova Krym, který Ukrajinské SSR roku 1954 daroval Nikita Chruščov. Separatisické tendence na převážně ruskojazyčném Krymu vyvolávaly napětí mezi Ruskem a Ukrajinou. Předmětem dlouhých sporů byla otázka rozdělení sovětského Černomořské flotily, na které si obě země činily nárok. Dne 20. července 1992 posádka fregaty \"SKR-112\" vyvěsila ukrajinskou vlajku a odplula do přístavu Oděsa. K válce se téměř schylovalo po incidentu z noci z 8. na 9. srpna 1994, kdy si ruská pomocná loď \"Boris Čereken\" vynutila odplutí z Oděsy, přičemž byla naložena množstvím přístavního vybavení v hodnotě milionů dolarů. Teprve poté se začalo rýsovat kompromisní řešení. Definitivně byla plavidla rozdělena roku 1997, přičemž Ukrajina si ponechala 18,3% plavidel sovětské černomořské flotily (převážně zastaralých či neschopných služby pro špatný technický stav).\n\nUkrajinské námořnictvo po celou dobu trápí nedostatek financí, proto se zbavila části svých lodí a naopak dokončila některá plavidla rozestavěná ještě za sovětské éry. Zrušena byla stavba letadlové lodě \"Uljanovsk\" a rozestavěná letadlová loď \"Varjag\" byla prodána do Číny, kde byla dokončena jako \"Liao-ning\". Z největších plavidel byly vyřazeny rovněž raketové křižníky Projektu 1134B \"Nikolajev\" a \"Taškent\", které byly roku 1994 sešrotovány a torpédoborec \"Sposobnyj\" Projektu 61, prodaný k sešrotování roku 1995. Neúspěšná zůstala snaha o dostavbu raketového křižníku \"Ukrajina\" Projektu 1164. Většina ukrajinských plavidel stále pocházela ze sovětské éry. Prvním zásadnějším modernizačním programem je stavba raketových korvet Projektu 58250, jehož prototypová jednotka \"Vladimir Veliky\" je od roku 2011 stavěna v Nikolajevu. K březnu 2014 námořnictvo tvořilo 15 470 osob, 22 válečných lodí, jedna ponorka 50 pomocných lodí a 35 letadel.\n\nV důsledku ruské anexe Krymu v březnu 2014 ztratilo ukrajinské námořnictvo některé své základny, významnou část svých lodí a personálu. V průběhu ruské intervence byly ukrajinské lodě zablokovány na svých základnách, obsazeny ruskými vojáky a některé byly potopeny. Původní posádka se vzdala a buď odešla, nebo se přidala k nepříteli. Například vjezd do zátoky Donuzlav a přilehlé základny byl zablokován potopením vyřazeného ruského raketového křižníku \"Očakov\" a vlečné lodě \"Šaktěr\". Na celou operaci přitom dohlíželo několik ruských válečných lodí.\n\nDne 22. března 2014 ruské ministerstvo obrany potvrdilo obsazení 54 z 67 plavidel ukrajinského námořnictva. Například ukrajinská korveta \"Chmelnyckyj\" (U208) projektu 1241.2 (v kódu NATO \"Pauk\") byla napadena střelbou a následně násilně obsazena. Obsazena byla rovněž korveta \"Ternopil\" (U209) projektu 1124 (v kódu NATO \"Grisha V\") a jediná ukrajinská ponorka \"Zaporižžja\" (U-01). Celkem námořnictvo přišlo o 12 ze 17 hlavních bojových plavidel, značné množství letadel a 12 000 z celkových 15 450 vojáků. Pouze některým lodím se podařilo z Krymu uniknout. Zanedlouho začala jednání o vrácení obsazených plavidel. Jako první byly 14. dubna 2014 vráceny raketový člun \"Priluki\" a tanker \"Fastiv\", dále 19. dubna 2014 výsadková loď \"Kirovohrad\", korveta \"Vinnycja\" (U206) a pět dalších plavidel. Do 8. května 2014 bylo vráceno celkem 33 plavidel. Celý proces se zastavil v souvislosti s propuknutím války na východní Ukrajině. Na okupovaném Krymu zůstalo 17 plavidel, včetně velké výsadkové lodě \"Konstantin Olšanskij\", velitelské lodě \"Slavutič\", korvet \"Luck\" (U205, Grisha V) a \"Ternopil\" (U209, Grisha V), minolovek \"Cherkasy\" a \"Chernihiv\" a ponorky \"Zaporižžja\". V roce 2015 oslabené námořnictvo tvořilo 6500 osob, 11 válečných lodí (z toho 1 fregata a 1 korveta), 39 pomocných lodí a 10 letadel.\n\nOd rocu 2014 probíhá obnova námočnictva, kterou však komplikuje nedostatek finančních prostředků. Pořizovány jsou především malé bojové jednotky, jako jsou malé dělové čluny projektu 58155 Gjurza-M a výsadkové čluny projektu 58181.\n\nV roce 2019 byla přijata strategie rozvoje námořnictva do roku 2035. Strategie se dělí do tří etap (2019–25, 2025–30 a 2030–35). V první fázi mají být získány především průzkumné systémy a protilodní střely Neptun pro obranu pobřeží. Ve druhé fázi má jít o zlepšení schopností námořnictva ve výlučné ekonomické zóně prostřednictvím výkonnějších průzkumných a zbraňových systému doplněných o malé válečné lodě. Ve třetí fázi je plánováno získání několika víceúčelových korvet schopných zapojení do mezinárodních operací.\n\nDne 25. listopadu 2018 se dělové čluny projektu 58155 Gjurza-M \"Akkerman\", \"Berďansk\" a jeden remorkér staly aktéry incidentu v Kerčském průlivu, při kterém byly násilně obsazeny ruskými ozbrojenými složkami a následně zadrženy v ruském přístavu. Navráceny byly v listopadu 2019.\n\n\n\n\n\n\n\n"}
{"id": "950727", "url": "https://cs.wikipedia.org/wiki?curid=950727", "title": "Gosztonyia antarctica", "text": "Gosztonyia antarctica\n\nGosztonyia antarctica je nově ustavený rybí druh který je v současnosti jediným druhem monotypického rodu Gosztonyia. Je to ryba \"úhořovitého\" vzhledu, obdobně jako většina druhů z čeledi slimulovitých. Fotografie viz .\n\nNový druh, který popsal Jesús Matallanas, španělský badatel z Universitat Autónoma de Barcelona, byl vyloven z hloubky asi 650 m v Jižním oceánu, v okrajovém Bellingshausenově moři rozkládajícím se na západ od Antarktického poloostrova.\n\nNový druh byl popsán na základě odchycených čtyř kusů které byly velké od 25,4 do 30 cm, podrobný popis viz . Rod \"Gosztonyia\" byl pojmenován podle velkého znalce čeledi slimulovitých kterým byl Atila Esteban Gosztonyi.\n"}
{"id": "950730", "url": "https://cs.wikipedia.org/wiki?curid=950730", "title": "Pavel Čihák", "text": "Pavel Čihák\n\nPavel Čihák (* 22. ledna 1960 Kolín) je český politik, v letech 2013 až 2017 poslanec Poslanecké sněmovny PČR a člen hnutí ANO 2011.\n\nStudia ukončil v roce 1985.Od práce mistra na stavbě se postupně propracoval přes stavbyvedoucího, vedoucího střediska až na pozice manažerské. Po roce 1989 pracoval v několika stavebních firmách, například jako výrobní ředitel společnosti Silnice Čáslav nebo jako ředitel závodu ve firmě Pražské silniční a vodohospodářské stavby. V roce 2008 dostal nabídku pracovat ve státní správě, kterou přijal a stal se ředitelem Správy a údržby silnic v Kladně. Pak pracoval jako vedoucí odboru dopravy středočeského kraje a zároveň dostal za úkol sloučit čtyři Správy a údržby silnic v jednu organizaci, kterou později úspěšně vedl. V lednu 2013 vypracoval pro hnutí ANO volební program z oblasti dopravy ve sněmovní kampani a zároveň dostal nabídku ke vstupu do hnutí ANO. Poprvé za svůj profesní život vstoupil do politického života a stal se v říjnu 2013 poslancem za hnutí ANO 2011. Zastával funkci poslance PSP ČR a jako člen Hospodářského výboru a podvýboru pro dopravu využívá svých zkušeností k tvorbě nových zákonů v dopravní infrastruktuře a k zajištění finančních prostředků na investice, přípravu staveb, opravy a údržbu silnic a dálnic.\n\nDále pracoval v podvýborech při zemědělském výboru (podvýbor pro myslivost a včelařství, podvýbor lesního a vodního hospodářství) a byl zde velice aktivní. Podal několik pozměňovacích návrhů, které vedly ke zjednodušení a zlepšení situace v myslivosti a lesním hospodářství.\n\nJe předsedou spolku pro dostavbu silničního okruhu kolem Prahy (SOKP) a místopředsedou sdružení pro rozvoj silniční dopravy. Zde velice aktivně vystupuje a pracuje za co nejrychlejší realizaci stavby 511 a celého silničního okruhu kolem Prahy. K jeho dalším aktivitám je práce v oboru myslivosti, kde se snaží dosáhnout na zlepšení legislativy v této činnosti. V současné době pracuje jako OSVČ v oblasti poradenství, dopravy a vodního hospodářství. Dále vlastní malou živočišnou farmu, kde realizuje své letité plány v oblasti bio chovu a bio produktů.\n\nVe volbách do Poslanecké sněmovny PČR v roce 2013 kandidoval na čtvrtém místě kandidátky hnutí ANO 2011 ve Středočeském kraji a byl zvolen poslancem. Vlivem preferenčních hlasů sice skončil až na pátém místě, ale vzhledem k zisku 6 mandátů hnutí ANO 2011 ve Středočeském kraji to na vstup do Sněmovny stačilo.\n\nV roce 2014 byl zvolen zastupitelem v Praze-Kunraticích, když byl volebním lídrem hnutí ANO 2011, které získalo dva mandáty a skončilo v opozici.\n\nOd roku 2014 byl předsedou oblastní organizace hnutí ANO v Praze 4, která je největší městskou částí Prahy. Když ho ve funkci předsedy organizace nahradil Antonín Lébl, stal se místopředsedou. Kvůli sporům v organizaci, do kterých se aktivně zapojili právě Lébl s Čihákem, byla organizace v roce 2018 zrušena.\n\nVe volbách do Poslanecké sněmovny PČR v roce 2017 již nekandidoval. V místních volbách v roce 2018 byl opět volebním lídrem ANO 2011 a nakonec jeho jediným zvoleným zastupitelem.V současné době není již členem hnutí ANO a svou politickou práci vykonává jako nezávislý kandidát.\n\nKSČM \n"}
{"id": "950731", "url": "https://cs.wikipedia.org/wiki?curid=950731", "title": "Mešní řád", "text": "Mešní řád\n\nMešní řád (latinsky \"ordo missae\") je liturgický předpis římskokatolické církve, který obsahuje popis průběhu mše včetně neproměnných textů potřebných pro její slavení (zvláště ordinárium). Nachází se v liturgické knize zvané misál, a to v jeho střední části.\n\n"}
{"id": "950737", "url": "https://cs.wikipedia.org/wiki?curid=950737", "title": "Královská společnost umění, řemesel a obchodu", "text": "Královská společnost umění, řemesel a obchodu\n\nKrálovská společnost umění, řemesel a obchodu ( \"Royal Society for the encouragement of Arts, Manufactures and Commerce\" zkráceně \"Royal Society of Arts\" či jen \"RSA\") je britská učená společnost pro rozvoj společenských věd, založená roku 1754 v Londýně. V současnosti má přes 27000 členů. Současným prezidentem je od roku 2011 Její královská Výsost Královská princezna Anne Mountbatten-Windsor, jediná dcera anglické královny Alžběty II.\n\n"}
{"id": "950739", "url": "https://cs.wikipedia.org/wiki?curid=950739", "title": "Užovka tečkovaná", "text": "Užovka tečkovaná\n\nUžovka tečkovaná (\"Diadophis punctatus\") je had z čeledi užovkovitých. Své \"„zábleskové“\" zbarvení používá ke zmatení kořisti. Při ohrožení spirálovitě stáčí ocas a obrací vzhůru jeho jasně oranžovou až červenou spodní stranu. Tento pozemní, skrytě žijící had je místy velmi hojný a jeho početnost může dosahovat až 1800 jedinců na jeden hektar. Požírá žížaly, slimáky, ocasaté obojživelníky a čerstvě vylíhlé malé hady. Dorůstá délky 25–76 cm. Žije v jihovýchodní Kanadě, východní a střední USA a Mexiku.\n"}
{"id": "950741", "url": "https://cs.wikipedia.org/wiki?curid=950741", "title": "Sportovní střelba na letních olympijských hrách", "text": "Sportovní střelba na letních olympijských hrách\n\nSportovní střelba na Letních olympijských hrách byla od roku 1896, s přestávkami v letech 1904 a 1928.\n\n"}
{"id": "950742", "url": "https://cs.wikipedia.org/wiki?curid=950742", "title": "Mainneville", "text": "Mainneville\n\nMainneville je francouzská obec v departementu Eure v regionu Normandie. V roce 2010 zde žilo 444 obyvatel.\n\n\"Počet obyvatel\" \n\n"}
{"id": "950743", "url": "https://cs.wikipedia.org/wiki?curid=950743", "title": "Jerónimo Osório", "text": "Jerónimo Osório\n\nJerónimo Osório da Fonseca Osório (1506, Lisabon, Portugalské království - 20. srpna 1580, Tavira, Portugalské království) byl portugalský teolog, humanista a historik.\n\nKořeny jeho rodiny byly španělské, ale jeho předci museli ze Španělska odejít za vlády Ferdinanda Kastilského a útočiště našli v Portugalském království. Otec se stal guvernérem Indie, takže Osóriova rodina patřila v Portugalsku k velmi významným a vlivným, čemuž odpovídalo i vzdělání, které bylo Jerónimu Osóriovi dopřáno. Studoval v intelektuálním centru Pyrenejského poloostrova v Salamance, kde se naučil latinsky a řecky. Pak vstoupil k johanitům a odešel na ostrov Rhodos. Po smrti otce se vrátil do Portugalska a odtud odešel na studia do Paříže, kde se věnoval především Aristotelově dílu a stal se proslulým filozofem. V Paříži se také seznámil se zakladatelem jezuitského řádu, z Baskicka pocházejícím Ignácem z Loyoly, a především se spoluzakladatelem řádu Petrem Faberem. Po návratu do Portugalska se pak stal mocným přímluvcem Societatis Jesu u portugalského krále Jana III. a vychovatelem v královské rodině. Osório byl jmenován profesorem na univerzitě v Coimbře, později učil na učilišti v Bologni, působil i v Římě, Parmě či Seville. Vedle univerzitní intelektuální kariéry se vyvíjela i jeho kariéra v rámci katolické církve, když se stal v roce 1564 biskupem v Silves.\n\nJeho dílo obsahuje řadu děl teologických, filozofických, historických, politických psaných v latině. Patřil k čelným postavám katolické reformace a byl velmi čten i ctěn v celém západním katolickém světě. Pro svoji jazykovou vytříbenost byl taktéž nazýván portugalským Ciceronem. Jeho knihovna je umístěna v dnešní Bodleian Library v Oxfordu. K jeho hlavním dílům patří práce „De gloria et nobilitate civile et Christiana“, „De justitia“, „De regis institutione el disciplina“, „De vera sapientia“, „De rebus Emmanuelis“. Část jeho děl byla přeložena do francouzštiny a angličtiny.\n\n\n"}
{"id": "950744", "url": "https://cs.wikipedia.org/wiki?curid=950744", "title": "Destani Wolf", "text": "Destani Wolf\n\nDestani Wolf je americká zpěvačka. V lezech 1999−2005 působila ve skupině O-maya a následně s několika dalšími členy této skupiny zpívá v AguaLibre. Rovněž působí ve svou a cappella souborech SoVoSo' a Slammin All-Body-Band. Své první sólové album nazvané \"Again and Again\" vydala v roce 2006. Roku 2015 následovalo EP s názvem \"Peek Away\". Rovněž zpívala doprovodné vokály na albech dalších interpretů, mezi které patří Matisyahu, The Pharcyde nebo John Cale.\n\n\n"}
{"id": "950746", "url": "https://cs.wikipedia.org/wiki?curid=950746", "title": "Emil Kostadinov", "text": "Emil Kostadinov\n\nEmil Ljubčov Kostadinov, bulharsky Емил Любчов Костадинов (* 12. srpen 1967, Sofie) je bývalý bulharský fotbalista. Hrával na pozici útočníka. Spolu s Christo Stoičkovem vytvořil jednu z nejobávanějších útočných dvojic v historii bulharského národního týmu.\n\nZa bulharskou fotbalovou reprezentaci odehrál 69 utkání a vstřelil 26 branek. V jejím dresu hrál na mistrovství světa roku 1994, kde Bulhaři obsadili 4. místo, tedy dosáhli svého nejlepšího výsledku v historii. Hrál též na světovém šampionátu 1998 a na Euru 1996. \n\nS Bayernem Mnichov vyhrál sezóně 1995/96 Pohár UEFA. S CSKA Sofia je trojnásobným mistrem Bulharska (1986–87, 1988–89, 1989–90), s FC Porto dvojnásobným mistrem Portugalska (1991–92, 1992–93).\n\nV roce 1993 byl vyhlášen nejlepším fotbalistou Bulharska. Ve stejném roce se v anketě o nejlepšího fotbalistu Evropy Zlatý míč umístil na osmém místě. \n\n"}
{"id": "950747", "url": "https://cs.wikipedia.org/wiki?curid=950747", "title": "Saint-Girons (Ariège)", "text": "Saint-Girons (Ariège)\n\nSaint-Girons je francouzská obec v departementu Ariège v regionu Midi-Pyrénées. V roce 2010 zde žilo 6 500 obyvatel.\n\n\"Počet obyvatel\" \n\n"}
{"id": "950751", "url": "https://cs.wikipedia.org/wiki?curid=950751", "title": "SC Cambuur", "text": "SC Cambuur\n\nSC Cambuur je nizozemský fotbalový klub z města Leeuwarden, který byl založen roku 1964. Hřištěm klubu je Cambuur Stadion s kapacitou 10 500 diváků založený roku 1936. Klubové barvy jsou modrá a žlutá.\n\nPo sezóně 2012/13 se klub vrátil po třinácti letech do nizozemské nejvyšší ligy Eredivisie, v sezóně 2012/13 totiž vyhrál druhou ligu Eerste Divisie.\n\n\n\"K 1. září 2015\"\n\n"}
{"id": "950758", "url": "https://cs.wikipedia.org/wiki?curid=950758", "title": "Lipníky", "text": "Lipníky\n\nLipníky jsou obec na Slovensku, v okrese Prešov v Prešovském kraji. V obci žije obyvatel.\n\nObec leží jihozápadně od Nízkých Beskyd. Na severovýchdě ji obklopují výběžky Hanušovské pahorkatiny, na jižní straně se vypínají hřebeny Slánské pahorkatiny. Obec leží v údolí řeky Ladinky a potoků, které se do ní vlévají. Obcí vede železniční trať z Kapušan do Vranova nad Topľou a silnice I/18 z Prešova do Vranova nad Topľou.\n\nObec Lipníky vznikla 28. srpna 1990 spojením obcí Lipníky, Miroľa, Pohrabina a Taľka.\n\nNejstarší je Taľka o níž je první písemný záznam v roce 1318. O části Lipníky je první písemný záznam z roku 1430, kdy byla součástí osady Šarišská Poruba. Lipníky byly v roce 1971 připojeny k obci Nemcove. Obec Pohrabina vznikla až po první světové válce.\n"}
{"id": "950759", "url": "https://cs.wikipedia.org/wiki?curid=950759", "title": "Přežijí jen milenci", "text": "Přežijí jen milenci\n\nPřežijí jen milenci (v anglickém originále Only Lovers Left Alive) je americký dramatický film, který natočil Jim Jarmusch podle vlastního scénáře. Hlavní postavu ve filmu sehrál upír Adam (Tom Hiddleston), kterého má z deprese vyléčit jeho dávná láska Eve (Tilda Swintonová). Film měl premiéru v květnu 2013 na šestašedesátém ročníku Filmového festivalu v Cannes.\n\n"}
{"id": "950763", "url": "https://cs.wikipedia.org/wiki?curid=950763", "title": "Rádio Bart", "text": "Rádio Bart\n\nRádio Bart ( \"Radio Bart\") je 13. díl 3. řady seriálu Simpsonovi. V USA měl tento díl premiéru 9. ledna 1992.\n\nBart není spokojen s rádiem a mikrofonem který dostal ke svým narozeninám, později se mu ale přece jen zalíbí a začne s ním páchat lumpárny, a ne jen tak ledajaké...\n"}
{"id": "950768", "url": "https://cs.wikipedia.org/wiki?curid=950768", "title": "Panu Burnsovi s láskou", "text": "Panu Burnsovi s láskou\n\nPanu Burnsovi s láskou ( \"To Cur With Love\") je 8. epizoda 24.série seriálu Simpsonovi. V USA měla tato epizoda premiéru 16. prosince 2012, v České republice 17. července 2013 na stanici Prima Cool.\n\nKdyž dojde v domově důchodců k požáru, musí děda se děda Simpson na nějakou chvíli nastěhovat k rodině. Všichni mu jedou pomoci se stěhováním, až na Homera, který zůstane doma a hraje hry. Když se všichni vrátí, nemohou najít Spasitele. Líza obviní Homera, že za to může on, ten s tím samozřejmě nesouhlasí. U této příležitosti jim začne děda vyprávět o Homerově prvním psovi...\n"}
{"id": "950769", "url": "https://cs.wikipedia.org/wiki?curid=950769", "title": "Petrovce", "text": "Petrovce\n\nPetrovce je název či součást názvu více míst na Slovensku:\n\n"}
{"id": "950770", "url": "https://cs.wikipedia.org/wiki?curid=950770", "title": "Bicycle (píseň)", "text": "Bicycle (píseň)\n\n„Bicycle“ je píseň velšského hudebníka a hudebního skladatele Johna Calea. Poprvé vyšla v roce 2003 jako první z alba \"HoboSapiens\". Singl vyšel pouze na 12\" vinylové desce, nikoliv však v digitální formě ani na CD. Hudbu i text k písni složil Cale a produkoval ji Cale spolu s Nickem Franglenem. Skladba „Bicycle“ zde byla použita ve stejné verzi jako na albu samotném; na B-straně singlu byla použita píseň „Look Horizon“ v remixu od japonského producenta Zongamin.\n\nAutorem všech skladeb je John Cale.\n"}
{"id": "950772", "url": "https://cs.wikipedia.org/wiki?curid=950772", "title": "Jablonové", "text": "Jablonové\n\nJablonové je název dvou obcí na Slovensku:\n\n"}
{"id": "950773", "url": "https://cs.wikipedia.org/wiki?curid=950773", "title": "Go Ahead Eagles", "text": "Go Ahead Eagles\n\nGo Ahead Eagles je nizozemský fotbalový klub z města Deventer, který byl založen roku 1902. Hřištěm klubu je De Adelaarshorst (ve volném překladu \"orlí hnízdo\") s kapacitou 8 000 diváků založený roku 1920. Klubové barvy jsou červená a žlutá.\n\nKlub byl založen v roce 1902 pod názvem Be Quick, ale po nařízení Nizozemské fotbalové federace jej změnil na Go Ahead. Slovo Eagles (česky orli) bylo připojeno roku 1971 na doporučení tehdejšího trenéra Barryho Hughese. Orel (resp. černá orlice) je ve znaku města Deventer.\n\nGo Ahead Eagles vyhrál čtyřikrát Nizozemské národní fotbalové mistrovství (předchůdce Eredivisie), konkrétně v sezonách 1916/17, 1921/22, 1929/30, 1932/33. V ročníku 1964/65 se probojoval do finále nizozemského fotbalového poháru, kde však podlehl rotterdamskému Feyenoordu 0:1 po brance Franse Bouwmeestera z 88. minuty. Tímto umístěním se však kvalifikoval do Poháru vítězů pohárů 1965/66, kde v prvním kole dvakrát podlehl skotskému Celtiku (0:6 doma a 0:1 venku).\n\nPo úspěšné sezóně 2012/13 se klub vrátil po sedmnácti letech v Eerste Divisie do nizozemské nejvyšší ligy Eredivisie, v sezóně 2012/13 sice skončil na 6. příčce Eerste Divisie, ale postup si vybojoval v play-off nadstavbě.\n\n\n\"K 1. červenci 2013\"\n\n"}
{"id": "950774", "url": "https://cs.wikipedia.org/wiki?curid=950774", "title": "Bohuslav Chalupa", "text": "Bohuslav Chalupa\n\nBohuslav Chalupa (* 15. června 1960) je český politik, v letech 2013 až 2017 poslanec Poslanecké sněmovny PČR a člen hnutí ANO 2011.\n\nPo absolvování Vojenské střední odborné školy ve Valašském Meziříčí (maturoval v roce 1979) vystudoval Vysokou vojenskou školu pozemního vojska ve Vyškově (promoval v roce 1985).\n\nPřed rokem 1990 byl jako důstojník Chemického vojska pověřen výkonem odborných funkcí na Radiačním středisku Ministerstva národní obrany ČSSR a štábní funkcí u 3. motostřeleckého pluku v Lounech. Po odchodu do zálohy krátce působil jako vedoucí přidružené výroby zemědělského družstva a civilní bezpečnostní agentury. V letech 1992 až 1996 pracoval jako samostatný odborný referent na Ministerstvu pro správu národního majetku a jeho privatizaci ČR na úseku zdravotnictví a lehkého průmyslu (surovinová základna a lehké stavební hmoty), později působil i na Ministerstvu financí ČR, na odboru nepřímých daní a na Ministerstvu školství, na odboru Státní informační politiky ve vzdělávání.\n\nOd roku 1998 figuroval ve společnosti Separa, spol. s r.o. Brno, poté podnikal ve stavebnictví a od 2005 byl ředitelem společnosti Studymix, s.r.o. V roce 2013 pracoval jako referent Odboru investičního a správy bytových domů Úřadu městské části Brno-střed. Od roku 2007 do roku 2012 byl také předsedou dozorčí rady firmy s anonymními akciemi Roddis engineering, a.s., která se zabývá regenerací a prováděním staveb.\n\nJe držitelem negativního lustračního osvědčení. Absolvoval řadu odborných vojenských kurzů, kurzů v oblasti ICT, ale také certifikovaný kurz sportovní masáže či kurzy \"Projektový manažer EU\" a \"Public relations\".\n\nBohuslav Chalupa má tři děti. \n\nV letech 1978 až 1990 byl členem KSČ.\n\nDo politiky se poprvé pokoušel vstoupit, když v komunálních volbách v roce 2006 kandidoval jako nestraník za SNK-ED do zastupitelstva městské části Brno-Komín, ale neuspěl. Podobně neúspěšně dopadla i kandidatura, opět z pozice nestraníka, za subjekt \"Sdružení politické strany SNK-ED a nezávislých kandidátů\" v komunálních volbách v roce 2010.\n\nOd 10.1.2013 do června 2019 byl členem hnutí ANO 2011, do dubna 2013 vykonával funkci místopředsedy městské organizace Hnutí ANO2011 v Brně a od 22.4.2013 do 31.1.2015 byl předsedou Krajské organizace hnutí ANO 2011 v Jihomoravském kraji.\n\nVe volbách do Poslanecké sněmovny PČR v roce 2013 kandidoval na čtvrtém místě kandidátky hnutí ANO 2011 v Jihomoravském kraji a byl zvolen poslancem.\n\nV komunálních volbách v roce 2014 kandidoval za hnutí ANO 2011 (na 31. místě kandidátky) do zastupitelstva města Brna, ale nebyl zvolen. Nebyl zvolen ani do zastupitelstva městské části Brno-Komín. V krajských volbách v roce 2016 kandidoval za hnutí ANO 2011 do zastupitelstva Jihomoravského kraje, ale neuspěl.\n\nV roce 2017 Bohuslav Chalupa obsadil 2. místo v kategorii centrálních úřadů v soutěži eOsobnost eGovernmentu, jejíž ročník se zaměřil na osobnosti, které se zasloužily o elektronizaci státní správy.\n\nPro volby do Poslanecké sněmovny PČR v roce 2017 mu hnutí ANO určilo 9. místo jihomoravské kandidátky. Mandát poslance se mu však obhájit nepodařilo.\n\nV roce 2018 kandidoval za Hnutí ANO 2011 do zastupitelstva městské části Brno- Komín a byl zvolen zastupitelem.\n"}
{"id": "950776", "url": "https://cs.wikipedia.org/wiki?curid=950776", "title": "Štefanovce (okres Prešov)", "text": "Štefanovce (okres Prešov)\n\nŠtefanovce jsou obec na Slovensku, v okrese Prešov v Prešovském kraji.\n\nV roce 2011 zde žilo 212 obyvatel.\nObec leží v Šarišské vrchovině. Osídlení založil šoltys Štefan se zemědělskými usedlíky kolem roku 1320. Patřilo k panství Svinia. Římskokatolický kostel ze 14. století byl v 18. a 19. století stavebně upraven.\n\n"}
{"id": "950777", "url": "https://cs.wikipedia.org/wiki?curid=950777", "title": "Štefanovce", "text": "Štefanovce\n\nŠtefanovce je název dvou obcí na Slovensku:\n\n"}
{"id": "950778", "url": "https://cs.wikipedia.org/wiki?curid=950778", "title": "Zmijovec fea", "text": "Zmijovec fea\n\nZmijovec fea je považován za vývojově nejstarobylejšího žijícího zmijovitého hada a byl pojmenován Georgem Albertem Boulengerem na počest italského zoologa Leonarda Fea. Jedná se o velmi vzácného hada.\n\nDorůstá délky do 80 cm a má velké štítky na hlavě a hladké tělní šupiny. Žije skrytě v mokré vrstvě tlejícího listí na lesnatých a křovinatých stanovištích a na povrchu se objevuje jen v noci. Je pomalý a neútočný, žere ještěry a drobné savce. Způsob rozmnožování je neznámý. Žije ve střední a jižní Číně až severní Barmě a severním Vietnamu.\n"}
{"id": "950781", "url": "https://cs.wikipedia.org/wiki?curid=950781", "title": "Alice Springs (zpěvačka)", "text": "Alice Springs (zpěvačka)\n\nAlice Springs (* 1. května 1974, Praha) je česká zpěvačka populární hudby, skladatelka a textařka. Její rodné jméno je Alice Taťounová. Jméno Alice Springs si původně zvolila jako svůj umělecký pseudonym podle města v australském vnitrozemí; v roce 1991 si jej nechala změnit i v občanském průkazu.\n\nAlice Springs vystudovala pražskou konzervatoř. První album \"Just\" připravovala ještě na konci studia a vydala jej v roce 1995. Titulní píseň Just se pak s českým textem pod názvem \"Jízda\" stala jejím prvním hitem.\nOd roku 2008 vystupuje se skupinou Alice Springs Blues Band, jejíž vůdčí osobou je kytarista Yarda Helešic.\n\nV roce 1995 získala hudební cenu Anděl v kategorii Objev roku.\n\nNejvětší zálibou Alice Springs je hra na klavír. Soukromí si chrání, ale v textech odhaluje své niterné pocity.\n\n"}
{"id": "950782", "url": "https://cs.wikipedia.org/wiki?curid=950782", "title": "Jiří Holeček (politik)", "text": "Jiří Holeček (politik)\n\nJiří Holeček (* 26. dubna 1972) je český politik a podnikatel, v letech 2013 až 2017 poslanec Poslanecké sněmovny PČR, od roku 2014 zastupitel Městské části Praha 6, člen hnutí ANO 2011.\n\nPochází z hokejové rodiny, jeho otec je bývalý slavný československý hokejový brankář Jiří Holeček st. Od malička se věnoval lednímu hokeji, v 15 letech začal reprezentovat Československo za juniorský národní tým.\n\nVystudoval obor veřejná správa a public relations na Vysoké škole mezinárodních a veřejných vztahů v Praze (získal titul Bc.) V roce 1998 se stal obchodním ředitelem pro Českou republiku a Slovensko u německé hračkářské společnosti Ravensburger. Později pracoval šest let jako generální ředitel Zapf Creation (rovněž výrobce hraček).\n\nV současnosti je podnikatelem a spolumajitelem realitní kanceláře GREEN s.r.o. (franšíza České spořitelny).\n\nJiří Holeček je ženatý.\n\nJe členem hnutí ANO 2011 a zároveň i předsedou Krajské organizace hnutí ANO 2011 v Hlavním městě Praze.\n\nVe volbách do Poslanecké sněmovny PČR v roce 2013 kandidoval na čtvrtém místě kandidátky hnutí ANO 2011 v Hlavním městě Praze a byl zvolen poslancem. V komunálních volbách v roce 2014 byl za hnutí ANO 2011 zvolen zastupitelem Městské části Praha 6.\n\nVe volbách do Poslanecké sněmovny PČR v roce 2017 kandidoval za hnutí ANO 2011 na posledním místě kandidátky v Praze. Mandát se mu však obhájit nepodařilo.\n"}
{"id": "950783", "url": "https://cs.wikipedia.org/wiki?curid=950783", "title": "Silnice (film)", "text": "Silnice (film)\n\nSilnice (originální název La Strada) je italský film z roku 1954 režiséra Federica Felliniho. Film získal Oscara za nejlepší cizojazyčný film v roce 1957. Film patří mezi klasická díla italského neorealismu.\n\nHlavními hrdiny filmu jsou drsný kočovný cirkusák Zampano, křehká vesnická dívka Gelsomina a provazolezec Matto. Zampano koupí dospívající Gelsominu od její chudé matky, a ta ho doprovází při jeho představeních na bubínek a trumpetu. Společně putují opuštěnou krajinou, a navštěvují krčmy a jarmarky. Při jedné příležitosti se potkávají s provazochodcem Mattem. Ten představuje protiklad Zampana, je hodný, pokorný a citlivý. Matto Gelsominu miluje, a přemlouvá ji, aby si vybrala mezi ním nebo Zampanem. Dívka se rozhoduje pro Zampana, ten ale její city ponižuje, a flirtuje s jinými ženami. Při náhodné hádce Zampano Matta zabije, a uteče, Gelsomina zůstává sama, upadá do tiché apatie, a záhy umírá. Po několika letech se Zampano znovu vrací na osudné místo, zjišťuje že Gelsomina je mrtvá, a pozdě zpytuje svědomí a lituje svůj promarněný život\n\n"}
{"id": "950784", "url": "https://cs.wikipedia.org/wiki?curid=950784", "title": "Dudu Georgescu", "text": "Dudu Georgescu\n\nDudu Georgescu (* 1. září 1950, Bukurešť) je bývalý rumunský fotbalista. Hrával na pozici útočníka. \n\nByl výjimečným střelcem. Dvakrát vyhrál soutěž o nejlepšího střelce Evropy - Zlatá kopačka (1975, 1977).\n\nZa rumunskou fotbalovou reprezentaci odehrál 40 utkání, v nichž vstřelil 21 branek. \n\nS Dinamem Bukurešť se stal čtyřikrát mistrem Rumunska (1975, 1977, 1982, 1983) a jednou vyhrál rumunský pohár (1982). Sehrál za Dinamo 260 ligových utkání, v nichž vstřelil 207 gólů a je tak nejlepším ligovým střelcem v historii klubu. V rumunské lize celkem nastřílel 252 branek, což je rovněž rekord této soutěže. Čtyřikrát (a to čtyřikrát po sobě) si vysloužil titul nejlepšího střelce rumunské ligy (1975, 1976, 1977, 1978).\n\nV roce 1976 byl vyhlášen nejlepším fotbalistou Rumunska. Roku 1975 se v anketě o nejlepšího fotbalistu Evropy Zlatý míč umístil na desátém místě, roku 1977 skončil ještě o stupínek výše, devátý. \n"}
{"id": "950787", "url": "https://cs.wikipedia.org/wiki?curid=950787", "title": "Colomiers", "text": "Colomiers\n\nColomiers francouzské město v departementu Haute-Garonne v regionu Midi-Pyrénées. V roce 2010 zde žilo 35 186 obyvatel.\n\n\"Počet obyvatel\" \n"}
{"id": "950800", "url": "https://cs.wikipedia.org/wiki?curid=950800", "title": "Zámecký vrch (Podještědská pahorkatina)", "text": "Zámecký vrch (Podještědská pahorkatina)\n\nZámecký vrch (původně \"Horka\"; 356 m n. m.) je vrch v okrese Česká Lípa Libereckého kraje, ležící při severovýchodním okraji města Stráž pod Ralskem, na příslušném katastrálním území.\n\nHřbet se táhne v orientaci SZ–JV a má tři vrcholy: prostřední nejvyšší \"Zámecký vrch\" (356 m), jv. vrchol \"U kaple\" (344 m) s kaplí svatého Jana Nepomuckého a mírně vyosený na západ leží na SZ třetí bezejmenný vrchol se zámkem Vartenberk. Celá skupina je ze tří světových stran obtékána řekou Ploučnicí.\n\nVrch náleží do celku Ralská pahorkatina, podcelku Zákupská pahorkatina, okrsku Podještědská pahorkatina, podokrsku Strážská kotlina a části Hamerská kotlina.\n\nPěší přístup ze Stráže pod Ralskem je jednoduchý. Z města vede odbočka červené turistické stezky na vrcholy Zámecký vrch a U kaple. Zámek Vartenberk je veřejnosti nepřístupný.\n"}
{"id": "950805", "url": "https://cs.wikipedia.org/wiki?curid=950805", "title": "Roman Kubíček", "text": "Roman Kubíček\n\nRoman Kubíček (* 6. května 1963 Moravská Třebová) je český politik, od října 2013 poslanec Poslanecké sněmovny PČR, od roku 2016 zastupitel Jihočeského kraje, od roku 2014 zastupitel města České Budějovice, člen předsednictva hnutí ANO 2011.\n\nPo absolvování SPŠS v Plzni (maturoval v roce 1982) vystudoval obor stíhací pilot na Vysoké vojenské letecké škole Slovenského národného povstania v Košicích. Doktorský titul (Ph.D.) v oboru ekonomika a management získal na Ekonomické fakultě Jihočeské univerzity v Českých Budějovicích, se kterou externě spolupracuje.\n\nDo roku 1996 sloužil u Protivzdušné obrany státu, kde létal na českých letounech L-29 Delfín a L-39 Albatros, ale i na ruských nadzvukových strojích Mig-21 a Mig-23 ML. Později zastával technické a manažerské funkce ve výrobních a obchodních podnicích. V roce 2002 pracoval na Ministerstvu dopravy ČR. Od roku 2003 působí jako výrobní manažer v nadnárodní firmě Vishay Intertechnology a konzultant implementace moderních metod řízení podniku.\n\nRoman Kubíček žije v Českých Budějovicích.\n\nJe členem hnutí ANO 2011. Ve volbách do Poslanecké sněmovny PČR v roce 2013 kandidoval na druhém místě kandidátky hnutí ANO 2011 v Jihočeském kraji a byl zvolen poslancem.\n\nV komunálních volbách v roce 2014 byl zvolen za hnutí ANO 2011 zastupitelem města České Budějovice. Po ustanovení nové magistrátní koalice v roce 2015 se stal radním města. Ve volbách v roce 2018 mandát obhájil.\n\nV krajských volbách v roce 2016 byl za hnutí ANO 2011 zvolen zastupitelem Jihočeského kraje. Na konci února 2017 se na IV. sněmu hnutí ANO 2011 stal členem předsednictva hnutí. Ve volbách do Poslanecké sněmovny PČR v roce 2017 obhájil svůj poslanecký mandát za hnutí ANO 2011 v Jihočeském kraji. V únoru 2019 obhájil na V. sněmu hnutí ANO 2011 funkci člena předsednictva hnutí.\n\nJe členem skupiny přátel Izraele.\n"}
{"id": "950806", "url": "https://cs.wikipedia.org/wiki?curid=950806", "title": "Kamberk (Ralská pahorkatina)", "text": "Kamberk (Ralská pahorkatina)\n\nKamberk (400 m n. m.) je vrch v okrese Liberec Libereckého kraje, ležící při západním okraji města Osečná, na katastrálním území Lázně Kundratice.\n\nZalesněný vypreparovaný suk ve tvaru komolého kužele, tvořený čedičovou horninou nefelinitem proniklým svrchnokřídových sedimenty. Z východního částečně vymýceného svahu jsou omezené výhledy na Osečnou a Podještědí. Z různých stran úpatí je zástavba, louky i orná půda. Na vrcholu se nachází soukromá chalupa. Ze severu a západu vrch obtéká řeka Ploučnice.\n\nVrch náleží do celku Ralská pahorkatina, podcelku Zákupská pahorkatina, okrsku Podještědská pahorkatina, podokrsku Strážská kotlina a části Osečenská kotlina.\n\nAutomobil je možno zanechat v Osečné nebo na parkovišti u odbočky na Lázně Kundratice. Na vrchol vede od jihu pěšina.\n"}
{"id": "950807", "url": "https://cs.wikipedia.org/wiki?curid=950807", "title": "Achilles '29", "text": "Achilles '29\n\nAchilles '29 je nizozemský fotbalový klub z města Groesbeek blízko hranic s Německem, který byl založen roku 1929 (na což poukazuje číslo 29 v názvu). Hřištěm klubu je Sportpark De Heikant s kapacitou 4 500 diváků postavený roku 1929. Klubové barvy jsou černá a bílá.\n\nV minulosti byl klub jedním z nejúspěšnějších v nizozemské amatérské kopané.\n\nPo sezóně 2012/13 se klub kvalifikoval do nizozemské druhé ligy Eerste Divisie. V sezóně 2012/13 vyhrál nedělní divizi nizozemské třetí ligy Topklasse (Topklasse má dvě divize, sobotní a nedělní). V play-off o titul pak podlehl vítězi sobotní divize Topklasse týmu VV Katwijk. Protože Katwijk odmítl účast v Eerste Divisie, byl postup nabídnut poraženému finalistovi - celku Achilles '29, který jej přijal.\n\n\n\"K 1. červenci 2013\"\n\n"}
{"id": "950809", "url": "https://cs.wikipedia.org/wiki?curid=950809", "title": "Bosnian Rainbows", "text": "Bosnian Rainbows\n\nBosnian Rainbows je americká alternativní rocková skupina, založená v El Pasu v Texasu v roce 2012. Založili ji po rozpadu skupiny The Mars Volta kytarista Omar Rodríguez-López a bubeník Deantoni Parks; dále ve skupině hrají ještě zpěvačka Teri Gender Bender a klávesista Nicci Kasper. První album, které neslo stejný název jako skupina, vyšlo v červnu 2013. Brzy po vydání prvního alba skupina oznámila, že má nahrané i další album, které by mělo být zpívané kompletně ve španělštině.\n\n\n\n"}
{"id": "950819", "url": "https://cs.wikipedia.org/wiki?curid=950819", "title": "Helmuth Duckadam", "text": "Helmuth Duckadam\n\nHelmuth Robert Duckadam (* 1. duben 1959, Semlac) je bývalý rumunský fotbalista, brankář.\n\nProslavil se především finálovým zápasem Poháru mistrů evropských zemí roku 1986, kde v závěrečném penaltovém rozstřelu chytil čtyři penalty Barcelony (jako první gólman v historii) a zajistil Steaue Bukurešť zisk poháru, a tím pádem největší historický úspěch v dějinách klubu. V Rumunsku mu zápas přinesl přezdívku \"Hrdina ze Sevilly\" a toho roku i řadu ocenění: byl vyhlášen nejlepším fotbalistou Rumunska, v anketě o nejlepšího fotbalistu Evropy Zlatý míč se umístil na osmém místě.\n\nSe Steauou též dvakrát vyhrál rumunskou ligu (1984–85, 1985–86) a jednou rumunský pohár (1984–85).\n\nZa rumunskou fotbalovou reprezentaci odehrál 4 utkání.\n\nRoku 2010 byl zvolen prezidentem klubu Steaua Bukurešť.\n"}
{"id": "950821", "url": "https://cs.wikipedia.org/wiki?curid=950821", "title": "Římskokatolická farnost – děkanství Teplice v Čechách", "text": "Římskokatolická farnost – děkanství Teplice v Čechách\n\nŘímskokatolická farnost – děkanství Teplice (lat. \"Teplicium\") je územní společenství římských katolíků v Teplicích a okolí. Organizačně spadá do teplického vikariátu, který je jedním z deseti vikariátů litoměřické diecéze.\n\n\"Staré děkanství\" pochází z neznámého roku. Matriky jsou vedeny od roku 1635. Farnost je od roku 1990 spravována komunitou salesiánů.\n\n\"Začátek působnosti jmenovaného v duchovní správě farnosti od:\"\n\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Teplic. Jsou jimi farnosti:\n\nŘímskokatolická farnost-děkanství Teplice v Čechách\n\n"}
{"id": "950822", "url": "https://cs.wikipedia.org/wiki?curid=950822", "title": "Axel Ehnström", "text": "Axel Ehnström\n\nAxel Ehnström (* 23. října 1990 Kirkkonummi, Finsko), dříve známý pod uměleckým jménem Paradise Oskar, je finsko-švédský zpěvák a skladatel. Reprezentoval Finsko na Eurovision Song Contest 2011 v Düsseldorfu s písní \"\"Da Da Dam\"\".\n\nRodina Ehnströmových patří do švédsky mluvící menšiny ve Finsku.\n\nUmělecké jméno Paradise Oskar převzal z knihy pro děti \"Rasmus a Vagabond\" autorky Astrid Lindgren, kde je Paradise Oskar tulák, který hraje na akordeon. Studuje pop a jazz na hudebním institutu v Helsinkách.\n\nV roce 2011 se zúčastnil finského národního výběru \"Euroviisut 2011\" s písní \"\"Da Da Dam\"\" s níž reprezentoval Finsko na Eurovision Song Contest 2011, která se konala v německém Düsseldorfu v květnu 2011.\n\nPíseň vypráví příběh chlapce, který se rozhodne postavit se na odpor, aby se pokusil zachránit planetu, ostatní ho ignorují, ale on se nadále snaží a vytrvává. Text i hudbu vytvořil sám zpěvák.\n\nNejprve se ale musel zúčastnit druhého semifinále národního výběru. Poté se kvalifikoval pro finále, kde vystoupil mezi dalšími devíti umělci. V superfinále se utkal s dalšími dvěma zpěváky, a to s Father McKenzie a Saarou Aalto. Nakonec byl vyhlášen vítězem, kdy obdržel nejvyšší počet SMS zpráv a hlasů — 46,7%.\n\nTaké vyhrál cenu \"Marcel Bezençon Press Award\", kterou získá nejlepší vystoupení. Hlasovala zde akreditovaná média a tisk v průběhu roku 2011 na eurovizním eventu.\n\nPodepsal nahrávací smlouvu s finskou nahrávací společností Warner Music Finsko. Jeho debutové album \"Sunday Songs\" bylо vydáno digitálně na 2. květen po celé Evropě. Všechny písně na albu napsal a složil zpěvák sám. Producentem alba je Leri Leskinen, který pracoval s významnými místními hvězdami ve Finsku. Výkonným producentem je Warner Music Finsko nově jmenovaný A&R manažer Lasse Kurki.\n"}
{"id": "950823", "url": "https://cs.wikipedia.org/wiki?curid=950823", "title": "FC Volendam", "text": "FC Volendam\n\nFC Volendam je nizozemský fotbalový klub z města Volendam, který byl založen roku 1920 (v roce 1977 pak vznikl profesionální fotbalový oddíl odštěpením od RKSV Volendam). Hřištěm klubu je Kras Stadion s kapacitou 8 500 diváků postavený roku 1975. Klubové barvy jsou oranžová a černá.\n\nFootball Club Volendam byl založen jako Victoria 1. června 1920 místními rybáři. Od roku 1923 se již nepoužívá jméno Victoria a klub je nazýván jménem města Volendam. Roku 1977 se RKSV Volendam rozdělil na RKSV (non-profi) a FC Volendam (profesionální oddíl). Tento stav trvá dodnes.\n\nSe šesti tituly (k roku 2013) je to jeden z nejúspěšnějších klubů nizozemské druhé ligy Eerste Divisie.\n\n\n\"K 1. 11. 2014\"\n\n\nSeznam českých fotbalistů, kteří oblékali dres klubu FC Volendam:\n\n"}
{"id": "950824", "url": "https://cs.wikipedia.org/wiki?curid=950824", "title": "Heath", "text": "Heath\n\nPříjmení Heath nosí více různých osob:\n\n"}
{"id": "950825", "url": "https://cs.wikipedia.org/wiki?curid=950825", "title": "Planeta Krull", "text": "Planeta Krull\n\nPlaneta Krull je britský fantasy film z roku 1983 režírovaný Peterem Yatesem. Pro herečku Lysette Anthony byla její role princezny Lyssy jejím filmovým debutem.\n\nZlý netvor se se snaží podmanit si obyvatele planety Krull. Proti němu se spojí se dva do té doby znepřátelené královské rody, toto spojení má být potvrzenou svatbou prince Colwyna a princezny Lyssy. V den svatby jsou ale králové jsou zabiti, princezna Lyssa unesena a princ Colwyn zraněn. Princ Colwyn se tak stane nový králem. Jeho úkolem je zachránit princeznu Lyssu. Colwynůw přítel Ynyr pomůže Colwynovi najít zázračnou zbraň, peticípou hvězdici. Na své cestě za osvobozením Lyssy se Colwyn setká s kyklopy, jednookými lidmi, kteří se jednoho oka vzdali ve prospěch netvora, ale nakonec zjistili, že je netvor obelstil. S pomocí hvězdice Colwyn Lyssu zachrání a přemůže do té doby neporaženého netvora.\n\nNásledující herci nejsou zmínění v titulcích:\n\n"}
{"id": "950826", "url": "https://cs.wikipedia.org/wiki?curid=950826", "title": "Česká středoškolská unie", "text": "Česká středoškolská unie\n\nČeská středoškolská unie, z. s. (zkratka ČSU) je nezávislým spolkem žáků středních škol. Tvoří ji dobrovolně sdružení zástupci samosprávných orgánů žáků, tedy žákovských parlamentů, rad, senátů a podobně pojmenovaných těles působících na středních školách ve smyslu § 21 odst. 1 písm. d) školského zákona. ČSU je členem evropské platformy středoškolských unií OBESSU, střešní organizace sdružení dětí a mládeže - České rady dětí a mládeže. Spolupracuje také se Studentskou komorou Rady vysokých škol, či obecně prospěšnou společností EDUin.\n\nČeská středoškolská unie vznikla 12. března 2013 z iniciativy aktivních středoškoláků zastupujících žákovské samosprávy. Ti volali po změnách českého vzdělávacího systému, posilování občanské angažovanosti a občanského vzdělávání, podpoře všeobecného vzdělávání s důrazem na roli kritického myšlení, jakož i po vytvoření reprezentativní žákovské platformy, která by organizovaně a aktivně prosazovala jejich názory a hájila jejich práva a zájmy na lokální, celostátní i mezinárodní úrovni. Za zakladatele spolku jsou považováni Filip Jelínek, Jan Papajanovský a Sebastian Schupke.\n\nČlenská základna sestává z demokraticky volených delegátů žákovských samospráv na středních školách (žákovské parlamenty, rady apod.) a dalších aktivních středoškoláků. Členem unie se může stát každý žák gymnázia, střední odborné školy nebo středního odborného učiliště, který dovršil 15 let. Hlasovací právo je však podmíněno pověřením žákovskou samosprávou (člen se stává delegátem), která se řídí demokratickými principy.\n\nNejvyšším orgánem České středoškolské unie je republikový sněm, na kterém delegáti rozhodují o všech zásadních otázkách směřování spolku a volí jeho další orgány. Tvoří jej zástupci žákovských samospráv (delegáti) a každá samospráva zde má jeden hlas. Dlouhodobou kontinuitu fungování organizace zajišťuje kontrolní a rozhodčí orgán, kterým je dozorčí rada. Statutárním a výkonným orgánem je předsednictvo; jeho členy jsou rovněž předseda a dva místopředsedové spolku.\n\nPosláním České středoškolské unie je zastřešovat, aktivně prosazovat a hájit názory, zájmy a potřeby žáků středních škol na místní, regionální, celostátní i mezinárodní/evropské úrovni (skrze sdružení OBESSU) a rozvíjet liberálně demokratické hodnoty ve společnosti. Unie od svého vzniku usiluje o změny českého vzdělávacího systému, a to mimo jiné v těchto oblastech:\n\nV roce 2016 Česká středoškolská unie zahájila kampaň Revoluce na střední, která byla schválena na IX. republikovém sněmu a představena předsedou Štěpánem Kmentem a tehdejší 1. místopředsedkyní Lenkou Štěpánovou na souběžné tiskové konferenci. Té se účastnili mimo jiné i zástupci rodičů, učitelů, neziskového sektoru nebo ministerstvo školství. Spolek v kampani prosazuje vzdělávání zaměřené na žáka (student-centered learning), pedagogickou teorii konstruktivismu nebo humanistické vzdělávání. Pro dosažení konceptů Revoluce na střední bylo vytyčeno 9 konkrétních kroků, které unie navrhuje, a sice:\nKampaň si získala pozornost v médiích. Tehdejší předseda unie o kampani hovořil jako o změně v komunikaci, v níž jsou středoškoláci připraveni diskutovat o podobě výuky, nebo jako o kultivaci dialogu mezi aktéry ve vzdělávání. Server Aktuálně.cz v rozhovoru s další, tehdy nově zvolenou předsedkyní o kampani mj. píše: \"...místo naštvaného protestu nabízejí \"(středoškoláci)\" konstruktivní řešení, jak změnit české školství, aby odpovídalo požadavkům 21. století.\" Revoluce na střední v roce 2017 vyhrála cenu Gratias Tibi společnosti Člověk v tísni.\n\nS prvním školním dnem v září 2019 Česká středoškolská unie odstartovala kampaň Hlásíme se o slovo!, která vyjadřovala nesouhlas Unie se zavedením povinné maturity z matematiky. Prvního října byla uspořádána tisková konference, kde byla kampaň představena a zároveň podpořena odborníky, a to jmenovitě Tomášem Hazlbauerem, Oldřichem Botlíkem a Pavlem Beránkem. Tiskovou konferenci pak členové spolku ukončili před budovou Ministerstva školství, kde zapálili svíčky za studenty, kteří u maturity z matematiky neuspěli a za ty, kteří by vinou zavedení povinné maturity z matematiky u maturiut neobstáli. \n\nCelá kampaň byla zakončena 4. října hromadným protestem na Malostranském náměstí. Zástup studentů se během něj vydal k ministerstvu školství, kde Viktor René Schilke, předseda ČSU, předal petici proti zavedení povinné maturity z matematiky státnímu tajemníkovi. Dav se pak odebral zpátky na náměstí, kde si vyslechli projevy hostů, mezi něž patřila například i Taťána Fisherová. Ačkoli se sám ministr školství Robert Plaga akce zúčastnit nemohl, protest podpořil.\n\nČeská středoškolská unie se aktivně zapojuje do ovlivňování vzdělávací politiky a politiky mládeže. Setkává se se zástupci Ministerstva školství, mládeže a tělovýchovy, komunikuje s poslanci a senátory zaměřenými na vzdělávací politiku a rovněž s politiky v jednotlivých krajích. Zapojuje se i do veřejné debaty a diskuzí s neziskovými organizacemi. Svá stanoviska pravidelně prezentuje v médiích.\n\nKromě své politické činnosti spolek vyvíjí i řadu jiných aktivit. \nBrzy po svém vzniku unie realizovala projekt Ne dabingu: Učme se jinak. Jeho cílem bylo upozornit na problém nízké jazykové vybavenosti české populace a její korelaci s dabováním televizních pořadů a zároveň prosadit v co nejvyšší míře tzv. duální vysílání (přepínatelné vysílání v obou jazycích a s titulky).\n\nČeská středoškolská unie dále uskutečnila projekt Vzorová samospráva sestávající z několika workshopů pro zástupce žákovských samospráv. Jeho výstupem je brožura, která poskytuje rady pro žáky, jak na své škole založit a vést žákovský parlament.\n\nDvakrát ročně Česká středoškolská unie pořádá republikový sněm, jehož se kromě delegátů žákovských samospráv účastní další členové i aktivní středoškoláci. Účastníci zde mohou debatovat o problémech středního školství, konfrontovat své názory se zástupci státu i neziskového sektoru a zároveň sdílet své pozitivní zkušenosti s vlastními středoškolskými projekty, fungováním žákovských samospráv, a inspirovat tak ostatní k vlastní aktivní činnosti.\n\nV únoru 2016 se na půdě pražského gymnázia sešlo přes 40 studentů z více než 20 středních škol z celé České republiky, aby pod křídly České středoškolské unie diskutovali o fungování rad, parlamentů a senátů. Událost spolek zacílil na výměnu dobré praxe účastníků a rozvoj jejich schopností a dovedností.\n\nUnie Víkend studentských samospráv pořádá pravidelně každý rok.\n\nSoučástí snahy rozpoutat diskusi o školství mezi středoškoláky Unie pořádala události zvané Zapoj se na střední. Ty se zaměřovaly vždy na určité téma týkající se středoškolského vzdělávání (např. kvalita výuky nebo praktické vyučování na odborných školách) a kombinovaly panelovou debatu odborníků s následnými workshopy.\n\nZačátkem března 2016 publikovala Česká středoškolská unie kampaň proti vyhlášce chystané Ministerstvem školství, mládeže a tělovýchovy, která mělo regulovat prodej až 80 % potravin, jež ministerstvo označilo za nezdravé. Spolek středoškoláků se vyhrazoval, že zákazem řeší ministerstvo problém nezdravého životního stylu u mladých lidí nekoncepčně a navrhoval omezení platnosti zákazu prodeje určených potravin jen na základní školy, finanční zvýhodnění zdravých alternativ oproti nezdravým potravinám a revizi vyhlášky o školním stravování tak, aby spotřební koš (seznam požadavků na jídla) jídelen odpovídal současným trendům zdravé výživy a školní obědy přispívaly ke zdravému životnímu stylu.\n\nMinisterstvo školství nedlouho po zveřejnění dopisu aktualizovalo vyhlášku stanovující omezení prodeje, v rámci níž vyjmulo střední školy a vyhovělo tak požadavkům unie.\n\nČeská středoškolská unie od vzniku funkce školského ombudsmana kritizovala výběr prvního ombudsmana Eduarda Zemana dosazeného do funkce Marcelem Chládkem, tehdejším ministrem školství. Jeho dosazení hodnotila jako netransparentní a politicky motivovaný. Funkci jako takovou ovšem podporuje.\n\nK vyvrcholení kritiky Eduarda Zemana došlo v roce 2016, kdy unie v souvislosti s případem šikany učitele kritizovala Zemana za nečinnost a \"neviditelnost\". Tématu se chopila i bulvární média a kritiku školského ombudsmana rozšířila. Ministryně školství, v té době Kateřina Valachová, na ohlasy reagovala odvoláním Zemana a jeho nahrazením organizátorem soutěže Zlatý Ámos Ladislavem Hrzalem.\n\nStředoškoláci od začátku uveřejnění plánu na zavedení matematiky jako povinného předmětu společné části maturitní zkoušky toto rozhodnutí kritizují. Poukazují přitom na nepříznivý vývoj v počtu propadlíků v současné volitelné podobě a předpovídají, že by při zavedení mohlo dojít k více případům selhání zkoušky. Unie kritizovala rovněž vliv Svazu průmyslu a dopravy na rozhodování ministerstva v celé věci, a to jako součást jejich kampaně za získání více kvalifikovaných zájemců o technické obory. Zavedení zkoušky jako povinné podmiňují zástupci spolku změnou výuky tohoto předmětu. V květnu 2017 se Unie opětovně ohradila vůči tvrzením tehdejší ministryně školství Valachové a ředitele Cermatu Jiřího Zíky, že ve výsledcích maturitní zkoušky došlo ke zlepšení. Na tiskové konferenci pro ČT zástupci Unie uvedli, že neúspěšnost je stále velmi vysoká, a to i přesto, že počet studentů, kteří si dobrovolně vybírají matematiku jako maturitní předmět, rok od roku klesá.\n\nJak Marcel Chládek, tak Kateřina Valachová, ministři školství během iniciativy spolku, odmítli povinnou maturitu z matematiky zrušit. Unie se ale touto problematikou aktivně zabývala i nadále, viz sekce Kampaň Hlásíme se o slovo!\n\nV rámci protestu proti povinné maturitě z matematiky dosáhl spolek dílčího úspěchu, a sice větší individualizace výuky. Součástí novely financování regionálního školství jsou totiž prostředky pro dělení tříd, jaké je běžné například u cizích jazyků. Tehdejší předseda Štěpán Kment tento krok označil jako cestu k přizpůsobení tempa výuky žákům a většímu prostoru na vysvětlování žákovských dotazů.\n\nV reakci na novelu zákona o pedagogických pracovnících Unie v září roku 2016 iniciovala, aby součástí portfolia pro hodnocení učitele při přechodu do vyššího kariérního stupně bylo i žákovské hodnocení učitele. Podle tehdejšího předsedy Štěpána Kmenta unie poukazoval na to, že názory žáků na jejich vlastní vzdělávání většinou v diskuzi o výuce nejsou slyšet, a ve vzdělávací soustavě neexistují nástroje, jak měnící se kvalitu výuky u pedagoga za zavřenými dveřmi učebny měřit. V průběhu kampaně Unie kladla důraz na zjištění zahraničního pedagogického výzkumu a ve svém návrhu se inspirovala systémem žákovské zpětné vazby STeP ve Spojených státech, jehož vývoj na americké Vanderbilt University financovala Nadace Billa Gatese. Ve své iniciativě za zavádění zpětnovazebních dotazníků do výuky Unie akcentuje především důležitost správného metodického sestavení dotazníků, zahraniční inspiraci hledala i v Norsku.\n\nNávrh narazil na negativní reakce ze strany ministerstva i poslanců ze školského výboru. Tehdejší ministryně Valachová návrh odmítla s tím, že \"kariérní řád se týká profesního rozvoje učitelů, jejich platového ohodnocení a jejich nároků, které vyplývají ze zákoníku práce.\" Podobně reagovali i poslanci školského výboru na uzavřené schůzce kontaktní skupiny, kterou Unie svolala na začátku ledna roku 2017. Kariérní řád navrhovaný Valachovou nakonec sněmovnou vůbec neprošel.\n\nTehdajší předsedkyně Unie Lenka Štěpánová v rozhovoru o návrhu pro Rádio Junior řekla, že Unie udělala chybu v komunikaci. Média si podle ní převzala pouze zkratku a spojení žákovského hodnocení a platů učitelů a z debaty vymizel akcent na zaměření na kvalitu vzdělávání. Za návrhem na plošné zavedení žákovské zpětné vazby si podle ní Unie stále stojí.\n\nV roce 2017 spustila Česká středoškolská unie ve spolupráci s Magistrátem hl. m. Prahy projekt s názvem Fond pro samosprávy. V rámci něj rozděluje každý rok ČSU grant svěřený pražským Magistrátem mezi studentské samosprávy. Ty mohou dostat příspěvek až 3000 Kč na své akce.\n\nProjekt momentálně podporuje pouze studentské samosprávy na území hlavního města, Česká středoškolská unie ho nicméně dle svých slov plánuje rozšířit i do dalších měst České republiky.\n\nStředoškolský sněm hl. m. Prahy založila středoškolská unie ve spolupráci s pražským Magistrátem a radní pro školství Irenou Ropkovou (ČSSD) jakožto poradní orgán města tvořený zástupci studentských rad z pražských středních škol. První zasedání proběhlo 16. listopadu v Brožíkově síni Staroměstské radnice ku příležitosti svátku Dne boje za svobodu a demokracii a Mezinárodního dne studentstva. Podle tehdejší předsedkyně Unie Lenky Štěpánové je cílem projektu \"aktivizovat studentské rady, podporovat je v jejich činnosti a rovněž přesvědčit širokou veřejnost i ředitele jednotlivých škol, že participace studentů má hlubší smysl a jejich role je pro demokracii naprosto zásadní.\"\n\nNa plán, který byl 20. února 2018 představen českým předsedou vlády v demisi, Andrejem Babišem, který měl v úmyslu opětovné zavedení pozemků a dílen (tj. vyučovací hodiny věnované výuce manuálních prací) do osnov výuky na základních školách, reagovala Unie kritikou. Argumenty středoškoláků proti plánu vlády, které uvedla jejich tehdejší předsedkyně Lenka Štěpánová, jsou doložené ohrožení profesí založených na manuální práci z důvodu automatizace, problém špatné spolupráce středních odborných škol a učilišť se zaměstnavateli a z toho plynoucí špatná kvalita středoškolských praxí, stejně jako absence studií, které by přínosnost pozemků a dílen podporovaly.\n\nČeská středoškolská unie uskutečňuje různé další debaty, soutěže či kulaté stoly.\n\nSpolek vede transparentní účet u Fio Banky a dobrovolně zveřejňuje výroční zprávy, jejichž součástí je i meziroční hospodaření. Největší příjmy tvoří získané dotace od ministerstva školství, krajů nebo granty nadací.\n\n"}
{"id": "950828", "url": "https://cs.wikipedia.org/wiki?curid=950828", "title": "Návštěvní hodiny", "text": "Návštěvní hodiny\n\nNávštěvní hodiny je československý televizní film z roku 1986 režírovaný Pavlem Hášou.\n\nOtec Karla, Míly, Máni a Honzy se dostane do nemocnice. Jeho děti ho chodí navštěvovat během návštěvních hodin v nemocnici. Otec chce, aby si děti nechali dům, který postavil, ale nikdo z nich ho nechce. Véna s Máňou jsou zběhlí v zachraňování starých věcí, které se ještě mohou hodit, tak na jednu návštěvu přijdou s nalezeným kobercem. Véna občas holí pana Zoulu.\n\nHonza vystudoval vysokou školu, ale při jedné z návštěv se otci zmíní, že má v práci problém s tím, źe mluví jako kniha. Otec se tomu diví a Honza pak musí přiznat, že skončil se svým místem, kde pracoval hlavou, a našel si manuální práci.\n\nSourozenci se nakonec domluví, že otci řeknou, že si dům nakonec nechají. To také otci řeknou, otec je za to rád. Po návštěvě se sejdou sourozenci spolu se svými partnery a jediný Karel je proti tomu, aby si dům nechali. Ostatní sourozenci ho ale přesvědčí, že když už to otci slíbili, že bude správné, když si dům nechají.\n\n"}
{"id": "950829", "url": "https://cs.wikipedia.org/wiki?curid=950829", "title": "Signal (festival)", "text": "Signal (festival)\n\nSignal je od roku 2013 konaný pražský festival světla, probíhající pravidelně čtyři dny v říjnu. Za 7 let své existence se Signal stal jednou z největších kulturních událostí v České republice: Díky propojení umění, městského prostoru a moderních technologií přilákal do kulis Prahy více než dva miliony diváků. Festival v sobě spojuje vizuálně zajímavá díla s instalacemi vysoké kvality. Díky podpoře nových uměleckých děl je Signal festival platformou i v mezinárodním měřítku a místem pro seznámení se s nejnovějšími projekty oboru. \n\nFinancování festivalu tvoří podpora dotačních programů, zejména Magistrátu hl. m. Prahy, Ministerstva kultury a zapojených městských částí, dále partnerství s komerčními subjekty a výnosy z vedlejší činnosti festivalu.\n\nZa vznikem festivalu stojí producent Martin Pošta, kurátor Jan Rolník a umělec Amar Mulabegovič z umělecké skupiny The Macula. Po úspěchu videomappingu k 600. výročí Staroměstského orloje, který v roce 2010 realizovala právě skupina The Macula s Martinem Poštou, vznikla myšlenka širšího představení oboru světelného umění v České republice prostřednictvím festivalu. Přípravy prvního ročníku trvaly celkem 3 roky. Organizátorům se podařilo do Prahy přivést velká oborová jména z celého světa a za podpory hlavního města Prahy, městských částí Prahy 1 a 2 i dalších partnerů založit tradici festivalu světla.\n\nV roce 2013 se konal v Praze jeho první ročník, navštívilo ho přes čtvrt milionu lidí. Představení světelných vystoupení se konalo na 32 místech centra Prahy, na některá představení se stály fronty. Mezi autory světelných vystoupení patří mimo jiné Vladimír 518, Milan Cais, Krištof Kintera, František Skála a Rony Plesl.\n\nByly instalovány čtyři videomappingy a 34 dalších světelných instalací:\n\nV roce 2014 se konal druhý ročník festivalu, 16. až 19. října, každý večer od 19 do 24 hod. Navštívilo ho přibližně 463 tisíc diváků, podle průzkumu českého mobilního operátora 60% návštěvníků tvořilo lidi z Prahy a Středočeského kraje. Zbylých 40% byli turisté převážně z Německa a lidé z ostatních krajů ČR.\n\nTřetí ročník festivalu proběhl mezi daty 15. až 18 října (19 až 24 hod), navštívilo ho přibližně 400 tisíc lidí. Bylo na něm celkem 21 světelných instalací, 3 videomappingy a 3D speciální instalace pod název Polyxh od turecké skupiny OUCHHH. Jediným zpoplatněným místem byla instalace na Klárově, která se musela předem rezervovat, jednalo se o 360° audiovizuální show francouzského umělce Joanieho Lemerciera.\n\nFestival se v roce 2016 konal mezi daty 13. a 16. října (čtvrtek až neděle). Úplně poprvé měl festival i denní program určený dětem. Každý den od 9:30 do 18:30 byla na Klárově v SIGNAL Dome promítaná sférická projekce Karel IV. od umělce Jana Šímy. Po Praze se nacházelo 23 světelných instalací, z toho 15 bylo světelných instalací, 4 videomappingy nebo sférické projekce a 4 interaktivní instalace. Instalace byly rozmístěny především na Praze 1, dále na Praze 2 a 3. Dvě třetiny instalací měly na festivalu svou světovou nebo evropskou premiéru. Festival byl až na dvě místa (instalace v SIGNAL Dome a videomapping v Tyršově domě) opět zdarma. Na trasách bylo poprvé umístěno 18 míst s Wi-Fi zdarma. Festival letos do pražských ulic přilákal podle měření společnosti Cisco, která pomocí 18 wifi spotů zachycovala všechny návštěvníky se zapnutým wifi přijímačem na mobilních telefonech, rekordních 578 137 návštěvníků a potvrdil tak svůj status nejnavštěvovanější kulturní akce České republiky.\n\nPátý ročník Signal festivalu probíhal v datech 12. až 15. října. Festival si v rámci svého výročí připravil pro návštěvníky několik novinek. Poprvé měl dvě trasy, jednu tradičně na Starém a Novém městě (trasa Centrum) a druhou nově na Vinohradech, v Praze 2 a 3 (trasa Vinohrady). Součástí festivalu se stala i Galerijní zóna Signal festivalu, zpoplatněná, která zahrnovala čtyři indoor instalace umístěné na trase Centrum. Vstup do galerijní zóny stál 100 Kč. Novinkou byla i sekce Signal Calling, která představila instalace českých nadějných tvůrců. Sekce, do které vybíralo programové oddělení instalace z otevřené výzvy, měla za cíl podpořit tvorbu začínajících nebo prozatím neetablovaných umělců z České republiky. Svou práci tak na Signal festivalu představil ateliér intermediální tvorby Mileny Dopitové při AVU, umělecká skupina Blok_4 nebo skupina mladých tvůrců Heardt se dvou stejnojmennou instalací, která si premiéru odbyla na prestižním festivalu Burning Man v nevadské poušti. V rámci 5. výročí Signal festival pro diváky zopakoval i projekce všech videomappingů, které se za uplynulé ročníky objevily na kostele svaté Ludmily na náměstí Míru. Téměř čtyřicetiminutovou přehlídku pěti videomappingů mohli lidé sledovat každý festivalový večer od 23:00.\n\nV roce 2018 festival proběhl ve dnech 11. až 14. října. Videomappingy jednorázově přitáhly davy lidí, galerijní instalace zas vydržely déle: i 4 měsíce. Festival se poprvé rozprostíral ve třech trasách: Přibyl Karlín. Záměr rozprostřít davy lidí do tří tras splnil očekávání organizátorů. Nezvyklé davy obyvatelům Karlína nevadily, avšak basový hluk doprovodných reprosoustav už ano. Zato místní obchodníci a hostinští si přišli na své.\n\nV roce 2019 festival s tématem „revoluce\" obsáhl opět čtyři dny, od čtvrtka 9. až do neděle 13. října, kdy byl bohužel zrovna úplněk a jasno, na druhou stranu ovšem bylo příjemné počasí a i přes noc relativně teplo. Organizátoři cíleně mění zaměření festivalu z videomappingu na digitálně kreativní. Kromě tématu videomappingu, kterým se festival původně proslavil, jsou v nabídce také instalace a projekce, a to na třech trasách po pražských čtvrtích Malá Strana, Staré Město a Karlín. Celkově bylo předvedeno 18 instalací, z toho 3 videomappingy: V Tyršově domě 3D videomapping na téma evoluce a jeden zaměřen více na děti. Na sv. Ludmilu na náměstí Míru tentokrát nebyl promítán žádný: Vinohradská trasa byla tento rok celá zrušena, naopak celkem 12 stanovišť bylo oproti předešlému roku zcela nových. Praha na celý festival upravila dopravu: omezením rychlosti, zjednosměrněním provozu, uzavírkami. Zřídila i bezplatnou infolinku.\n\nSoučástí festivalu byly i přednášky či promítání filmů: Při tématu revoluce byl vzpomenut i exodus Němců z NDR na pražskou ambasádu SRN před 30 lety, kdy své trabanty zanechávali na pražských ulicích: V Seminářské zahradě blízko Hellichovy jich dnes bylo připraveno deset, v nich televize s výpověďmi svědků a dobovými záznamy. Festival k instalacím připravil panelové diskuse, v sobotu od 15:00 ve Werichově vile, i s doprovodným programem. Jako novinka byly nabídnuty Signal Walks: tři komentované procházky, po jednotlivých trasách, o jednotlivých stanovištích a autorech, každá za 250 Kč, poslední den, v neděli, mezi 19-22 hodinou. \n\nOpět vzrostl počet placených instalací: Na vybraných stanovištích se platí různě. Mapa festivalu byla sice poskytnuta zdarma, a to i papírová na infostánku, uživatelé však kriticky strhali nabídnutou aplikaci s mapou: Pro neinteraktivitu a malý informační přínos. Online propagace zahrnuje také vizuál pro rok 2019, tedy i novou znělku. Jako kurátor působil Matěj Vlašánek. Organizátoři očekávali návštěvnost až 600 tisíc diváků.\n\nMinisterstvo kultury ČR a hlavní město Praha zařadily Signal v roce 2016 mezi jednu z prioritných kulturních akcí Prahy i celého Česka.\n\nSignal festival se v roce 2014 umístil na seznam britského deníku \"The Guardian\" 10 nejlepších světelných festivalů Evropy.\n\nSingapurský deník The Straits Times vybral v roce 2017 Signal festival mezi 8 nejzajímavějších světových světelných festivalů, cestovatelský web Orbitz.com pak zařadil festival mezi 7 top festivalů světla. V tomtéž roce se Signal objevil i v žebříčku 36 nejlepších světových akcí podle Flightnetwork.com.\n\n\n"}
{"id": "950830", "url": "https://cs.wikipedia.org/wiki?curid=950830", "title": "Antonyho šance", "text": "Antonyho šance\n\nAntonyho šance je československý film z roku 1986 režírovaný Vítem Olmerem.\n\nAntony se po smrti svojí ženy dostane do psychiatrické léčebny a o jeho dceru Báru mezitím pečují rodiče jeho ženy, pan a paní Zacharovi. Aby Antony dostal Báru do péče, musí se oženit. Seznámí se s Martou, kterou si nastěhuje k sobě do bytu. První milování jim nevyjde, nicméně i tak přesvědčí Martu, aby si ho vzala.\n\nPo svatbě navštíví Zacharovi a ti mu díky pomoci JUDr. Ostena musejí Báru vydat. Když s Bárou přijde domů, Marta je překvapená, když jí Antony sdělí, že Bára je jeho dcera, neboť o její existenci dosud neměla ani tušení. Uteče proto z bytu a jde do baru, Antony jí následuje a snaží se jí přesvědčit, aby se s ním vrátila. Marta jde do baru, kde si nechá od jednoho muže objednat pití a Antony, protože nemá peníze, je z baru vyveden. Čeká zmrzlý před barem, kde ho uvidí Marta vycházející z baru s hloučkem ostatních lidí. Antony nakonec Martu přesvědčí, aby se s ním vrátila. Na cestě domů Marta uklouzne a poraní si nohu, takže jí Antony musí podpírat. Doma jí Antony nohu ošetří, začne jí líbat a nakonec se spolu milují.\n\nMarta je doma s Bárou, Antony vydělává peníze. Bára dává Martě najevo, ze by byla radši u babičky a dědy, ale nakonec ji přijme. Zacharovi chtějí prostřednictvím JUDr. Ostena uplatit Antonyho, aby se mohli stýkat s vnučkou, ale Antonymu se to nelíbí.\n\nAntony navštíví svého strýce, který zrovna opravuje válečné auto, aby mu půjčil peníze, ale strýc to odmítne. Půjčí válečné auto na projetí Antonymu, ale ten málem způsobí nehodu, při které si vybaví svojí nehodu, při které mu zemřela první žena, takže pokračovat v řízení musí strýc.\n\nV domácnosti Antonyho se vše sype, protože Antony nevydělává dost peněz. Na vánoce je přijdou navštívit Zacharovi a omluví se za pokus o uplacení. Zachar nabídne Antonymu, že mohou i s Martou přestěhovat do jejich domu, že jim vyklidí celé patro, ale Antony to odmítne. Jenom se nechá přesvědčit, aby umožnil Zacharům vidět Báru, ale jenom jednou za dva týdny.\n\nAntony hledá způsob, jak si přivydělat nějaké peníze, až mu nabídne jeho mistr účast na jedné levotě. Antony pak nějakou dobu nechodí do práce a mistr ho obviňuje z toho, že je to kvůli tomu, že o tom někomu řekl, což ale Antony odmítá. Antony v levotách pokračuje, čímž si přivodí problémy.\n\n"}
{"id": "950831", "url": "https://cs.wikipedia.org/wiki?curid=950831", "title": "Sahib Shihab", "text": "Sahib Shihab\n\nSahib Shihab (rodným jménem Edmund Gregory; 23. června 1925 Savannah, Georgie, USA − 24. října 1989 Nashville, Tennessee, USA) byl americký jazzový saxofonista a flétnista. Svůj první koncert jako profesionální hudebník odehrál již ve svých třinácti letech − doprovázel klavíristu Luthera Hendersona a následně studoval hudbu na Bostonské konzervatoři. V letech 1944−1945 hrál v kapele Fletchera Hendersona. V roce 1947 konvertoval k Islámu a své dosavadní jméno Eddie Gregory si změnil na Sahib Shihab. Během své kariéry spolupracoval s mnoha dalšími hudebníky, mezi které patří John Coltrane, Randy Weston, Art Blakey, Quincy Jones, Dizzy Gillespie, Thelonious Monk a Donald Byrd.\n"}
{"id": "950832", "url": "https://cs.wikipedia.org/wiki?curid=950832", "title": "Port 254", "text": "Port 254\n\nPort 254, při použití šestnáctkové soustavy port FE, je port procesoru Z80 používaný v počítačích Sinclair ZX80, Sinclair ZX81 a Sinclair ZX Spectrum a kompatibilních počítačích. Je použit pro čtení stavu klávesnice, přístup k magnetofonu, a u ZX Spectra také k ovládání reproduktoru a nastavování barvy okraje obrazu. Při šestnáctibitovém adresování portu vyšší byte adresy portu má vliv pouze na to, stav které části klávesnice je čten. Z tohoto důvodu se pod označením \"port 254\"/\"port FE\" obvykle neuvažuje pouze tento jediný port, ale všechny porty \"B\"*256+254, kde \"B\" je od 0 do 255 (šestnáctkově xxFE, kde xx je od 00 do FF).\n\nV počítačích ZX80, ZX81 a ZX Spectrum je port 254 vybrán kdykoliv, kdy je nejnižší bit adresy (A0) nastaven na nulu, u počítačů Timex Sinclair 2068 a jeho nástupců je port 254 vybrán pouze pokud je nižší byte celé šestnáctibitové adresy nastaven na hodnotu 254. Počítač ATM Turbo používá některé adresní bity při adresování portu 254 pro nastavení některých vlastností počítače.\n\nStav klávesnice je možné u počítačů ZX Spectrum číst pouze pokud je některý z bitů vyššího bytu adresy nastaven na nulu, u počítače SAM Coupé, pokud jsou všechny bity vyššího bajtu adresy nastavené na jedničku, je možné číst stav některých kláves, které má navíc proti ZX Spectru.\n"}
{"id": "950834", "url": "https://cs.wikipedia.org/wiki?curid=950834", "title": "Art Taylor", "text": "Art Taylor\n\nArt Taylor (6. dubna 1929 New York − 6. února 1995 tamtéž) byl americký jazzový bubeník. Jako teenager hrál v kapele se svými vrstevníky Sonnym Rollinsem, Jackiem McLeanem a Kennym Drewem. V roce 1948 doprovázel trumpetistu Howarda McGhee a později hrál s Colemanem Hawkinsem (1950−1951), Buddym DeFrancem (1952), Budem Powellem (1953), Georgem Wallingtonem a Artem Farmerem (1954), Gigi Grycem a Donaldem Byrdem (1956). Následně založil svou vlastní skupinu a začal vydávat alba pod svým jménem. Během své kariéry spolupracoval s řadou dalších hudebníků, mezi které patří Miles Davis, Red Garland, John Coltrane a Gene Ammons.\n"}
{"id": "950835", "url": "https://cs.wikipedia.org/wiki?curid=950835", "title": "José Santamaría", "text": "José Santamaría\n\nJosé Emilio Santamaría Iglesias (31. července 1929, Montevideo) je bývalý fotbalista a trenér. Reprezentoval dvě země, Uruguay a Španělsko. Hrával na postu obránce.\n\nZa uruguayskou fotbalovou reprezentaci odehrál 20 utkání, za španělskou 16. V dresu Uruguaye hrál na mistrovství světa roku 1954. Uruguay skončila na čtvrtém místě. Díky svým výkonům na tomto šampionátu byl federací FIFA zpětně zařazen do týmu all stars turnaje. Za Španělsko hrál na světovém šampionátu roku 1962.\n\nS Realem Madrid vyhrál čtyřikrát Pohár mistrů evropských zemí (1957/58, 1958/59, 1959/60, 1965/66). Roku 1960 s ním získal Interkontinentální pohár. Stal se s ním šestinásobným mistrem Španělska.\n\nRoku 1961 se v anketě o nejlepšího fotbalistu Evropy Zlatý míč umístil 10.\n\nPo skončení hráčské kariéry se stal trenérem, vedl dlouhá léta španělský národní tým (1971–1977, 1980–1982), a to i na mistrovství světa roku 1982.\n\n"}
{"id": "950836", "url": "https://cs.wikipedia.org/wiki?curid=950836", "title": "Římskokatolická farnost Kostomlaty pod Milešovkou", "text": "Římskokatolická farnost Kostomlaty pod Milešovkou\n\nŘímskokatolická farnost Kostomlaty pod Milešovkou (lat. \"Kostenblata\") je územní společenství římských katolíků v Kostomlatech pod Milešovkou a okolí. Organizačně spadá do teplického vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJiž v roce 1352 byla v místě plebánie. Matriky jsou vedeny od roku 1664. Od roku 1724 zde byla administratura a od roku 1765 byla zřízena farnost.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Teplice v Čechách, jehož součástí je i farnost Kostomlaty pod Milešovkou, která je tak spravována \"excurrendo\".\n\n\n"}
{"id": "950839", "url": "https://cs.wikipedia.org/wiki?curid=950839", "title": "Petr Kubala", "text": "Petr Kubala\n\nPetr Kubala (* 5. května 1986 Frýdek-Místek) je český popularizátor astronomie a publicista. \n\nV letech 2004 až 2007 byl redaktorem a později šéfredaktorem Instantních astronomických novin. V letech 2007 až 2009 byl šéfredaktorem webu astro.cz. Od roku 2009 je provozovatelem astronomického webu \"Exoplanety.cz\", který se věnuje planetám mimo Sluneční soustavu, v roce 2012 byl jeho web nominován na Křišťálovou lupu. \n\nJako spisovatel se stal autorem knih \"Raketoplány – příběh kosmických korábů\" (2008) a \"ISS – Mezinárodní vesmírná stanice\" (2009).\n\nOd roku 2007 spolupracuje s médii. Je stálým autorem webu \"VTM.cz\", časopisu \"ABC\", \"Neviditelného psa\" nebo zpravodajského portálu \"Tyden.cz\".\n\n"}
{"id": "950840", "url": "https://cs.wikipedia.org/wiki?curid=950840", "title": "Adolf von Bonin", "text": "Adolf von Bonin\n\nAdolf von Bonin (11. listopadu 1803 Heeren – 16. dubna 1872 Berlín) byl pruský důstojník, nejnověji generál pěchoty. Velel pruským vojskům v bitvě u Trutnova.\n\nBitva u Trutnova byla jedním z dílčích, avšak krvavých střetnutí prusko-rakouské války v roce 1866. Byla to jediná bitva této války, kdy rakouská vojska porazila vojska pruská. Dne 26. června zahájila 2. pruská armáda nástup přechodem hranic u Broumova ve třech proudech. Směrem na Trutnov pochodoval 1. armádní sbor generála Bonina, směrem na Náchod 5. armádní sbor generála Steinmetze a mezi nimi, přes Broumov směrem na Úpici, pruský gardový armádní sbor. V 8:30 hod obsadila Mondlova brigáda výšiny jižně od města Trutnov-Šibeník, Jánský vrch a Chmelnici. Na její levé křídlo se zařadil 2. dragounský pluk, který ustupoval ze svého postavení od Královce a Petříkovic před pochodujícím pruským I. armádním sborem generála Adolfa Bonina. Jeho předvoj pronikl do města v 10 hodin. Okolo 11 hodiny, kdy byl Trutnov plný Prusů, zaútočil na město 12. prapor polních myslivců společně s dragouny.\n\n\n\n"}
{"id": "950842", "url": "https://cs.wikipedia.org/wiki?curid=950842", "title": "Helmond Sport", "text": "Helmond Sport\n\nHelmond Sport je nizozemský fotbalový klub z města Helmond, který byl založen roku 1967 odštěpením z bankrotujícího profesionálního klubu Helmondia '55. Hřištěm klubu je Lavans Stadion s kapacitou 4 200 diváků. Klubové barvy jsou červená a černá.\n\nV sezóně 1981/82 vyhrál klub nizozemskou druhou ligu Eerste Divisie. V ročníku 1984/85 se probojoval do finále nizozemského fotbalového poháru, kde podlehl brankou v závěru utkání 0:1 týmu FC Utrecht.\n\nKlub působil 2 sezóny i v Eredivisie, v současnosti (rok 2013) však hraje ve druhé lize Eerste Divisie (od sezóny 1984/85).\n\nLogo klubu je kruhové, uprostřed něj je stylizovaná postava fotbalisty běžícího za míčem. Levá polovina znaku je černá, pravá červená. Pod kruhem je vodorovný text HELMOND SPORT (slovo Helmond je v černé barvě, Sport pak v červené).\n\n\n\"K 1. červenci 2013\"\n\n"}
{"id": "950849", "url": "https://cs.wikipedia.org/wiki?curid=950849", "title": "Seznam olympijských medailistů v jachtingu – muži třída Finn", "text": "Seznam olympijských medailistů v jachtingu – muži třída Finn\n"}
{"id": "950851", "url": "https://cs.wikipedia.org/wiki?curid=950851", "title": "Seznam olympijských medailistů v jachtingu – muži třída Laser", "text": "Seznam olympijských medailistů v jachtingu – muži třída Laser\n"}
{"id": "950852", "url": "https://cs.wikipedia.org/wiki?curid=950852", "title": "Seznam olympijských medailistů v jachtingu – ženy třída Laser Radial", "text": "Seznam olympijských medailistů v jachtingu – ženy třída Laser Radial\n"}
{"id": "950853", "url": "https://cs.wikipedia.org/wiki?curid=950853", "title": "Jiří Jelínek in memoriam", "text": "Jiří Jelínek in memoriam\n\nJiří Jelínek in memoriam (1987) je 2EP album kapely Etc... s nahrávkami s Jiřím Jelínkem z let 1976 až 1977. Album vyšlo k desátému výročí Jelínkova úmrtí. Obsahuje 5 skladeb, skladba \"Mlýn\" je snímek Československého rozhlasu ze srpna 1976, ostatní skladby pochází původně ze soukromých koncertních záznamů. Album sestavil a sleeve-note napsal Lev Pavluch. Krátkou poznámku napsal také Jan Rejžek.\n\n\n\n"}
{"id": "950854", "url": "https://cs.wikipedia.org/wiki?curid=950854", "title": "Seznam olympijských medailistů v jachtingu – muži třída RS-X", "text": "Seznam olympijských medailistů v jachtingu – muži třída RS-X\n"}
{"id": "950855", "url": "https://cs.wikipedia.org/wiki?curid=950855", "title": "Seznam olympijských medailistů v jachtingu – ženy třída RS-X", "text": "Seznam olympijských medailistů v jachtingu – ženy třída RS-X\n"}
{"id": "950856", "url": "https://cs.wikipedia.org/wiki?curid=950856", "title": "Seznam olympijských medailistů v jachtingu – muži třída 470", "text": "Seznam olympijských medailistů v jachtingu – muži třída 470\n"}
{"id": "950857", "url": "https://cs.wikipedia.org/wiki?curid=950857", "title": "Seznam olympijských medailistů v jachtingu – ženy třída 470", "text": "Seznam olympijských medailistů v jachtingu – ženy třída 470\n"}
{"id": "950858", "url": "https://cs.wikipedia.org/wiki?curid=950858", "title": "Seznam olympijských medailistů v jachtingu – muži třída 49er", "text": "Seznam olympijských medailistů v jachtingu – muži třída 49er\n"}
{"id": "950859", "url": "https://cs.wikipedia.org/wiki?curid=950859", "title": "Seznam olympijských medailistů v jachtingu – muži třída Star", "text": "Seznam olympijských medailistů v jachtingu – muži třída Star\n"}
{"id": "950861", "url": "https://cs.wikipedia.org/wiki?curid=950861", "title": "Seznam olympijských medailistů v jachtingu – ženy třída Elliott 6m", "text": "Seznam olympijských medailistů v jachtingu – ženy třída Elliott 6m\n"}
{"id": "950865", "url": "https://cs.wikipedia.org/wiki?curid=950865", "title": "Jachting na letních olympijských hrách", "text": "Jachting na letních olympijských hrách\n\nJachting byl zařazen do programu olympijských her již v roce 1896, ale závody byly zrušeny z důvodu nepříznivých povětrnostních podmínek. Poté byl kromě roku 1904 jachting zastoupen na každých letních olympijských hrách.\n\nLodě soutěžící na olympijských hrách podléhají přísným měřítkům, aby jachty v každé třídě byly pokud možno stejné a výsledek závodu závisel na umění sportovce, nikoliv stavitele lodě. Třídy vybírá Mezinárodní jachtařská federace (ISAF) a jejich seznam se občas mění, aby odrážel vývoj v konstrukci lodí a zlepšující se dovednosti sportovců.\n\nZávodí se obvykle na více rozjížděk, které trvají 30 - 75 minut. Vzdálenost mezi bójemi je na klasickém olympijském okruhu 1,6 km (1 míle) a bóje jsou umístěny tak, aby jachty musely měnit pozici vůči směru větru. Plavba proti větru (stoupání) poskytuje nejlepší prověrku schopností posádky a tento úsek je nejdůležitější částí tratě. Na olympijské trati, která má tvar trojúhelníku, se proti větru pluje dvakrát a po větru (na zadní vítr) nejméně jednou. V bočním větru (pod úhlem od 45 do 135 stupňů vůči směru větru) je plavba nejsnazší a nejrychlejší a olympijská trať má obvykle jeden úsek v každém ze tří možných směrů bočního větru. Startovní čára se pokud možno stanovuje tak, aby vítr foukal v pravém úhlu vzhledem k postavení lodí, což poskytne rovné podmínky pro start všech lodí.\n"}
{"id": "950869", "url": "https://cs.wikipedia.org/wiki?curid=950869", "title": "Volání divočiny (rozcestník)", "text": "Volání divočiny (rozcestník)\n\nVolání divočiny může být:\n"}
{"id": "950870", "url": "https://cs.wikipedia.org/wiki?curid=950870", "title": "Woolf", "text": "Woolf\n\nPříjmení Woolf [\"vúf\"] nosí více různých osob:\n\n"}
{"id": "950871", "url": "https://cs.wikipedia.org/wiki?curid=950871", "title": "Otýlie Vranská", "text": "Otýlie Vranská\n\nOtýlie (či Otilie) Vranská (9. března 1911 – pravděpodobně 1. září 1933) byla slovenská prostitutka žijící v Praze, která se 1. září 1933 stala obětí brutální vraždy. Její rozčtvrcené tělo bylo odesláno ve dvou kufrech vlaky do Bratislavy a Košic. Tento zločin je pokládán za nejznámější neobjasněnou vraždu v dějinách české kriminalistiky.\n\nNarodila se 9. března 1911 v slovenské obci Brezno nad Hronom. Její rodiče měli celkem 5 dětí – 4 dcery a syna. Otec zametal ulice a rodina žila ve stálé finanční tísni. Otýlie strávila za krádeže 3 roky v polepšovně. Už v 11 letech utekla z domu. V 18 letech byla trestána pro potulku. Nějaký čas pobývala v Žilině. Tvrdila o sobě, že je číšnice bez zaměstnání. V březnu 1933 odjela do Prahy za lepším živobytím. V žádné službě však dlouho nevydržela a začala si přivydělávat prostitucí. Pravděpodobně se však nejednalo o prostituci klasickou, spíše nabízela sexuální služby za ubytování, stravu, útratu v restauraci atp. Je možné, že se pokoušela seznámit s dobře zajištěným mužem, který by jí nabídl sňatek. Ostatní prostitutky jí pohrdaly a popisovaly ji jako naivní „vesnické tele“. Známá byla také pod přezdívkou „Slovačka“.\n\nDne 31. srpna 1933 se Vranská najedla u své bytné. Zmínila se, že má kolem 20. hodiny schůzku s nějakým rotmistrem, který jí přislíbil sňatek a zaměstnání ve vojenské prádelně. Bytná jí vyčetla, že dluží za nájem a varovala ji, aby se nevracela po půlnoci. Později se Vranská pohybovala po městě v doprovodu své bývalé spolubydlící Velingerové. V pasáži Koruna se kolem osmé setkaly s rotmistrem Josefem Pěkným. Tomu však dělala společnost nová partnerka, prostitutka Antonie Koklesová, se kterou se Vranská znala už ze Žiliny. Podle Velingerové došlo k hádce, po které se Pěkný, Koklesová a Vranská společně přesunuli do restaurace U Kupců. Tam se Vranská najedla a vypila několik piv. Stěžovala si, že nemůže jít tak pozdě domů, protože by se bytná zlobila. Koklesová jí nabídla k přespání vlastní byt, ale Vranská odmítla. Sdělila jim svůj úmysl přespat u číšníka z kavárny Rokoko. Ten však pracoval a navíc později vypověděl, že se s Vranskou neznal tak dobře, aby ji u sebe nechal. Z restaurace trojice odešla na Karlovo náměstí, kde se kolem jedenácté Vranská odpojila. Koklesová s Pěkným odešla do jeho bytu, kde se zdrželi až do rána. Vranská se přesunula do kavárny U politické mrtvoly, kam přišla s nápadným mladíkem s kudrnatými blond vlasy. Jeho totožnost nebyla nikdy zjištěna. Ten jí objednal muškátové víno a jablko, které později pomohlo při určení doby smrti. Naposledy byla spatřena v restauraci U Šmelhauzů v Melantrichově ulici asi hodinu po půlnoci. Nahlížela do tanečního sálu, jako by někoho hledala, ale dovnitř nevešla a neznámo jak a kdy restauraci opustila.\n\nHnědý starší cestovní kufr ovázaný provazy objevil zaměstnanec drah 2. září 1933 v osobním vlaku z Prahy v železniční stanici v Bratislavě. Obsahoval ženskou hlavu a dolní končetiny zabalené do ložního prádla. Podobný kufr s ženským trupem objevili téhož dne v jiném vlaku v Košicích. Ostatky neznámé ženy byly po prvotním ohledání a pitvě odeslány v zaletovaných pouzdrech do Prahy, která byla určena jako místo, kde byly kufry do vlaků předešlého dne naloženy. Později se přihlásil student, který cestoval v kupé, ve kterém se jeden z kufrů našel. Ten popsal tmavšího podsaditého muže, který kufr do kupé přinesl a okamžitě vystoupil. Rozdílné popisy tohoto muže poskytli i další svědci, jeho totožnost však nebyla zjištěna. Kufry byly do vlaků naloženy 1. září večer na Masarykově a Wilsonově nádraží v Praze. Kromě částí těl obsahovaly několik novinových výtisků různého data, pánské spodní prádlo, dámské kombiné, mycí houbu a netradiční prostěradla s vyšitým písmenem \"K\" resp. \"K 1\". Policie bohužel neprovedla zajištění otisků prstů z obou kufrů a předmětů v nich. Ty dohromady vážily přes 70 kilogramů. Bylo proto pravděpodobné, že k jejich přepravě na nádraží použil pachatel nějaký dopravní prostředek. \n\nDosud neidentifikované tělo bylo důkladně omyto, učesáno a nafoceno. Fotografie byly zveřejněny v tisku s výzvou pro případné svědky. Případ neznámé z kufru budil značnou pozornost. Fotografie oběti, kufry a předměty z nich byly vystaveny ve výloze policejní stanice v Bartolomějské ulici, kde si je prohlédlo značné množství lidí. 6. září ostatky pozitivně identifikovaly sestry Vranské. Jedna z nich ji poznala z fotografií už dříve, ale byla Velingerovou ujištěna o tom, že s Otýlií mluvila ještě po nálezu těla. Ačkoliv do Prahy přijela i její matka, tělo jí nebylo ukázáno, protože identifikace už nebyla potřebná. O případu intenzivně informoval tehdejší tisk, který se nevyhnul jisté senzacechtivosti a předložil veřejnosti některé zavádějící informace. Policie už během prvního týdne obdržela skoro 700 dopisů týkajících se případu. Všechna udání se však ukázala jako neopodstatněná či motivovaná úmyslem někoho poškodit.\n\nAž do listopadu 1933 chodily do redakce deníku \"Polední list\" dopisy opatřené razítkem „Fantom ulice“ a podepsané jménem Karel Wodowary či Karel X.Y. V nich se údajný vrah přiznal, že 1. září potkal Vranskou náhodou v Perlové ulici a po krátkém nenuceném hovoru jí nabídl, aby šli k němu do bytu. Tam si však řekla o peníze za pohlavní styk, takže si uvědomil, že je to prostitutka. Protože mu jedna taková v minulosti ublížila, Vranskou omámil, omráčil a její tělo rozřezal podle obrázku lidské kostry. Kufry odvezl na dvoukoláku na nádraží. Informace o profesi Vranské nebyla v té době veřejnosti známa. Fantom se také doznal k další nevyřešené pražské vraždě prostitutky Janotové. Zmínil se také, že chce ve vraždění pokračovat i v budoucnosti. Popsal se jako bohatý dědic a člověk značně zcestovalý. Doložil i jistou znalost angličtiny. Vraždil prý pro vlastní potěšení. Ačkoliv dopisy působily autenticky, některé v nich obsažené informace zněly nevěrohodně. Znalci odhadli, že pisatelem je asi čtyřicetiletý muž dobré inteligence s vyšším než základním vzděláním. Přestože některé dopisy donesl do redakce \"Poledního listu\" pisatel osobně, nebyl nikdy dopaden.\n\nPitva těla odhalila na hlavě dvě rány způsobené nejspíš sekáčkem na maso. Jedna rána byla zdvojená, útočník se tedy trefil dvakrát do stejného místa. Tato rána pronikla 6 cm hluboko do mozku a pravděpodobně způsobila bezvědomí. Poté došlo k oddělení hlavy dvěma silnými řezy nožem, které bylo provedeno ještě za živa, o čemž svědčilo množství vdechnuté krve. Vrah po smrti zasadil oběti ještě 7 bodných ran do levého prsu. Tři z ran pronikly do plic. Poté v tříslech oddělil nohy. Ty ještě nařízl v kolenech, aby se daly v kufru ohnout. Tělo bylo omyté a našla se na něm kokosová vlákna pocházející pravděpodobně z rohože, která se tehdy používala v koupelnách. To svědčilo o provedení vraždy v domácím prostředí. Byty s vlastní koupelnou v té době nebyly příliš běžné. V žaludku byly nalezeny nestrávené zbytky jablka. V původní pitevní zprávě byl naznačen jistý stupeň odbornosti při oddělování končetin. Tento závěr byl později zpochybněn.\n\nNa základě nestrávených zbytků jablka, které podle svědků jedla Vranská kolem půlnoci U politické mrtvoly, se předpokládalo, že musela zemřít 1. září mezi 1. a 3. hodinou ranní. Ačkoliv personál podniku U politické mrtvoly podezřelého blondýna od vidění znal, nedokázali k jeho osobě uvést nic bližšího. Rotmistr Pěkný se na policii nepřihlásil a musel být vypátrán. Nabídku k sňatku i hádku s Vranskou popřel. S Antonií Koklesovou si navzájem potvrdili alibi. To měl i číšník z kavárny Rokoko. Opravář kufrů se zvláštními anglickými zámky se přes opakované výzvy nepřihlásil. Žádné další stopy se vyšetřovatelům nepodařilo zajistit. Veškeré podněty od veřejnosti bylo nutné prověřit, což vyšetřování značně zbrzdilo. Revize tří nevyřešených vražd prostitutek z předchozích let, včetně vraždy Janotové, také nepřinesla žádný výsledek. Po další desetiletí se objevovalo velké množství různých teorií, ani jedna však nepomohla případ úspěšně vyřešit. Dopisy se jmény domnělých pachatelů docházely až do roku 1966. Dohromady jich bylo přes 5000. Jedním z obviněných se stal dokonce přítel prezidenta Masaryka MUDr. Arnold Jirásek. Případ je dodnes často zmiňován v souvislosti s jakoukoliv vraždou zahrnující defenzivní čtvrcení, tedy rozřezání oběti za účelem odstranění těla. Vražda Otýlie Vranské se stala nejznámějším „pomníkem“ československé kriminalistiky.\n\nV roce 2017 se objevila informace od Radka Galaše, podle kterého má policie řadu nepřímých důkazů a také vzorek vlasů neznámé osoby, který se našel v ruce zavražděné. Ten by mohl být použit k porovnání DNA se vzorky od potomků původních podezřelých.\n\n\nŠulc Viktorín: Když vzlétne děs a nevíra. \"Panoptikum sexuálních vražd 1\"; Epocha, Praha 2013; kapitola 2: Slečna v kufrech (str. 59–100)\n"}
{"id": "950872", "url": "https://cs.wikipedia.org/wiki?curid=950872", "title": "Louis Bouilhet", "text": "Louis Bouilhet\n\nLouis Hyacinthe Bouilhet (27. května 1821 Cany-Barville, Seine-Maritime – 18. července 1869 Rouen, Seine-Maritime) byl francouzský dramatik a básník.\n\nNarodil se ve francouzské obci Cany-Barville. Byl spolužákem Gustava Flauberta, kterému připsal své první dílo \"Miloenis\" (1851), dějovou báseň s pěti zpěvy o mravech v antickém Římě za císaře Commoda. Jeho sbírka \"Fossiles\" si vysloužila pozornost kvůli snaze použít ní vědu jako básnický předmět. Tyto básně obsahuje rovněž jedna z jeho dalších sbírek \"Festons et astragales\" (1859). Jeho poezie byla kultivovaná a psaná čistým stylem, což bylo oceněno například parnasisty.\n\nJako dramatik byl úspěšný už se svou první hrou \"Madame de Monlarcy\" (1856), která v pařížském Théâtre de l'Odéon dosáhla sedmdesáti sedmi repríz. Některé další hry, \"Hélène Peyron\" (1858) and \"L'Oncle Million\" (1860) byly rovněž úspěšné, ale pozdější kusy, jako například \"Conjuration d'Amboise\" (1866) se s ohlasem nesetkaly, i když jsou literárně hodnotnější.\n\nByl celoživotným rádcem Gustava Flauberta a oba spisovatelé byli zároveň celý život blízkými přáteli. Flaubert s ním dokonce během psaní konzultoval jednotlivé části svého významného románu \"Paní Bovaryová\". Po Bouilhetově smrti Flaubert posmrtně publikoval některé jeho básně.\n\nPozději se stal rytířem Řádu čestné legie. Zemřel v roce 1869 v Rouenu a jeho smrt je tématem jedné z básní Guye de Maupassanta. Je pohřben na rouenském hřbitově v blízkosti Gustava Flauberta.\n\n"}
{"id": "950876", "url": "https://cs.wikipedia.org/wiki?curid=950876", "title": "Pavel Plzák", "text": "Pavel Plzák\n\nPavel Plzák (* 18. srpna 1960 Most) je český politik a lékař, od října 2013 poslanec Poslanecké sněmovny PČR a člen hnutí ANO 2011.\n\nVystudoval na Lékařské fakultě Univerzity Karlovy v Plzni, promoval v roce 1985 a získal titul MUDr. V roce 1988 složil I. atestaci oboru chirurgie a v roce 1996 pak II. atestaci oboru chirurgie.\n\nUž od roku 1985 působí jako chirurg v Oblastní nemocnici Trutnov. Je spolumajitelem Spolku ambulantních lékařů, který provozuje soukromou ambulanci v Peci pod Sněžkou v oboru chirurgie a radiodiagnostika.\n\nJe členem České numismatické společnosti a Českého svazu filatelistů.\n\nDo politiky se pokoušel vstoupit, když v krajských volbách v roce 2012 kandidoval jako nestraník za hnutí Východočeši do Zastupitelstva Královéhradeckého kraje, ale neuspěl.\n\nV současnosti je členem hnutí ANO 2011 a také byl zvolen předsedou Krajské organizace hnutí ANO 2011 v Královéhradeckém kraji.\n\nVe volbách do Poslanecké sněmovny PČR v roce 2013 kandidoval na druhém místě kandidátky hnutí ANO 2011 v Královéhradeckém kraji a byl zvolen poslancem. Získal 2 934 preferenčních hlasů, což znamenalo posun na první místo před lídra kandidátky Ivana Pilného (ale i ten se do Sněmovny vzhledem k zisku tří křesel pro hnutí ANO 2011 v Královéhradeckém kraji dostal).\n\nV komunálních volbách v roce 2014 se pokoušel dostat za hnutí ANO 2011 do Zastupitelstva města Trutnova, ale neuspěl (skončil jako druhý náhradník). V krajských volbách v roce 2016 kandidoval za hnutí ANO 2011 do Zastupitelstva Královéhradeckého kraje, ale opět neuspěl. Ve volbách do Poslanecké sněmovny PČR v roce 2017 obhájil svůj poslanecký mandát za hnutí ANO 2011 v Královéhradeckém kraji.\n\nV komunálních volbách v roce 2018 kandidoval za hnutí ANO 2011 do Zastupitelstva města Trutnova, ale neuspěl.\n"}
{"id": "950877", "url": "https://cs.wikipedia.org/wiki?curid=950877", "title": "Die Ruinen von Athen", "text": "Die Ruinen von Athen\n\nDílo Die Ruinen von Athen (Ruiny athénské), op. 113, napsané roku 1811, je předehrou a doprovodnou hudbou Ludwiga van Beethovena ke stejnojmenné divadelní hře Augusta von Kotzebue. Hudba byla věnováním k otevření nového císařského divadla v Pešti dne 10. února 1812. \n\nV roce 1822 k základní kompozici přibyla i druhá předehra, op. 124, Die Weihe des Hauses (Zasvěcení domu) a op. 114, pochod a sbor \"Schmückt die Altare\".\n\nŘecká bohyně moudrosti a řemesel Athéna se po dvou tisících let probouzí a shledává, že je Parthenón zničen a Athény obsazeny Turky.\n\nPředehra (Andante con moto, G moll – Allegro, ma non troppo, G dur) \n\n1. Sbor: Tochter des mächtigen Zeus (Andante poco sostenuto, E dur) \n\n2. Duet (Ein Grieche, eine Griechen): Ohne Verschulden Knechtschaft dulden (Andante con moto – Poco piu mosso, G moll) \n\n3. Sbor (Derwische): Du hast in deines Ärmels Falten (Allegro, ma non troppo, G dur) \n\n4. Marcia alla turca, Vivace, B dur (Turecký pochod) \n\n5. Harmonie auf dem Theater (Allegro assai ma non troppo, C dur) \n\n6. Pochod a sbor: Schmückt die Altare, Op.114 (Assai moderato, E dur) \n\n6a. Rezitativ: Mit reger Freude \n\n7a. Sbor: Wir tragen empfängliche Herzen im Busen (Allegretto ma non troppo, G dur) \n\n7b. Árie se sborem: Will unser Genius noch einen Wunsch gewähren? (Adagio, C dur) Er ist's! Wir sind erhört! (Allegro con brio, C dur) \n\n8. Sbor: Heil unserm König!, Allegro con fuoco, A dur (Sbor: Sláva našemu králi!)\n\n"}
{"id": "950879", "url": "https://cs.wikipedia.org/wiki?curid=950879", "title": "Zamenhof (planetka)", "text": "Zamenhof (planetka)\n\n(1462) Zamenhof je planetka nacházející se v hlavním pásu asteroidů. Objevil ji finský astronom a fyzik Yrjö Väisälä 6. února 1938. Je pojmenována po očním lékaři a tvůrci plánového jazyka Esperanto Ludvíku Lazaru Zamenhofovi. Kolem Slunce oběhne jednou za 5,58 let.\n\n\n"}
{"id": "950886", "url": "https://cs.wikipedia.org/wiki?curid=950886", "title": "Tajfun Haiyan", "text": "Tajfun Haiyan\n\nTajfun Haiyan, na Filipínách známý jako Tajfun Yolanda je druhý nejsmrtonosnější filipínský tajfun, který si pouze na Filipínách vyžádal 5 235 potvrzených obětí. Třináctý tajfun a pátý supertajfun pacifické tajfunové sezóny 2013 vznikl jako oblast nízkého tlaku vzduchu východně až severovýchodně od ostrova Pohnpei dne 2. listopadu 2013. Meteorologové s předstihem varovali, že bouře by mohla být stejně devastující jako tajfun Bopha z roku 2012, který na jižních Filipínách usmrtil minimálně 1 000 osob. Na Filipíny tajfun udeřil plnou silou 8. listopadu 2013. Způsobil sesuvy půdy a záplavy a přerušil dodávky elektrického proudu a telekomunikačního spojení v několika provinciích.\n\nDne ​​2. listopadu začalo meteorologické centrum včasného varování Joint Typhoon Warning Center monitorovat oblast tlakové níže nacházející se okolo 425 kilometrů východně až jihovýchodně od ostrova Pohnpei, který je jedním z ostrovů Mikronésie.\n\nVe spolkovém státu Kayangel v Palau zničilo mohutné bouřkové vlnobití několik domů a silný vítr vyvracel stromy. I přesto, že tamní obyvatelé odmítali evakuaci, nikdo na ostrově nebyl těžce zraněn. Vláda plánovala evakuaci těch, kteří budou chtít opustit domovy. Spolková země Koror, ostrovy Babelthuap a Kayangel zůstaly bez dodávek vody a elektrické energie. V Kororu dosahoval vítr rychlosti 120 km/h, přičemž strhával střechy, lámal stromy a sloupy elektrického vedení. Ačkoli nikdo nebyl zabit, 69 lidí zůstalo bez domova.\n\nVe městě Surigao City byl zaznamenán úhrn srážek 281,9 mm, přičemž většina spadla během 12 hodin. Tajfun udeřil na pevninu ve městě Guiuan ve filipínské provincii Silangang Samar ve 4:45 místního času s rychlostí větru 315 km/h, čímž se stal tento supertajfun nejsilnější bouří, která kdy zasáhla pevninu. Na mnoha místech bylo zaznamenáno i bouřkové vlnobití, přičemž na ostrovech Leyte a Samar zaznamenala instituce PAGAS 5- až 6-metrové vlny. Dne ​​10. listopadu 2013 bylo agenturou National Disaster Risk Reduction and Management Council potvrzeno 151 mrtvých.\n\nVe městě Tacloban byl bouřkovým vlnobitím zcela zničen terminál Letiště Daniela Z. Romualdeza. Výška vln bouřkového vlnobití byla odhadnuta na 5,2 metru. Tajfun vytvořil až 15 metrové vlny, které zničily celé město s budovami, vyvrátily nebo polámaly stromy a převracely automobily. Níže položené oblasti východní části města Tacloban byly zasaženy nejvíce, přičemž pobřežní, málo obydlené oblasti byly zcela odplaveny. Vlnobití proniklo až 1 kilometr do vnitrozemí. Prvotní odhady hovořily o více než 1000 mrtvých ve městě Tacloban a 200 dalších v provincii Samar. 70 až 80% provincie Leyte bylo zničeno, a guvernér odhadl počet obětí na minimálně 10 000. Na západním pobřeží ostrova Samar nebylo zaznamenáno žádné významné vlnobití.\n\nMaximální naměřená rychlost větru dosahovala 270 km/h. Většina škod byla způsobena vzedmutím mořské hladiny až o 15 metrů. Dle Joint Typhoon Warning Center se jedná o 4. nejsilnější bouři v historii měření a nejsilnější bouři, která kdy zasáhla pevninu. Původní odhady hovořily dokonce o rychlosti větru přes 314 km/h. Nárazy větru byly odhadnuty na 340 km/h.\n\nTvorbou map tajfunem postižených oblastí pro humanitární pomoc se zabýval Humanitarian OpenStreetMap Team.\n\n"}
{"id": "950887", "url": "https://cs.wikipedia.org/wiki?curid=950887", "title": "Třída Protecteur (2020)", "text": "Třída Protecteur (2020)\n\nTřída Protecteur je plánovaná třída zásobovacích tankerů kanadského královského námořnictva. Budou sloužit především k zásobovací a zdravotnické podpoře operačních svazů válečných lodí. Kanadské označení plavidel je Joint Support Ship (JSC). Ve službě nahradí předcházející jednotrupé zásobovací tankery třídy \"Protecteur\". Celkem byly objednány dvě jednotky této třídy. Jejich stavba začala roku 2021, přičemž prototyp má být do služby přijat roku 2023. Třída \"Protecteur\" představuje nejdelší válečné lodě postavené kanadskými loděnicemi.\n\nProgram stavby plavidel JSC je reakcí na zastarávání jednotrupých zásobovacích tankerů třídy \"Protecteur\". Ty měly být nahrazeny dvěma novými plavidly (s opcí na třetí), pro která byla původně vybrána jména HMCS \"Queenston\" a HMCS \"Châteauguay\".\n\nV roce 2013 Kanada pro novou třídu vybrala projekt loděnice ThyssenKrupp Marine Systems (TKMS) založený na jejích zásobovacích tankerech třídy \"Berlin\". Zakázku na stavbu obou taknerů získala kanadská loděnice Seaspan ve Vancouveru. Dle původních odhadů měla první jednotka do služby vstoupit v roce 2019, termín však byl posunut. Plavidla tehdy byla označována jako třída \"Queenston\". Protože dokončení nových tankerů proběhne až několik let po vyžazení jejich předchůdců, byla jako dočasné řešení přestavěna kontejnerová loď MV \"Asterix\". Roku 2017 došlo k přejmenování obou plavidel a tím i celé třídy. Plavidla dostala tradiční jména původních zásobovacích tankerů třídy \"Protecteur\".\n\nSlavnostní první řezání oceli na prototypovou jednotku \"Protecteur\" proběhlo v červnu 2018. Kýl prototypu byl založen 16. ledna 2020.\n\nJednotky třídy \"Protecteur\":\nTanker bude mít kapacitu 10 000 tun paliva, 1300 tun leteckého paliva, 1100 tun munice, přičemž na palubě budou ještě další prostory pro uložení vozidel a standardizovaných kontejnerů. Bude vybaven palubní nemocnicí. Na zádi bude přistávací plocha a hangár pro čtyři vrtulníky CH-148 Cyclone. Nejvyšší rychlost přesáhne 20 uzlů. Dosah bude 10 800 námořních mil.\n"}
{"id": "950888", "url": "https://cs.wikipedia.org/wiki?curid=950888", "title": "Kostel svatého Martina z Tours (Dolní Město)", "text": "Kostel svatého Martina z Tours (Dolní Město)\n\nKostel svatého Martina v Dolním Městě na Havlíčkobrodsku je cennou historickou památkou. První písemná zmínka o něm pochází již z poloviny 14. století, kostel je však pravděpodobně ještě starší. Ačkoli byl renesančně i barokně upravován, ponechal si svůj gotický ráz. Výjimečný je zejména gotickými freskami ze 14. století, které se dochovaly na stěnách presbytáře a východní stěně hlavní lodi.\n\nKostel, před nímž stojí sloup se sochou Madony z počátku 18. století, je chráněn jako kulturní památka. Patří do skupiny tří tzv. podlipnických kostelů, pocházejících ze 14. století.\n\nNa žebrové klenbě presbytáře se nacházejí symboly čtyř evangelistů a andělé nesoucí mandorlu s žehnajícím Kristem, sedícím na duze. Na jeho východní stěně klečí Panna Maria a sv. Jan Křtitel. Severní stěnu pokrývaly fragmenty pašijových výjevů.\n\nV hlavní lodi jsou malby poškozené. Přesto je však možné rozeznat scénu boje svatého Jiří s drakem a dále postavu sv. Václava s možnými alegorickými obrazy Jana Lucemburského a Elišky Přemyslovny.\n\nPůvodně byl kostel zasvěcen sv. Janu Křtiteli. Po bitvě na Bílé hoře přestal být sídlem farnosti a stal se kostelem filiálním, náležejícím k farnosti ve Světlé nad Sázavou.\n\nZměna patrocinia ke cti sv. Martina je zmíněna poprvé v roce 1653. Pravděpodobně na konci 17. století se pak kostel stal filiálkou lipnického kostela, kterou je dodnes.\n\nBohoslužby se v kostele konají ve čtvrtek v 16.30.\n\n"}
{"id": "950889", "url": "https://cs.wikipedia.org/wiki?curid=950889", "title": "Veterné", "text": "Veterné\n\nVeterné (1442 m n. m.) je hora v Malé Fatře na Slovensku. Jedná se o travnatý vrchol nacházející se v hlavním hřebeni lúčanské části pohoří mezi vrcholy Vidlica (1466 m) na severovýchodě a Horná lúka (1290 m) na jihozápadě. Je to 3. nejvyšší vrchol této části Malé Fatry. Západní svahy spadají do Svitačové doliny, jihovýchodní do doliny potoka Bystrička. Úbočí hory pokrývají husté porosty brusnice borůvky. Vrchol je dobrým rozhledovým bodem.\n\n\n\n"}
{"id": "950890", "url": "https://cs.wikipedia.org/wiki?curid=950890", "title": "Kanabidiol", "text": "Kanabidiol\n\nKanabidiol (; CBD) patří do skupiny látek zvaných kanabinoidy, které se v přírodě vyskytují pouze v rostlinách konopí. CBD je po THC druhým nejdůležitějším z nich. Chemicky jsou látky CBD a THC blízce příbuzné, CBD ale není psychoaktivní stejným způsobem jako THC, tj. na rozdíl od THC přímo nestimuluje kanabinoidní receptory CB1 a CB2. Funguje také jako inhibitor řady účinků THC.\n\nVýzkum CBD a jeho léčebného potenciálu byl v minulosti na rozdíl od THC neprávem opomíjen.\nV posledních letech ale vychází najevo, že má velmi zajímavé farmakologické účinky. Vědecké výzkumy prokázaly, že kanabidiol chrání nervové buňky proti nedostatku kyslíku a proti různým jedům, včetně otravy alkoholem,\njelikož zpomaluje buněčné stárnutí.\nCBD by mohl být velmi cenný pro léčbu cévní mozkové příhody a nitrolebních traumatických poškození mozku.\nProkázal svou účinnost při léčbě neurodegenerativních poruch způsobených priony.\nVykazuje protizánětlivé, anxiolytické, antipsychotické a antidepresivní účinky.\n\nDalší oblasti léčebného využití kanabidiolu jsou epilepsie,\ncukrovka,\nsociální fobie, bipolární afektivní porucha,\nschizofrenie,\nroztroušená skleróza, nauzea a také jako alternativa v léčbě rakoviny.\n\n\n"}
{"id": "950893", "url": "https://cs.wikipedia.org/wiki?curid=950893", "title": "Podkova (Malá Fatra)", "text": "Podkova (Malá Fatra)\n\nPodkova (1437 m n. m.) je hora v Malé Fatře na Slovensku. Nachází se v jihovýchodní rozsoše Vidlice (1466 m), od které je oddělena mělkým sedlem. Rozsocha dále pokračuje k jihozápadu směrem k vrcholu Humience (1398 m). Jihozápadní svahy spadají do doliny potoka Bystrička, jižní do doliny Príslopského potoka, jihovýchodní do Záblatské a Valaské doliny a východní a severovýchodní do doliny Pivovarského potoka. Vrcholové partie pokrývají horské louky s roztroušenými zakrslými smrky a několika rašeliništi. Hora byla pojmenována podle tvaru zářezu na východním úbočí.\n\n\n\n"}
{"id": "950896", "url": "https://cs.wikipedia.org/wiki?curid=950896", "title": "Římskokatolická farnost Tasovice", "text": "Římskokatolická farnost Tasovice\n\nŘímskokatolická farnost Tasovice je územní společenství římských katolíků s farním kostelem Nanebevzetí Panny Marie v děkanátu Znojmo.\nPsaná historie obce začíná datem 12. července 1234, kdy král Václav I. daroval části obce Tasovice, Hodonice a Výrovice Louckému klášteru. Klášter začal od té doby využívat svého práva a dosazoval své řeholníky na tasovický farní úřad. Tasovice byly původně českou obcí, během staletí docházelo k postupnému poněmčování obce. Po druhé světové válce bylo německé obyvatelstvo obce odsunuto.\n\nRodákem z Tasovic je Klement Maria Hofbauer, redemptorista, který byl v roce 1909 svatořečen. Na místě jeho rodného domku byl v roce 1933 postaven kostel, který je mu zasvěcen.\n\nFarnost spravují redemptoristé. Farářem byl od 1. července 2009 P. Mgr. Tomasz Waściński, CSsR. Toho od začátku července 2017 vystřídal dosavadní farní vikář P. Mgr. Jan Sokulski, CSsR.\n\nDnem vzájemných modliteb farností za bohoslovce a bohoslovců za farnosti brněnské diecéze je 11. březen. Adorační den připadá na 22. srpen.\n\nVe farnosti se pravidelně koná tříkrálová sbírka, v roce 2014 se při ní vybralo 35 608 korun, , v roce 2015 pak 36 391 korun. V roce 2017 činil její výtěžek 13 165 korun.\n\nVe farnosti probíhá výuka náboženství, existuje společenství seniorů a mládeže (svatí puberťáci). \n\n"}
{"id": "950898", "url": "https://cs.wikipedia.org/wiki?curid=950898", "title": "Giuseppe Gemiti", "text": "Giuseppe Gemiti\n\nGiuseppe Gemiti (* 3. května 1981, Frankfurt nad Mohanem, Německo) je německý fotbalista s italskými kořeny, který hraje v současné době za italský prvoligový klub A.S. Livorno Calcio. Jeho primárním postem je levý krajní obránce. Dříve nastupoval za německé mládežnické výběry. Od roku 2002 působí v italských klubech.\n\nVe své první sezóně za Udinese Calcio, v sezóně 2002/03, celkově nastoupil k 26 ligovým utkáním. Následující ročník stihl jen čtyři zápasy, než se zranil. Po zranění se do sestavy již nevrátil.\n\nOd léta 2009 byl Gemiti bez angažmá. Spekulovalo se o zájmu Eintrachtu Frankfurt, nicméně v lednu se Gemiti upsal italskému týmu Novara Calcio. V létě pak prodloužil kontrakt na další tři roky. Od roku 2012 nastupuje za italské prvoligové Livorno Calcio.\n\n"}
{"id": "950899", "url": "https://cs.wikipedia.org/wiki?curid=950899", "title": "Československá domobrana v Itálii", "text": "Československá domobrana v Itálii\n\nČeskoslovenská domobrana v Itálii byla zvláštní součástí rodící se armády Československé republiky. Vznikla jako \"\"druhá\"\" armáda složená z českých a slovenských zajatců a příslušníků rakousko-uherské armády, kteří byli vyvázaní z přísahy vrchnímu veliteli, císaři Karlu I., od 1. listopadu 1918. Celkově se jednalo asi o 60.000 vojáků (56 samostatných praporů, 22 samostatných rot), kteří dříve nebyli organizováni v legiích. Náčelníkem generálního štábu Československé domobrany se stal podplukovník Hynek Gibiš. V prosinci 1918 byl vydán M. R. Štefánikem rozkaz o urychleném přesunu do Československa. Návrat probíhal od března do září roku 1919, kde tyto jednotky zajišťovaly zejména pořádek v pohraničí. Výrazněji se uplatinily v bojích s maďarskou armádou na Slovensku téhož roku.\n\n\n"}
{"id": "950901", "url": "https://cs.wikipedia.org/wiki?curid=950901", "title": "Činkův kopec", "text": "Činkův kopec\n\nČinkův kopec (502 m n. m.), též \"Čiklův kopec\", je vrch v okrese Liberec Libereckého kraje, ležící asi 1 km severovýchodně od obce Janův Důl, na příslušném katastrálním území.\n\nNávrší náleží do celku Ralská pahorkatina, podcelku Zákupská pahorkatina, okrsku Kotelská vrchovina, podokrsku Zábrdská vrchovina a Rozstánské části.\n\nAutomobil lze nejblíže zanechat v Janově Dole, Doleních Pasekách a u silnice je spojující. Kolem opačné strany vrchu vede lesní cesta. Na vrchol nevede žádná oficiální cesta.\n"}
{"id": "950903", "url": "https://cs.wikipedia.org/wiki?curid=950903", "title": "Seznam pořadů vysílaných na TV Nova", "text": "Seznam pořadů vysílaných na TV Nova\n\nToto je seznam původních pořadů, které vznikly pro TV Nova a byly či stále jsou na jejím hlavním programu vysílány.\n\n\n\n\n\n\n\n\n\n\n\n\n\n\n\n\n\n\n"}
{"id": "950904", "url": "https://cs.wikipedia.org/wiki?curid=950904", "title": "Martina Berdychová", "text": "Martina Berdychová\n\nMartina Berdychová (* 29. dubna 1971 Hořice) je česká politička a pedagožka, v letech 2013 až 2017 poslankyně Poslanecké sněmovny PČR (zvolená za hnutí ANO 2011), od roku 2008 zastupitelka Královéhradeckého kraje (od roku 2016 také náměstkyně hejtmana), v letech 2000 až 2014 starostka obce Holovousy na Jičínsku a místopředsedkyně hnutí Východočeši.\n\nPo absolvování gymnázia v Hořicích vystudovala učitelství pro 1. stupeň základní školy a speciální pedagogiku na Pedagogické fakultě Univerzity Karlovy v Praze (získala titul Mgr.).\n\nV letech 1998 až 2000 působila jako učitelka v malotřídní škole v Chodovicích (místní část obce Holovousy). Je spolumajitelkou firmy Fruitstrue, s.r.o., která vyrábí ovocné mošty.\n\nZasedá v představenstvu Oblastní nemocnice Jičín a.s. a v dozorčí radě Zdravotnického holdingu Královéhradeckého kraje a.s. Zároveň působí v řadě spolků zaměřených na ochranu přírody a památek. Dále se angažuje ve Spolku pro obnovu venkova a je předsedkyní Mikroregionu Podchlumí a sdružení Podzvičinsko (rozvoj cestovního ruchu Podkrkonoší).\n\nDo politiky se pokoušela vstoupit, když v komunálních volbách v roce 1998 kandidovala jako nestraník za ODS do Zastupitelstva obce Holovousy v okrese Jičín, ale neuspěla (skončila jako druhá náhradnice). Postupně však rezignovali dva zastupitelé před ní a Berdychová se stala zastupitelkou obce a v roce 2000 byla zvolena starostkou. Mandát zastupitelky obce (a následně i starostky) obhájila v komunálních volbách v roce 2002 (nestraník za subjekt \"Sdružení nezávislých kandidátů obcí Holovous 1\"), v roce 2006 (nestraník za SNK-ED) a v roce 2010 (členka SNK-ED).\n\nOd června 2012 je místopředsedkyní hnutí Východočeši.\n\nDo vyšší politiky se dostala, když byla v krajských volbách v roce 2008 zvolena za SNK-ED zastupitelkou Královéhradeckého kraje. Mandát krajské zastupitelky obhájila v krajských volbách v roce 2012 jako lídryně a členka hnutí Východočeši. Předsedá Výboru pro kulturu a památkovou péči. Ve volbách v roce 2016 vedla společnou kandidátku hnutí Východočeši a hnutí STAN v Královéhradeckém kraji a podařilo se jí obhájit mandát krajské zastupitelky. Dne 14. listopadu 2016 byl zvolena náměstkyní hejtmana pro oblast školství, kultury a sportu.\n\nVe volbách do Poslanecké sněmovny PČR v roce 2006 kandidovala jako nestraník za SNK-ED v Královéhradeckém kraji, ale neuspěla. O sedm let později kandidovala ve volbách do Poslanecké sněmovny PČR v roce 2013 opět v Královéhradeckém kraji, tentokrát však jako členka hnutí Východočeši na třetím místě kandidátky hnutí ANO 2011 a byla zvolena poslankyní.\n\nV komunálních volbách v roce 2014 obhájila post zastupitelky obce Holovousy, když vedla kandidátku hnutí Východočeši. O funkci starostky však již neusilovala a na podzim 2015 rezignovala i na post zastupitelky.\n\nVe volbách do Poslanecké sněmovny PČR v roce 2017 již nekandidovala.\n"}
{"id": "950910", "url": "https://cs.wikipedia.org/wiki?curid=950910", "title": "Sergej Makoveckij", "text": "Sergej Makoveckij\n\nSergej Vasiljevič Makoveckij (: , * 13. června 1958, Kyjev) je ruský herec.\n\nVyrostl v neúplné rodině, vychovávala ho matka. V dětství se věnoval atletice, krasobruslení a vodnímu pólu a k divadlu se dostal z donucení, když v závěrečném ročníku základní školy účinkoval ve večeru z děl Alexandra Nikolajeviče Ostrovského. Tehdy se ale pro divadlo nadchnul.\n\nPo skončení školy a jednom roce, kdy pracoval v divadle jako kulisák, vystudoval Ščukinovo moskevské divadelní učiliště (1976–1980) a po jeho ukončení se stal členem souboru Divadla Jevgenije Vachtangova v Moskvě, kde nastudoval například Jaga v \"Othellovi\", Antona Antonoviče Skvoznika-Dmuchanovského v \"Revizorovi\", Ivana Petroviče Vojnického ve\" Strýčku Váňovi\" atd. Hostoval v Divadle mladého diváka, v divadle Sovremennik (Higgins v \"Pygmalionu\") nebo v Divadle Romana Vikťuka (mj. role Dmitrije Šostakoviče ve hře \"Uroki mastěra\").\n\nBrzy začal získávat i role ve filmu, první hlavní role dostal ve filmech \"Ekipaž mašiny bojevoj\" (\"Posádka bojového vozu\") a \"Ja, syn trudovogo naroda\" (\"Já, syn pracujícího lidu\"). V tomto filmu podle románu Valentina Katajeva hrál postavu Semjona Kotka, v nich ale neměl mnoho úspěchů. V roce 1990 natočil hlavní roli Borji Siňuchajeva ve filmu Leonida Filatova \"Sukiny děti\". Výrazně se ale prosadil v 90. letech, zejména díky filmu \"Makarov\", kde zahrál postavu básníka Makarova, který si náhodně zakoupil pistoli stejnojmenné značky. Hlavní role hrál také v \"Pjese dlja passažira\" a ve filmu \"Čornaja vual \"a v mezinárodní koprodukci \"Le Violon de Rothschild \"mu patřila role skladatele Dmitrije Šostakoviče. Dostával také mnoho záporných rolí, až se stal jejich typickým představitelem, nabídku hrát masového vraha Čikatila ale ostře odmítl.\n\nV roce 2004 patřil k hvězdám thrilleru \"72 metrů\", v roli vědce Černěnka, kterou scenárista psal přímo pro něj\".\"\" \"Nikita Michalkov si ho vybral do důležité role prvního porotce ve své adaptaci filmu\" Dvanáct rozhněvaných mužů\", zasazené do současnosti a nazvané \"Dvanáct\". Znovu se pak k Michalkovovi vrátil ve dvou válečných pokračováních \"\" a \"\". Hrál také titulní roli Dušky v nizozemsko-ruském filmu \"Duska \"a významná byla jeho role otce Alexandra Ionina ve válečném filmu \"Pop\"\" \"podle stejnojmenného románu Alexandra Segeně. Pro Makoveckého to bylo další setkání s režisérem Vladimirem Chotiněnkem, který režíroval též \"Makarova\" a seriál \"Gibel imperii\". Dalším z režisérů, s nimiž častěji spolupracuje, je Alexej Balabanov (např. komedie \"Žmurki\").\n\nV televizi sehrál například kapitána armádní rozvědky Alexandra Něstěrovského v seriálu \"Gibel imperii \"(\"Zánik impéria\"), nebo oceňovanou roli ředitele Georgije Berkutova v inscenaci \"Dělo gastronoma No. 1\" (\"Případ lahůdkářství č. 1\").\n\nOd roku 2004 několikrát propůjčil svůj hlas postavě Knížete kyjevského v sérii animovaných příběhů z ruské bohatýrské historie.\n\nJe ženatý, s manželkou Jelenou, se kterou se seznámil při natáčení filmu \"Ja, syn trudovogo naroda\", vyženil syna Denise a dceru Uljanu.\n\nV roce 1992 obdržel titul zasloužilý umělec Ruské federace a v roce 1998 titul národní umělec Ruské federace. V roce 2010 byl vyznamenán Řádem cti za zásluhy o rozvoj občanské kultury a umění.\n\nZa roli ve filmu \"Makarov\" (1994) dostal cenu \"Nika\"\" \"a ruskou národní filmovou cenu \"Zlatý beran\". \"Niku \"pak dostal ještě za vedlejší roli ve filmu \"Ključ ot spalni\" v roce 2004 a dohromady je jejím laureátem celkem pětkrát.\n\nV roce 2000 získal cenu pro nejlepšího herce na divadelním festivalu Baltický dům v Petrohradě za roli Kovrina v dramatizaci Čechovova \"Černého mnicha \"nastudované Divadlem mladého diváka, za tuto roli získal též Státní cenu Ruské federace (2001) a divadelní cenu \"Racek\".\n\nZa ztvárnění role otce Alexandra Ionina ve filmu \"Pop\" vyznamenal patriarcha moskevský a celé Rusi Kirill.\n\nRole ředitele Georgije Berkutova ve filmu \"Dělo gastronoma No. 1\" mu v roce 2013 vynesla televizní cenu \"Zlatý orel.\"\n\n\n"}
{"id": "950912", "url": "https://cs.wikipedia.org/wiki?curid=950912", "title": "Ostrá horka (Ralská pahorkatina)", "text": "Ostrá horka (Ralská pahorkatina)\n\nOstrá horka (552 m n. m.) je vrch v okrese Liberec Libereckého kraje. Leží asi 0,5 km severozápadně od Rozstání, na příslušném katastrálním území.\n\nVrch náleží do celku Ralská pahorkatina, podcelku Zákupská pahorkatina, okrsku Kotelská vrchovina, podokrsku Zábrdská vrchovina a Rozstánské části.\n\nAutomobilem lze nejblíže dojet do Doleních Pasek jižně od vrchu. Vrch obklopují též další části obce Světlá pod Ještědem. Z Hořeních Pasek vede do Doleních zelená turistická stezka při západní straně kopce. Na vrchol nevede žádná oficiální cesta.\n"}
{"id": "950917", "url": "https://cs.wikipedia.org/wiki?curid=950917", "title": "Pelousek", "text": "Pelousek\n\nPelousek (489 m n. m.) je vrch v okrese Liberec Libereckého kraje, ležící asi 1 km jihozápadně od vesnice Modlibohov, na katastrálním území Smržov a Starý Dub.\n\nVrch Pelousek je součástí magmatického žilného systému v Kotelské vrchovině, kde paralelně vedle sebe probíhá několik žil ve směru SV–JZ. Na nesouvislé žíle s Pelouskem leží jižněji i vrch Jelínka. Blízko na východ vede souvislejší Malá Čertova zeď a především západně známá Velká Čertova zeď.\n\nVrch náleží do celku Ralská pahorkatina, podcelku Zákupská pahorkatina, okrsku Kotelská vrchovina, podokrsku Všelibická vrchovina a Modlibohovské části.\nAutomobil je možno zanechat severně od vrchu při silnici II/278 (Kotel – Český Dub). Ještě blíže je to možné v osadě \"Za Vrchy\", kam se dá přijet z Českého Dubu. Po tomto úseku jižně od Pelousku vede lesem též žlutá turistická trasa, která pak pokračuje k rozcestí \"Pod Čertovou zdí\". Na vrchol nevede žádná oficiální cesta.\n"}
{"id": "950918", "url": "https://cs.wikipedia.org/wiki?curid=950918", "title": "Great Glen", "text": "Great Glen\n\nGreat Glen (česky \"Velké údolí\") je série údolí ve skotské správní oblasti Highland. Nachází se mezi zálivy Moray Firth a Firth of Lorn a rozděluje tak Skotsko na dvě části. Na severu se nachází řídce osídlená Severozápadní vysočina, zatímco jižním směrem pokračuje Grampianské pohoří a ještě dále nížinatá krajina Lowlands. Všechna velká skotská města leží jižně od Great Glen. \n\nÚdolí sledují horizontální tektonický zlom. Jižní a severní část se během prvohor a druhohor proti sobě posunuly asi o 100 kilometrů. V okolí jsou i nadále zaznamenávány otřesy půdy, i když jen slabé. Poslední zemětřesení v Inverness bylo zachyceno v roce 1934.\n\nDnešní tvar údolí vymodeloval ledovec, takže se v něm nachází řada jezer - Loch Ness, Loch Oich, Loch Lochy a Loch Linnhe. Jednotlivá jezera byla na počátku 19. století propojena, takže vznikl Kaledonský kanál, spojující Severní moře na východě a Atlantský oceán na západě.\n"}
{"id": "950921", "url": "https://cs.wikipedia.org/wiki?curid=950921", "title": "John Rambo", "text": "John Rambo\n\nJohn Rambo je fiktivní postava z literární série \"Rambo\" kanadského spisovatele Davida Morrella. Poprvé se objevila v knize \"Rambo: První krev\" z roku 1972, později se stala velmi známou zejména díky filmům, v nichž ji ztvárnil herec Sylvester Stallone.\n\nPostava (resp. její zpracování) inspirovala autory dalších hrdinů a obdobně zaměřených filmů, za zmínku stojí např. Michael Ransom z filmů \"Strike Commando\" (1987) a \"Strike Commando 2\" (1988) nebo Andrew Wyatt z filmu \"When Eagles Strike\" (2003). Je prototypem osamělého bojovníka, který čelí obrovské přesile a přesto vychází z bojů vítězně.\n\nPojem Rambo se také používá v souvislosti s osobou, která je velmi agresivní, ignoruje příkazy a používá násilí k řešení problémů.\n\n\"Poznámka: podle knižních předloh\"\n\nJohn Rambo měl otce italského původu a indiánskou matku z kmene Navajo. Narodil se ve městě Bowie v Arizoně, kde v dětství dělal ministranta v katolickém kostele, zároveň jej matka zasvětila do některých rituálů svého kmene. Ale ani křesťanství a indiánská víra jej neovlivnily tak hluboce jako zen-buddhismus, se kterým se setkal až později ve Vietnamu. Zde mu vietnamský domorodec zachránil život a předal mu část svých zkušeností. Rambo ztratil strach a nabyl jistotu. Na dětství má i špatné vzpomínky, otec se oddával alkoholu a bil matku. V mládí se John přirozeně zajímal o děvčata. První pohlavní styk měl ve svých 21 letech s mladou blondýnkou, tuto svou známost si toužil vzít. Pak ale narukoval do armády a když se vrátil z války, měla už svou rodinu, muže, syna a dceru. Na Ramba pohlížela jen jako na povrchní známost a on měl pocit, že by se k němu nejraději vůbec neznala. Poté už si John nedovedl představit manželství ani to, že by se stal otcem a přivedl dítě do světa, v němž existují války, zajatecké tábory a kde mnoho lidí nemá možnost žít obyčejným klidným životem.\n\nV mládí tedy Rambo narukoval k US Army a prodělal výcvik u speciálních jednotek na základně Fort Bragg v Severní Karolíně. Velitelem těchto jednotek byl plukovník Samuel Trautman, který v něm rozpoznal mimořádně schopného vojáka, jenž dokáže plnit i nejnáročnější úkoly, které ostatní vzdávají. Dostalo se mu i výcviku v pilotáži helikoptér. Trautman mu byl něco jako náhradním otcem. Výcvik a přímá akce v boji jsou ale dvě rozdílné věci. Rambo si v souvislosti s ostrým nasazením vzpomněl na pasáž v knize \"Hlava XXII\" (v anglickém originále \"Catch-22\") amerického spisovatele Josepha Hellera, v níž stojí: „\"Prokletí sráči, oni mě chtějí zabít.\"“ Toto prosté seznámení se s realitou bojů pocítil poprvé v džungli při střetu s vojáky Vietkongu, kde jeho kamarádi z čety padali k zemi zasaženi kulkami a umírali v bolestech. Právě zde mu místní vietnamský domorodec pomohl. Posléze byl zajat v severním Vietnamu u čínských hranic a internován v zajateckém táboře Ban Kia Na, kde byl bit a mučen, v tom se vyžíval zejména jeden thajský důstojník. Ačkoli byl zesláblý, podařilo se mu po čase z tábora uprchnout, přestože ho tři dny pronásledoval thajský důstojník s vojáky. Tomu se stopování nezdařilo a byl za to degradován.\n\nKdyž se Rambo vrátil z Vietnamu do vlasti, byl šokován postojem veřejnosti k válečným veteránům, kteří na ně pohlíželi jako na masové vrahy a zabijáky dětí (např. demonstrace organizované hippies). Ramba se to dotýkalo a uráželo ho to. Někteří vojáci si nejen v bojích počínali brutálně a byli schopni jakéhokoliv zločinu. On sám neschvaloval takové konání a stavěl se i proti znásilňování domorodých žen, kterého se dopouštěli američtí vojáci. Díky postoji společnosti, která nedělala mezi vracejícími se vojáky rozdíl, k ní John začal pociťovat odpor a de facto se z ní vyloučil. Šest měsíců se potuloval po USA, než dorazil do Madisonu v Kentucky, kde mu cestu zkříží místní šerif Wilfred Logan Teasle (od tohoto bodu začíná příběh v knize \"Rambo: První krev\").\n\nKnihy, v nichž se objevuje John Rambo:\n\n\n\n\n"}
{"id": "950923", "url": "https://cs.wikipedia.org/wiki?curid=950923", "title": "Seznam olympijských medailistů v jezdectví – drezúra jednotlivci", "text": "Seznam olympijských medailistů v jezdectví – drezúra jednotlivci\n\n"}
{"id": "950924", "url": "https://cs.wikipedia.org/wiki?curid=950924", "title": "Seznam olympijských medailistů v jezdectví – drezúra družstva", "text": "Seznam olympijských medailistů v jezdectví – drezúra družstva\n\n"}
{"id": "950925", "url": "https://cs.wikipedia.org/wiki?curid=950925", "title": "Seznam olympijských medailistů v jezdectví – jezdecká všestrannost jednotlivci", "text": "Seznam olympijských medailistů v jezdectví – jezdecká všestrannost jednotlivci\n\n"}
{"id": "950926", "url": "https://cs.wikipedia.org/wiki?curid=950926", "title": "Seznam olympijských medailistů v jezdectví – jezdecká všestrannost družstva", "text": "Seznam olympijských medailistů v jezdectví – jezdecká všestrannost družstva\n\n"}
{"id": "950927", "url": "https://cs.wikipedia.org/wiki?curid=950927", "title": "Seznam olympijských medailistů v jezdectví – parkurové skákání jednotlivci", "text": "Seznam olympijských medailistů v jezdectví – parkurové skákání jednotlivci\n\n"}
{"id": "950928", "url": "https://cs.wikipedia.org/wiki?curid=950928", "title": "Seznam olympijských medailistů v jezdectví – parkurové skákání družstva", "text": "Seznam olympijských medailistů v jezdectví – parkurové skákání družstva\n\n"}
{"id": "950929", "url": "https://cs.wikipedia.org/wiki?curid=950929", "title": "Seznam olympijských medailistů v jezdectví – ukončené disciplíny", "text": "Seznam olympijských medailistů v jezdectví – ukončené disciplíny\n\n\n\n\n"}
{"id": "950931", "url": "https://cs.wikipedia.org/wiki?curid=950931", "title": "Tarbes", "text": "Tarbes\n\nTarbes je francouzské město v regionu Midi-Pyrénées. Je hlavním městem (prefektury) departementu Hautes-Pyrénées. V roce 2010 zde žilo 43 034 obyvatel. Je centrem arrondissementu Tarbes.\n\n\"Počet obyvatel\" \n\n"}
{"id": "950932", "url": "https://cs.wikipedia.org/wiki?curid=950932", "title": "Oloron-Sainte-Marie", "text": "Oloron-Sainte-Marie\n\nOloron-Sainte-Marie je francouzská obec v departementu Pyrénées-Atlantiques v regionu Akvitánie. V roce 2010 zde žilo 10 800 obyvatel. Je centrem arrondissementu Oloron-Sainte-Marie.\n\n\"Počet obyvatel\" \n\n"}
{"id": "950936", "url": "https://cs.wikipedia.org/wiki?curid=950936", "title": "Pavel Dreksa", "text": "Pavel Dreksa\n\nPavel Dreksa (* 17. září 1989, Prostějov, Československo) je český fotbalový obránce, který v současné době hraje v týmu MFK Karviná. Jeho tchánem je bývalý prvoligový fotbalový obránce Petr Maléř.\nMimo ČR působil na klubové úrovni v Ázerbájdžánu.\n\nJeho manželka Hana hrála za volejbalový tým SK UP Olomouc.\n\nJe odchovancem 1. SK Prostějov, kde hrál v mládežnických výběrech. Šikovného obránce si vyhlédla Sigma Olomouc, kam přestoupil v roce 2005. V roce 2009 si ho trenér Zdeněk Psotka vybral do A-týmu Sigmy. Rok 2011 strávil celý na hostování, nejdříve na jaře v FK Ústí nad Labem, na podzim v FC Baník Ostrava. Od roku 2012 hrál stabilně v základní sestavě Sigmy Olomouc.\n\nSezona 2013/14 dopadla neslavně, se Sigmou zažil sestup do druhé české ligy.\n\nK 1. lednu 2014 odešel ze Sigmy Olomouc společně se spoluhráčem Jaroslavem Svozilem na hostování do druholigového týmu 1. SC Znojmo.\n\nV létě 2015 odešel ze Sigmy Olomouc na půlroční hostování s opcí na přestup do druholigového klubu MFK OKD Karviná. V zimní pauze pak Karviná uplatnila opci a hráče odkoupila. S Karvinou vybojoval v sezóně 2015/16 postup do české nejvyšší ligy.\n\nV lednu 2017 odešel na hostování do ázerbájdžánského klubu Neftçi Bakı PFK z hlavního města Baku. Z tohoto hostování se vrátil v zimě 2017/2018 a dále pokračoval za MFK OKD Karviná, tentokrát již v první lize.\n\nPavel Dreksa hrál v dresu reprezentačních mládežnických výběrů Česka do 18, 19, 20 a 21 let.\n\n"}
{"id": "950939", "url": "https://cs.wikipedia.org/wiki?curid=950939", "title": "Gordon Strachan", "text": "Gordon Strachan\n\nGordon David Strachan (9. únor 1957, Edinburg) je bývalý skotský fotbalista a v současnosti trenér. Od 1. ledna 2013 trénuje skotskou fotbalovou reprezentaci.\n\nHrával na pozici záložníka.\n\nZa skotský národní tým odehrál 50 utkání a vstřelil 5 branek. Zúčastnil se s ním mistrovství světa ve Španělsku roku 1982 i v Mexiku 1986.\n\nS Aberdeenem vyhrál v sezóně 1982/83 Pohár vítězů pohárů a následně i Superpohár UEFA. Stal se s ním dvakrát mistrem Skotska (1979–80, 1983–84), s Leedsem United se stal mistrem Anglie (1991–92).\n\nRoku 1991 byl v anketě FWA vyhlášen nejlepším fotbalistou Anglie, roku 1980 v anketě SFWA nejlepším fotbalistou Skotska. V roce 1983 se v anketě o nejlepšího fotbalistu Evropy Zlatý míč umístil na čtvrtém místě.\n\nPo skončení hráčské kariéry se stal trenérem, s Celticem Glasgow třikrát vyhrál skotskou ligu (2005–06, 2006–07, 2007–08).\n"}
{"id": "950942", "url": "https://cs.wikipedia.org/wiki?curid=950942", "title": "Národní pouť do Svaté země", "text": "Národní pouť do Svaté země\n\nNárodní pouť do Svaté země konaná od 7. do 10. listopadu 2013 byla největší akcí tohoto druhu v historii českých zemí. Navazuje na dlouholetou tradici, která byla přerušena v roce 1937. Více než tisíc účastníků navštívilo horu Blahoslavenství, Betlém (Pole pastýřů) a také Jeruzalém (kostel sv. Anny).\n\n"}
{"id": "950944", "url": "https://cs.wikipedia.org/wiki?curid=950944", "title": "Lední hokej na Zimních olympijských hrách 2014", "text": "Lední hokej na Zimních olympijských hrách 2014\n\nHokejové soutěže mužů a žen na Olympijských hrách v Soči se konaly ve dnech 8. až 23. února 2014. Hrálo se v hale Bolšoj a v ledové aréně Šajba. Turnaje se zúčastnilo 12 mužských a 8 ženských týmů, které zápasily o dvě sady medailí. Na rozdíl od předchozího hokejového turnaje na olympiádě ve Vancouveru se hrálo na kluzišti o rozměru 60×30 metrů, které odpovídá standardu Mezinárodní hokejové federace.\n\n\"Čísla v závorce označují pořadí týmů ve světovém žebříčku, které je rozhodující pro nasazení do jednotlivých skupin.\"\n\n\"Čísla v závorce označují pořadí týmů ve světovém žebříčku, které je rozhodující pro nasazení do jednotlivých skupin.\"\n\n"}
{"id": "950947", "url": "https://cs.wikipedia.org/wiki?curid=950947", "title": "Buffalo Springfield (album)", "text": "Buffalo Springfield (album)\n\nBuffalo Springfield je první studiové album americké folkrockové skupiny Buffalo Springfield, původně vydané v prosinci 1966 u vydavatelství Atco Records. Písně byly nahrány v rozmezí července a září 1966 ve studiu Gold Star Studios v Los Angeles. Producenty alba byli Charles Greene a Brian Stone.\n\n"}
{"id": "950948", "url": "https://cs.wikipedia.org/wiki?curid=950948", "title": "Buffalo Springfield Again", "text": "Buffalo Springfield Again\n\nBuffalo Springfield Again je druhé studiové album americké folkrockové skupiny Buffalo Springfield, původně vydané v říjnu 1967 u vydavatelství Atco Records. Písně byly nahrány v rozmezí ledna a září 1967 v několika různých studiích. Producenty alba byli členové skupiny Richie Furay, Stephen Stills a Neil Young spolu s Jackem Nitzschem.\n\n\n"}
{"id": "950949", "url": "https://cs.wikipedia.org/wiki?curid=950949", "title": "Last Time Around", "text": "Last Time Around\n\nLast Time Around je třetí a poslední studiové album americké folkrockové skupiny Buffalo Springfield, původně vydané v červenci 1968 u vydavatelství Atco Records. Písně byly nahrány v rozmezí února 1967 a dubna 1968 v několika různých studiích. Album produkoval Jim Messina, který se na albu rovněž podílel jako hudebník.\n\n"}
{"id": "950955", "url": "https://cs.wikipedia.org/wiki?curid=950955", "title": "Projekt 58250", "text": "Projekt 58250\n\nProjekt 58250 je třída raketových korvet ukrajinského námořnictva. Korvety mají operovat především ve Středozemním a Černém moři. Původně mělo být postaveno 10 jednotek této třídy, roku 2011 byl jejich počet z finančních důvodů zredukován na čtyři. Jedná se o vůbec první novou třídu válečných lodí vyvinutých a stavěných na Ukrajině od rozpadu SSSR. Plavidla jsou dlouhodobě, leč bez úspěchu, nabízena zahraničním zájemcům.\n\nVšechny jednotky třídy staví ukrajinská loděnice Chernomorsky Shipyard v Mykolajivu. Tuto zakázku získala v prosinci 2009. Prototypová jednotka nese jméno \"Vladimir Veliky\". Založení jejího kýlu se účastnil ukrajinský prezident Viktor Janukovyč. Její dokončení je plánováno na rok 2016. Všechny čtyři jednotky mají být dodány do roku 2021.\n\nProgram stavby nových korvet se potýká s dlouhodobým nedostatkem financí, proto je část stavby prototypu financována ze sbírky. Během dvou a půl měsíců roku 2011 bylo vybráno 144 000 hřiven, přičemž svým měsíčním platem přispěl i ukrajinský ministr obrany Michajlo Ježel. Celkové náklady na stavbu čtyř jednotek dosahují výše cca 2 miliardy dolarů.\n\nJednotky projektu 58250:\nVíce než 60% vybavení plavidel bude dodáno od ukrajinských firem, ostatní systémy mají pocházet ze Západu. Složení výzbroje plavidel zatím nebylo potvrzeno, neoficiálně se uvádí jeden 76mm kanón Super Rapid, osm protilodních střel MM.40 Exocet Block 3, šestnáctinásobné vertikální vypouštěcí silo pro protiletadlové řízené střely Aster 15, dva systémy blízké obrany Millenium s 35mm kanóny, dvě střeliště s 12,7mm kulomety a dva trojhlavňové 324mm torpédomety. Na zádi se bude nacházet přistávací plocha a hangár pro jeden protiponorkový vrtulník. Pohonný systém bude koncepce CODAG – tvoří ho plynové turbíny Zorja-Mašprojekt a diesely Caterpillar. Plánovaná nejvyšší rychlost je 32 uzlů a dosah 4000 námořních mil.\n"}
{"id": "950974", "url": "https://cs.wikipedia.org/wiki?curid=950974", "title": "Silnice I/69", "text": "Silnice I/69\n\nSilnice I/69 je česká silnice I. třídy ve Zlínském kraji. Je dlouhá 18,038 km a spojuje Vsetín a Vizovice.\n\n"}
{"id": "950976", "url": "https://cs.wikipedia.org/wiki?curid=950976", "title": "Michal Vajdička", "text": "Michal Vajdička\n\nMichal Vajdička (* 1976 Martin) je slovenský divadelní režisér, který působí rovněž v České republice.\n\nJe synem divadelního režiséra Ľubomíra Vajdičky. Od roku 1993 pracoval jako osvětlovač a světelný designér ve Slovenském národním divadle a Bratislavském divadle tance. V letech 1999 – 2005 vystudoval divadelní režii na Vysoké škole múzických umění v Bratislavě. Zde byl žákem Petera Mikulíka.\n\nSpolupracuje s divadly: Štátne divadlo Košice, Divadlo Andreja Bagara v Nitře, Slovenské národní divadlo, Národní divadlo Brno, Divadlo Aréna ,Divadlo na Vinohradech či Dejvické divadlo. Na VŠMU se studenty inscenoval Shakespearův \"Sen noci svatojánské\"; inscenace získala na mezinárodním festivalu Encounter 2011 cenu za ženský herecký výkon a cenu za scénografii.\n\nV rámci Letních shakespearovských slavností režíroval inscenace \"Antonius a Kleopatra\" a \"Oko za oko\".\n\nJeho manželkou je herečka Lucie Lapišáková.\n\n\n\n"}
{"id": "950979", "url": "https://cs.wikipedia.org/wiki?curid=950979", "title": "Lada (okres Prešov)", "text": "Lada (okres Prešov)\n\nLada je obec na Slovensku, v okrese Prešov v Prešovském kraji.\n\nV roce 2011 zde žilo 824 obyvatel.\n"}
{"id": "950980", "url": "https://cs.wikipedia.org/wiki?curid=950980", "title": "Benice", "text": "Benice\n\nBenice je název více míst:\n"}
{"id": "950981", "url": "https://cs.wikipedia.org/wiki?curid=950981", "title": "Venice (rozcestník)", "text": "Venice (rozcestník)\n\nVenice může být:\n\n"}
{"id": "950984", "url": "https://cs.wikipedia.org/wiki?curid=950984", "title": "Bob Richards", "text": "Bob Richards\n\nRobert Eugene \"Bob\" Richards (20. února 1926, Champaign, Illinois) je bývalý americký atlet, dvojnásobný olympijský vítěz ve skoku o tyči.\nAbsolvoval University of Illinois. Během studií se stal v roce 1947 akademickým mistrem USA ve skoku o tyči. O rok později získal v této disciplíně bronzovou olympijskou medaili. V roce 1952 se stal olympijským vítězem ve skoku o tyči, když v Helsinkách vytvořil nový olympijský rekord 455 cm. Olympijské zlato obhájil, jako první tyčkař v historii, o čtyři roky později v Melbourne. Při svém druhém olympijském vítězství o 1 cm vylepšil svůj dosavadní olympijský rekord. V Melbourne startoval rovněž v desetiboji, ale závod nedokončil.\nMistrem USA ve skoku o tyči se stal v letech 1948-1952 a 1954-1957, v desetiboji byl národním šampionem v letech 1951, 1954 a 1855.\n\nV roce 1946 byl vysvěcený pastorem v protestantské církvi Church of Brethren.\n"}
{"id": "950986", "url": "https://cs.wikipedia.org/wiki?curid=950986", "title": "My Head Is an Animal", "text": "My Head Is an Animal\n\nMy Head Is an Animal je debutové album islandské alternativní folkové skupiny Of Monsters and Men vydané 20. září 2011. Po počátečním úspěchu se singlem „Little Talks“ v islandských hitparádách skupina podepsala smlouvu s Universal Music Group a její album se 3. dubna 2012 dočkalo vydání v Severní Americe. V americké hitparádě Billboard 200 album dosáhlo 6. místa. V Kanadě je dvojnásobně platinové.\n\nPíseň Dirty Paws je na soundtracku k filmu Walter Mitty a jeho tajný život z roku 2013, režie a titulní role Ben Stiller.\n\nAmerická edice:\n\n"}
{"id": "950988", "url": "https://cs.wikipedia.org/wiki?curid=950988", "title": "Ronald Shannon Jackson", "text": "Ronald Shannon Jackson\n\nRonald Shannon Jackson (12. ledna 1940 Fort Worth, Texas − 19. října 2013 tamtéž) byl americký jazzový bubeník. Ve svých pěti letech se začal učit na klavír, ale brzy poté přešel k bicím. Ve svých patnácti letech se stal členem souboru saxofonisty Jamese Claye. Od roku 1986 byl spolu se saxofonistou Peterem Brötzmannem, kytaristou Sonnym Sharrockem a baskytaristou Billem Laswellem členem freejazzové skupiny Last Exit. Skupina se rozpadla po Sharrockově smrti v roce 1994. Během své kariéry vydal řadu alb pod svým jménem a spolupracoval s mnoha dalšími hudebníky, mezi které patří Ornette Coleman, Cecil Taylor, Albert Ayler, John Zorn nebo James Blood Ulmer. Zemřel na leukémii ve svých třiasedmdesáti letech.\n\n"}
{"id": "950996", "url": "https://cs.wikipedia.org/wiki?curid=950996", "title": "Peter Brötzmann", "text": "Peter Brötzmann\n\nPeter Brötzmann (* 6. března 1941 Remscheid) je německý jazzový saxofonista a klarinetista. Od roku 1986 byl spolu s kytaristou Sonnym Sharrockem, baskytaristou Billem Laswellem a bubeníkem Ronaldem Shannonem Jacksonem členem freejazzové skupiny Last Exit. Skupina se rozpadla po Sharrockově smrti v roce 1994. Během své kariéry rovněž vydal řadu alb pod svým jménem; první z nich neslo název \"For Adolphe Sax\" a vyšlo v roce 1967 a vedle Brötzmanna samotného na něm hráli ještě kontrabasista Peter Kowald, bubeník Sven-Åke Johansson a klavírista. Fred Van Hove. Během své kariéry spolupracoval s mnoha dalšími hudebníky, mezi které patří Anthony Braxton, Cecil Taylor, Andrew Cyrille, John Zorn, Derek Bailey, Rashied Ali, Keith Tippett a Marilyn Crispell.\n\n"}
{"id": "951001", "url": "https://cs.wikipedia.org/wiki?curid=951001", "title": "Jana Pastuchová", "text": "Jana Pastuchová\n\nJana Pastuchová (* 21. července 1965 Jablonec nad Nisou) je česká politička a zdravotnice, od října 2013 poslankyně Poslanecké sněmovny PČR, od roku 2014 zastupitelka města Jablonce nad Nisou, od roku 2019 členka předsednictva hnutí ANO 2011.\n\nPo absolvování střední zdravotnické školy v Liberci vystudovala obor urgentní medicína na Vysoké škole zdravotníctva a sociálnej práce sv. Alžbety v Bratislavě (získala titul Bc.). Později dokončila studium magisterského oboru management a veřejné zdravotnictví.\n\nPracovala jako specializovaná sestra na ARO v Nemocnici Jablonec nad Nisou, p.o. Nyní působí u liberecké záchranné služby. Dvanáct let je také ředitelkou mezinárodní konference a soutěže pro záchranné služby Jablonecká Rescue Ski a jednatelkou občanského sdružení JRS Medical.\n\nJana Pastuchová je vdaná a má jednu dceru. Žije v Jablonci nad Nisou.\n\nJe členkou hnutí ANO 2011.\n\nVe volbách do Poslanecké sněmovny PČR v roce 2013 kandidovala na třetím místě kandidátky hnutí ANO 2011 v Libereckém kraji a byla zvolena poslankyní. Získala 2 488 preferenčních hlasů a přeskočila tak původně druhého Tibora Batthyányho, který se do Sněmovny nedostal.\n\nV komunálních volbách v roce 2014 byla zvolena za hnutí ANO 2011 zastupitelkou města Jablonce nad Nisou. V krajských volbách v roce 2016 kandidovala za hnutí ANO 2011 do Zastupitelstva Libereckého kraje, ale neuspěla. V komunálních volbách v roce 2018 obhájila za hnutí ANO 2011 mandát zastupitelky města Jablonce nad Nisou.\n\nVe volbách do Poslanecké sněmovny PČR v roce 2017 obhájila svůj poslanecký mandát za hnutí ANO 2011 v Libereckém kraji. Na V. sněmu hnutí ANO 2011 v únoru 2019 byla zvolena členkou předsednictva hnutí.\n"}
{"id": "951003", "url": "https://cs.wikipedia.org/wiki?curid=951003", "title": "Bobby Parker", "text": "Bobby Parker\n\nBobby Parker (rodným jménem Robert Lee Parker; 31. srpna 1937 Lafayette, Louisiana − 31. října 2013 Bowie, Maryland) byl americký bluesový kytarista a zpěvák. V dětství žil v Los Angeles, kam se s rodinou přestěhoval když mu bylo šest let. Svůj první koncert na profesionální dráze odehrál v padesátých letech s Otisem Williamsem. Později hrál například s Bo Diddleyem a vydal několik alb pod svým jménem. Zemřel na infarkt ve svých šestasedmdesáti letech.\n"}
{"id": "951004", "url": "https://cs.wikipedia.org/wiki?curid=951004", "title": "Franziska Kellerová", "text": "Franziska Kellerová\n\nFranziska Kellerová, známá také jako Ska Kellerová (rodným jménem Franziska Maria Keller, * 22. listopadu 1981, Guben, Německá demokratická republika) je německá politička, euro-poslankyně a představitelka Strany zelených. Kandidovala v primárkách Evropské strany zelených v přímých volbách skrze internetové hlasování ve všech členských zemích EU. V evropských zelených primárkách dostala spolu s José Bové nejvíce hlasů a stala se tak oficiální kandidátkou evropské frakce Zelených na post předsedkyně evropské komisařky pro EU v roce 2014. V letech 2007 až 2009 byla mluvčí zemského předsednictva strany v Braniborsku. Od roku 2009 je poslankyní Evropského parlamentu.\n\nVystudovala islámská studia, turkologii a judaistiku na Svobodné univerzitě v Berlíně. Za muže si vzala finského aktivistu Markuse Drakeho.\n\nHovoří plynně čtyřmi jazyky: kromě své rodné němčiny hovoří také anglicky, francouzsky a španělsky, částečně mluví také turecky a arabsky.\n\nOd roku 2001 je členkou Zelené mládeže, v letech 2001 až 2004 byla členkou jejich spolkového předsednictva. V letech 2005 až 2007 byla mluvčí Federace mladých evropských zelených. V roce 2002 vstoupila do německé Strany zelených, od roku 2005 je členkou jejich braniborského zemského předsednictva. V letech 2005 až 2009 byla jednatelkou okresní organizace zelených Spréva-Nisa. Roku 2007 byla společně s Axelem Vogelem zvolena mluvčí braniborského předsednictva strany. V této pozici se angažovala zejména, ve spolupráci s dalšími stranami, ekologickými organizacemi a lužickosrbským hnutím Domowina, proti otevírání nových povrchových dolů v zemi. Na sjezdu strany v Dortmundu v roce 2009 byla zvolena jako kandidátka zelených do Evropského parlamentu na sedmém místě kandidátní listiny, a uspěla. Jejími hlavními tématy v EP jsou migrace a vztah Unie s Tureckem. Je členkou rozvojového výboru a společného parlamentního výboru EU-Turecko. Pravidelně komentuje politické dění na svém osobním blogu.\n\nV roce 2017 se zasazovala v kontextu syrské krize o přesídlení celých syrských vesnic do východní Evropy (např. Lotyšska).\n\n"}
{"id": "951005", "url": "https://cs.wikipedia.org/wiki?curid=951005", "title": "Víno (rozcestník)", "text": "Víno (rozcestník)\n\nVíno může být:\n\n\n"}
{"id": "951008", "url": "https://cs.wikipedia.org/wiki?curid=951008", "title": "Stanislav Pfléger", "text": "Stanislav Pfléger\n\nStanislav Pfléger (* 14. května 1958) je český politik a podnikatel, v letech 2013 až 2017 poslanec Poslanecké sněmovny PČR a člen hnutí ANO 2011.\n\nŽiví se jako podnikatel ve stavebnictví, podporuje stavbu jezů na Labi.\n\nStanislav Pfléger žije v Děčíně.\n\nJe členem hnutí ANO 2011.\n\nVe volbách do Poslanecké sněmovny PČR v roce 2013 kandidoval na třetím místě kandidátky hnutí ANO 2011 v Ústeckém kraji a byl zvolen poslancem. Vlivem preferenčních hlasů sice klesl na konečné čtvrté místo, ale vzhledem k zisku čtyř mandátů pro hnutí ANO 2011 v Ústeckém kraji to na vstup do Sněmovny stačilo.\n\nV komunálních volbách v roce 2014 se pokoušel dostat za hnutí ANO 2011 do Zastupitelstva města Děčína, ale neuspěl.\n\nJako člen Hospodářského výboru Poslanecké sněmovny stojí také za vznikem novely zákona o elektronických komunikacích z roku 2014, která velmi zhoršila postavení zákazníka ve vztahu s mobilními operátory. Sám také potvrdil, že tato změna vznikla na \"doporučení\" operátorů. Byl překladatelem návrhu zákona o elektronických komunikacích, který v roce 2014 velkou měrou zhoršil postavení zákazníků vůči mobilním operátorům. Sám i potvrdil, že text návrhu byl z dílny asociace mobilních poskytovatelů.\n\nVe volbách do Poslanecké sněmovny PČR v roce 2017 již nekandidoval.\n"}
{"id": "951009", "url": "https://cs.wikipedia.org/wiki?curid=951009", "title": "Leśna", "text": "Leśna\n\nLeśna ( \"\") je město na jihozápadě Polska v Dolnoslezském vojvodství (v okrese Lubań). Ve vzdálenosti asi 3 kilometru od centra města se nachází hranice s Českou republikou. Město je středem správní oblasti (gmina) pojmenované podle města (Gmina Leśna). Městem protéká řeka Kwisa. V roce 2006 žilo ve městě 4752 obyvatel.\n\nMístní hrad vybudovaný na hranici s polským Slezským vévodstvím ve vzdálenosti přibližně 1,5 kilometru jihovýchodně od města je prvně zmiňován v roce 1247. Tou dobou majitel zdejšího území český král Václav I. přenechal Horní Lužici míšeňskému biskupovi Konrádu I. Wallhausenu. Strategický význam pevnosti poklesl s vybudováním hradu Czocha, k čemuž došlo počátkem 14. století.\n\nPrvní písemná zmínka o obci se objevila roku 1329, kdy vzniklo Slezské knížectví knížete Jindřicha I. Javorského. Po jeho úmrtí roku 1346 přešlo území pod správu Českého království. Roku 1434 obec zdevastovalo husitské vojsko. Postihly ho také povodně a požár. Následně probíhala přestavba města a jeho rozšiřování především po silnici směrem na český Frýdlant. Město, které je centrum výroby tkaniny, obdrželo roku 1515 trhové právo.\n\nPojmenování Marklissa se objevilo roku 1574. Roku 1635 Pražský mír snížil obchodní styky mezi Saskem a Horní Lužicí. Hospodářskému rozvoji města pomohlo usazování českých protestantů prchajících před útlakem z Habsburských Čech. Na základě Vídeňského kongresu, který se konal po napoleonských válkách roku 1815, došlo k začlenění jihovýchodních částí Horní Lužice k Prusku, v němž se stalo součástí Slezské provincie.\n\nRoku 1871 se město spolu s celým Pruskem stalo součástí Německé říše. Protože se město nacházelo východně od linie Odra–Nisa, připadlo na rozhodnutím postupimské konference konané po druhé světové válce v roce 1945 k Polsku. Původní německé obyvatelstvo odtud bylo odsunuto a nahrazeno polským obyvatelstvem, které se sem přistěhovalo převážně z oblasti tzv. Kresů (tj. východní části předválečného Polska, tvořícího dnes území Ukrajiny, Běloruska a Litvy).\n\nLeśna má partnerskou smlouvu s těmito sídly:\n"}
{"id": "951010", "url": "https://cs.wikipedia.org/wiki?curid=951010", "title": "Horná Ves", "text": "Horná Ves\n\nHorná Ves je název dvou obcí na Slovensku:\n\n"}
{"id": "951011", "url": "https://cs.wikipedia.org/wiki?curid=951011", "title": "Pedro de Betancur", "text": "Pedro de Betancur\n\nPedro de Betancur (21. března 1626, Vilaflor, Tenerife – 25. dubna 1667, Antigua Guatemala, Guatemala), (česky Petr z Betancur), známý též jako Santo Hermano Pedro (česky Svatý bratr Petr), byl španělský františkánský mnich a misionář v Guatemale, zakladatel řádu Panny Marie z Betléma (\"Betlemitas\"). Je také uctíván jako svatý římskokatolické církve, první světec Kanárských ostrovů a také považován za prvního světce v Guatemale a Střední Americe.\n\nNarodil se ve Vilaflor na ostrově Tenerife (Španělsko) do rolnické rodiny, měl čtyři bratry.\n\nPůvod rodu sahá až k Janu z Béthencourt, který v 1401 zahájil dobývání Kanárských ostrovů. Ještě sám Pedro de Betancur byl potomkem bývalých domorodců a kastilských osadníků Tenerife ze šestnáctého století.\n\nDo 23 let pracoval jako pastýř. Poté opustil rodnou zemi a plavil se do Ameriky. Dorazil do Havany na Kubě, kde žil více než rok, poté odcestoval do Guatemaly.\n\nKdyž přijel do Guatemaly, byl zcela bez prostředků. Jednoho dne se tak ocitl ve frontě na chleba u františkánů. Prodělal závažné onemocnění, během nějž se poprvé setkal s chudými a vykořeněnými. Velmi toužil stát se knězem a snažil se dostat do jezuitského semináře v San Borgia. Studium ale nezvládal, a proto jej opustil a stal se františkánským terciářem. Snažil se pomáhat chudým a bezdomovcům. Ostatní terciáři jej následovali. Pedro pak v roce 1656 založil Řád bratří Panny Marie z Betléma, jehož cílem bylo sloužit chudým. Petr rovněž napsal několik děl.\n\nNavštěvoval chudé, nemocné, sirotky a umírající, prosazoval základní lidská práva. Tento španělský světec se zasloužil o rozšíření zobrazování Ježíšova narození – jesliček – v Americe.\n\nJednou z jeho největších tužeb byl návrat do rodné země a pouť do města Candelaria do svatyně Panny Marie, ke které cítil od dětství velkou oddanost. Přání se mu však nesplnilo kvůli náhlé smrti.\n\nZemřel dne 25. dubna 1667, ve věku 41 let. Byl pohřben v kostele Svatého Františka v Antigua Guatemala, kde jeho hrob navštěvují každý rok tisíce poutníků.\n\nDne 22. června 1980 byl bratr Petr blahořečen při obřadu v Bazilice sv. Petra papežem Janem Pavlem II. Dne 30. července 2002 byl tímtéž papežem svatořečen v Ciudad de Guatemala. Jeho svátek se slaví 24. dubna, protože 25. duben (výročí jeho smrti) se shoduje se svátkem sv. Marka Evangelisty.\n\nPedru de Betancur je připisován podobný význam pro evangelizaci Západní Indie jako sv. Františkovi Xaverskému v případě Východní Indie.\n\n"}
{"id": "951015", "url": "https://cs.wikipedia.org/wiki?curid=951015", "title": "Esperanto (planetka)", "text": "Esperanto (planetka)\n\n(1421) Esperanto je planetka nacházející se v hlavním pásu asteroidů. Objevil ji finský astronom a fyzik Yrjö Väisälä 18. března 1936 a pojmenoval ji po mezinárodním plánovém jazyce Esperanto. Kolem Slunce oběhne jednou za 5,43 let.\n\n\n"}
{"id": "951017", "url": "https://cs.wikipedia.org/wiki?curid=951017", "title": "Billy Bremner", "text": "Billy Bremner\n\nWilliam John \"Billy\" Bremner (9. prosince 1942, Stirling – 7. prosince 1997, Doncaster) byl skotský fotbalista. Hrával na pozici záložníka.\n\nZa skotský národní tým odehrál 54 utkání a vstřelil 3 branky. Zúčastnil se s ním mistrovství světa roku 1974.\n\nS Leeds United dvakrát vyhrál Veletržní pohár, předchůdce Poháru UEFA a Evropské ligy (1967/68, 1970/71), jednou se s ním probojoval do finále Poháru mistrů evropských zemí (1974/75) a jednou do finále Poháru vítězů pohárů (1972/73). Stal se s ním dvakrát mistrem Anglie (1968–69, 1973–74) a roku 1972 v jeho dresu vybojoval FA Cup.\n\nRoku 1970 byl v anketě FWA vyhlášen nejlepším fotbalistou Anglie. V roce 1973 se v anketě o nejlepšího fotbalistu Evropy Zlatý míč umístil na pátém místě, o rok později na devátém.\n\nPo skončení hráčské kariéry se stal trenérem.\n\n"}
{"id": "951018", "url": "https://cs.wikipedia.org/wiki?curid=951018", "title": "Římskokatolická farnost Křemýž", "text": "Římskokatolická farnost Křemýž\n\nŘímskokatolická farnost Křemýž (lat. \"Krzemuschium\") je územní společenství římských katolíků v Křemýži a okolí. Organizačně spadá do teplického vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJiž v roce 1352 byla v místě plebánie. Matriky jsou vedeny od roku 1681. Farnost byla kanonicky zřízena od roku 1706.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Teplice v Čechách, jehož součástí je i farnost Křemýž, která je tak spravována \"excurrendo\".\n\n\n"}
{"id": "951019", "url": "https://cs.wikipedia.org/wiki?curid=951019", "title": "Pavel Šrámek", "text": "Pavel Šrámek\n\nPavel Šrámek (* 25. března 1965) je český farmář a podnikatel, v letech 2013 až 2017 poslanec Poslanecké sněmovny PČR, v letech 2014 až 2018 zastupitel města Plzeň a městského obvodu Plzeň 3, je členem ADS. Od října 2019 je předsedou ADS – Agrární demokratické strany.\n\nV letech 1983 až 1988 vystudoval strojírenství na Vysoké škole strojní a elektrotechnické v Plzni (získal titul Ing.). Vzdělání si doplnil na University of Pittsburgh v USA, kde v letech 2008 až 2009 absolvoval obor ekonomika a řízení firem a korporací (získal titul \"Executive MBA\").\n\nV roce 1988 absolvoval základní vojenskou službu, kterou ukončil v hodnosti Poručíka. Po roce 1989 se zaměřoval na mezinárodní obchod, marketing a management firem a mezinárodních korporací. Mezi roky 1989 až 1990 pracoval jako marketingový asistent v exportním oddělení Škody Plzeň. V roce 1991 absolvoval pracovní stáž v USA.\n\nPo návratu z USA působil na vysokých manažerských postech převážně v amerických mezinárodních korporacích.\n\nV letech 1991 až 1996 jako obchodní manažer ve firmě Procter & Gamble Czechoslovakia a v letech 1997 až 2001 jako obchodně-marketingový ředitel pro střední Evropu ve společnosti Gillette Czech & Slovak Republics.\n\nV období let 2001 až 2005 byl výkonným ředitelem pro střední Evropu u firmy CPW (joint venture Nestlé & General Mills) a mezi lety 2005 až 2011 Generálním ředitelem pro Východní Evropu ve společnosti General Mills International, kde měl na starosti trhy ve 13 zemích střední a východní Evropy.\n\nV roce 2010 po téměř 20 letech ukončil své působení v mezinárodních korporacích. Zainvestoval do rodinné firmy a začal podnikat v České republice v oblasti zemědělství a potravinářství. V roce 2015 se pustil do projektu na zpracování bioodpadu.\n\nJe spoluvlastníkem rodinné farmy Zemědělská výroba Milknatur a.s. kde je místopředsedou představenstva (2010), je spolumajitelem společnosti Plzeňská Bio Odpadová a.s., kde je předsedou predstavenstva, je i majitelem a jednatelem obchodní společnosti Farmářský.cz s.r.o. a investorem v dalších menších projektech.\n\nPůsobí současně jako člen rady poradců (Advisory Board) na University of Pittsburgh Europe.\n\nJe členem Česko-Izraelské Smíšené Obchodní Komory a Předsedou Českého Spolku Přátel Izraele pro Plzeňský kraj.\n\nV letech 1981 až 1982 byl členem juniorské reprezentace Československa ve volejbale.\n\nPavel Šrámek je rozvedený a má tři syny (Pavel, Petr a Martin). Žije v Plzeňském kraji.\n\nJe aktivním sportovcem, zajímá se o historii, mezinárodní obchod a geopolitiku.\n\nV roce 2015 spoluzaložil novou politickou stranu, ADS – Agrární Demokratická Strana, na podporu nejen venkova, ale i přírody a krajiny s cílem oslovit ty občany ČR, kterým není jedno jak si devastujeme přírodu a krajinu naprosto brutálním způsobem zemědělství.\n\nOd roku 2015 je VIP členem a podporovatelem zapsaného spolku Společnost Antonína Švehly, která propaguje osobnost prvorepublikového ministerského předsedy agrárníka Antonína Švehly.\n\nV roce 2016 publikoval rozhovor do zpravodaje Společnosti Antonína Švehly – ŠveHLAS 2016.\n\nVe volbách do Poslanecké sněmovny PČR v roce 2013 kandidoval za hnutí ANO v Plzeňském kraji a byl zvolen poslancem. V parlamentu byl místopředsedou Zahraničního výboru, členem Hospodářského výboru a byl rovněž členem stálé delegace do Parlamentního shromáždění NATO.\n\nV komunálních volbách v roce 2014 do Zastupitelstva města Plzně byl zvolen zastupitelem města. Zároveň se stal zastupitelem Městského obvodu Plzeň 3.\n\nVe volbách do Evropského parlamentu v květnu 2019 kandidoval jako lídr Agrární demokratické strany (ADS), kde je od října 2019 předsedou strany. Zvolen europoslancem však nebyl.\n"}
{"id": "951022", "url": "https://cs.wikipedia.org/wiki?curid=951022", "title": "Římskokatolická farnost Hodonice", "text": "Římskokatolická farnost Hodonice\n\nŘímskokatolická farnost Hodonice je územní společenství římských katolíků s farním kostelem svatého Jakuba Staršího v děkanátu Znojmo.\nV historických listinách je obec Hodonice připomínána poprvé roku 1281, kdy získali patronát zdejšího kostela křižovníci s červenou hvězdou na Hradišti svatého Hypolita u Znojma.\nFarnost spravují redemptoristé. Administrátorem excurrendo byl od 1. července 2009 P. Mgr. Tomasz Waściński, CSsR. Toho od začátku července 2017 vystřídal P. Mgr. Jan Sokulski, CSsR.\n\nDnem vzájemných modliteb farností za bohoslovce a bohoslovců za farnosti brněnské diecéze je 20. prosinec. Adorační den připadá na 20. srpen.\n\nVe farnosti se pravidelně koná tříkrálová sbírka, v roce 2014 se při ní vybralo v Hodonicích 29 561 korun a v Krhovicích 12 605 korun. O rok později činila vybraná částka v Hodonicích 27 654 korun, v Krhovicích 10 910 korun. Výtěžek sbírky v roce 2017 představoval v Hodonicích 32 624 korun.\n\n"}
{"id": "951024", "url": "https://cs.wikipedia.org/wiki?curid=951024", "title": "Legio", "text": "Legio\n\nLegio je hudební album skupiny Kárpátia. Vydáno bylo v roce 2013.\n\n"}
{"id": "951026", "url": "https://cs.wikipedia.org/wiki?curid=951026", "title": "A Száműzött", "text": "A Száműzött\n\nA Száműzött je hudební album skupiny Kárpátia. Vydáno bylo v roce 2013.\n\n"}
{"id": "951029", "url": "https://cs.wikipedia.org/wiki?curid=951029", "title": "Ondřej Novosad", "text": "Ondřej Novosad\n\nBrigádní generál Ing. Ondřej Novosad (* 17. prosinec 1962, Jeseník) je slovenský generál, od 10. září 2012 (podle životopisu 15. září) velitelem Pozemních sil Slovenské republiky.\nV roce 1982 absolvoval Vojenskou střední odbornou školu v Martinu. Potom v období 1982, až 1986 studoval na Vojenské vysoké škole ve Vyškově na Moravě a roku 1986 byl jmenovaný do hodnosti poručík jako voják z povolání. Po ukončení studia vykonával základní velitelské funkce v ženijním vojsku. Po ukončení postgraduálního studia na Vojenské akademii A. Zápotockého v Brně byl roku 1991 ustanovený do funkce velitele školy důstojníků v záloze. \n\nPo rozdělení Československa se roku 1993 stal ženijním náčelníkem v Žilině. Od roku 1997 do roku 2001 absolvoval různé štábní a jazykové kurzy na Slovensku i v zahraničí. V roku 2005, absolvoval kurz anglického jazyka ve Velké Británii. V letech 2007 až 2010 působil ve funkci velitele 2. mechanizované brigády v Prešově. V této funkci tehdejšího plukovníka Novosada prezident SR k 23. březnu 2008 jmenoval do první generálské hodnosti brigádní generál. V letech 2010 až 2012 byl zástupcem velitele Pozemních sil, 10./15. září 2012 se stal jejich velitelem.\n\n\n\n"}
{"id": "951031", "url": "https://cs.wikipedia.org/wiki?curid=951031", "title": "Kristýna Zelienková", "text": "Kristýna Zelienková\n\nKristýna Zelienková (* 6. srpna 1974 Uherský Ostroh) je česká politička a podnikatelka, v letech 2013 až 2017 poslankyně Poslanecké sněmovny PČR, v letech 2014 až 2016 zastupitelka města Berouna, bývalá členka hnutí ANO 2011.\n\nPo absolvování Gymnázia Uherské Hradiště (maturovala v roce 1992) vystudovala management cestovního ruchu na Univerzitě Jana Amose Komenského v Praze.\n\nOd roku 2001 působí v oblasti cestovního ruchu. Pracovala v mezinárodních hotelových řetězcích jako Marriott (přímo v USA), Hilton nebo Mandarin Oriental. V roce 2010 založila společnost Czech Hotel Consulting, s.r.o. se sídlem v Berouně, která se zabývá poradenstvím v oblasti ubytování a cestovního ruchu.\n\nKristýna Zelienková je vdaná a má dva syny, do změny trvalého bydliště žila v Berouně. Nyní působí ve Zlínském kraji.\n\nV roce 2012 se stala členkou hnutí ANO 2011, byla zároveň zvolena i místopředsedkyní Krajské organizace hnutí ANO 2011 ve Středočeském kraji. Ve volbách do Poslanecké sněmovny PČR v roce 2013 kandidovala na druhém místě kandidátky hnutí ANO 2011 ve Středočeském kraji a byla zvolena poslankyní. Vlivem preferenčních hlasů sice skončila nakonec třetí, ale vzhledem k zisku sedmi mandátů pro hnutí ANO 2011 ve Středočeském kraji to na vstup do Sněmovny pohodlně stačilo. V polovině roku 2016 však na členství v hnutí ANO 2011 rezignovala s tím, že důvody v brzké době oznámí.\n\nKristýna Zelienková byla zvolena za hnutí ANO, které slibovalo narovnání poměrů ve státní správě a v podnikatelském prostředí. Během práce poslankyně nabyla přesvědčení, že zájmem hnutí je především koncentrace politické moci a prosperita vybraných firem. Členství v hnutí ANO proto ukončila v roce 2016 a v dubnu 2017 se stala poslankyní TOP 09. Podle předsedy hnutí Andreje Babiše měla jiný názor na uprchlíky.\n\nV komunálních volbách v roce 2014 byla zvolena za hnutí ANO 2011 zastupitelkou města Berouna (uspěla díky preferenčním hlasům, když se posunula ze 4. na 3. místo, hnutí získalo ve městě 3 mandáty). Na jaře 2016 však změnila trvalé bydliště a mandát jí zanikl.\n\nVe sněmovně prosadila ukončení šikany řidičů ze strany České kanceláře pojistitelů. Podařilo se jí také změnit zákon o místních poplatcích, aby po dovršení plnoletosti nebyla automaticky uvalovaná exekuce na děti, za které rodiče neplatili odvoz odpadu. Pracuje také v Radě Evropy, která ji pověřila přípravou zprávy o politické krizi na Ukrajině. Věnuje se problematice migrace a považuje se za přesvědčenou eurooptimistku.\n\nVe volbách do Poslanecké sněmovny PČR v roce 2017 byla lídryní TOP 09 ve Zlínském kraji. Mandát se jí však obhájit nepodařilo.\n"}
{"id": "951032", "url": "https://cs.wikipedia.org/wiki?curid=951032", "title": "Primárky Evropské strany zelených pro volby do Evropského parlamentu (2014)", "text": "Primárky Evropské strany zelených pro volby do Evropského parlamentu (2014)\n\nPrimárky Evropské strany zelených pro Volby do Evropského parlamentu v roce 2014 byly první obdobné volby v evropské politické straně. Konaly se od listopadu 2013 do ledna 2014.\n\nV následujících volbách v roce 2018 byl zvolen pro výběr kandidáta jiný postup.\n\nPříznivci ESZ starší 16 let v nich na internetu vybírali, kteří dva politici povedou stranu do voleb na evropské úrovni. Vítěz primárek byl oficiálním kandidátem strany na předsedu Evropské komise. Dva nejúspěšnější kandidáti pak vedli kandidátskou listinu ve své zemi. Celkem kandidovali čtyři lidé a každý volič měl dva hlasy, přičemž mohl využít jeden či oba, ale nesměl je oba dát jednomu kandidátovi. Tito kandidáti museli předem získat podporu alespoň pěti zelených stran, které jsou členkami Evropské strany zelených (v Česku je to Strana zelených). Strana primárky pořádala, aby přiblížila politiku Evropské unie jejím občanům.\n\n"}
{"id": "951034", "url": "https://cs.wikipedia.org/wiki?curid=951034", "title": "Podiven", "text": "Podiven\n\nPodiven (Podivín) byl, podle svatováclavských legend, sluha a nejbližší spolupracovník svatého Václava.\n\nMěl být jediným pomocníkem, který Václavovi pomáhal při jeho nejzbožnějších činech, doprovázel ho na poutích, při pečení hostií a přípravě mešního vína. Podiven svého pána doprovázel na hostinu do Staré Boleslavi, podařilo se mu utéct, ale byl dostižen a oběšen. Po smrti zůstalo tělo viset neporušené a v průběhu času získal Podiven pověst blahoslavenosti. Podle pověsti měl být také pohřben vně kostela, kde spočinulo tělo sv. Václava. Takovéto tělo bylo později nalezeno a dnes je uloženo v chrámu svatého Víta.\n\nPrakticky všechny informace o Podivenově životě vycházejí ze svatováclavských legend a je velmi pravděpodobné, že řada detailů byla později přimyšlena pro zdůraznění slávy sv. Václava.\n\nZřejmě první legenda zmiňující Podivena je nejstarší latinská legenda \"Crescente fide\" (v druhé kapitole), která zmiňuje pouze bezejmenného panoše, který Václava provázel na nočních poutích od kostela ke kostelu. Jako jediný také Václavovi pomáhal při tajné přípravě chleba a vína pro nejsvětější svátost. \"Gumpoldova legenda\" (v osmé kapitole) popisuje podobně, pouze připojuje, že se jednalo o Václavova mladičkého nejmilejšího komorníka jménem Podiven a (v 26. kapitole) doplňuje, že Podiven po smrti pána značně naříkal, takže ho ze strachu nechal Boleslav oběsit, ovšem jeho tělo se po dva roky nerozkládalo a stále mu rostly vlasy a vousy, které poté šedivěly.\n\nNejpodrobnější životopis podává \"Kristiánova legenda\". Nejprve (v 6. kapitole) podobně jako předchozí legendy zmiňuje Kristián spolupráci Podivena a Václava, nicméně Kristián vyhrazuje celou 9. kapitolu o Podivenově životě a zázracích. Kristián Podivena nezmiňuje jako mladičkého panoše, či komorníka, jak to dělají předchozí legendy, ale jako vyzrálého muže, který byl správcem knížecího dvora (\"dispensator\"), který měl Václavovy družiníky také učit zpívat žalmy a psát. Po Václavově zavraždění utekl do Němec, kde přečkal vyvražďování Václavových přívrženců. Po uklidnění situace se vrátil do Čech, později navštívil Václavova vraha v lázni a zabil ho, načež utekl do lesa, kde byl zajat a oběšen. Po třech letech, kdy se tělo nerozkládalo a co se týče vlasů, vousů, nehtů se chovalo jako živé, byl pohřben na místě pověšení. Po pohřbu se nad hrobem zjevovala zář a lidé pohřbenému projevovali úctu, proto bylo tělo vyzvednuto a přesunuto do hrobu vně rotundy sv. Víta. Pán a služebník tak byli – odděleni pouze zdí – i po smrti blízko.\n\nBarokní legendistika ještě začlenila Podivena do příběhu Palladia země české. Tento zázračný obraz měl mít sv. Václav při sobě, když vykonal osudnou návštěvu u svého bratra, Podiven ho měl od umírajícího knížete převzít a schovat v lese při svém útěku.\n\nPrvní informace o pohřbu uvádí již Kristián, který nejprve uvádí první místo pohřbu na místě Podivenovy smrti (dovozuje se tedy, že byl pohřben snad v lese poblíž Staré Boleslavi) a poté byl přenesen ke zdi rotundy, kde již odpočíval sv. Václav. Dále ve své kronice uvádí Kosmas, že při stavbě Spytihněvovy baziliky (tedy v roce 1060) byly Podivenovy ostatky nalezeny a biskup Šebíř je nechal uložit v komoře s poklady, v roce 1124 snad tyto ostatky našel biskup Menhart a nechal je pohřbít ve věži baziliky mezi oltářem sv. Mikuláše a hrobem biskupa Gebharta.\n\nAle v roce 1911, při průzkumech základů, byly objeveny kosti zčásti vložené do zdi Spytihněvovy baziliky, tyto kosti byly uloženy v nové katedrále do ostatkové kaple.\n\n\n"}
{"id": "951038", "url": "https://cs.wikipedia.org/wiki?curid=951038", "title": "Jules Breton", "text": "Jules Breton\n\nJules Aldolphe Aimé Louis Breton (1. května 1827 Courrières, Pas-de-Calais – 5. července 1906 Paříž) byl francouzský malíř, představitel barbizonské školy a básník.\n\nNarodil se v malé francouzské obci Courrières. Ve věku čtyř let mu zemřela matka a proto byl vychován pouze otcem, správcem půdy bohatého statkáře. Oba žili v domě společně s dalšími rodinnými příslušníky, což v něm vytvořilo pouto k tradicím a lásku k rodné krajině, které v něm zůstaly po celý život.\n\nPrvní umělecké vzdělání získal v nedaleké škole poblíž Saint-Omer. V roce 1842 potkal malíře Félixe De Vigne, který rozpoznal jeho talent a přimluvil se za to, aby mohl studovat umění. O rok později odešel do Gentu, kde pokračoval v studiích na \"Royal Academy of Fine Arts\" u De Vigneho a belgického malíře Henri van der Haerta. V roce 1846 se přestěhoval do Antverp, kde byl žákem E. Ch. G. Wapperse a věnoval se studiu starých vlámských mistrů. Následující rok se odešel umělecky zdokonalovat do Paříže na školu École des Beaux-Arts, kde studoval u M. M. Drollinga. Mimo jiné sa tam stal přítelem Françoise Bonvina nebo Gustava Briona.\n\nTématy jeho malířského díla je zejména krajina, vesnice, polní práce nebo zemědělství. V roce 1854 se vrátil do rodné vesnice Courrières a začal vytvářet polními pracemi inspirovaný cyklus maleb, který byl následně umělecky oceněn a zasloužil se tak o začátek jeho kariéry. Byl pověřen státní uměleckou komisí k vytvoření dalších maleb, které byly pak od něho odkoupeny a dány k dispozici regionálním galeriím. V roce 1857 získal další jeho obraz cenu na pařížské umělecké výstavě \"Salon\". Následující rok se oženil s Elodie de Vigne, dcerou jednoho z jeho učitelů Félixe De Vigne. V roce 1859 se jim narodila dcera Virginie Demont-Breton.\n\nV sedmdesátých až devadesátých letech 19. století se těšil narůstající popularitě. Jeho poetické ztvárnění ženských polních prací bylo velmi oblíbené zejména ve Spojených státech. Kromě malování vlastních děl vytvářel rovněž reprodukce cizích starých maleb a vystavoval na mnoha výstavách. Celé jeho malířské dílo lze označit jako realistické a naturalistické a bývá zařazován k malířům barbizonské školy.\n\nByl také spisovatelem, napsal několik básnických sbírek (například \"Jeanne\") a prozaických děl s tématem jeho uměleckého života nebo životů malířů, které osobně znal, jako například \"Nos peintres du siècle\" (1900), \"Delphine Bernard\" (1902) nebo \"La Peinture\" (1904). Jako spisovatel byl povzbuzen svým přítelem José-María de Herediou a dále jej podpořil Victor Hugo, Eugène Fromentin nebo Anatole France. Naopak, byl cílem kritiky Charlese Baudelaira a Émila Zoly.\n\nV roce 1886 byl zvolen členem Institut de France, v roce 1889 se stal rytířem Řádu čestné legie a současně zahraničním členem londýnské Royal Academy of Arts.\n\nZemřel v roce 1906 v Paříži a je pohřben na hřbitově Montparnasse. Jeho bratr Emile a dcera Virginie byli rovněž malíři. V roce 1912 po něm byla v pařížském 13. obvodě pojmenována ulice.\n\n\n\n"}
{"id": "951039", "url": "https://cs.wikipedia.org/wiki?curid=951039", "title": "Římskokatolická farnost Popice u Znojma", "text": "Římskokatolická farnost Popice u Znojma\n\nŘímskokatolická farnost Popice u Znojma je územní společenství římských katolíků s farním kostelem svatého Zikmunda v děkanátu Znojmo.\nPrvní zmínka o obci se datuje k 6. červnu roku 1252 na listině Přemysla Otakara, na které potvrzuje Popice jako majetek Rytířského řádu křižovníků s červenou hvězdou z Hradiště u Znojma. Farní kostel byl postaven v 70. letech 16. století, jeho věž v roce 1752. Má dva oltáře: hlavní sv. Zikmunda a pobočný Panny Marie Pomocné. Kostel byl opraven v roce 1847, kdy byla také nově pokryta věž. \nAdministrátorem excurrendo je od 5. února 2002 P. Josef Hudec, OCr.\nDnem vzájemných modliteb farností za bohoslovce a bohoslovců za farnosti brněnské diecéze je 22. duben. Adorační den připadá na 29. srpna.\n\nVe farnosti se koná Tříkrálová sbírka.V roce 2017 činil její výtěžek 5 059 korun.\n\nFara nebyla obývaná knězem, roku 2008 ji začali opravovat za přispění dotace Ministerstva kultury manželé Venutovi a nyní používají k bydlení. Po rekonstrukci fara plní také svůj účel místa setkávání. Od začátku školního roku 2009/2010 se zde vyučuje i náboženství.\n\n"}
{"id": "951043", "url": "https://cs.wikipedia.org/wiki?curid=951043", "title": "Roswitha z Gandersheimu", "text": "Roswitha z Gandersheimu\n\nRoswitha z Gandersheimu, také Hrotswitha, původně patrně Hrotsvit (kolem 930 - po 973 Gandersheim) byla německá řeholnice, latinská básnířka a spisovatelka, autorka prvních středověkých dramat vůbec. Žila v klášteře Gandersheim ve středním Německu. \n\nO jejím životě víme jen z nahodilých zmínek v předmluvách jejích spisů. Pocházela patrně z vysoké šlechtické rodiny a do kláštera přišla jako velmi mladá. Studovala tam pod vedením abatyše Gerbergy, neteře císaře Oty I., latinskou literaturu křesťanskou i klasickou (Vergilius, Ovidius a hlavně Terentius, kterým se přímo inspirovala). Nevíme ani, kdy zemřela - jisté je jen to, že roku 973 byla ještě na živu.\n\nSvé dílo psala latinsky a uspořádala do tří knih, které obsahují prozaický úvod a vlastní obsah v elegantní klasické formě hexametrů a pentametrů. První kniha obsahuje osm veršovaných legend o Panně Marii a starokřesťanských světcích. Ve druhé knize je šest \"dramat\", která v klášterní četbě nahradila frivolní dramata Terentiova. Většinou se jedná o veršované příběhy o lásce a o křesťanské ctnosti a statečnosti, podané jako dialogy. Třetí kniha obsahuje dvě veršované kroniky, jednu o císaři Otovi (\"Gesta Odonis\"), zachycující léta 919-965, a druhou o založení kláštera, která zachycuje období 846-919.\n\nKoncem 15. století objevil norimberský humanista Konrad Celtis v knihovně kláštera sv. Emmerama v Řezně rukopis jejích básní, což vyvolalo velké nadšení. Konečně měli Němci tak staré a dokonalé latinské básně jako doklad dávné vzdělanosti. Roku 1501 dílo vyšlo v Norimberku s ilustracemi z dílny A. Dürera. Od 19. století se Roswitha stala argumentem v debatách o vzdělanosti žen, snažili se jí využít němečtí nacionalisté i genderové hnutí a po roce 1973 se stala symbolem města Gandersheimu, které pořádá její festival a uděluje její cenu. Planetka 615 se jmenuje Roswitha. \n\n"}
{"id": "951046", "url": "https://cs.wikipedia.org/wiki?curid=951046", "title": "RE Mouscron", "text": "RE Mouscron\n\nRE Mouscron (celým názvem Royal Excelsior Mouscron) byl belgický fotbalový klub z města Mouscron. Založen byl roku 1964 sloučením Stade Mouscron a A.R.A. Mouscron, a zanikl roku 2009. Domácím hřištěm byl Stade Le Canonnier s kapacitou 11 300 míst.\n\nV březnu 2010 se zformoval nový klub s názvem Royal Mouscron-Péruwelz (sloučením zkrachovalého RE Mouscron a blízkého klubu RRC Peruwelz), který byl zařazen do belgické čtvrté ligy.\n\n\n\n\n"}
{"id": "951048", "url": "https://cs.wikipedia.org/wiki?curid=951048", "title": "Roháček jedlový", "text": "Roháček jedlový\n\nRoháček jedlový (\"Ceruchus chrysomelinus\" Hochenwarth, 1785) je 12–18 mm velký brouk z čeledi roháčovitých, který je evropským endemitem. V České republice se vyskytuje velmi vzácně a je klasifikován jako kriticky ohrožený druh.\n\nDorůstá délky 12–18 mm, tělo je černě zbarvené. Samci mají hlavu stejně širokou jako hrudní část, mandibuly jsou velmi výrazné se světlými chloupky na vnitřní straně. Samička má hlavu i mandibuly celkově užší a menší. Larva se vyvíjí dva až tři roky v trouchnivém a zetlelém dřevu kmenů jedle nebo smrku, někdy též břízy, borovice nebo buku. Dospělci se líhnou v létě a přes zimu zůstávají v kmenech. \n\nVýskyt roháčka je vázán na chladnější, vlhké a věkovité přirozené lesní porosty, jejichž rozloha se v Evropě zmenšuje a současné lokality jsou fragmentovány. Předpokládaná rozloha území celkového výskytu nepřesahuje 2000 km.\n\nNevyskytuje se na Britských ostrovech, ve Finsku, Švédsku, Itálii a Německu je velmi vzácný. V České republice je roháček jedlový klasifikován jako kriticky ohrožený druh a vyskytuje se pouze na několika málo lokalitách; například v NPR Růžák, NPP Pravčická brána, v Českém lese, Jeseníkách, Beskydech a na Šumavě.\n\n"}
{"id": "951053", "url": "https://cs.wikipedia.org/wiki?curid=951053", "title": "Jezdectví na letních olympijských hrách", "text": "Jezdectví na letních olympijských hrách\n\nJezdectví mělo svou olympijskou premiéru na letních olympijských hrách 1900 v Paříži. Poté zmizelo z pořadu her až do roku 1912; od toho roku se objevuje na každých letních olympijských hrách. Současné olympijské jezdecké disciplíny jsou drezura, všestrannost a parkurové skákání. V každé disciplíně jsou udělovány jak individuální, tak týmové medaile. Ženy a muži závodí společně za stejných podmínek.\n\n"}
{"id": "951058", "url": "https://cs.wikipedia.org/wiki?curid=951058", "title": "Ultrazvuková čistička", "text": "Ultrazvuková čistička\n\nUltrazvuková čistička je zařízení, které využívá ultrazvuk k odstraňování nečistot z povrchu členitých předmětů. Využívá se ve všech odvětvích průmyslu, ale také v lékařství a domácím prostředí.\n\nZákladní části ultrazvukové čističky:\n\nČištění ultrazvukem je fyzikální proces, využívající ultrazvuku. Proces probíhá na rozhraní povrchu čištěného předmětu a kapalného čisticího média. Nečistoty jsou rozrušeny a následně odplaveny z předmětu pomocí mechanické energie. Zdrojem mechanické energie je ultrazvukový měnič, který je umístěn na dně vany. Úkolem měniče je přivedenou vysokofrekvenční energii z generátoru transformovat na mechanicko-akustické kmity, které prostřednictvím dna vany vytvoří v kapalině homogenní ultrazvukové pole. Při průchodu kapalinou (médiem) způsobuje ultrazvuk intenzivní kmitání molekul, zahřívání kapaliny a vznik miniaturních bublinek v místech, kde střídavý akustický tlak má záporné hodnoty. Vlivem podtlaku bublinky postupně expandují a při opačné polaritě se prudce smršťují a zanikají. Tato místa označujeme jako tzv. kavitační centra. V jejich okolí dochází k rychlému nárůstu teploty a k tlakovým vlnám o vysoké energii, které díky tomuto periodickému střídání akustického tlaku a podtlaku narušují vazby mezi povrchem čištěného předmětu a nečistotami. Tento proces se nazývá kavitace.\n\nKmitočtu:\n\nNižší frekvence (20 až 25 kHz) mají vyšší erozivní účinky, působí agresivněji a jsou vhodné na silně znečistěné a velké součásti. Využívají se pro robustní čištění věcí, jako jsou bloky motorů, velké kovové odlitky nebo velmi mastné předměty. Jsou však méně absorbovány čisticím médiem a čištěnými předměty.\n\nVyšší frekvence (35 až 70kHz) se využívají pro všechny běžné čištění, jako jsou čištění strojních částí, optiky, plošných spojů, domácích předmětů, mincí, šperků apod.\nFrekvence od 70kHz do 200kHz se využívají pro čištění velmi jemné optiky a předmětů, které obsahují dutiny o velmi malém průměru, protože ultrazvuk vyšších frekvencí má schopnost pronikat i do nepatrných otvorů a spár.\n\nNejvyšší frekvence (400 -800kHz i vyšší) jsou však již pro běžnou praxi nepoužitelné a používají se pouze pro speciální čisticí aplikace (při výrobě citlivých elektronických součástek). Pro běžné čištění se nejčastěji využívají frekvence od 24 do 43 kHz.\n\nTeplotě:\n\nMnoho čisticích procesů je nejefektivnějších při vyšších teplotách - využívá se přídavné topení.\n\nZahřátí kapaliny v nádrži ultrazvukové čističky výrazně přispívá k vyššímu efektu čištění. Zahřátá voda obsahuje menší množství vzduchu (vzduchových bublin), které reagují s vytvářenými vakuovými bublinami. Čím méně vzduchu obsahuje médium, tím lepší je čisticí efekt. Maximální teplota čisticího média bývá přibližně 80% teploty varu kapaliny. V případě vody je teplota 80°C. Optimální teplota při čištění je zpravidla 50°C až 65°C.\n\nObjemu čisticí vany:\n\nObjem vany se volí tak, aby čištěné předměty byly dokonale ponořené. Hmotnost čištěných předmětů nesmí přesáhnout polovinu hmotnosti čisticí lázně, aby došlo k efektivnímu využití účinků ultrazvuku. V opačném případě nelze zaručit kvalitu a dobu čištění.\n\nVýkonu ultrazvukového generátoru:\n\nS objemem vany úzce souvisí potřebný výkon generátoru. Závislost mezi objemem a potřebným výkonem na jednotku objemu (Watt/litr) není úměrná. Potřebný výkon na jednotku objemu se nelineárně snižuje se stoupajícím objemem.\n\nVolbě pracovní kapaliny - čisticího média:\n\nČisticí chemické roztoky podporují kavitaci, snižují povrchové napětí vody a rozpouští nečistoty, respektive s nimi reagují. Volba média závisí na druhu nečistoty a materiálu čištěného předmětu.\n\nVlastnosti čisticího média:\n\nV rámci standardního čištění předmětů se jako čisticí kapalina používá zpravidla voda se saponátem, nebo roztok běžné jedlé sody ve vodě. Pokud je nutné hlubší čištění, je možné využít roztok vody s octem, nebo s kyselinou citronovou. Mírně alkalický roztok pro ultrazvukové čištění je vhodný pro čištění mastných částí. Slabě kyselý ultrazvukový čisticí roztok je vhodný pro odstraňování rzi a jiných oxidů.\n\nDemineralizovaná voda:\n\nPokud je čisticí vana napuštěna vodou z vodovodního řadu nebo jiného zdroje, obsahuje relativně velké množství rozpuštěných plynů, především vzduchu. Protože plyn je, na rozdíl od kapalin, stlačitelný, po přivedení ultrazvuku začne pružit a tím do značné míry potlačí vznik kavitačních účinků. Proto je potřeba pro čištění používat demineralizovanou vodu.\n\nOdplynování kapaliny = „staření“ čerstvých destilátů:\n\nZ principu kavitace vyplývá, že při ní dochází ke vzniku mikroskopických vakuových bublin. Ty reagují s bublinami rozpuštěných plynů v kapalině a vzájemně anihilují. Dochází k jejich zničení za úniku plynu rozpuštěného v kapalině. Proto se ve výrobnách destilátů a pálenicích hojně využívá vhodná ultrazvuková čistička. Pomocí ní jsme schopni odplynovat destilát ihned po stočení a následně vyzkoušet jeho kvalitu.\n\nMezi nečistoty, které je ultrazvuková čistička schopná zpracovat patří:\n\nČištěné předměty se nikdy nepokládají přímo na dno vany, a proto se využívá vloženého čisticího koše. V případě položení předmětu na dno, by čištění nebylo optimální a mohlo by také dojít k poškození dalších součástí (ultrazvukových měničů) připevněných ke dnu.\n\n\n\n\n"}
{"id": "951060", "url": "https://cs.wikipedia.org/wiki?curid=951060", "title": "Egmont (Beethoven)", "text": "Egmont (Beethoven)\n\nOuvertüre Egmont und Musik-Szene Op. 84 je předehra a scénická hudba, kterou napsal Ludwig van Beethoven mezi říjnem 1809 a červnem 1810. Dílo mělo premiéru 15. června 1810 ve vídeňském Dvorním divadle \"(Hoftheater)\", které Beethovena o napsání této skladby v roce 1809 požádalo. Dirigentem při premiéře byl sám Beethoven. \n\nPředehru \"Egmont\" a scénickou hudbu složil Beethoven pro stejnojmenné drama (1787) významného německého básníka Johanna Wolfganga von Goethe. Beethoven v \"Egmontovi\" nalezl spojitosti se svými politickými názory, a navíc byl Goetheho velkým obdivovatelem. Goethe byl naopak potěšen, když mu Beethoven své dílo zaslal; obdržel je v lednu 1812. Samotného Beethovena pak Goethe označil za „pozoruhodného génia“. Goethe zastával názor, že při podobných projektech skladatel málokdy zcela pronikne do básníkova záměru. V zásadě odmítal melodrama, avšak u Beethovenova Egmonta nalezl jisté \"zrcadlení\" svých intencí. Při recitaci \"Egmontova monologu v žaláři\" přátelům koncem září 1820 dodal: „Zde ovšem je, jak jsem naznačil, hudební doprovod žádoucí, a Beethoven s obdivuhodnou geniálností pochopil mé intence“'\n\nHrdina nizozemského boje za samostatnost Lamoraal Egmont (1522–1568) svou urozeností patří do starého světa a počítá s tím, že král bude jeho pravidla ctít. Vévoda z Alby však využije plnou moc, kterou ho obdařil král, a nechává Egmonta zavřít a popravit. Smrtí hrdiny končí Goethova tragédie, ale divák ví, že boj za svobodu musí pokračovat dál. Egmont se díky Goethovi stal dobovým symbolem boje za svobodu proti vrchnosti, čehož se drží i Beethovenovo dílo.\n\n\n\n"}
{"id": "951066", "url": "https://cs.wikipedia.org/wiki?curid=951066", "title": "Rupnik", "text": "Rupnik\n\nRupnik je příjmení, které má více nositelů:\n\n"}
{"id": "951067", "url": "https://cs.wikipedia.org/wiki?curid=951067", "title": "Bělohradský", "text": "Bělohradský\n\nBělohradský je příjmení, které má více nositelů:\n\n"}
{"id": "951069", "url": "https://cs.wikipedia.org/wiki?curid=951069", "title": "Kanabichromen", "text": "Kanabichromen\n\nKanabichromen (; CBC) je látka patřící mezi kanabinoidy, tj. látky vyskytující se v rostlině konopí. CBC je vedle THC a CBD v konopí jedním z nejvíce zastoupených kanabinoidů. Vědecké výzkumy zaměřené na CBC ukazují, že tento nepsychoaktivní kanabinoid má výrazné antibakteriální, protizánětlivé a analgetické účinky, pomáhá při depresích, stimuluje růst mozkových buněk (neurogeneze) a má kladný efekt při prevenci a léčbě snížené pohyblivosti střev. \n"}
{"id": "951079", "url": "https://cs.wikipedia.org/wiki?curid=951079", "title": "Oscilometrická metoda", "text": "Oscilometrická metoda\n\nOscilometrická metoda je jednou z metod neinvazivního měření krevního tlaku. \n\nMetoda je založena na měření amplitudy změn tlaku v natlakované manžetě.\n\nPři měření je na horní končetinu, typicky na paži či zápěstí, umístěna manžeta, která je natlakována na hodnotu, při které je tepna bezpečně zaškrcena a krev v ní neproudí. Během snižování tlaku v manžetě dochází k periodickým změnám tlaku. Tyto změny tlaku jsou způsobeny objemovou pulsací v tepnách. Tyto oscilace se přes natlakovanou manžetu přenášejí do měřícího přístroje, kde se vyhodnocují.\n\nAmplituda těchto pulsací je závislá na rozdílu tlaku uvnitř a vně tepny. Amplituda je největší, pokud je tlak v zaškrcené tepně stejně velký jako tlak v natlakované manžetě. Maximum amplitudy oscilací tepny nastává při středním arteriálním tlaku (MAP). Hodnota tlaku, při které oscilace začínají narůstat, odpovídá hodnotě systolického tlaku, naopak hodnota měřeného tlaku při zániku poklesu oscilací odpovídá hodnotě tlaku diastolickému. \n\nKrevní tlak je určován nepřímo ze znalosti polohy maxima intenzity oscilací pomocí různých algoritmů. Základní algoritmus určení tlaku vychází z poměrové metody. Ze změřené hodnoty maximální amplitudy oscilací a pomoci dvou empirických konstant, 0,55 pro systolický a 0,85 pro diastolický tlak, se určí hodnoty krevního tlaku.\n\nSBP = 0.55 * MAP\n\nDBP = 0.85 * MAP\n\nkde\n\nSBP - Systolic Blood Pressure = systolický krevní tlak\n\nDBP - Diastolic Blood Pressures = diastolický krevní tlak \n\nMAP - Mean Arterial Pressure = střední hodnota krevního tlaku \n\nTato metoda neměří přímo systolický a diastolický tlak, ale pouze střední krevní tlak. Ostatní tlaky jsou dopočítány. Správnost výsledků závisí na vhodnosti volby konstant, kterými se násobí střední tlak. Metoda může dávat nepřesné výsledky, trpí-li měřená osoba arytmií, či jiným atypickým průběhem srdeční činnosti. Metoda je díky malým nárokům na obsluhu vhodná pro domácí orientační měření krevního tlaku.\n\n"}
{"id": "951080", "url": "https://cs.wikipedia.org/wiki?curid=951080", "title": "Salacia reticulata", "text": "Salacia reticulata\n\nSalacia reticulata je medicínsky využívaná rostlina z čeledi jesencovitých, vyskytující se v Indii a na Srí Lance. Její srí-lanský název zní \"Kothala himbutu\".\nRostlina obsahuje látky, které přispívají ke snižování hladiny krevního cukru. V ajurvédské medicíně jsou využívány její extrakty nebo čaje, především z kořenů a kůry, využívá se jako podpora při diabetu a obezity. Potenciál této rostliny je předmětem mnoha studií zejména v asijských zemích (Indie, Japonsko). Extrakt Salacia reticulata byl zkoumán pro anti-diabetické účinky in vitro a také in vivo.\nSalacia reticulata je velký keř se zelenými listy, zelenožlutými květy a kulovitými plody (1,6 - 3,8 cm v průměru), které jsou ve zralosti růžové až oranžové, semena jsou žlutá.\n"}
{"id": "951085", "url": "https://cs.wikipedia.org/wiki?curid=951085", "title": "Ocasovský vrch", "text": "Ocasovský vrch\n\nOcasovský vrch (487 m n. m.) je vrch na okraji okresu Česká Lípa Libereckého kraje, ležící v členité oblasti asi 2 km jihozápadně od města Osečná, na katastrálním území vsi Náhlov.\n\nJe to vrch ve tvaru nesouměrného kužele s příkrými severními a mírnými jižními svahy, tvořený křemennými pískovci. Severovýchodním směrem navazuje další pískovcový kopec, Lázeňský vrch (481 m). Mezi nimi, v orientaci JV–SZ, prochází čedičovitá žíla, která na sz. konci vytvořila blízký Kavčí kopec (427 m). Vrch je zalesněný převážně jehličnatými porosty.\n\nVrch náleží do celku Ralská pahorkatina, podcelku Zákupská pahorkatina, okrsku Kotelská vrchovina, podokrsku Děvínská pahorkatina a Holičské části, jejíž je to nejvyšší vrchol.\n\nAutomobilem se dá nejblíže dopravit na parkoviště u silnice do bývalých Holiček nebo do osady \"Podvrší\" u Lázní Kundratice. Z osady vede severně od Ocasovského vrchu červená turistická značka  k vrchu Děvín. Z obou míst se dá po několika lesních cestách vystoupat na vrchol.\n"}
{"id": "951088", "url": "https://cs.wikipedia.org/wiki?curid=951088", "title": "Czech Hobbiton", "text": "Czech Hobbiton\n\nCzech Hobbiton (Český Hobitín) se nachází v Orlických horách v osadě Šediviny. Jsou zde vybudovány hobití nory, hospoda \"Zelený drak\" a obydlí \"U Sudu\" na motivy \"Pána prstenů\" a dalších děl J. R. R. Tolkiena a filmů Petera Jacksona. Vše se nachází na soukromém pozemku. Jedná se o filmové kulisy k fanouškovskému filmu Stíny Kraje. Jejich autorem je Svatoslav Hofman.\n\nStředozem je pro autora od malička srdeční záležitostí. Podobný projekt je ve světě unikátní. Existují obydlí inspirovaná Tolkienem a také filmový komplex na Novém Zélandu v městečku Matamata. Nic v podobném rozsahu ale zatím nikde jinde nanajdete. Czech Hobbiton, jak tvůrce místo nazval, vznikal postupně od roku 2012 během víkendů. Autor jej stavěl vlastníma rukama. Použitým materiálem byl z většiny nepotřebný odpad. Okna z roštu postelí, lustr ze starého kola od vozu, prkna ze zbytků starých plotů. K typickým kulatým stavbám ze dřeva patří i bizarní plůtky a zahrádky s květinami a bylinkami.\n\nČeský Hobitín byl postavený speciálně pro fanouškovský film Stíny Kraje. Jedná se o krátký snímek ze světa Středozemě. Svatoslav Hofman je nejen výtvarník kulis, ale zároveň kameraman snímku, který režíruje Jaroslav Kejzlar. \n\n"}
{"id": "951089", "url": "https://cs.wikipedia.org/wiki?curid=951089", "title": "Římskokatolická farnost Modlany", "text": "Římskokatolická farnost Modlany\n\nŘímskokatolická farnost Modlany (lat. \"Modlana\") je územní společenství římských katolíků v Modlanech a okolí. Organizačně spadá do teplického vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nV roce 1384 byla v místě plebánie. Matriky jsou vedeny od roku 1685. Od roku 1786 zde byla kanonicky zřízena lokálie. Farnost byla zřízena od roku 1853.\n\n\"Začátek působnosti jmenovaného ve správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Teplice v Čechách, jehož součástí je i farnost Modlany, která je tak spravována \"excurrendo\".\n\n\n"}
{"id": "951096", "url": "https://cs.wikipedia.org/wiki?curid=951096", "title": "Persicaria wallichii", "text": "Persicaria wallichii\n\nPersicaria wallichii (syn. \"Polygonum wallichii\") je druh rdesna, pocházející z Asie.\n\nInvazita himálajské křídlatky je 80 bodů. Počítá se na základě ekologického dopadu druhu na prostředí, biologických atributů a rozšiřování.\nStupnice invazity má hodnoty od 0 do 100, kde 0 představuje rostlinu, která nepředstavuje žádnou hrozbu pro původní ekosystém a 100 představuje rostlinu, která je pro původní ekosystém vážným ohrožením.\nJedná se o vytrvalou rostlinu, která roste z plazivých oddenků do výšky až 2 m. Stonky jsou četné, lysé se střídavým větvením. Listy jsou zelené, kopinaté, 9 – 22 mm dlouhé a 2,8 až 7,8 cm široké, se srdčitou nebo uťatou bází, na vrcholu špičaté. Listy jsou na líci lysé nebo chlupaté, na rubu chlupaté přinejmenším na okrajích nebo žilkách. Květy jsou bílé až růžové, vonné, 3 – 5 mm dlouhé. Okvětní lístky jsou oválné až vejčité a 2,2 až 3,8 mm dlouhé. Semena jsou hnědá, 2,1 až 2,5 mm dlouhá a 1,3 až 1,8 mm široká.\n\nRdesno \"Persicaria wallichii\" tvoří husté porosty dosahující výšky až 2 m, díky čemuž vytváří vyšší vrstvu stínící nižším původním porostům, které mají tak nedostatek slunečního záření a příliš se jim nedaří. Tím původní druhy rostlin vytlačuje. Tento druh může také omezovat růst stromů a tak tvořit vůbec nejvyšší vrstvu porostů. Také dokáže způsobit snížení kvality masa ryb a divoké zvěře, která se živí hmyzem, jehož potravou může být například pyl křídlatky.\nKřídlatka himálajská snižuje dostupnost živin v půdě. Tím soutěží se stromy, které vytěsňuje a může tak snižovat stínivost podél toku řek.\n\nKřídlatka himálajská se rozmnožuje sexuálně semeny a vegetativně z rozsáhlých oddenků. Rozmnožování semeny je spíše vzácné. Délka času, jakou jsou semena schopna strávit životaschopná v půdě, není známa.\nRoste nejlépe na osluněných místech, v zastíněných se jí moc nedaří. Obvykle se vyskytuje ve vlhkých oblastech narušených silnicemi, odpadním potrubím, řekami, záplavami a u polí.\nSemena jsou šířena především vodními toky, které je unášejí po proudu. Takto se toto rdesno může velmi efektivně rozšiřovat podél celého vodního toku.\nRostlina se pěstuje jako okrasná trvalka v zahradách, odkud mnohdy uniká do volné přírody.\nNejsou zatím ve větší míře známy.\nTento druh toleruje mnohé druhy půdních typů od běžné hlíny, písek, štěrk až po hrubé kamení a to s pH až do 7,4.\n"}
{"id": "951098", "url": "https://cs.wikipedia.org/wiki?curid=951098", "title": "Římskokatolická farnost Štítary na Moravě", "text": "Římskokatolická farnost Štítary na Moravě\n\nŘímskokatolická farnost Štítary na Moravě je územní společenství římských katolíků s farním kostelem svatého Jiří v obci Štítary v děkanátu Vranov.\nŠtítary patří mezi nejstarší obce Znojemska, existovaly pravděpodobně již kolem roku 1000. První ověřenou zmínkou je listina z roku 1346. Roku 1706 postihla obec katastrofa v podobě požáru způsobeného bleskem. Oheň se rozšířil na celou obec včetně kostela a fary. Kostel i fara byly nákladem obce znovu zřízeny, ale při požáru byly zničeny mnohé cenné kostelní památky a spisy pojednávající o historii obce.\nFarnost spravuje FATYM. Od 1. července 1996 je administrátorem excurrendo R. D. ThLic. Marek Dunda Th.D.\n\nZ farnosti (konkrétně ze Šumné) pocházel P. Josef Hinterhölzl (1915 - 2013), člen Koinótés.\nDnem vzájemných modliteb farností za bohoslovce a bohoslovců za farnosti brněnské diecéze je 15. duben. Adorační den připadá na 30. září.\n\nFATYM vydává čtyřikrát do roka společný farní zpravodaj (velikonoční, prázdninový, dušičkový a vánoční) pro farnosti Vranov nad Dyjí, Přímětice, Bítov, Olbramkostel, Starý Petřín, Štítary na Moravě, Chvalatice, Stálky, Lančov, Horní Břečkov, Prosiměřice, Vratěnín, Citonice, Šafov, Korolupy, Těšetice, Lubnice, Lukov, Práče a Vratěnín.\n\nVe farnosti se koná tříkrálová sbírka, v roce 2015 se při ní vybralo ve Štítarech 7 535 korun, v Šumné 11 390 korun.V roce 2017 činil její výtěžek ve Štítarech 7 220 korun a v Šumné 12 952 korun. Při sbírce v roce 2019 dosáhl výtěžek ve Štítarech 9 025 korun, v Šumné 14 568 korun. \n\n"}
{"id": "951100", "url": "https://cs.wikipedia.org/wiki?curid=951100", "title": "Trýzel malokvětý", "text": "Trýzel malokvětý\n\nTrýzel malokvětý (\"Erysimum cheiranthoides\"), v České republice rostoucí druh rodu trýzel, je planě rostoucí a za plevel považována středně vysoká, žlutě kvetoucí bylina.\n\nDruh je široce rozšířen v mírném podnebné pásu Evropy a Asie, zavlečen byl i do Severní Ameriky. Po pevnině se šířil hlavně s rozvojem silniční a železniční dopravy, v nových oblastech vyrůstal nejdříve podél cest a tratí.\n\nJe to rostlina která neklade na stanoviště zvláštní nároky, jejím biotopem jsou mokřady nebo břehy vodních toků a nádrží stejně jako pole, úhory, vinice, zahrady a parky, úspěšně roste i na skládkách kompostu, rumištích a taktéž na okrajích cest nebo i na železničních náspech. Je poměrně vlhkomilný, v suchých místech se vyskytuje jen řídce a přechodně, stejně tak jako v chladných oblastech.\n\nJednoletá nebo řidčeji ozimá bylina s asi 0,3 až 0,8 m vysokou lodyhou která vyrůstá z často zprohýbaného, bílého až nafialovělého kořene až 1 cm tlustého. Přímá, pevná, oblá, jemně rýhovaná lodyha asi 0,5 cm tlustá je obvykle jen v horní části spoře rozvětvená, mívá barvu zelenou až nafialovělou a je řídce porostlá drobnými přitisklými chloupky. Vyrůstají na ní krátce řapíkaté, zelené až zelenožluté listy, až 5 cm dlouhé a 1 cm široké, které mívají čepele podlouhlé až obkopinaté, u báze zúžené a na konci špičaté s okrajem celistvým nebo oddáleně mělce zubatým; porostlé jsou drobnými, několikaramennými chloupky.\n\nListeny květů mají jen kratičké řapíky, stopky květů dlouhé okolo 1 cm obvykle od vřetene šikmo odstávají. Oboupohlavné čtyřčetné květy vytvářejí hroznovité květenství které se za plodů prodlužuje. Lístky kalichu jsou asi 2,5 mm dlouhé. Na vrcholu zaoblené zlatožluté korunní lístky mívají rozměry 3 až 5,5 × 1,5 až 2 mm. Šest holých bělavých nebo žlutých tyčinek 3 až 4 mm dlouhých nese podlouhle prašníky. V nazelenalém, chlupatém semeníku bývá 30 až 55 vajíček, štíhlá čnělka je zakončena hlavičkovitou nebo dvoulaločnou bliznou. Ploidie trýzele malokvětého je 2n = 16.\n\nRozkvetá obvykle od května do září a bývá opylován létajícím hmyzem nebo samosprašně. Plody v řídkém plodenství jsou podélné, na průřezu 4hranné, asi 2,5 cm dlouhé a 1 mm tlusté šešule s jednožilnými chlopněmi které vyrůstající na tenkých rozložitých až rovnovážně odstálých, asi 1 cm dlouhých stopkách. Oblá až vřetenovitá, žlutohnědá, neokřídlená semena, průměrně 1,3 × 0,7 mm velká, jsou v pouzdru umístěna v jedné řadě.\n\nTrýzel malokvětý, rozmnožující se výhradně semeny, vytvoří na jedné rostlině i několik tisíců semen, ta klíčí nepravidelně a podržují si klíčivost po dlouhou dobu. Nejspolehlivěji vyklíčí z povrchu, z hloubky 4 cm již ne, optimální teplota pro klíčení je 20 až 30 °C. Pokud rostlinka vyklíčí již na podzim, přežije zimní období ve formě přízemní růžice jako hemikryptofyt a brzy z jara vykvete a ještě před příchodem plného léta dozrají semena a vysemení se. Pokud semeno vyklíčilo až na jaře, kvete rostlina později a často až do příchodu chladného podzimu.\n\nTento druh je poměrně variabilní a mnohá taxonomická zařazení rostlin jsou přinejmenším sporná, hlavně jsou problémy u rostlin rostoucích v Novém světe. Někteří autoři naopak rozdělují druh s ohledem na vzrůstnost a jednoletost či ozimost na dva poddruhy:\n\n\n \n"}
{"id": "951102", "url": "https://cs.wikipedia.org/wiki?curid=951102", "title": "Bohemikum (bohemistika)", "text": "Bohemikum (bohemistika)\n\nBohemikum (mn. č. \"bohemika\") je označení českého slova v cizojazyčném textu. Tento význam se nejčastěji používá v souvislosti s ojedinělými česky psanými fragmenty v latinské Kosmově kronice, především osobními jmény a místopisnými názvy.\n\nPokročilejším stádiem ve vývoji literatury jsou potom bohemismy – slovní spojení či věty.\n"}
{"id": "951103", "url": "https://cs.wikipedia.org/wiki?curid=951103", "title": "Bohemikum", "text": "Bohemikum\n\nSlovo bohemikum (mn. č. \"bohemika\") má několik významů:\n\n\n"}
{"id": "951105", "url": "https://cs.wikipedia.org/wiki?curid=951105", "title": "Římskokatolická farnost Radovesice", "text": "Římskokatolická farnost Radovesice\n\nŘímskokatolická farnost Radovesice (lat. \"Radovessicium\") je územní společenství římských katolíků v okolí zaniklé obce Radovesice u Bíliny. Organizačně spadá do teplického vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nFarnost existovala již před rokem 1384. Její existence byla přerušena v důsledku husitských válek. Matriky jsou zde vedeny od roku 1699. Do roku 1787 bylo území farnosti administrováno z Bíliny. Roku 1787 se toto území stalo lokálií. Roku 1853 byla v místě kanonicky zřízena opět farnost.\n\n\"Začátek působnosti jmenovaného ve správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Teplice v Čechách, jehož součástí je i farnost Radovesice, která je tak spravována \"excurrendo\".\n\n\n"}
{"id": "951120", "url": "https://cs.wikipedia.org/wiki?curid=951120", "title": "John Wark", "text": "John Wark\n\nJohn Wark (* 4. srpen 1957, Glasgow) je bývalý skotský fotbalista. Hrával na pozici záložníka.\n\nZa skotský národní tým odehrál 29 utkání a vstřelil 7 branek. Zúčastnil se s ním mistrovství světa roku 1982.\n\nS Ipswich Town vyhrál v sezóně 1980/81 Pohár UEFA. Se čtrnácti brankami byl i nejlepším střelcem tohoto ročníku Poháru UEFA. S Livepoolem se probojoval do finále Poháru mistrů evropských zemí 1984/85. Stal se s ním dvakrát mistrem Anglie (1983–84, 1985–86). S Leedsem vybojoval FA Cup (1978).\n\nRoku 1981 byl v anketě PFA vyhlášen nejlepším fotbalistou Anglie. Ve stejném roce se v anketě o nejlepšího fotbalistu Evropy Zlatý míč umístil na devátém místě a získal též cenu Bravo (udělovanou italským týdeníkem \"Guerin Sportivo\") pro nejlepšího mladého fotbalistu Evropy.\n\nRoku 1981 hrál ve slavém filmu \"Vítězství\" (\"Escape to Victory\").\n\n"}
{"id": "951122", "url": "https://cs.wikipedia.org/wiki?curid=951122", "title": "Hrodivka", "text": "Hrodivka\n\nHrodivka (; ) je sídlo městského typu v Doněcké oblasti na Ukrajině.\n\n"}
{"id": "951123", "url": "https://cs.wikipedia.org/wiki?curid=951123", "title": "Baborów", "text": "Baborów\n\nBaborów ( , ) je město v okrese Głubczyce v Opolském vojvodství. Město je sídlem gminy Baborów. V roce 2008 měl Baborów 3114 obyvatel. Nachází se v Opavské pahorkatině, patří k historickému regionu Horního Slezska.\n\nPrvní písemná zmínka o obci pochází z roku 1296. Město však vzniklo už v 2. polovině 8. století.\n\n\n\n"}
{"id": "951125", "url": "https://cs.wikipedia.org/wiki?curid=951125", "title": "Jindřich VI. (3. část)", "text": "Jindřich VI. (3. část)\n\nJindřich VI. (3. část) je historická hra Williama Shakespeara napsaná zřejmě v roce 1591. Hra se odehrává v době vlády anglického krále Jindřicha VI.\n\nZatímco první část \"Jindřicha VI.\" se zabývá ztrátou anglických území ve Francii a politickými machinacemi vedoucími k válce růží a druhá část se zabývá královou neschopností potlačit hašteření šlechty, třetí část popisuje ponoření kdysi spořádaného národa do chaosu a barbarství, kdy se rody rozpadají a morální zásady se přizpůsobují touze po pomstě a moci.\n\nAčkoliv Shakespeare nemusel nutně napsal trilogii \"Jindřich VI.\" v chronologickém pořadí, divadelní společnosti často spojují tyto tři hry s Richardem III. Vzniká tak tetralogie pokrývající celé období období války růží od smrti Jindřicha V. v roce 1422 po vzestup Jindřicha VII. v roce 1485.\n\n\nHra začíná tam, kde předchozí část skončila. Yorkisté (vévoda z Yorku, Eduard, Richard, Warwick, Montague a Norfolk) pronásledují z bojiště krále Jindřicha a královnu Markétu. Hrabě z Warwicku s sebou přivedl armádu a vyhrožuje králi násilím, a tak Jindřich souhlasí, že sice bude moci zůstat králem až do své smrti, ale poté trůn přejde na rod Yorků. Královna a další královi zastánci jsou tímto rozhodnutím, které vyděďuje Jindřichova syna, znechuceni a krále opouštějí. Královna a mladý Clifford, jehož otec byl zabit v bitvě u St Albans, přísahají na Yorkistech pomstu.\n\nV následujícím konfliktu Markéta a Clifford poráží v bitvě Yorkisty. Clifford zabije Yorkova dvanáctiletého syna Rutlanda. Zajmou a mučí samotného vévodu z Yorku, než ho ubodají k smrti. Eduard a Richard lamentují nad otcovou smrtí, když jim hrabě Warwick přináší zprávy, že jeho vlastní vojsko bylo poraženo v druhé bitvě u St Albans a král se vrátil do Londýna a pod Markétiným tlakem zrušil dohodu s Yorkem. K mladým Yorkům se však přidá další z bratrů Jiří a Warwicka podpoří jeho mladší bratr Montague.\n\nBitva u Towtonu skončí vítězství Yorkistů a Clifford je zabit. Po bitvě je Eduard prohlášen králem, Jiří vévodou z Clarence a Richard vévodou z Gloucesteru. Král Eduard a Jiří opouští dvůr a Richard divákům odhaluje své mocenské ambice a že chce získat bratrův trůn, i když si ještě není jistý, jak to udělá.\n\nHrabě Warwick přijíždí do Francie, aby pro Eduarda získal ruku švagrové Ludvíka XI. Bony a zajistil tak mír mezi oběma národy. U francouzského dvora však nachází Markétu, jejího syna Eduarda a hraběte z Oxfordu, kteří se také snaží získat královu pomoc. Warwickovi se však podaří Ludvíkovo rozhodnutí podpořit Markétu změnit. V Anglii po králi Eduardovi ovdovělá lady Greyová (Alžběta Woodvillová) žádá pozemky svého zesnulého manžela. Eduard je unesen její krásou a ožení se s ní navzdory radám Jiřího i Richarda. Hrabě Warwick je tímto Eduardovým rozhodnutím rozhořčen a cítí, že ze sebe sloužením Yorkům udělal hlupáka. Změní strany a přísahá věrnost Lancesterům. Jako projev loajality dává ruku své dcery Anny princi Eduardovi. Strany změní i Jiří Plantagenet a Montague. Warwick provede invazi do Anglie a na trůn vrátí krále Jindřicha.\n\nBrzy poté ale krále Eduarda osvobodí Richard a jeho pomocníci. V bitvě u Barnetu Jiří Plantagenet zradí Warwicka, který je společně s Montaquem zabit. Král Jindřich lamentuje nad svými potížemi a je svědkem hrůz občanské války. Nakonec je uvězněn. V bitvě u Tewkesbury opět vítězí Yorkisté a zajmou královnu Markétu, prince Eduarda a hrabata z Oxfordu a Somersetu. Somerset je odsouzen k smrti a Oxford na doživotí. Markéta je vykázána ze země a prince Eduarda ubodají k smrti plantagenetští bratři, když odmítne uznat rod Yorků jako královský. V londýnském Toweru nakonec Richard zabíjí i krále Jindřicha. Eduard nařizuje, aby začaly oslavy a věří, že občanská válka je u konce a blíží se mír. Neví ovšem nic o Richardově touze po moci.\n\n"}
{"id": "951126", "url": "https://cs.wikipedia.org/wiki?curid=951126", "title": "Římskokatolická farnost Světec u Bíliny", "text": "Římskokatolická farnost Světec u Bíliny\n\nŘímskokatolická farnost Světec u Bíliny () je územní společenství římských katolíků ve Světci a okolí. Organizačně spadá do teplického vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti, i když v důsledku těžby byla v období 1945–1989 řada kaplí a kapliček zcela zničena.\n\nJedná se o tzv. \"velmi starou farnost\", jejíž datum založení není známo. Matriky jsou vedeny od roku 1647.\n\n\"Začátek působnosti jmenovaného ve správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Teplice v Čechách, jehož součástí je i farnost Světec u Bíliny, která je tak spravována \"excurrendo\".\n\nŘímskokatolická farnost Světec u Bíliny\n\n"}
{"id": "951132", "url": "https://cs.wikipedia.org/wiki?curid=951132", "title": "Římskokatolická farnost Teplice-Šanov", "text": "Římskokatolická farnost Teplice-Šanov\n\nŘímskokatolická farnost Teplice-Šanov je územní společenství římských katolíků v Teplicích-Šanově a okolí. Organizačně spadá do teplického vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nMatriky jsou pro území farnosti vedeny od roku 1792. Farnost byla kanonicky zřízena od roku 1893.\n\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Teplice v Čechách, jehož součástí je i farnost Teplice-Šanov, která je tak spravována \"excurrendo\".\n\nŘímskokatolická farnost Teplice-Šanov\n\n"}
{"id": "951134", "url": "https://cs.wikipedia.org/wiki?curid=951134", "title": "Věznice Uherské Hradiště", "text": "Věznice Uherské Hradiště\n\nVěznice Uherské Hradiště je bývalá věznice v Uherském Hradišti.\n\nJustiční palác s věznicí vznikl po požáru bývalé věznice ve Františkánské ulici. Po reorganizaci soudnictví v roce 1850 se stal krajský soud v Uherském Hradišti odvolacím soudem pro okresní soudy na větší části východní Moravy a tato věznice přestala kapacitně vyhovovat. Tato věznice měla také špatné umístění, protože se nacházela vedle kláštera, kde uprchlí vězni nacházeli bezpečný azyl. Stavba započala roku 1891. Uherské Hradiště bylo upřednostněno před Kroměříží, která o umístění věznice velmi stála. Justiční palác byl vystaven firmou Nekvasil v nákladu 3 miliony korun. Společně vzniklo i nové Palackého náměstí, domy advokátů a hotel Grand. Stavba skončila po šesti letech roku 1897.\n\nZa první republiky zde byli vězněni např. účastníci tzv. hodonínské stávky. Za druhé světové války využívalo věznici gestapo jako shromaždiště politických vězňů před transportem do koncentračních táborů. Po válce se zde konaly lidové soudy a na nádvoří věznice veřejné popravy. Prvního února byla provedena reforma státní správy, s níž se stalo území politických krajů totožné s územím krajů soudních. Krajským městem se stal tehdejší Gottwaldov, přesto krajský soud i s jinými úřady kvůli tradici a vybavenosti v Uherském Hradišti zůstal. Věznice pokračovala v činnosti a začala éra, kdy zde byli vězněni a týráni lidé nepohodlní tehdejšímu režimu, především rolníci ze Vsetínska, kteří odmítali vydat svou půdu.\n\nVěznice zanikla spolu s krajským soudem roku 1960 při další reformě státní správy, okresní soud se přestěhoval do budovy okresního národního výboru a justiční správu bývalého kraje převzal Krajský soud v Brně. Dnes v budově Justičního paláce sídlí Střední uměleckoprůmyslová škola Uherské Hradiště a budova bývalé věznice chátrá. Občanská iniciativa za důstojné využití věznice v Uherském Hradišti prosazuje myšlenku pietního využití historicky nejcennějších částí věznice za účelem vytvoření památníku a muzea mocenské perzekuce.\n\n"}
{"id": "951135", "url": "https://cs.wikipedia.org/wiki?curid=951135", "title": "Targum", "text": "Targum\n\nTargum ( , „překlad“) je označení pro aramejský převod hebrejského textu Bible. Nezbytnost používání targumu se objevila v době po zničení jeruzalémského Chrámu v roce 586 př. n. l. a odvedení židovského obyvatelstva do babylonského exilu, kde byla aramejština jazykem každodenního používání. Po návratu ze zajetí měli mnozí židé problém s porozuměním hebrejskému textu, a proto bylo knězem Ezdrášem (Ezrou) při předčítání Tóry zavedeno, že levité „četli z knihy Božího zákona po oddílech a vykládali smysl, aby lid rozuměl tomu, co četli“. Původně při této praktice stál vedle toho, kdo četl stanovený oddíl hebrejského textu Tóry, ten, kdo ho překládal do aramejštiny a zároveň vysvětloval. Později začaly vznikat překlady v písemné formě a týkaly se nejen textu Pěti knih Mojžíšových. Babylónský talmud se např. zmiňuje o targumu ke knize Job (Šabat 115a). K význačným targumům, které jsou používány i v současné době, patří Targum Onkelos a Targum Jonatan.\n\n"}
{"id": "951138", "url": "https://cs.wikipedia.org/wiki?curid=951138", "title": "2. slovenská národní fotbalová liga 1981/82", "text": "2. slovenská národní fotbalová liga 1981/82\n\nV soubojích 1. ročníku 2. slovenské národní fotbalové ligy 1981/82 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n"}
{"id": "951159", "url": "https://cs.wikipedia.org/wiki?curid=951159", "title": "A Katy or a Gaga", "text": "A Katy or a Gaga\n\nA Katy or a Gaga je čtvrtá epizoda páté sezony amerického hudebního seriálu \"Glee\" a v celkovém pořadí devadesátá druhá epizoda. Scénář k epizodě napsali Russel Friend a Garrett Lerner, režíroval ji Ian Brennan a poprvé se vysílala ve Spojených státech dne 7. listopadu 2013 na televizní stanici Fox. Tento díl obsahuje písně zpěvaček Katy Perry a Lady Gaga, poprvé se v seriálu v hostující roli objevuje Adam Lambert v roli Elliotta \"Starchild\" Gilberta a vrací se Demi Lovato v roli Santaniny přítelkyně, Dani.\n\nV této epizodě je sbor vyzván aby buď předvedl písně od Katy Perry nebo Lady Gaga, díky čemuž se cítí Marley nepříjemně, když si musí vybrat píseň od Lady Gaga. Mezitím se Kurt rozhodne, že založí hudební skupinu.\n\nEpizodu v den vysílání sledovalo 4,01 milionů amerických diváků a získala smíšené reakce od kritiků, kteří většinou chválili výkon Adama Lamberta.\n\nVedoucí sboru Will Schuester (Matthew Morrison) oznámí, že hlavním konkurenčním sborem na nadcházejícím národním kole soutěže sborů bude Throat Explosion a rozdělí sbor na dvě skupiny, na ty, kteří se cítí jako Katy Perry a na ty, kteří se cítí jako Lady Gaga. Poté každé skupině řekne, aby předvedli píseň opačné skupiny, aby mohli zesílit své slabiny.\n\nV New Yorku, Kurt Hummel (Chris Colfer) přijímá Santanu Lopez (Naya Rivera) a Dani (Demi Lovato) do své nově vzniklé hudební skupiny a uspořádá konkurz na NYADĚ. Jediným přihlášeným je Elliott Gilbert (Adam Lambert), zjevně extravagantní umělec, který si sám říká \"Starchild\" a oslní Santanu a Dani se svým ztvárněním písně \"Marry the Night\", ale Kurt ho oddmítne, protože se bojí, že Starchild by mohl být příliš na hraně a on chce mainstreamovou hudební skupinu. Rachel Berry (Lea Michele) později Kurtovi řekne, že by neměl měnit své umělecké vize, aby se přizpůsobil očekávání. Kurt přehodnotí svá rozhodnutí a pove Starchilda, aby se přidal ke skupině a také přesvědčuje neochotnou Rachel, aby se přidala k jejich skupině, kterou pojmenovala \"Pamela Landsbury\".\n\nV Limě je Sam Evans (Chord Overstreet) překvapený, když zjistí, že Penny Owen (Phoebe Strole) má nečekanou slabost pro špatné kluky a ujímá se úkolu s písní Lady Gaga, aby jí ukázal svou jinou stránku. Mezitím Jake Puckerman (Jacob Artist) začne být frustrovaný ohledně svého vztahu s Marley Rose (Melissa Benoist). Bree (Erinn Westbrooke) pozve Jaka, aby jí pomohl s choreografií pro roztleskávačky a Wade \"Unique\" Adams (Alex Newell) začne být pochybovačný, že by Bree mohla Jaka Marley přebrat. Marley se odmítá pro Jaka změnit a připojuje se oblečená jako Katy Perry k Samovi, Artiemu Abramsovi (Kevin McHale), Blainovi Andersonovi (Darren Criss) a Ryderovi Lynnovi (Blake Jenner) v písni \"Applause\". Toto hudební číslo dopadne zklamáním a Will vyloučí Marley na týden ze sboru, protože na rozdíl od ostatních nesplnila zadání.\n\nPenny se přizná Samovi, že ve skutečnosti zlé kluky ráda nemá a chodí s nimi jen proto, aby si dokázala, že není nudná osoba. Sam se jí přizná, že má podobné zájmy a políbí se. Sam jí poté vezme do školní haly, kde sledují Jaka, Unique, Kitty Wilde (Becca Tobin) a Tinu Cohen-Chang (Jenna Ushkowitz), kteří předvádějí klidnou verzi písně \"Wide Awake\". Jake později přesvědčí Marley, aby se pro něj převlékla jako Kary Perry, ale dostanou se do konfliktu, když mu Marley řekne, že ještě není připravena s ním mít sex. Následující den Jake svádí Bree a vyspí se spolu na pozemku školy. Bree také informuje ředitelku Sue Sylvester (Jane Lynch) o zadání úkolu sboru a ona vyloučí celý sbor na týden za nevhodné oblékání v prostorách školy. Will to odmítá navzdory tomu, že Sue je jeho nadřízená a New Directions se později setkávají v hale, kde v obraně zpívají \"Roar\", současně se skupinou v New Yorku.\n\n"}
{"id": "951173", "url": "https://cs.wikipedia.org/wiki?curid=951173", "title": "Cristin Milioti", "text": "Cristin Milioti\n\nCristin Milioti (* 16. srpna 1985, Cherry Hill, New Jersey, Spojené státy americké) je americká herečka a zpěvačka, známá pro svoje divadelní role na Broadwayi. V letech 2013-2014 ztvárnila roli matky v populárním seriálu \"Jak jsem poznal vaši matku\". V roce 2013 si zahrála ve filmu \"Vlk z Wall Street\" a v roce 2015 se připojila k druhé řadě seriálu \"Fargo\". Získala cenu Grammy v kategorii nejlepší muzikální album za \"Once\" a nominaci na cenu Tony.\n\nNarodila se v Cherry Hill v New Jersey. Navštěvovala střední školu Cherry Hill High School East, kde absolvovala v roce 2003. Brala lekce herectví na New York University a zde předvedla pozoruhodný výkon ve hře \"A History of Tears\". Začala získávat role v reklamách, například pro společnost Ford Edge. Také měla menší roli v seriálu \"Studio 30 Rock\" a ve filmu \"Pozdravy z pobřeží\". Byla součástí původního broadwayského obsazení muzikálu \"Once\", který je adaptací stejnojmenného filmu. Milioti byla a svou roli nominována na cenu Tony v kategorii nejlepší herečka v hlavní roli. Za muzikálové album získala cenu Grammy.\n\nV roce 2013 až 2014 byla obsazena do seriálu \"Jak jsem poznal vaši matku\" jako postava matky (uvedena jako „Dívka se žlutým deštníkem“) a poprvé se objevila v posledním dílu osmé řady s názvem „Something New“. Od deváté řady již patřila mezi hlavní postavy.\n\nVe filmu \"Vlk z Wall Street\" ztvárnila první ženu Jordana Belforta, Teresu Petrillo. Film byl uveden v kinech na konci roku 2013.\n\n\n"}
{"id": "951178", "url": "https://cs.wikipedia.org/wiki?curid=951178", "title": "Karel Štěpán Rakousko-Těšínský", "text": "Karel Štěpán Rakousko-Těšínský\n\nKarel Štěpán Rakousko-Těšínský (5. září 1860, Židlochovice – 7. dubna 1933, Żywiec) byl rakouský arcivévoda a těšínský princ pocházející z tzv. vojevůdcovské linie Habsbursko-Lotrinské dynastie.\n\nByl čtvrtým potomkem arcivévodcovského páru Karla Ferdinanda z těšínské linie a Alžběty Františky z uherské linie. Starší bratr Karla Štěpána Bedřich, byl posledním knížetem těšínským a sestra Marie Kristina se stala španělskou královnou.\n\nStudoval na námořní akademii v Rijece a po jejím ukončení se v roce 1879 stal praporčíkem na řadové bitevní lodi. V roce 1891 byl povýšen na kapitána. Působil také v Námořním technickém výboru. Svou vojenskou činnost ukončil roku 1896.\n\nRoku 1901 se stal viceadmirálem a v roce 1912 byl jmenován admirálem.\n\nV roce 1915, po dobytí Ruského Polska se o Karlu Štěpánovi uvažovalo jako o jednom z možných kandidátů na nově obnovený polský trůn. V Polsku byl velmi oblíben jak na poli církevním, tak u konzervativců i rolníků. Podporu měl i u bulharského cara a pruského císaře. Tento plán ztroskotal na odmítavém stanovisku vídeňského dvora v čele s císařem Karlem I., který měl v plánu \"rakousko-polské\" řešení. Neschopnost domluvy centrálních mocností bylo jedním z důvodů nového uspořádání a vzniku II. polské republiky.\n\nKarel Štěpán byl spíše uzavřené povahy a většinu let strávil hospodařením na svých statcích v Żywieci, které zdědil po strýci Albrechtovi. Zde se věnoval svým koníčkům, mezi které patřilo zahradničení a krajinomalba, velmi dobře hrál na klavír. Domluvil se polsky, česky a maďarsky. Rád cestoval na svá sídla, která si pořídil díky zděděným financím. Na ostrově Lošinj ležícím v jaderském moři si nechal postavit vilu a ve Vídni koupil městský palác. Byl v úzkém kontaktu se španělským a pruským královským dvorem.\n\nV roce 1924 daroval 10 000 hektarů půdy krakovské Akademii věd, ve které působil do roku 1918 jako její předseda. Ve stáří byl následkem nervového ochrnutí téměř nepohyblivý a zcela odkázaný na péči své ženy Marie Terezie.\n\nOd roku 1886 byl Karel Štěpán ženatý s arcivévodkyní Marií Terezií z toskánské linie rodu. Během manželství se narodilo celkem šest dětí:\n\n\n"}
{"id": "951180", "url": "https://cs.wikipedia.org/wiki?curid=951180", "title": "The Singles (86-98)", "text": "The Singles (86-98)\n\nThe Singles 86>98 je osmé kompilační album skupiny Depeche Mode, vydané v roce 1998.\n\n\n\n"}
{"id": "951190", "url": "https://cs.wikipedia.org/wiki?curid=951190", "title": "Kostel Povýšení svatého Kříže (Choustníkovo Hradiště)", "text": "Kostel Povýšení svatého Kříže (Choustníkovo Hradiště)\n\nKostel Povýšení svatého Kříže je římskokatolický filiální kostel v Choustníkově Hradišti, patřící do farnosti - děkanství Dvůr Králové nad Labem. Je chráněn jako kulturní památka České republiky.\n\nNa začátku 16. století stála na místě dnešního kostela dřevěná kaple. V 17. století místo ní dala vystavět šlechtična neznámého jména kamenný kostelík, připomínaný v roce 1637. Současný pozdně barokní kostel byl postaven v letech 1760-1770 podle plánů trutnovského stavitele Leoploda Niederröckera. Kostel nechal vystavět jeho patron J. Ch. Sweerts-Sporck. Vysvěcen byl 14. října 1770 královéhradeckým biskupem Františkem Chorinským z Ledské (podle nápisu na dřevěné desce v kněžišti.\n\nMohutná stavba barokního slohu s vysokou lodí. Nad chrámem se tyčí vysoká štíhlá věž. V hrobce pod věží jsou pochovány, kromě jiných osob, řeholnice z místního bývalého kláštera a místní faráři. Na jižní straně stavby - vchodu do kostela je pravoúhlý portál s kamenným hladkým rámem. Nahoře je tabulový nástavec s rodovými erby Sporcků a Sweertsů, který je zakončen zalamovanou římsou.\n\nNejvětší ozdobou chrámu je hlavní oltář, nad nímž se vypíná veliký dřevěný kříž. V interiéru kostela je reliéf s vyobrazením rytíře a nápisem: „Leta panie 1592 w patek po pamatce sw. Katerziny przed samou 24 hodinou dokonal tu ziwot na zamku swem Hradiffti Herzmanovu chautfniku urozeny a statecny rytirz pan Albrecht Pecingar z Budzina.\"\n\nCínová křtitelnice z roku 1732 s reliéfy sv. Floriána, Josefa, Jana Nepomuckého a Václava.\n\nBohoslužby se konají v neděli v 18.00.\n\nBarokní fara je z roku 1723, podle jiných pramenů z roku 1731. Fara je mohutná čtvercová stavba s širokými zdmi a obloukovou krytá předsíní u vchodu.\n\n"}
{"id": "951192", "url": "https://cs.wikipedia.org/wiki?curid=951192", "title": "SV Sandhausen", "text": "SV Sandhausen\n\nSV Sandhausen (celým názvem: Sportverein 1916 Sandhausen e. V.) je německý fotbalový klub, který sídlí ve městě Sandhausen ve spolkové zemi Bádensko-Württembersko. Založen byl 1. srpna 1916 pod názvem Sportverein Sandhausen. Svůj současný název nese od roku 1945. Od sezóny 2012/13 působí ve 2. Bundeslize, druhé německé nejvyšší fotbalové soutěži. Klubovými barvami jsou černá a bílá.\n\nDomácím stánkem je Hardtwaldstadion. Ten byl vybudován v roce 1951, roku 2012 jej klub nechal přestavět. Jeho kapacita dosahuje 12 100 míst a z toho je 4 100 míst určeno pro sezení.\n\nSV Sandhausen vznikl během 1. světové války, a to v srpnu 1916. Před ním zde již existoval jiný klub FC Victoria 1905 Sandhausen, ten však zanikl začátkem konfliktu roku 1914. Většina hráčů totiž byla povolána na válečnou frontu. V roce 1916 se různí fotbaloví nadšenci zasadili o vznik nového klubu, a to pod křídly předsedy Hermanna Seiba. U nejranějšího začátku byla tato zakladatelská jména: Heinrich Baumann, Fritz Bär, Jakob Flory, Fritz Kolb, Heinrich Kolb, Albert Lehr, Martin Reutner, Jakob Schneider a Theodor Schneider. Rokem 1918 započal SV Sandhausen skutečně fungovat.\n\nV roce 1920 se konala rozsáhlá sportovní akce organizovaná především klubovým představitelem Seibem. Následující rok převzal jeho funkci Johann Georg Herzog. Dalším předsedou po boku Herzoga se stal Emil Moser. Příští roky klub přestál potíže své i světové finanční krize. Vedení usilovalo též o opatření pozemků vhodných pro fungování sportovního týmu. Úsilí nepřišlo v zmar a klub vyjednal odpovídající pozemky a úpravu pro sportovní účely.\n\nSandhausenský Hardtwaldstadion byl 27. srpna 1995 svědkem jedné rekordní fotbalové události. Domácí v zápase domácího poháru DFB porazili a vyřadili věhlasnější VfB Stuttgart. Zápas samotný dospěl až k pokutovým kopům, který lépe vyšel domácím – konečným výsledkem 15-14.\n\nSezóna 2011/12 se stala historickým milníkem Sandhausenu, neboť se dostavil jeden z doposud největších úspěchů klubu. Start do sezóny byl zprvu poněkud rozpačitý, ale počátkem 12. ligového kola až do konce okupoval Sandhausen jen postupové pozice. Práce trenéra Gerda Daise v konečném součtu znamenala 66 bodů a 1. místo ve třetí lize a tak přišel kýžený postup do 2. Bundesligy.\n\nNavzdory tomu, že Sandhausen v ročníku 2012/13 skončil na předposledním a sestupovém 17. místě, díky odebrání licence MSV Duisburgu nadále v sezóně 2013/14 pokračuje v 2. Bundeslize. Sestupivšími se tedy stali Duisburg společně s posledním týmem soutěže, kterým byl SSV Jahn Regensburg.\n\nZdroj:\n\n\n\n\nZdroj:\n\n\n\nZdroj:\n\n\n"}
{"id": "951195", "url": "https://cs.wikipedia.org/wiki?curid=951195", "title": "Mont-de-Marsan", "text": "Mont-de-Marsan\n\nMont-de-Marsan je francouzské město v regionu Nová Akvitánie, hlavní město (prefektura) departementu Landes. V roce 2010 zde žilo 31 225 obyvatel. Je centrem arrondissementu Mont-de-Marsan.\n\n\"Počet obyvatel\" \n"}
{"id": "951196", "url": "https://cs.wikipedia.org/wiki?curid=951196", "title": "Rudolf Janíček", "text": "Rudolf Janíček\n\nProf. Ing. Rudolf Janíček (16. dubna 1904, Jevíčko, Rakousko-Uhersko – 6. října 1988, Železný Brod, Československo) byl středoškolský profesor železnobrodské sklářské školy, indolog, spisovatel a překladatel z angličtiny, němčiny, italštiny, francouzštiny, španělštiny, ale především hinduistických a budhistických děl.\n\nV mládí pracoval v Paříži a v Miláně jako francouzsko-italský novinář. (La Franc Parleur Parisien, La Rivista Italiana delle Calzature). O jeho českém básnickém převodu Bhagavadgíty neboli Zpěvu Vznešeného a staroindických upanišad (první český překlad u nás) pod názvem \" Bůh jsi Ty!\" se v roce 1945 rozepsaly mnohé české i slovenské noviny. Nakladatel i překladatel obdrželi tisíce dopisů ze všech vrstev národa, a to jak z republiky, tak i ze zahraničí, zvláště z kruhů krajanů v USA. Univerzitní profesor a skladatel, Dr. Josef Plavec, Bhagavadgítu v Janíčkově českém podání zhudebnil a premiéra této zhudebnělé bible se konala 22. dubna 1954 v Domě umělců v Praze v přítomnosti členů indického velvyslanectví. Obřadní rágy k téže Bhagavadgítě složil Zdeněk Zahradník. \"V zimní řadě pokladů světové kultury\", kterou uspořádala Lyra Pragensis, je poprvé zazpívala sopranistka Eva Hrabovská v kostele u Martina ve zdi v Praze. Na varhany hrál Zdeněk Zahradník.\n\n"}
{"id": "951199", "url": "https://cs.wikipedia.org/wiki?curid=951199", "title": "TJ Jitex Písek", "text": "TJ Jitex Písek\n\nTJ Jitex Písek (celým názvem: Tělovýchovná jednota Jitex Písek) byl československý klub ledního hokeje, který sídlil ve městě Písek v Jihočeském kraji.\n\nKlub vznikl v listopadu 1924, kdy členové SK Písek založili “hockeyový“ odbor. Svůj první zápas klub odehrál 26. prosince 1924 proti Strakonicím. Ve 30. letech 20. století v Písku působili vedle SK také SK Union, SK Slavoj, TC Orinoko, DSK Sokol a mužstvo složené ze studentů místních škol. Před založením československé ligy vyhrál SK Písek například třikrát mistrovství jižních Čech a v roce 1929 se stal mistrem českého venkova. Na jaře 1937 písecký SK suverénně vyhrál svoji divizi a poprvé v historii postoupil do nejvyšší soutěže. V té byli písečtí hokejisté zařazeni do skupiny A, ve které nakonec obsadili 4. místo.\n\nV roce 1941 se sloučili písecké SK, ČAFK a TC Orinoko do nově vzniklého \"ČASK Písek\". Po válce klub zažíval léta bez většího úspěchu, které vyvrcholilo v 50. letech, kdy se jednu zimu vůbec nehrálo. Tehdy se také změnil název klubu na Spartak. V roce 1966 se změnil název klubu na \"TJ Jitex Jiskra Písek\", čímž se výrazně zvýšila finanční podpora klubu, zejména od podniků Kovosvit a Elektropřístroj. O dva roky později z názvu vymizela Jiskra. Klub zanikl v roce 1990 po fúzi s VTJ Písek do nově založené organizace VTJ Jitex Písek.\n\nSvé domácí zápasy odehrával na zimním stadionu Písek s kapacitou 4 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "951201", "url": "https://cs.wikipedia.org/wiki?curid=951201", "title": "Celostátní vzájemná výměna zkušeností", "text": "Celostátní vzájemná výměna zkušeností\n\nCVVZ – Celostátní vzájemná výměna zkušeností je největší akcí tohoto druhu, kde se jednou ročně dobrovolně setkávají vedoucí působící v malých i velkých organizacích, spolcích a klubech pracujících s dětmi a mládeží. CVVZ se v roce 2017 uskuteční v Šumperku. V roce 2018 se bude konat v Hlinsku.\nCVVZ – Celostátní vzájemná výměna zkušeností se konala v těchto městech (oblastech): \n\nAkce se konala v Hlinsku.\n\nAkce se konala v Šumperku.\n\nAkce se konala v Jihlavě.\n\nAkce se konala v Chrudimi pod záštitou zastupitelstva města Chrudim, Mgr. Miluše Horské, místopředsedkyně senátu Parlamentu ČR, Mgr. Tomáše Zdechovského, poslance Evropského parlamentu a Reného Živného, radního Pardubického kraje.\n\nAkce se konala v Brně.\n\nRočník 2013 se konal ve městě Třebíč. Záštitu nad akcí v roce 2013 převzali – MUDr. Jiří Běhounek, hejtman Kraje Vysočina a MVDr. Pavel Heřman, starosta města Třebíč. Partnerem akce je Ministerstvo školství, mládeže a tělovýchovy České republiky (MŠMT).\n\nAkce se konala ve městě Šumperku, záštitu nad CVVZ 2012 v Šumperku převzal tehdejší hejtman Olomouckého kraje, pan Martin Tesařík.\n\nAkce se konala v roce 2011 ve východočeské oblasti.\n\nCelostátní vzájemná výměna zkušeností se v roce 2010 konala ve městě Chrudim. Záštitu nad CVVZ 2010 převzali Ing. Roman Línek tehdejší místohejtman Pardubického kraje a Zastupitelstvo města Chrudim.\n\nAkce se konala v městě Plzni.\n\nAkce se konala ve městě Přerově.\n\nV roce 2007 se CVVZ konala ve městě Třešti, záštitu převzalo Ministerstvo školství, mládeže a tělovýchovy České republiky.\n\nAkce se v roce 2006 konala v Ostravě. Záštitu nad CVVZ 2006 převzala tehdejší ministryně MŠMT PhDr. Miroslava Kopicová.\n\nAkce se konala v roce 2005 v Třebíči.\n\nAkce se konala v roce 2004 v Českých Budějovicích.\n\nAkce se konala v roce 2003 v Brně.\n\nAkce se konala v roce 2002 v Praze.\n\nAkce se konala v roce 2001 v Olomouci.\n\nAkce se konala v roce 2000 v Českých Budějovicích.\n\nAkce se konala v roce 1999 v Mostě.\n\nAkce se konala v roce 1998 v Brně.\n\nAkce se konala v roce 1997 v Kladně.\n\nAkce se konala v roce 1996 v Třebíči.\n\nAkce se konala v roce 1995 v Náchodě.\n\nAkce se konala v roce 1994 v Náchodě.\n\nAkce se konala v roce 1993 v Karviné.\n\nAkce se konala v roce 1992 v Brně.\n\n"}
{"id": "951202", "url": "https://cs.wikipedia.org/wiki?curid=951202", "title": "Římskokatolická farnost Olbramkostel", "text": "Římskokatolická farnost Olbramkostel\n\nŘímskokatolická farnost Olbramkostel je územní společenství římských katolíků s farním kostelem Nanebevzetí Panny Marie v děkanátu Vranov.\nFarní kostel je připomínán kolem roku 1293. Byl zpočátku stavěn v románském stylu, dokončen v gotickém stavebním stylu. V roce 1719 byla přistavěna boční kaple svatého Isidora.\n\nFara stojící u kostela je zmiňována již v roce 1230, kdy zde pobýval duchovní (farář) jménem Hildebrand. V polovině 13. století vzniklo při kostele tak zvané proboštství (povýšením fary v roce 1263). V tomto roce je zde prvním proboštem jmenován Aleš (lat. Alexius). V roce 1526 olomoucký biskup Stanislav I. jako patron proboštství v Olbramkostele ustanovil probošta Jana Skálu z Doubravky a z Hradiště, aby proboštské statky v Olbramkostele prodal za 2 000 zlatých městu Znojmu. Tento prodej se uskutečnil a tímto prodejem také zaniklo proboštství v Olbramkostele.\n\nV letech 1660 - 1921 zde působili tito katoličtí duchovní:\n\nV současné době farnost spravuje FATYM Vranov nad Dyjí. Od 1. srpna 1998 je administrátorem excurrendo R. D. ThLic. Marek Dunda Th.D.\n\nDnem vzájemných modliteb farností za bohoslovce a bohoslovců za farnosti brněnské diecéze je 27. únor. Adorační den připadá na 5. října.\n\nFarní tým (FATYM) ve Vranově nad Dyjí se každoročně podílí na pořádání červnové cyklistické pouti z FATYMského Vranovska do farnosti Jeníkov u Duchcova v severních Čechách, kterou si kněží z FATYMu „adoptovali“ a snaží se jí různými způsoby pomáhat. Cyklistické putování k Panně Marii – Matce Důvěry do Jeníkova u Duchcova se poprvé konalo v roce 2002 a v posledních letech probíhá již pravidelně každý rok. Na cyklisty čeká téměř 400 kilometrů rozdělených do čtyř dnů. Nocování je pro poutníky připraveno na historicky a nábožensky zajímavých místech (Nová Říše, Sázava a Brozany u Doksan). Mezi účastníky bývá pravidelně i jeden z kněží farního týmu Vranov nad Dyjí, který se stará během cesty o duchovní program.\n\nVe farnosti se koná tříkrálová sbírka, v roce 2015 se při ní v Olbramkostele vybralo 10 201 korun, v Plenkovicích 9 107 korun a v Žerůtkách 9 136 korun. V roce 2017 činil její výtěžek v Olbramkostele 12 271 korun, Plenkovicích 10 649 korun a Žerůtkách 10 675 korun.\n\nV listopadu 2017 se ve farnosti konalo biřmování.\n\n"}
{"id": "951205", "url": "https://cs.wikipedia.org/wiki?curid=951205", "title": "Victor Fürth", "text": "Victor Fürth\n\nVictor Fürth, též Viktor Fürth nebo Victor Furth, (16. února 1893, Horažďovice – 23. srpna 1984, Oxford, Ohio, USA) byl architekt a pedagog židovského původu, který působil ve dvacátých a třicátých letech v Praze. Před druhou světovou válkou emigroval do Anglie a posléze do USA. Byl blízkým spolupracovníkem dalšího židovského architekta Ernsta Mühlsteina.\n\nNarodil se v roce 1893 v Horažďovicích, v německé židovské rodině. Jeho otec tam byl spolumajitelem továrny, která vyráběla papír ze slámy. Po požáru továrny rodina přesídlila do Prahy, kde otec působil nejdříve jako obchodník a později se stal továrníkem. Victor Fürth navštěvoval německou reálku v Mikulandské ulici v Praze, kde byl jeho spolužákem Ernst Mühlstein, se kterým se spřátelil. V roce 1910, po ukončení reálky, začali oba studovat na Pražské německé technice. Victor Fürth za války studium přerušil a do školy se vrátil na podzim roku 1918. Studium dokončil v roce 1921 a mezi roky 1923–1925 založil společně s Ernstem Mühlsteinem projekční ateliér, kde oba působili až do roku 1939.\n\nVzhledem ke svému původu, odjeli oba architekti v roce 1939 do exilu v Anglii, kde se jejich cesty rozdělily. Ernst Mühlstein cestoval dále do Austrálie, zatímco pro Victora Fürtha a jeho rodinu se stala Anglie domovem na dalších deset let. Svými projekty významně přispěl k poválečné obnově Londýna a stal se členem Královského institutu britských architektů (Royal Institute of British Architects – RIBA).\n\nV roce 1949 dostal pracovní nabídku na místo hostujícího profesora architektury na Miami University ve městě Oxford ve státě Ohio v USA. Odcestoval do USA, kde se usadil a kam ho po čtyřech letech následovala jeho žena Martha (1908–1997) se synem Martinem (1930–1993). Od roku 1954 se stal na Miami University řádným profesorem architektury a působil tam i po odchodu do důchodu, na částečný úvazek. Zemřel 23. srpna 1984 a byl pohřben na hřbitově v Oxfordu.\n\nNávrhy všech staveb v Čechách, i některých ve světě, vznikaly v autorské spolupráci s Ernstem Mühlsteinem, který si v australském exilu změnil jméno na Ernst Edward Milston a jsou společným dílem obou architektů. Ve své tvorbě byli zpočátku ovlivněni expresionismem, což dokládá Kressova vila v Praze 6 – Bubenči. Pak následovalo velice plodné období funkcionalismu a známé stavby jako Schückova vila v Praze – Troji, která byla jeden čas rezidencí Gustáva Husáka a nyní je rezidencí Velvyslanectví Korejské republiky. Dále obchodní a bytový dům Te–Ta (Teweles – Taussig) v Jungmannově ulici v Praze 1, bytový dům v souboru Molochov architekta Josefa Havlíčka, na rozhraní pražského Bubenče a Letné, nebo donedávna neobjevená vila Franze Nožičky v České Kamenici. Prvky romantismu používali autoři při návrzích vil a rodinných domů \"hollywoodského\" typu podle přání svých zákazníků.\n\nKromě Prahy a Náchodska (Náchod, Hronov, Malá Skalice) realizovali své stavby i v severních Čechách (Ústí nad Labem, Česká Kamenice). Po odchodu do emigrace v roce 1939 ale jejich pracovní kontakty neustaly, a stavby podle společných návrhů obou architektů se nacházejí v Ohiu a Indianě v USA, v australském Melbourne nebo italské Cortině d'Ampezzo.\n\n\nDomy sociálního bydlení v Dejvicích, Libni a na Žižkově.\n\n\n"}
{"id": "951210", "url": "https://cs.wikipedia.org/wiki?curid=951210", "title": "Zehubský potok", "text": "Zehubský potok\n\nZehubský potok je levostranný přítok říčky Hostačovky v okrese Kutná Hora ve Středočeském kraji. Délka jeho toku činí 4,7 km. Plocha povodí měří 10,7 km².\n\nPotok pramení jihovýchodně od obce Horky v okrese Kutná Hora v nadmořské výšce okolo 305 m. Zprvu jeho tok směřuje na sever. Po několika stech metrech se obrací na východ a tímto směrem teče regulovaným korytem mezi poli ke vsi Zehuby. Odtud dále pokračuje na jihovýchod ke Kamenným Mostům, kde se vlévá zleva do Hostačovky na jejím 5,3 říčním kilometru v nadmořské výšce 251 m.\n\nCelé povodí Zehubského potoka se rozprostírá v jižní části Ronovské kotliny, která je okrskem Čáslavské kotliny. Čáslavská kotlina je geomorfologickým podcelkem v jihovýchodní části Středolabské tabule.\n\nNejvětším přítokem Zehubského potoka je bezejmenný pravostranný přítok na 1,9 říčním kilometru, který přitéká od Hostovlic. Délka jeho toku činí 2,5 km.\n\nPři ústí Zehubského potoka do Hostačovky se nachází starý kamenný tříobloukový most, jehož vznik se datuje do 14. století. Délka mostu je přes 41 m a šířka zhruba 9 m.\n"}
{"id": "951212", "url": "https://cs.wikipedia.org/wiki?curid=951212", "title": "Ostroh (Ukrajina)", "text": "Ostroh (Ukrajina)\n\nOstroh (ukrajinsky '; rusky ' – \"Ostrog\"; polsky \"Ostróg\") je město v Rovenské oblasti na Ukrajině. Leží při ústí Viliji do Horyně necelých padesát kilometrů jihojihovýchodně od Rovna, správního střediska celé oblasti. V roce 2012 žilo v Ostrohu přes patnáct tisíc obyvatel.\n\nIpaťjevský letopis zmiňuje Ostroh už v roce 1100 jako volyňskou pevnost. V druhé polovině čtrnáctého století k sobě celou Volyň včetně Ostrohu připojilo Litevské velkoknížectví. Po Lublinské unii (1569) se Ostroh stal součástí Polské koruny (v rámci Republiky obou národů), kam patřil až do druhého dělení Polska. V roce 1585 bylo Ostrohu darováno magdeburské právo a stal se tak městem. V sedmnáctém století bylo město opevněno, kolem hradeb byl vykopán příkop a hradby měly pět bastionů.\n\nBěhem povstání Chmelnického (1648–1657) bylo město vypáleno ukrajinskými kozáky a jeho obyvatelé vyvražděni. V roce 1793 se stalo součástí Ruského impéria, ke kterému patřilo do konce první světové války. Přes město nevedla žádná z železnic postavených v devatenáctém století, takže se jeho růst zastavil.\n\nMezi válkami byl Ostroh součástí druhé Polské republiky, kde patřil k Volyňskému vojvodství a sídlila v něm významná posádka polské armády. Dne 7. července 1920, během polsko-sovětské války, zde došlo k bitvě mezi polskými vojáky a ruskou 1. jízdní armádou pod vedením Semjona Michajloviče Buďonného.\n\nPo sovětské invazi do Polska v roce 1939 se Ostroh stal součástí Sovětského svazu, kde patřil do Ukrajinské sovětské socialistické republiky.\n\nPo napadení Sovětského svazu Německem dobyla Ostroh německá armáda. Rudá armáda ho dobyla zpět 5. února 1944.\n"}
{"id": "951215", "url": "https://cs.wikipedia.org/wiki?curid=951215", "title": "KkStB řada 310", "text": "KkStB řada 310\n\nŘada 310 kkStB byly čtyřválcové sdružené rychlíkové parní lokomotivy s vlečným tendrem. Tyto lokomotivy byly v počtu 90 kusů vyrobeny pro císařsko-královské státní dráhy (kkStB). Dalších deset objednaných lokomotiv s Brotanovým kotlem již kkStB, resp. BBÖ nepřevzaly, sedm lokomotiv bylo prodáno pruským státním drahám a tři PKP.\n\nV letech 1911 – 1916 pořídily c.k. Státní dráhy celkem 90 lokomotiv řady 310 pro vozbu rychlíků na Severní dráze, Dráze Františka Josefa a Západní dráze. Lokomotivy byly nasazeny v rychlíkové dopravě na trasách Vídeň – Salcburk, Vídeň – Praha, Vídeň – Gmünd – Cheb, Vídeň – Lvov a Vídeň – Krakov.\n\nKonstrukce lokomotiv vycházela z lokomotivy řady 210, zásadní změnou bylo použití Schmidtova přehřívače na místo sušiče páry Gölsdorf-Clench, který se v provozu příliš neosvědčil, zejména kvůli problémům s těsností. Dále byl zkrácen válcový kotel o 600 mm, zvětšeny průměry šoupátek a přepracován blok válců.\nJiž u řady 210 byl konstruktér Karl Gölsdorf omezen nízkými povolenými nápravovými tlaky na rakouských tratích, délkou točen i traťovými poměry vůbec. Kvůli průměrnému palivu používanému na rakouských drahách potřebovaly tyto lokomotivy velké topeniště a velký skříňový kotel. Z těchto podmínek vyplynulo zcela nové uspořádání pojezdu 1´C 2´.\nLokomotivy řady 310 se osvědčily především na rovinatých tratích, kde dosahovaly výkonu až 1800 koní. Na jejich výrobě se podílely lokomotivky Floridsdorf, Vídeňské Nové Město, StEG, První českomoravská továrna na stroje a Breitfeld & Daněk.\n\nV roce 1915 se rozhodly kkStB pořídit další sérii rychlíkových lokomotiv. Z důvodu válečného nedostatku mědi se rozhodly pro úpravu řady 310 použitím Brotanova kotle, který se osvědčoval v maďarské části monarchie. Tím ovšem stoupl nápravový tlak na 15,4 t, takže nové lokomotivy neměly přechodnost na některé rakouské tratě.\n\nLokomotivka ve Floridsdorfu vyrobila deset objednaných lokomotiv až v roce 1918. Pro lokomotivy byla určena čísla 310.300 až 310.309. C. a K. Státní dráhy stačily převzít první čtyři, poté skončila válka a došlo k rozpadu monarchie. Stroje 304-306 přebírala nástupnická organizace Deutschösterreichische Staatsbahnen (DÖStB). Další lokomotivy nebyly rakouskými drahami převzaty vůbec.\n\nSedm lokomotiv (310.300-303, 305, 306 a 309) se nakonec podařilo na přelomu let 1919-1920 prodat pruským státním drahám. Ty jim přidělily řadu S11 a čísla 1301 – 1307 a nasadily je na rameno Berlin – Katovice. Lokomotivy nasazovalo berlínské depo, ale velmi brzy byly převedeny do Katovic, jelikož jejich provoz neodpovídal původním představám a také kvůli atypické konstrukci kotle. Zbylé tři stroje se podařilo prodat polským drahám (PKP), které jim přidělily řadu Pn12.\n\nPo skončení 1. světové války a rozpadu rakousko-uherské monarchie přešlo 43 lokomotiv k nově vzniklým Spolkovým drahám Rakouska (BBÖ), 35 k ČSD a 12 převzaly PKP.\n\nKvůli přechodnosti byly lokomotivy řady 310 nasazeny většinou na Západní a Jižní dráze v rychlíkové službě. Ve 30. letech v době krize jezdily v čele dálkových osobních vlaků. Byly deponovány ve Vídni západ, Linci a Štýrském Hradci. Po anšlusu Rakouska Třetí Říší v roce 1938 převzaly rakouské lokomotivy Německé říšské dráhy, které jim přidělily novou řadu 16. Po obsazení Polska bylo 11 polských lokomotiv původní řady 310 zařazeno do parku DR . Také všechny původní 310.3 byly staženy do Vídně. Lokomotivy byly nasazeny na ramenech Vídeň – Královec, Vídeň – Berlín (jen po Ústí nad Orlicí) a na výkonech do Brna a Bratislavy. Po druhé světové válce provozovaly ÖBB již jen pět těchto lokomotiv, a to až do roku 1957, kdy byly nahrazeny modernějšími stroji, méně náročnými na údržbu. Posledními výkony této řady v Rakousku byly spěšné vlaky v okolí Villachu.\n\nZ výroby lokomotivy přicházely do dep v Přerově, Českých Budějovicích, Nuslích a Moravské Ostravě. Po roce 1918 byly přiděleny výtopnám Praha Masarykovo nádraží a Přerov. ČSD lokomotivy přeznačily na řadu 375.0, dosadily na ně zařízení tlakové brzdy s dvoustupňovými kompresory, injektory na výfukovou páru, jednodílná dýmniční vrata a další zařízení. Lokomotivy se spřahovaly s novými tendry ř. 923.1 s přihrnovadly Halla-Haken, popřípadě s tendry 727.0. Ve dvacátých letech část lokomotiv převedly do výtopen Nové Zámky a Bratislava.\nPřestože se v době vzniku samostatného Československa jednalo o nejmohutnější a nejvýkonnější lokomotivy ČSD, začaly brzy zastarávat. Z nejprestižnějších výkonů je postupně vytlačily nové stroje řady 387.0. Po druhé světové válce již byla tato řada bezvýznamná, ačkoliv dočasně přibyly čtyři stroje BBÖ (375.0500-502 + jedna nepřeznačená). Lokomotivy řady 375.0 byly postupně vyřazovány, dojezdily v roce 1954, čtyři zmíněné stroje byly vráceny Rakousku.\n\nTři lokomotivy řady 310.3 s Brotanovým kotlem spolu s dvanácti dalšími v původním provedení převzaly PKP. V roce 1921 připadlo Horní Slezsko Polsku a s Katovicemi tak získaly PKP dalších sedm původně pruských strojů. PKP lokomotivy nově označily řadou Pn12 – Pn12-01 až Pn12-12 (pův. 310) a Pn12-13 až Pn12-22 (pův. 310.3). Až do poloviny 30. let byly nasazeny spolu s řadou Pn 11 (210 kkStB) na magistrále Katovice – Krakov – Lvov. Nové lokomotivy řady Pt31 je vytlačily z těchto prestižních výkonů. V roce 1931 byla po vykolejení vyřazena Pn12-3. Po vypuknutí druhé světové války ještě v roce 1939 převzaly DR čtyři Pn12, pak následovaly další. Původní 310 byly podle německého schématu přeznačeny na 16 042–044 a 065–071, původní 310.3 dostaly čísla 16 041, 16 045-050 a 16 061–064. V roce 1941 přešly všechny Pn12 do Vídně, zatímco Pn11 (původní 210) byly deponovány ve Stanislavově. Po válce došlo k poněkud zmatenému přeznačení polských lokomotiv, takže některé původní 310 byly označeny řadou Pn11, včetně dvou 310.3. V provozu se udržely do roku 1950, některé dosloužily jako vytápěcí kotle. Nezachovala se žádná.\n\nLokomotivu 16.08 vyřazenou v roce 1956 převzalo Technické muzeum ve Vídni, v letech 1985-87 pak byla při příležitosti oslav 150. výročí rakouských železnic zprovozněna. Nyní nese původní označení 310.23, je deponována v Železničním muzeu ve Strasshofu a nasazována na nostalgické vlaky. V roce 1999 obdržela nový kotel (částečně sponzorován firmou Roco, která při této příležitosti uvedla nový model zvláštní série velikosti H0 této lokomotivy). Starý kotel je k vidění na ploše muzea.\n\nPo ukončení provozu řady 375.0 v roce 1954 byla v ostravských dílnách opravena lokomotiva 375.007 (ex 310.15). V roce 1955 byla umístěna v dopravní hale Národního technického muzea, kde přebývá dosud.\n\n"}
{"id": "951218", "url": "https://cs.wikipedia.org/wiki?curid=951218", "title": "Seznam dílů seriálu Kravaťáci", "text": "Seznam dílů seriálu Kravaťáci\n\nToto je seznam dílů seriálu \"Kravaťáci\". Americký dramatický seriál \"Kravaťáci\" vytvořil Aaron Korsh. Seriál je z právnického prostředí. V hlavních rolích se objevují Patrick J. Adams jako Mike Ross a Gabriel Macht jako Harvey Specter. První díl seriálu se poprvé vysílal ve Spojených státech na televizní stanici USA Network dne 23. června 2011.\n\n<onlyinclude></onlyinclude>\n"}
{"id": "951230", "url": "https://cs.wikipedia.org/wiki?curid=951230", "title": "Geostatistika", "text": "Geostatistika\n\nGeostatistika je obor statistiky, který je zaměřený především na prostorová nebo časoprostorová data. Geostatistika původně vznikla jako nástroj k predikci pravděpodobnosti rozložení ložisek rud pro těžební průmysl. V současné době se uplatňuje v různých disciplínách, jako jsou například ropná geologie, hydrogeologie, hydrologie, meteorologie, oceánografie, geochemie, hutnictví, geografie, lesnictví, ochrana životního prostředí, krajinná ekologie, pedologie a zemědělství. Geostatistika je také využívána v různých oblastech geografie, zejména tam, kde se snaží zachytit a modelovat šíření chorob (epidemiologie), v geomarketingu, vojenském plánování a v rozvoji efektivnějších prostorových sítí. Geostatistické algoritmy jsou začleněny na mnoha dalších místech, včetně geografických informačních systémů (GIS) nebo statistického prostředí a programovacího jazyka R.\n\nGeostatistika je úzce spojena se základními interpolačními metodami, jejichž rámec však zdaleka překračuje. Geostatistické metody stojí na statistickém modelu, který je založen na teorii náhodné funkce (či náhodné regionalizané proměnné), kterou využívá k modelování nejistoty spojené s prostorovými odhady a simulacemi.\n\nŘada jednodušších interpolačních metod/algoritmů, jako je metoda vážené inverzní vzdálenosti (IDW), bilineární interpolace a metoda nejbližšího souseda, byly známy již před vznikem geostatistiky. Geostatistika však přesahuje základní interpolační problém tím, že považuje studovaný jev na neznámých souřadnicích za soubor korelovaných náhodných proměnných.\n\nNechť je hodnota požadované proměnné na určitém umístění . Tato hodnota je neznámá (např. teplota, srážky, piezometrická úroveň). Ačkoliv na souřadnicích existuje hodnota, kterou by bylo možné měřit, tak geostatistika tuto hodnotu považuje za čistě náhodnou, jelikož nebyla naměřena (nebo zatím nebyla naměřena). Nicméně, náhodnost není úplná, ale je definována kumulativní distribuční funkcí (CDF), která je závislá na určitých informacích, které jsou známy o hodnotě :\n\nObvykle, pokud je hodnota známa na místech v blízkosti (nebo v sousedství ), pak je možné tímto okolím omezit i CDF náležící : pokud je předpokládána vysoká prostorová spojitost, pak může mít pouze hodnoty podobné těm, které se nacházejí v jeho okolí. Naopak, v případě neexistence prostorové spojitosti může nabývat libovolné hodnoty. Prostorová spojitost náhodných proměnných je popsána modelem prostorové spojitosti, která může být buď parametrickou funkcí v případě, že vychází z geostatistického variogramu nebo má neparametrickou formu při použití jiných metod, jako je vícenásobná bodová simulace nebo pseudo-genetické techniky.\n\nPři použití jednotného prostorového modelu pro celou oblast, je vycházeno z předpokladu, že je stacionární proces. To zjednodušeně znamená, že v celé oblasti je možné využít stejné statistické vlastnosti souboru. Několik geostatistických metod poskytuje způsoby uvolňující tento předpoklad stacionarity.\n\nV tomto rámci lze rozlišit dva hlavní cíle modelování:\n\nV tomto přístupu je tak uznávána přítomnost několika možných řešení interpolace. Každá realizace je považována za možný scénář odhadu reálných hodnot skutečné proměnné vzniklý za dané kombinace podmínek. Všechny související pracovní postupy jsou pak považovány za soubor realizací, a následně za soubor predikcí, které umožňují pravděpodobnostní předpovědi. Z tohoto důvodu je geostatistika často používána pro tvorbu nebo aktualizaci prostorových modelů při řešení inverzních problémů.\n\nŘada metod existuje jak pro geostatistické odhady, tak i pro metody simulací (postup vícenásobných realizací).\n\nKriging je skupina geostatistických technik sloužících k interpolaci hodnot náhodného pole (např. nadmořská výška, z, jako funkce závislá na geografické poloze) v místech, kde nebyl jev měřen či pozorován, z pozorování a měřených hodnot v místech, která jsou poblíž.\n\nMnohoindikátorový kriging (MIK) je jedním z posledních zlepšení technik sloužících k modelování ložisek minerálů a modelu blokového odhadu zdrojů, podobně jako \"ordinary kriging\". MIK představuje významný příslib mezi metodami, které umožňují celkové zpřesnění odhadu ložisek minerálů a jejich koncentrace.\n\n\n\n\n\n\n\n\n"}
{"id": "951231", "url": "https://cs.wikipedia.org/wiki?curid=951231", "title": "Římskokatolická farnost Teplice-Trnovany", "text": "Římskokatolická farnost Teplice-Trnovany\n\nŘímskokatolická farnost Teplice-Trnovany je územní společenství římských katolíků v Teplicích-Trnovanech a okolí. Organizačně spadá do teplického vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost byla kanonicky zřízena od roku 1940.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Teplice v Čechách, jehož součástí je i farnost Teplice-Trnovany, která je tak spravována \"excurrendo\".\n\n\n"}
{"id": "951232", "url": "https://cs.wikipedia.org/wiki?curid=951232", "title": "Karel Hrubeš", "text": "Karel Hrubeš\n\nKarel Hrubeš (* 16. března 1993, Praha) je český fotbalový brankář, hráč klubu FK Viktoria Žižkov. Jeho fotbalovým vzorem je nizozemský brankář Edwin van der Sar, oblíbený klub Manchester United FC.\n\nS fotbalem začal v TJ Sokol Řepy, odkud se přes Spartu Praha dostal do konkurenční Slavie Praha.\n\nV roce 2012 se propracoval do prvního mužstva. V 1. české lize debutoval v sezóně 2013/2014 zápasem 14. září 2013 proti Mladé Boleslavi (porážka 0:4), ve kterém inkasoval jeden gól a dostal červenou kartu. Byl to jeho jediný zápas v tomto ročníku. V sezoně 2014/15 dostal příležitost mezi tyčemi hned v prvním ligovém kole proti 1. FC Slovácko (výhra 2:1). Ve třetím kole 10. srpna 2014 proti FC Slovan Liberec (výhra 4:1) si připsal dlouhým výkopem asistenci na gól Milana Škody. Vstup do sezony měl výborný, v úvodních 5 utkáních slavil 4 výhry a proti FC Viktoria Plzeň uhájil čisté konto (výhra 1:0).\n\nV únoru 2016 odešel na hostování do slovenského prvoligového týmu ŠK Slovan Bratislava, kde doplnil brankářskou dvojici Ján Mucha, Dominik Greif.\n\nHrubeš reprezentoval Českou republiku v kategorii do 18 let, kde odchytal v roce 2011 dva přátelské zápasy (proti Srbsku a Bělorusku). V roce 2014 odchytal jeden přátelský zápas proti Itálii za českou reprezentaci U21.\n\n"}
{"id": "951233", "url": "https://cs.wikipedia.org/wiki?curid=951233", "title": "Ruth Moufangová", "text": "Ruth Moufangová\n\nRuth Moufangová (nepřechýleně \"Moufang\", 10. ledna 1905 Darmstadt – 26. listopadu 1977 Frankfurt nad Mohanem) byla německá matematička.\n\nJejími rodiči byli Else Fecht Moufangová a německý chemik Eduard Moufang. Studium matematiky na frankfurtské univerzitě ukončila v roce 1929, v roce 1931 pod vedením Maxe Dehna obhájila titul Ph.D. z projektivní geometrie a o rok později absolvovala studijní pobyt v Římě. Pak se vrátila do Německa a začala vyučovat na univerzitách ve Frankfurtu a na königsberské Albertus-Universität Königsberg.\n\nJejí matematická práce byla postavena na výsledcích Davida Hilberta a významným se stal zejména její výzkum v oblasti neasociativních algebraických struktur. Je po ní pojmenována Moufangové lupa, jedna z možných forem kvazigrup.\n\nV roce 1933 ukázala, že Desarguesův teorém neplatí v Cayleyho rovině, zkonstruované pomocí oktonionů, pro které neplatí asociativita, jedna ze základních vlastností algebraických operací. Podobné propojení geometrie a algebry bylo předtím známo například u samotného Hilberta nebo u K. G. von Staudta. Vytvořila tak současně nové odvětví geometrie Moufangové roviny.\n\nVe válečných letech měla nacistickým ministrem školství zakázáno vyučovat, a proto až do roku 1946 působila v soukromém sektoru, pak začala učit na frankfurtské univerzitě. V roce 1957 se na této škole stala profesorkou a stala se tak vůbec první ženskou profesorkou v Německu.\n\n\n"}
{"id": "951240", "url": "https://cs.wikipedia.org/wiki?curid=951240", "title": "Marsyas (album)", "text": "Marsyas (album)\n\nMarsyas (1978) je debutové album skupiny Marsyas. Obsahuje deset písní. V reedici z roku 2000 byly přidány čtyři bonusy.\n\nAlbum skupina natočila ve složení Zuzana Michnová, Petr Kalandra a Oskar Petr a se studiovou kapelou Labyrint Pavla Fořta.\n\n"}
{"id": "951247", "url": "https://cs.wikipedia.org/wiki?curid=951247", "title": "Pár tónů, které přebývají", "text": "Pár tónů, které přebývají\n\nPár tónů, které přebývají (1989) je album skupiny Etc..., které obsahuje záznam komponovaného večera s poezií Václava Hraběte. Kombinuje recitaci básní v podání Miroslava Kováříka, kterou většinou improvizovaně hudebně doprovází kapela Etc…, a zhudebněné básně v podání Vladimíra Mišíka a Etc… Dramaturgem představení byl Miroslav Kovářík a Hynek Žalčík. Album obsahuje devět stop, texty napsal Václav Hrabě kromě poslední písně \"Špejchar blues\", kterou napsal Ivan Wünsch. Hudbu u všech písní (\"Jam-session s Františkem Gellnerem\", \"Ty II.\", \"Variace na renesanční téma\" a \"Špejchar blues\") napsal Vladimír Mišík. Sleeve-note k albu napsal Jiří Černý.\n\nPoprvé na CD vyšlo album v roce 2018 u vydavatelství Galén.\n\n\n\nHudební improvizace Etc... (1, 4, 6, 8)\n"}
{"id": "951248", "url": "https://cs.wikipedia.org/wiki?curid=951248", "title": "Lythronax", "text": "Lythronax\n\nLythronax (\"král násilí\") byl velkým masožravým dinosaurem (teropodem) z čeledi Tyrannosauridae, který žil asi před 80,6 – 79,9 miliony let (stupeň kampán) na území dnešního Utahu v USA.\n\n\"Lythronax\" byl menším a geologicky starším příbuzným populárního tyranosaura, dosahoval asi třetinu jeho hmotnosti (kolem 2,5 tuny). Jeho délka činila asi 8 metrů a ve hřbetu dosahoval výšky kolem 2,4 metru. Gregory S. Paul však v roce 2016 odhadl velikost tohoto teropoda na pouhých 5 metrů délky a 500 kg hmotnosti.\n\nLebka byla v poměru k lebkám ostatních tyranosauridů poměrně krátká a robustní. Lythronax patřil do vývojově pokročilé podčeledi Tyrannosaurinae, jejímž je v současnosti nejstarším známým zástupcem.\n\nFosílie tohoto svrchnokřídového dinosaura byly objeveny v usazeninách souvrství Wahweap na území Národního památníku Grand Staircase-Escalante. Popsán byl podle částečně zachované lebky a postkraniální kostry týmem amerických paleontologů v roce 2013. Typovým a jediným známým druhem je \"L. argestes\".\n\"Lythronax\" patří do podčeledi Tyrannosaurinae a jeho blízkými příbuznými jsou například (vyvojově primitivnější) rody Teratophoneus a Bistahieversor, ačkoliv jsou oba tyto rody geologicky mladší. \"Lythronax\" je nicméně blíže příbuzný obřím zástupcům rodu \"Tyrannosaurus\" ze Severní Ameriky a \"Tarbosaurus\" a \"Zhuchengtyrannus\" z Asie.\n\n\n"}
{"id": "951251", "url": "https://cs.wikipedia.org/wiki?curid=951251", "title": "Boxplot", "text": "Boxplot\n\nV deskriptivní (popisné) statistice je boxplot neboli krabicový graf či krabicový diagram jeden ze způsobů grafické vizualizace numerických dat pomocí jejich kvartilů. Střední „krabicová“ část diagramu je shora ohraničena 3. kvartilem, zespodu 1. kvartilem a mezi nimi se nachází linie vymezující medián. Boxploty mohou obsahovat také linie vycházející ze střední části diagramu kolmo nahoru a dolů, tzv. vousy, vyjadřující variabilitu dat pod prvním a nad třetím kvartilem. Odlehlé hodnoty, tzv. outliery, pak mohou být vykresleny jako jednotlivé body.\n\nBoxploty zobrazují rozdíly mezí datovými soubory bez jakýchkoli předpokladů normálního rozdělení dat, jsou tedy neparametrické. Rozteče mezi jednotlivými prvky střední části diagramu indikují stupeň disperze (rozptylu) a šikmosti dat. Kromě bodů samotných umožňují také vizuálně odhadnout různé L-estimátory, zejména rozmezí mezi kvartily, rozsah dat, aritmetický průměr a vážený průměr. Boxploty mohou být vykresleny vodorovně nebo svisle.\n\nBoxploty jsou vždy jednotné ve významu střední „krabicové“ části diagramu. Horní a spodní hranice označují 3. a 1. kvartil a horizontální linie uvnitř značí vždy druhý kvartil (medián). Vousy však mohou reprezentovat několik různých hodnot, mezi nimi např.:\n\n\nVeškerá data nezahrnutá mezi vousy by měla být vykreslena jako outliery tečkou, kroužkem, nebo hvězdičkou. Občas však zakreslena nebývají.\n\nNěkteré boxploty obsahují navíc znak reprezentující aritmetický průměr dat.\n\nNa některých boxplotech jsou vousy po celé své délce doplněny šrafováním.\n\nVzácně se boxploty vyskytují úplně bez vousů.\n\nVzhledem k této různorodosti je vhodné popsat užitou konvenci používání vousů a extrémních hodnot v popisu diagramu.\n\nNěkolik variant boxplotů bylo popsáno výše. Dva nejběžnější typy jsou boxplot s proměnlivou šířkou a zubatý boxplot (viz obrázek 4).\n\nBoxploty s proměnlivou šířkou znázorňují velikost každé skupiny dat pomocí šířky střední části diagramu. Oblíbenou konvencí je zakreslit šířku grafu úměrnou druhé mocnině velikosti skupiny.\n\nBoxploty se zářezy používají „zářezy“ nebo zúžení střední části diagramu v okolí mediánu. Zářezy ukazují i hrubou významnost rozdílu mediánů. Pokud se zářezy dvou boxplotů nepřekrývají, existuje pravděpodobně statisticky významný rozdíl mezi mediány. Šířka zářezů je úměrná mezikvartálnímu rozmezí vzorku a nepřímo úměrná druhé odmocnině z velikosti vzorku. Nicméně existuje nejistota ohledně nejvhodnějšího koeficientu (může se lišit v závislosti na podobnosti rozptylů vzorků). Jednou z konvencí je formula_1.\n\nBoxplot je rychlý způsob zkoumání jedné nebo více sad dat graficky. Boxploty se můžou zdát primitivnější než histogram nebo odhad hustoty jádra, ale mají některé výhody. Zabírají méně místa, a proto jsou zvláště užitečné pro porovnávání rozdělení četností mezi několika datovými sadami (viz obrázek 1). Volba počtu a šířky košových technik může výrazně ovlivnit vzhled histogramu a volba šířky pásma může silně ovlivnit vzhled odhadu hustoty jádra.\n\nAč pohled na statistické rozložení pravděpodobnosti je intuitivnější než pohled na boxplot, porovnání boxplotu s distribuční funkcí rozdělení pravděpodobnosti (teoretický histogram) pro normální N(0,1σ) rozdělení může být užitečným nástrojem pro pochopení boxplotu (viz obrázek 5).\n"}
{"id": "951252", "url": "https://cs.wikipedia.org/wiki?curid=951252", "title": "Svárov (Ralská pahorkatina)", "text": "Svárov (Ralská pahorkatina)\n\nSvárov (395 m n. m.) je vrch v okrese Liberec Libereckého kraje, ležící asi 0,5 km zsz. od vsi Chrastná, na příslušném katastrálním území.\n\nVrch náleží do celku Ralská pahorkatina, podcelku Zákupská pahorkatina, okrsku Podještědská pahorkatina, podokrsku Křižanská pahorkatina a Žibřidické části.\n\nAutomobil se dá nejblíže zanechat u silnice Osečná – Břevniště přímo pod vrchem, např. u turistické značky \"Chrastná - U potůčku\" (zde odbočuje zelená turistická stezka ze směru Břevniště směrem na jih). Od značky vede cesta okrajem lesa po severním úpatí Svárova až ke Stejskalovu kopci. Na vrchol nevede žádná oficiální cesta.\n"}
{"id": "951254", "url": "https://cs.wikipedia.org/wiki?curid=951254", "title": "Vojtěch Hurta", "text": "Vojtěch Hurta\n\nVojtěch Hurta (25. března 1943, Mělník – 1. března 2014, Plzeň) byl český výtvarník, řezbář.\n\nPřed rokem 1989 byl zaměstnán jako umělecký kovář a zámečník, později pracoval jako samostatný restaurátor a konzervátor. Pro jeho dílo byla charakteristická velká řemeslná zručnost. Patřil také mezi nepřehlédnutelné postavy trampského hnutí na Plzeňsku, nejraději jezdil na svůj camp na horním toku říčky Hadovky. Vojtěcha Hurta vždy přitahovala tvorba přírodních národů, především Afričanů a umění Dálného východu, ale zároveň i slovesná a výtvarná kultura česká a evropská a umělecké projevy odpovídající duchu specifické české světovosti oné doby. Sem patří Hurtovy asambláže, koláže, některé grafiky, obrazy a různé objekty, často absurdní a téměř vždy humorné. V některých tématech má blízko k surrealismu a dadaismu. Již od šedesátých let 20. století lze datovat jeho přátelství s lidmi z okruhu Vladimíra Boudníka, Ladislava Michálka a Hrabalovými pábiteli.\n\nV 70. letech zprostředkoval setkání plzeňského uměleckého kováře, tiskaře a výtvarníka Zbyňka Jetleba, autora samizdatové publikace Textmakulatury, která zahrnuje vizuální básně z let 1969-72 realizované technikou tisku xerografem a rotaprintem, s lidmi z okruhu Vladimíra Boudníka, Ladislava Michálka a Hrabalovými pábiteli. Výsledkem uměleckého setkání bylo v roce 1972 samizdatové vydání textu Bohumila Hrabala Pocta Vladimíru Boudníkovi v polygrafické úpravě Zbyňka Jetleba s ilustracemi plzeňského výtvarníka Vladimíra Havlice a fotografiemi Ladislava Michálka. V roce 1992 Vojtěch Hurta inicioval, jako obdivovatel díla Vladimíra Boudníka a jako příbuzný Michálkovy manželky Ireny, uspořádání reprezentativní výstavy díla svých přátel v Plzni - výstava grafik Vladimíra Boudníka a fotografií Ladislava Michálka byla zahájena 3. listopadu 1992 v Galerii Esprit v Plzni. Svá vlastní díla Vojtěch Hurta naposledy vystavoval v květnu roku 2011, v plzeňské galerii U Andělíčka. Jeho řezbářskou práci lze zhlédnout například v kapličce v Pramenní ulici v Plzni, pro kterou vytvořil sochu Panny Marie či před Gymnáziem Plasy, pro které vytvořil dřevěný totem.\n\n\n"}
{"id": "951255", "url": "https://cs.wikipedia.org/wiki?curid=951255", "title": "Stříbrný vrch (Zákupská pahorkatina)", "text": "Stříbrný vrch (Zákupská pahorkatina)\n\nStříbrný vrch (432 m n. m.) je vrch na rozhraní okresů Česká Lípa a Liberec v Libereckém kraji. Leží asi 1 km zsz. od vsi Žibřidice, na příslušném katastrálním území a území Dubnice.\n\nVrch náleží do celku Ralská pahorkatina, podcelku Zákupská pahorkatina, okrsku Podještědská pahorkatina, podokrsku Rynoltická pahorkatina a Janovické části.\n\nAutomobilem se dá nejblíže dopravit na turistickou značku \"Žibřidice\" ve stejnojmenné obci. Odtud pokračovat pěšky na sever po žluté turistické stezce vedoucí přes východní a severní svah vrchu (značka \"Stříbrný vrch\"). Na vrchol nevede žádná oficiální cesta. Stezka pak pokračuje dál na severozápad do Janovic v Podještědí.\n"}
{"id": "951256", "url": "https://cs.wikipedia.org/wiki?curid=951256", "title": "Gearyho C", "text": "Gearyho C\n\nGearyho \"C\" (orig. Geary's \"C\"), je míra prostorové autokorelace. Jak autokorelace, tak prostorová autokorelace vyjadřuje vztah sousedících pozorování stejného jevu. Nicméně, časová autokorelace pojednává o blízkosti v čase, zatímco prostorová autokorelace pojednává o blízkosti v prostoru (multi-dimenzionální). \nProstorová autokorelace je komplexnější než obecná autokorelace, protože tato korelace je multi-dimenzionální a obousměrná.\n\nGearyho \"C\" vyvinul Roy C. Geary. Gearyho \"C\" je také známo jako Gearyho poměr continguity, Gearyho poměr, nebo Gearyho index.\n\nGearyho C je definován:\nkde formula_2 je počet prostorových měření indexovaných formula_3 a formula_4. formula_5 je statistická proměnná, formula_6 je průměr měření formula_7, formula_8 je matice prostorové významnosti; a formula_9 je součet všech formula_8.\n\nHodnota Geary C leží mezi 0 a 2. 1 znamená žádná prostorová autokorelace. Hodnoty nižší než 1 představují rostoucí pozitivní prostorovou autokorelaci, zatímco hodnoty vyšší než 1 představují zvyšující se negativní prostorovou autokorelaci.\nGearyho \"C\" a Moranovo \"I\" inverzně souvisí, ale nejedná se o totožné veličiny. Morenovo \"I\" je měřítkem globální prostorové autokorelace, zatímco Gearyho \"C\" je citlivější k lokální prostorové autokorelaci.\n\nGeary index je spojen s experimentálním variogramem \"γ̂\" následujícím vztahem:\nformula_11 kde s = (formula_12-1)∑(formula_13-formula_14)\n"}
{"id": "951258", "url": "https://cs.wikipedia.org/wiki?curid=951258", "title": "Národní park Cévennes", "text": "Národní park Cévennes\n\nNárodní park Cévennes (francouzsky \"Parc national des Cévennes\") je francouzský národní park, vyhlášený v roce 1970 v oblasti pohoří Cévennes na území departementů Lozère, Gard a Ardèche. Nachází se v jihovýchodní části Francouzského středohoří mezi městy Mende, Alès a Millau a zaujímá plochu celkem 3213,8 km. Je jediným národním parkem Francie, který je trvale obydlený i ve vnitřní zóně.\n\nNejvyšším bodem je Mont Lozère, dosahující nadmořské výšky 1699 m. Druhou nejvyšší horou je Mont Aigoual s výškou 1565 m. Součástí parku je také rozsáhlá plošina Causse Mejean, jejíž nadmořská výška se pohybuje mezi 800 a 1 247 m.\n\nProstor národního parku byla po staletí využívaná k chovu ovcí, což spoluutvářelo charakter oblasti. Vliv na podobu krajiny mělo i tradiční lesní hospodářtví a pálení dřevěného uhlí. Přesto zůstaly zachovány původní listnaté lesy.\n\nNezalesněné části porůstá mnoho druhů rostlin včetně 24 endemitů. Oblast je vyhlášená tím, že zde roste více než 40 druhů vstavačovitých, mezi nimi i vzácný střevíčník pantoflíček nebo švihlík letní. Dále se tu vyskytuje divoký narcis, hlaváček jarní, lilie zlatohlavá, prha arnika, planý tulipán, pivoňka lékařská, orlíček, hořec Clusiův, hořec křížatý, oměj šalamounek, lomikámen zrnatý, podbílek šupinatý, rýt \"Reseda jacquinii\" či koniklec velkokvětý.\n\nBohatou květenu doplňuje značný počet bezobratlých, hmyzu a původní evropské lesní fauny (muflon, vydra, bobr, jelen, prase divoké, netopýři). Oblast využívá i množství ptáků, mezi nimi dytík úhorní, skřivan lesní, skřivánek krátkoprstý, linduška úhorní, strnad zahradní, ťuhýk obecný, sýček obecný, moták pilich i moták lužní, lelek lesní, dudek chocholatý, skalník zpěvný, kavče červenozobé, krkavec velký, sokol stěhovavý, výr velký či orel skalní. Znovu byl do volné přírody vypuštěn sup bělohlavý, v oblasti již vyhubený.\n\n"}
{"id": "951259", "url": "https://cs.wikipedia.org/wiki?curid=951259", "title": "Gorlice (Vyšehrad)", "text": "Gorlice (Vyšehrad)\n\nGorlice je podzemní sál v kasematech uvnitř hradeb pražského Vyšehradu. Nachází se v severovýchodním, 33. bastionu, na východ od Cihelné brány. Sál je zaklenutý valenou klenbou vysokou 13 metrů a má plochu asi 330 m². Původně sloužil jako shromaždiště vojska a sklad zásob a munice. Gorlice byla veřejnosti zpřístupněna po rekonstrukci v 90. letech 20. století. Prostor se využívá pro výstavy a divadelní představení.\n\nZnačné rozměry sálu a stabilní klimatické podmínky byly využity k uložení některých originálů soch a sousoší z Karlova mostu. Další sochařská díla z mostu se nachází v Lapidáriu Národního muzea a některých venkovních místech v Praze.\n\nV Gorlici jsou uloženy následující barokní originály:\n\n"}
{"id": "951261", "url": "https://cs.wikipedia.org/wiki?curid=951261", "title": "Grand Prix USA 2013", "text": "Grand Prix USA 2013\n\nGrand Prix USA 2013 (oficiálně 2013 Formula 1 United States Grand Prix) se jela na okruhu Circuit of the Americas v Austinu v Texasu ve Spojených státech amerických dne 17. listopadu 2013. Závod byl osmnáctým v pořadí v sezóně 2013 šampionátu Formule 1.\n\nTýden před závodem oznámil Kimi Räikkönen, že z důvodu přetrvávajících bolestí zad ze závodu v Singapuru bude muset podstoupit chirurgickou operaci. V závodní sedačce Lotusu ho původně měl nahradit Ital Davide Valsecchi, pro kterého by to byl první závod, do té chvíle se ve Formuli 1 svezl jen pátečním tréninku a testovacích jízdách. Lotus ale současně jednal i s dalšími jezdci, například Nicem Hülkenbergem, Heikkim Kovalainenem nebo Michaelem Schumacherem. Ve čtvrtek dopoledne před závodem byl nejpravděpodobnější variantou Kovalainen, jehož jméno bylo tentýž den odpoledne oficiálně potvrzeno.\n\nNa stejný zdravotní problém si stěžoval i pilot Ferrari Fernando Alonso, ten se však závodu zúčastní.\n\nProhlídka Mercedesu Lewise Hamiltona odhalila drobné praskliny v šasi, Hamilton tak pro víkend v Austinu dostal nové.\n\nPro Grand Prix USA přivezlo Pirelli stejně jako předchozí rok tvrdou a středně tvrdou směs (oranžová a bílá).\n\nJenson Button obdržel penalizaci tří míst na startu za předjíždění pod červenými vlajkami.\n\nV první pátečním tréninku zvítězil Fernando Alonso za Ferrari, odpoledne se do čela dostaly oba Red Bully, když nejlepší čas zajel Sebastian Vettel a hned za ním skončil Mark Webber. Stejného výsledku oba piloti dosáhli i v posledním, třetím tréninku.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "951262", "url": "https://cs.wikipedia.org/wiki?curid=951262", "title": "Silnice I/68", "text": "Silnice I/68\n\nSilnice I/68 je česká silnice I. třídy ve Moravskoslezském kraji. Je dlouhá 7,515 km a spojuje Horní Tošanovice a třineckou část Nebory.\n\n\nSilnice I/68 vznikla v roce 1997, kdy byla na tuto silnici první třídy v rámci celorepublikového přečíslování a revize kategorizace silnic povýšena původní silnice II/476.\n\nŘeditelství silnic a dálnic buduje přeložku silnice I/68 mimo obytnou zástavbu v délce 5,4 km spolu s novým napojením na dálnici D48 u Třanovic. Na druhém konci se přeložka napojí na existující obchvat Třince (přeložka silnice I/11). Stávající silnice bude převedena do sítě silnic II. třídy. Slavnostní zahájení výstavby se uskutečnilo 6. listopadu 2019, předpoklad uvedení do provozu je v polovině roku 2022.\n"}
{"id": "951267", "url": "https://cs.wikipedia.org/wiki?curid=951267", "title": "Ballova pyramida", "text": "Ballova pyramida\n\nBallova pyramida (\"Ball's Pyramid\") je neobydlený ostrůvek vulkanického původu v Tasmanově moři, ležící 23 km jihovýchodně od ostrova Lorda Howa. Je vysoký 562 metrů, přitom dlouhý jen 1100 metrů a široký 300 metrů, proto bývá považován za nejvyšší mořský útes světa.\n\n\n"}
{"id": "951268", "url": "https://cs.wikipedia.org/wiki?curid=951268", "title": "Ivo Pojezný", "text": "Ivo Pojezný\n\nIvo Pojezný (* 21. května 1961 Kyjov) je český politik a pedagog, od října 2013 poslanec Poslanecké sněmovny PČR, od roku 2000 zastupitel Jihomoravského kraje, dlouholetý zastupitel města Kyjova a člen KSČM.\n\nPo absolvování gymnázia (maturoval v roce 1980) vystudoval učitelství na Univerzitě Palackého v Olomouci (získal titul Mgr.).\n\nIvo Pojezný je ženatý a má dvě dcery, žije v Kyjově.\n\nDo politiky vstoupil, když byl v komunálních volbách v roce 1990 zvolen za KSČM do Zastupitelstva města Kyjova. Mandát zastupitele města pak obhájil v komunálních volbách v roce 1994, v roce 1998, v roce 2002, v roce 2006, v roce 2010, v roce 2014 a v roce 2018 (vždy za KSČM). V současnosti působí také jako předseda Výboru pro regionální středisko mládeže.\n\nDo vyšší politiky vstoupil, když byl v krajských volbách v roce 2000 zvolen jako člen KSČM zastupitelem Jihomoravského kraje. Mandát krajského zastupitele obhájil v krajských volbách v roce 2004, v roce 2008 a v roce 2012 (opět vždy za KSČM). Po těchto volbách se stal předsedou Výboru pro výchovu, vzdělávání a zaměstnanost. Na uvedenou funkci rezignoval 18. prosince 2014. Ve volbách v roce 2016 byl lídrem kandidátky KSČM v Jihomoravském kraji a post krajského zastupitele obhájil.\n\nKandidoval také ve volbách do Poslanecké sněmovny PČR v roce 2006 a v roce 2010, ale ani jednou neuspěl. Ve volbách do Poslanecké sněmovny PČR v roce 2013 kandidoval na čtvrtém místě kandidátky KSČM v Jihomoravském kraji a byl zvolen poslancem.\n\nVe volbách do Poslanecké sněmovny PČR v roce 2017 byl lídrem KSČM v Jihomoravském kraji. Získal 2 595 preferenčních hlasů a obhájil tak mandát poslance.\n"}
{"id": "951270", "url": "https://cs.wikipedia.org/wiki?curid=951270", "title": "Mars Orbiter Mission", "text": "Mars Orbiter Mission\n\nMars Orbiter Mission (MOM) je název indické mise, v jejímž rámci byla k Marsu vyslána počátkem listopadu 2013 meziplanetární sonda Mangalaján (nebo taky anglickou transliterací Mangalyaan, v sanskrtu मङ्गलयान ). Sonda 24. září 2014 dorazila ke svému cíli, kde provádí průzkum atmosféry planety.\n\nDne 5. listopadu 2013 odstartovala z indického kosmodromu Satish Dawan sonda Mangalján s pomocí upravené rakety Polar Satellite Launch Vehicle C-25. Cílem mise je průzkum atmosféry Marsu. Sonda má hmotnost 1350 kg. K Marsu měla podle původních propočtů doletět 14. září 2014.\n\nLet brzy po startu doprovázely problémy. Koncem listopadu 2013 se sonda po oddělení od rakety vydala na cestu k Marsu. K začátku srpna 2014 měla za sebou sonda více jak 85 % své cesty a sonda nevykazovala žádné chyby.\n7. srpna 2014 otestovali indičtí technici komunikační anténu, která bude zajišťovat hlavní spojení se Zemí.\n\n24. září byla sonda úspěšně navedena na oběžnou dráhu Marsu, přibližně dva dny po příletu družice MAVEN od NASA.\n\n"}
{"id": "951272", "url": "https://cs.wikipedia.org/wiki?curid=951272", "title": "Čeřovka", "text": "Čeřovka\n\nČeřovka (331 m n. m.) je vrch v okrese Jičín Královéhradeckého kraje, ležící při severním okraji města Jičín, v severní části Valdického Předměstí, na katastrálním území Jičín. U vrcholu kopce stojí rozhledna zvaná Milohlídka.\n\nZ minerálů se na lokalitě vyskytuje amfibol, augit, hlízovitý kalcit, magnetit, titanomagnetit, olivín a zeolity jako například natrolit.\n\nVrch náleží do celku Jičínská pahorkatina, podcelku Turnovská pahorkatina, okrsku Jičínská kotlina, podokrsku Úlibická tabule a Zebínské části.\n\nZ hub roste na Čeřovce například třepenitka svazčitá, křehutka vodomilná, vláknice. Z jedlých hřib žlutomasý, ucho Jidášovo, pýchavka obecná, pečárka lesní, pečárka ovčí, špička obecná, penízovka sametonohá. \n\nVzácnější houby zastupuje hřib nachový, hřib satan, hřib plavý nebo muchomůrka stroupkatá. \n\nVětšinu plochy Čeřovky tvoří les jehož základem je dubohabřina. Hlavními dřevinami jsou dub letní a habr obecný. Na severní straně porost doplňuje buk lesní. Z dalších listnatých dřevin je to lípa malolistá, jasan ztepilý, javor babyka, jilm horský, jilm habrolistý, bříza bělokorá. Jehličnaté dřeviny zastupuje smrk ztepilý a modřín opadavý.\n\nMezi introdukované dřeviny patří douglaska tisolistá, tsuga kanadská, borovice černá, cypřišek Lawsonův a invazivní trnovník akát.\n\nKeřové patro zastupuje bez černý, pámelník bílý, brslen evropský či břečťan popínavý.\n\nBylinné patro tvoří sasanka hajní, pitulník žlutý, lipnice hajní, kuklík městský, hrachor černý, hrachor jarní, strdivka nící, kopretina řimbaba, ptačinec hajní či netýkavka malokvětá. \n\nNa Čeřovce se vyskytuje jedenáct druhů ohrožených živočichů. Z hmyzu čmelák luční, čmelák rokytový, čmelák zemní, pačmelák panenský. Saproxylický hmyz zastupuje vzácný kovařík rezavý.Z ohroženého ptactva na lokalitě hnízdí krutihlav obecný, do prostoru lesoparku zaletuje rorýs obecný. Z plazů byl popsán slepýš křehký. V lesoparku je menší populace veverky obecné.V minulosti byl na lokalitě lesoparku zaznamenán i výr velký, který na Čeřovce již nehnízdí. Na Čeřovce mají v některých dutinových stromech letní kolonie netopýři. Byl nalezen uhynulý jedinec netopýra rezavého. Z dalších, vzácnějších živočichů jmenujme tesaříka pilunu, puštíka obecného, žlunu šedou nebo datla černého. \n\nLes v lesoparku Čeřovka je pozůstatkem starobylého lesního hospodaření - tzv. pařeziny. Jedná se o různověký les s polykormony, dendrotelmami a výstavky. V lese město Jičín zachovává doupné stromy, kterých je v lokalitě 59 a jsou označeny modrým trojúhelníkem. Pravidelně se v lokalitě odstraňují suché větve a havarijní stromy. Naposledy byl v říjnu 2017 proveden prořez odbornou arboristickou firmou. Pro vzácné brouky jsou v lokalitě zachovávány padlé kmeny stomů, mrtvé dřevo. \n\nV mladší době kamenné (cca 6000 - 2000 př. n. l.) se využívaly porcelanity na Čeřovce jako zdroj štípané industrie.\n\nPrvní písemná zmínka o porostlině a háji na Čeřovce z roku 1393. Čeřovku vlastnil Šimon z Čeřova. Od druhé poloviny 15. století má v držení les na Čeřovce město Jičín. Od roku 1844 stojí na temeni kopce Čeřovka rozhledna Milohlídka. Nechal ji vybudovat krajský hejtman Hansgirg. \n\nPravděpodobně v 50. letech 19. století otevřen na jihozápadním svahu kopce čedičový lom. Těžba byla ukončena do třiceti let. \n\nMezi lety 1887 – 1889 mění místní okrašlovací spolek, jehož členkou byla i dcera Boženy Němcové – Theodora, prostor Čeřovky na městský přírodní park. \n\nRoku 1889 byl na Čeřovce odhalen pomník spisovatele a novináře Antonína Štraucha. \n\nNa začátku 20. století, roku 1908, vybudován pod Milohlídkou vodojem. Dnes zásobuje vodou přilehlou zástavbu a okresní nemocnici. \n\nRoku 1915 byla k jezírku na Čeřovce umístěna socha Neptuna s trojzubcem. Po válce se ztratila neznámo kam. \n\nZa druhé světové války byl do prostoru kolem rozhledny zakázán vstup a na vrcholu Milohlídky byl namontován triangulační stožár. Vojáci Wehrmachtu koncem války sledovali z rozhledny letecký provoz spojenců. Po válce byla vybudována na okraji Čeřovky tzv. Ruská mohyla, hrob padlých osvoboditelů. \n\nV roce 1959 byla k stému výročí narození instalována na Čeřovku busta hudebního skladatele J. B. Foerstera.\n\nOd roku 2015 probíhá v na Čeřovce každý rok hudební festival Propadák a cyklokrosový závod Toi Toi Cup.\n\nČervenec 2017. U vstupu do prostoru bývalého lomu byla umístěna informační tabule o geologii, mykologii, květeně, zvířeně a historii lokality.\n\nNa temeni nejmenšího kopce v okolí města Jičína se vypíná nejstarší rozhledna v Českém ráji. Podle profesora Úlehly byla rozhledna Milohlídka postavena roku 1844 (nikoliv 1843) z darů jičínských občanů uprostřed obecního lesa na vrchu Čeřovka. Podnět k jejímu postavení dal tehdejší krajský hejtman Josef Hansgirg a na stavbě pracovali ti nejchudší lidé. Její výstavba tak měla i sociální rozměr. Rozhledna je postavena v novogotickém stavebním slohu. V 19. století sloužila rozhledna jako cíl romantických vycházek místních občanů, protože tehdy byl ještě vrch Čeřovka mimo zástavbu města. Kolem Čeřovky se rozprostírala pole, louky a vojenské cvičiště. Dnes již dosahuje zástavba Jičína vrchu Čeřovka a stromy rozhlednu přerostly. \n\nMilohlídka má pouhých 8 m a na vrcholovou plošinu vede 60 schodů. To má svůj důvod. V prostoru Čeřovky se rozprostíral obecní pařezinový les, který měl podobu nízkého křovinatého lesa. Z těchto důvodů bylo z rozhledny vidět do okolí města. V průběhu let se změnil status obecního lesa na lesopark, stromy vyrostly a dnes je výhled již pouze jihozápadním směrem. Z rozhledny lze spatřit rybník Kníže, Holínské předměstí města Jičína, zříceninu hradu Veliš s triangulačním bodem, obec Šlikova Ves s barokní sýpkou s bílou střechou, obec Březina, táhlý Velišský hřbet, obec Ostružno s dvouvěžovým kostelem Povýšení svatého Kříže, zalesněný vrch a současně Přírodní památku Svatá Anna, obec Holín a Prachovské skály. \n\nRozhledna Milohlídka je i předmětem diskuzí a sporů. S železnou pravidelností několika let se v Jičíně obnovuje diskuze a vedou se spory o výhled z rozhledny. Jedni dávají přednost výhledu z rozhledny, druzí lesoparku. Faktem ale zůstává, že rozhledna i lesopark vytváří funkční celek. Milohlídka je cílem turistů, lesopark místem relaxace a oddychu. Stavba Milohlídky připomínající zříceninu hradu, vystupující mezi stromy, při pohledu z bývalého lomu působí zvlášť impozantním dojmem. Rozhledna bez lesoparku a lesopark bez rozhledny by ztratily své neopakovatelné kouzlo. \n\nAutomobilem se dá přijet přímo pod kopec a odtud pěšky po modré turistické značce až na vrchol k rozhledně, nebo využít jičínskou MHD, vystoupit ve Foersterově ulici na zastávce Jičín, Čeřovka a zbylých 250 m k Čeřovce dojít .\n"}
{"id": "951273", "url": "https://cs.wikipedia.org/wiki?curid=951273", "title": "Thomas Mavros", "text": "Thomas Mavros\n\nThomas Mavros (\"Θωμάς Μαύρος\", * 31. května 1954, Kallithea) je bývalý řecký fotbalista. Hrál za kluby Panionios GSS a AEK Athény. Čtyřikrát byl nejlepším ligovým kanonýrem (1978, 1979, 1985 a 1990), dohromady nastřílel 260 branek v 501 zápase, což je rekord Řecké superligy. V řecké reprezentaci odehrál 36 zápasů a jedenáctkrát skóroval, zúčastnil se mistrovství Evropy ve fotbale 1980.\n\n"}
{"id": "951276", "url": "https://cs.wikipedia.org/wiki?curid=951276", "title": "Marc Márquez", "text": "Marc Márquez\n\nMarc Márquez i Alentà (* 17. února 1993 Cervera, Katalánsko, Španělsko) je španělský profesionální motocyklový závodník a současný mistr světa kategorie MotoGP. Je jedním ze čtyř jezdců historie, kterým se podařilo získat mistrovský titul ve třech různých třídách; v roce 2010 se stal mistrem světa kategorie do 125 cm³, v roce 2012 zvítězil v kategorii Moto2 a konečně v sezoně 2013 získal mistrovský titul i v nejvyšší a nejprestižnější třídě MotoGP. Stal se tak nejmladším mistrem světa nejvyšší kategorie všech dob a zároveň po 35 letech prvním, kterému se to podařilo v jeho nováčkovské sezoně.\n\nPřed začátkem sezony 2014, 20. února, si Márquez při tréninku na motokrosovém motocyklu zlomil pravou nohu. Již o měsíc později však ovládl první závod sezony, Velkou cenu Kataru, kde získal pole position i vítězství v závodě, kterého dosáhl po souboji s Valentinem Rossim. O tři týdny později zvítězil i v americkém Austinu, kde dosáhl pole position, vítězství v závodě i nejrychlejšího kola v závodě, když zajel nový rekord okruhu.\n\n"}
{"id": "951277", "url": "https://cs.wikipedia.org/wiki?curid=951277", "title": "Macaulayova závorka", "text": "Macaulayova závorka\n\nMacaulayova závorka představuje zjednodušený způsob zápisu nespojité funkce definované předpisem\n\nMacaulayova závorka je pojmenována podle britského matematika a fyzika Williama Herricka Macaulayho, který ji použil pro zjednodušení analytického řešení průhybu nosníku s nespojitým zatížením.\n\n"}
{"id": "951278", "url": "https://cs.wikipedia.org/wiki?curid=951278", "title": "Křesťanské Vánoce", "text": "Křesťanské Vánoce\n\nKřesťanské Vánoce je projekt, jehož cílem je přiblížit duchovní poselství těchto svátků pro nejširší veřejnost. Vznikl v brněnské diecézi, kde byly již od roku 2007 organizovány návštěvy betlémů, od roku 2012 je pak pořádán celostátně a má jednotný vizuální styl. Může se k němu připojit každá farnost (popřípadě sbor) římskokatolické církve nebo jiné církve, která je členem Ekumenické rady církví. \n\nProjekt přibližuje nejširší veřejnosti duchovní poselství křesťanského adventu a Vánoc prostřednictvím přehledné nabídky programů adventního a vánočního času jednotlivých křesťanských farností a sborů, která je zveřejněna na informačním webovém portálu s jednotným vizuálním stylem. V nabídce adventních programů najdou návštěvníci adventní koncerty, mikulášské besídky, rorátní mše svaté, průvody světla, adventní duchovní obnovy, ale i časový rozpis, kdy je možné odnést si domů Betlémské světlo. Mezi vánoční nabídkou programů nechybí oblíbené možnosti návštěvy betlémů v jednotlivých kostelech ,půlnoční bohoslužby, slavnostní vánoční či novoroční bohoslužby, vánoční koncerty, vánoční představení živého betléma, obřady žehnání vína, obnova manželských slibů, silvestrovské děkovné bohoslužby či Tříkrálové koleda.\n\n\n"}
{"id": "951285", "url": "https://cs.wikipedia.org/wiki?curid=951285", "title": "Kühnring (hrad)", "text": "Kühnring (hrad)\n\nKühnring je zřícenina hradu v dolnorakouské obci Burgschleinitz-Kühnring, nachází se v oblasti Waldviertel, na severní straně pohoří Manhartsberg.\n\nHrad, který sloužil jako rodinné sídlo rodu Kuenringů, založil Hadmar I. z Kuenringu v první polovině 12. století. Hrad byl zničen po roce 1460 během války o dědictví mezi bratry Fridrichem III. Habsburským a Albrechtem VI. Habsburským. Na místě hradu stojí farní kostel Kühnring, který vznikl z hradní kaple, byl několikrát přestavován a současnou podobu získal v roce 1660.\n"}
{"id": "951305", "url": "https://cs.wikipedia.org/wiki?curid=951305", "title": "Ermanno Olmi", "text": "Ermanno Olmi\n\nErmanno Olmi (24. července 1931, Bergamo – 5. května 2018, Asiago) byl italský filmový a divadelní režisér, scenárista, filmový střihač, kameraman, producent a scénograf.\n\nFilmový režisér Ermanno Olmi se narodil 24. 7. 1931 v Bergamu v italské Lombardii. I když část svého života prožil v Miláně, jeho rodina měla venkovské kořeny. Rolnický svět pro tvůrce představoval prostor řádu, tradic a odpovědnosti člověka vůči Bohem stvořenému světu. Těchto témat se Olmi dotýká v dokumentární i hrané filmové tvorbě.\n\nErmanno Olmi se k celovečerním filmům dostal po letech věnovaných krátké a středometrážní tvorbě. Praktickou průpravu mu poskytlo zaměstnání v milánském elektropodniku Edisonvolta, pro který v 50. letech natáčel převážně instruktážní snímky. Většinu filmů si sám snímal i stříhal. Některé náměty připouštěly dramatičtější ztvárnění, a tak Olmi realizoval vedle klasických dokumentů také několik hraných snímků.\n\nJeho vánoční příběh \"Rozhovor prodavače kalendářů s chodcem\" (\"Dialogo tra un venditore d´almanacchi e un passeggiere\", 1954) je pozoruhodný tím, jak na malé ploše předkládá několik Olmiho celoživotních témat: zájem o rurální venkov a jeho stýkání se s industriálním světem města, zájem o zdánlivě obyčejné lidi žijící na periferii nebo v anonymitě městských aglomerací. Z Olmiho krátkometrážní hrané tvorby 50. let lze zmínit i snímky \"Michelino z 1. B\" (\"Michelino 1ª B\", 1956) nebo \"Penzista\" (\"Il Pensionato\", 1958). Ermanno Olmi se nebránil filmové inscenaci, a to ani v dokumentární tvorbě. Ostatně tato režijní metoda byla běžnou součástí formální výbavy řady tehdejších tvůrců.\n\nFestivalový úspěch ze začátku 60. let přispěl k zařazení Ermanna Olmiho mezi přední italské režiséry. Olmi svým stylem plynule navázal na odkaz doznívajícího neorealismu. Sociální základ filmových příběhů však ozvláštnil poetickými a psychologickými přesahy. Tématem, kterým se tvůrce kontinuálně zabýval, byla etika každodenního života a mezilidské vztahy. Olmi díky vrozené empatii a komunikativnosti dokázal velmi dobře pracovat s herci i neherci. Svědčí o tom nejen působivý vztahový part generačně rozdílných mužů ve filmu \"Čas se zastavil\" (\"Il Tempo si é fermato\", 1959). Jestliže stavbu přehrad a elektrické soustavy průběžně zpracovával v řadě filmů podniku Edisonvolta, do stejného prostředí situoval i celovečerní film, kvůli němuž založil nezávislou produkční společnost 22 dicembre. Ve filmu \"Místo\" (\"Il Posto\", 1961) režisér naproti tomu reflektoval milánskou aglomeraci. Zobrazil nejen byznysem kypící centrum, ale také ospalejší venkovskou periferii. Ve filmovém příběhu nenaplněného vztahu hlavní roli dívky Magalí ztvárnila Loredana Dettoová, pozdější Olmiho manželka. Ve \"Snoubencích\" (\"I Fidanzati\", 1963) zase sledujeme příběh muže a ženy, které geograficky i citově rozdělí vidina kariérního postupu.\n\nRozsáhlým příběhem prezentujícím lásku coby základní životní princip je historická freska o životě papeže Jana XXIII. Film \"A přišel člověk\" (\"E venne un uomo\", 1965). Podnětem byla i režisérova osobní úcta k životu a dílu papeže, který svolal II. vatikánský koncil. Scénář filmu byl založen na filmovém ztvárnění autentických zápisků Giuseppe Roncaliho a Olmi pro prezentaci jeho života využil netradičního způsobu ztvárnění ústřední postavy. V pozici vypravěče i hlavního hrdiny ve filmu vystupuje americký herec Rod Steiger, který diváky provází od začátku do konce v jednoduchém obleku a s neměnnou civilní vizáží.\n\nI když se Ermanno Olmi k žádné církvi nehlásil, mnohá jeho díla na křesťanských principech staví. Náboženské motivy se objevují už v některých filmech natočených v produkci Edisonvolta. Například v dokumentu \"Manon. Okno 2\" (\"Manon: Finestra 2\", 1956) sledujeme stavaře, kteří ctí a chrání zákoutí s obrazem Svaté Barbory. Ke křesťanským námětům se Olmi navrací i v první polovině následující dekády. Nejdříve realizuje dokumentární film \"700 let\" (\"700 anni\", 1963) o životě svatého Antonína Paduánského a brzy na to dokument věnovaný papeži Pavlu VI. \"Po staletích\" (Dopo secoli, 1964). Vyvrcholením námětové linie katolicky orientovaných témat je zmíněný film \"A přišel člověk\" z roku 1965. V následujícím období se tvůrce k reflexi víry vrací ve snímku \"Jdi, jdi\" (\"Camminacammina\", 1983) a též ceněném filmu \"Legenda o svatém pijanovi\" (\"La Leggenda del santo bevitore\", 1988). Pominout nelze ani \"Strom na dřeváky\" (\"L'Albero degli zoccoli\", 1978), kde se Olmimu podařilo citlivě zaznamenat náboženské rituály lombardských venkovanů.\n\nVe druhé polovině 60. let Ermanno Olmi realizuje několik televizních snímků. V 60. letech například mládežnické povídky \"Příběhy mladých lásek\" (\"Racconti di giovani amori\", 1967) nebo dokumentární snímek \"Galerie. Srdce a paměť Milána\" (\"La Galleria: Cuore e memoria di Milano\", 1967).\n\nZájem Ermanna Olmiho o proměny italské společnosti a negativní aspekty procesu modernizace je patrný v několika filmech. Snímek \"Jednoho dne\" (\"Un Certo giorno\", 1968) nabízí psychologický portrét manažera reklamní agentury, který při budování kariéry a v neustálém spěchu přehlédne, že při rychlé jízdě autem srazil cyklistu. Až konfrontace se smrtí přiměje prostopášného muže k sebereflexi. Zajímavé je, že v tomto filmu režisér do vedlejších rolí obsadil zaměstnance skutečné reklamní agentury. V roce 1970 režisér natáčí film \"Sapéři\" (\"I Recuperanti\"), jímž vzdává hold kraji, v němž se nakonec usadil. Snímek byl realizován na alpské náhorní plošině poblíž městečka Asiago a vypráví příběh o generačně rozdílných hledačích nevybuchlé munice.\n\nVůči realitě modernosti se staví hlavní hrdina filmu \"Během léta\" (\"Durante l 'estate\", 1971), který se coby výstřední samotářský heraldik a ctitel starých hodnot živí jako kreslič map. Ve filmu \"Okolnost\" (\"La Circostanza\", 1973) Olmi pokračuje v mapování světa vyšší střední vrstvy. Kolektivním hrdinou je zde početná rodina. Díky sociologicky přesnému pozorování reality sledujeme obraz materiálně zabezpečeného, ale vztahově nepříliš utěšeného společenství. I v Okolnosti režisér pracuje s reálnými postavami.\n\nBěhem 70. let Ermanno Olmi realizoval i několik televizních dokumentů s historickou tematikou. Zmínit možno filmy \"Ve jménu italského lidu\" (\"In Nome del popolo italiano\", 1971), \"Kořeny svobody\" (\"Le Radici della libertá\", 1972), \"Zrození partyzánské skupiny\" (\"Nascita di una formazione partigiana\", 1973) nebo dokument o významném italském politikovi \"Alcide de Gasperi\" (1974).\n\nPo sérii filmů zasazených do současnosti se Ermanno Olmi v druhé polovině 70. let vrátil k historické látce. Námět k filmu \"Strom na dřeváky\" (\"L 'Albero degli zoccoli\", 1978) u něj vyzrával řadu let. Ve svém vrcholném díle Olmi zobrazil venkov, který poznal díky pobytům u babičky v Trevigliu u Bergama. Osobnost staré ženy, její schopnost vyprávění i životního nadhledu, její vzpomínky i moudrá napomenutí, to vše tvůrce přepsal do scénáře filmu, který ztvárnil drobné životní příběhy několika chudých venkovských rodin usazených na selském dvorci. Tvůrcova empatie a spolupráce se skutečnými obyvateli lombardského venkova dodala Stromu na dřeváky neopakovatelnou atmosféru. Film se stal Olmiho nejúspěšnějším uměleckým počinem a v roce 1978 získal Zlatou palmu na festivalu v Cannes. V československých filmových klubech se později stal vyhledávaným filmovým titulem a byl vydán také na DVD (Zóna / Aerofilms, 2006) s českými titulky a dvěma krátkými filmy jako bonusy. Provedeme-li rekapitulaci, zjistíme, že v českých kinech nebo na televizní obrazovce bylo uvedeno osm Olmiho filmů: \"Čas se zastavil (1959), \"Místo\" (1961), \"Snoubenci\" (1963), \"Sapéři\" (1970), \"Strom na dřeváky (1978), \"Ať žije paní!\" (1987) a \"Sto hřebů (2006). Česká televize uvedla i Olmiho první část z cyklu devatenácti biblických příběhů - \"Genesis. Stvoření a potopa (1994). Nejen o těchto snímcích, ale také o vlastním životě, tvorbě a uměleckých inspiracích Ermanno Olmi vypráví v knize Rozhovory, která v roce 2012 vyšla díky péči příbramského nakladatelství Camera obscura.\n\nOlmiho tvorba 80. let je poměrně nevyrovnaná. Výpravné filmové dílo \"Jdi, jdi\" (\"Camminacammina\", 1983) prezentuje příběh putování Tří králů k místu narození Ježíše Krista. Olmi původně vstupoval do projektu s tím, že natočí „radostný film“. Celé putování Tří králů je proto zachyceno v komické nadsázce. Dílo i pro svou nestandardní délku však působí těžkopádně.\n\nDůležitým počinem Ermanna Olmiho bylo také založení filmové školy \"Ipotesi Cinema\", která v rámci kurzu audioviziální tvorby skýtala možnost navázání kontaktů a objevení nových talentů. Škola několik let pořádaná v severoitalském městečku Bassano del Grappa byla později přesunuta do italské Bologne.\n\nÚspěšná byla i realizace celovečerního dokumentu \"Milán '83\" (\"Milano '83\", 1983), který byl italským příspěvkem do seriálu filmových portrétů evropských měst. Režisér a kameraman v jedné osobě zaznamenal známé i doposud přehlížené detaily města. V Olmiho dokumentu se zcela přirozeně prolíná všední život ulice s nevšedním životem slavnostních událostí. Dokumentární film \"Milán '83\" Olmi natočil i přesto, že už pociťoval přicházející fyzickou únavu. Vážná nemoc tvůrce na několik let postupně zcela ochromila.\n\nPo nedobrovolné pauze způsobené nervovou chorobou se Ermanno Olmi vrátil k filmové režii v roce 1986, kdy realizoval další umělecký dokument \"Benátští řemeslníci\" (\"Artigiani Veneti\"). Stejně jako v případě rytmického filmu \"Milán '83 \"je zde velmi důležitá filmová montáž. Na finálním sestřihu natočeného materiálu spolupracoval režisérův syn Fabio Olmi, který se posléze coby střihač nebo kameraman podílel i na dalších projektech. Ermanno Olmi pak během 80. let realizoval řadu dokumentů jako například rozhovory s kardinálem Carlem Mariou Martinim \"Odpuštění\" (\"Del Perdono\", 1983) nebo snímek \"Lidé z hor\" (\"Gente di montagna\", 1987).\n\nV roce 1987 tvůrce realizoval celovečerní hraný příběh \"Ať žije paní! \" (\"Lunga vita alla signora!\"). Přes sníženou pohyblivost natočil ve spolupráci se svými blízkými film, který získal Stříbrného lva na festivalu v Benátkách. Kafkovsky působící podobenství o destruktivní síle moci a touze po svobodě má komorní charakter. Odehrává se na bezejmenném hradě, kde se jednoho dne schází pestré společenství lidí slavící narozeniny staré paní, která zosobňuje nedotknutelnou autoritu.\n\nPo prodělané nemoci italský filmař nabyl novou tvůrčí inspiraci. Zatímco v komorně laděném filmu \"Ať žije paní! \"testoval vlastní fyzické možnosti i schopnost pokračování náročné režijní práce, následující \"Legenda o svatém pijanovi\", se stala dalším skvostným tvůrčím aktem. Film se odehrává v prostředí Paříže a je adaptací románu spisovatele Josepha Rotha. Ten ve své tvorbě reflektoval rozvrat starých evropských pořádků a nástup negativních společenských proudů. Olmi takto vykreslil i postavu pařížského bezdomovce \"Andrease Kartaka\" – bezelstného životního ztroskotance, pro něhož je typická melancholie aristokratického klauna. Ve snaze zdůraznit nadčasovost příběhu režisér ve filmu používá výtvarné artefakty různých období tak, že vytváří časoprostor neobyčejné atmosféry a specifického výtvarného rázu.\n\nPo tomto filmu Ermanno Olmi pokračuje v kontemplativním zkoumání reality. Než se dostane k celovečerní adaptaci části Starého zákona, jeho biblická pouť začíná v dokumentárním \"Podél řeky\" (\"Lungo il fiume\", 1992), kde cituje z proroka Eliáše a Janova evangelia. Ve filmovém poselství o řece Pád je intenzita obrazové kontemplace posílena hudebním doprovodem Händelova Mesiáše.\n\nO tom, že ekologická tematika se stala pro Ermanna Olmiho jednou z nejinspirativnějších svědčí film \"Tajemství starého lesa\" (\"Il Segreto del bosco vecchio\", 1993). Alegorická pohádka vypráví příběh o plukovníkovi ve výslužbě, jemuž je svěřena rozlehlá zalesněná oblast v severoitalských horách. Tajemství starého lesa je vlastně pohádka pro velké děti. Olmi v ní režíruje nejen lidi, ale i zvířata. Olmi zde rezignoval na trikovou techniku a místo ní využívá elementárních divadelních znaků.\n\nV roce 1994 tvůrce natáčí svůj příspěvek do série televizních filmů realizovaných podle biblických příběhů. Na produkčně náročném cyklu se podílelo několik režisérů a Olmimu byla svěřena první část projektu: \"Genesis. Stvoření a potopa\" (\"Genesi: La Creazione e il Diluvio\"). Kmen marockých nomádů zde duchovně žije především z vyprávění o zrození světa. Lidé jsou konfrontování s Bohem milujícím i trestajícím. Díky epizodě o Kainu a Ábelovi, v níž divoké svině devastují pole, spatřujeme násilí, které jsou pak reprezentovány prostřednictvím aktualizačních scén z války v Perském zálivu. Slepý stařec v příběhu evokuje postavu Jeremiáše a mladý pár žije láskou jako v Písni písní. Generace za generací pokračují dějiny až k rozvážné postavě Noeho.\n\nHledání šlechetnosti, které se jako nit táhne celou tvorbou Ermanna Olmiho, pokračuje i ve filmu \"Válečnické řemeslo\" (\"Il Mestiere delle armi\", 2001). Prostřednictvím příběhu vojevůdce Giovanniho di Medici je prezentován životní osud člověka, který ctí pravidla. Režisér se přitom pokouší o historickou rekonstrukci, když jednotlivé postavy identifikuje a přesně označuje místa historických dějů. Za kamerou opět stál režisérův syn Fabio. Ve spolupráci s otcem zvolil řešení, kterým jsou estetizované záběry napodobující malířské kompozice historických událostí.\n\nZa výsostně artistní lze označit film \"Zpívající za plentou \" (\"Cantando dietro i paraventi\", 2003). Jedná se o filmovou adaptaci čínské pověsti o válce, jež vyústí v mír a odpuštění. Je to mravoučná bajka, která na příkladu historické legendy prezentuje myšlenku mírového projektu. Film má několik tematických rovin. K nezvyklému názvu odkazuje i užívání paravánů, formálně členících prostor jeviště na otevřený a skrytý. Díky němu se přenášíme hlouběji do minulosti, do období, kdy vody čínského moře brázdily pirátské džunky.\n\nV roce 2005 se Ermanno Olmi spolu s dalšími dvěma významnými režiséry podílel na kolektivním projektu \"Tickets\" (\"Tickets\"). Spolutvůrci filmu byli Abbás Kiarostamí z Íránu a Angličan Ken Loach. I když každý přistupoval ke svěřenému úkolu uplatňujíc vlastní poetiku, film působí kompaktně. Volně kladené povídky jsou sevřeny konstrukcí příběhu několika postav, který se odehrává během dlouhé jízdy mezinárodního rychlíku.\n\nBiblickými odkazy je naplněn film \"Sto hřebů\" (\"Centochiodi\", 2007). Jeho fabule zprostředkovává příběh vzpoury hlavního hrdiny vůči sobě samému i okolnímu světu. Mladý docent religionistiky unaven dosavadním životem činí gesto vzpoury. Volí radikální řešení a přibije v univerzitní knihovně řadu starých tisků k podlaze. Toto gesto vyplývá z jeho přesvědčení, že knihy mající vytvářet vazbu mezi lidmi pouze vytvářejí neporozumění.\n\nNámět k dokumentárnímu filmu \"Matka Země\" (\"Terra Madre\", 2009) začal vznikat v létě roku 2006, kdy byl Ermanno Olmi vyzván, aby se seznámil s pozitivními příklady činnosti vybraných zemědělských komunit. Olmi posléze začal natáčet u příležitosti světového fóra rolníků. Různé momenty mezinárodního setkání zaznamenávalo šest reportážních skupin složených z účastníků filmového kurzu Ipotesi Cinema. Ermanno Olmi poté se štábem putoval na několik míst zeměkoule s cílem přinést zprávu o tom, jak lze přistupovat k ochraně potravinových zdrojů.\n\nNásledující dokumentární film \"Skály plné vína\" (\"Rupi del vino\", 2009) do značné míry tematicky navazuje na dokument \"Matka Země\". Působivé vyprávění o obyvatelích podhorského kraje, kteří na strmých svazích obhospodařují vinice, je dalším voláním po odpovědnosti lidí chránit zemi od znečištění, vykořisťování a konzumerismu. Ve \"Skalách plných vína\" sledujeme obrazy alpského údolí, jemuž vládne nejen příroda, ale i pracovité ruce.\n\nI když si Ermanno Olmi v roce 2007 předsevzal, že bude natáčet už jen dokumentární filmy, své rozhodnutí změnil. V roce 2011 vzniká film \"Vesnice z kartonů\" (\"Il Villaggio di cartone\"), který vypráví příběh postaršího kněze, jenž je nucen přihlížet rušení kostela, ve kterém dlouhá léta působil. Po přibitých knihách z filmu \"Sto hřebů\" zde tedy máme sejmutí kříže. Odstrojení svatostánku láme duchovnímu srdce a kněz je nucen hledat nový smysl apoštolátu. Kostel proto otevírá africkým imigrantům. Dá se říci, že \"Vesnice z kartonů\" je přirozeným následovníkem Sto hřebů i předešlých \"Tickets\", zejména kvůli závažným otázkám, které oba filmy vyvolávají – otázkám týkajícím se způsobů aktualizace dnešního křesťanství a kultury sevřené v obručí konzumního egoismu.\n\nOlmiho celoživotní dílo, oceněné v roce 2008 nejvyšším vyznamenáním na festivalu v Benátkách, není pouze poezií, ale kontemplativní krásou – krásou přátelství, míru, odpuštění a v neposlední řadě také krásou, která divákům přináší poznání. Od prvních dokumentů až po zatím poslední hraný film se tvůrce zaměřuje většinou na jedince, kteří sice historii netvoří, ale kteří do ní přesto náleží. Jeho příběhy jsou pohádkové i prorocké, světské i svaté. Nebojí se ironie ani srdečnosti. Zajímá ho svět lidské seberealizace a důstojnosti. Hledá stezky vedoucí k mírovému soužití a zodpovědné starosti o přírodu. Ermanno Olmi vnímá základ života v sebeuvědomění a osobní zodpovědnosti každého jedince.\n\nErmanno Olmi zemřel po delší nemoci ve městečku Asiago na severu Itálie, kde dlouho pobýval, 5. května 2018.\n\n\n\nDokumentární filmy\nKrátkometrážní filmy dle námětu\nBibliografie\n"}
{"id": "951306", "url": "https://cs.wikipedia.org/wiki?curid=951306", "title": "Plantronics", "text": "Plantronics\n\nPlantronics patří k předním světovým výrobcům audio komunikačních zařízení pro korporátní a domácí použití. Jeho produkty jsou určené pro technologie sjednocené komunikace (integrované komunikace), mobilní použití, hraní her a poslech hudby. Společnost byla založena ve Spojených státech amerických v roce 1961 v Santa Cruz v Kalifornii.\n\nNa začátku 60. let byla sluchátka určená pro piloty tak velká a těžká, že se mnoho pilotů vrátilo zpět k používání ručních mikrofonů. Rychlost vývoje letecké dopravy si však vynutila zavedení lehkých náhlavních souprav (headsetů) do kokpitů letadel. V roce 1961, United Airlines požádala o nové návrhy sluchátek každého, kdo se o tuto problematiku zajímal. Courtney Graham, pilot United Airlines, ve spolupráci se svým přítelem pilotem Keith Larkinem vytvořili malý a funkční návrh sluchátek, který byl dostatečně odolný, aby vyhovoval standardům letecké společnosti. Konečný návrh, představující dva malé naslouchací převodníky ve stylu naslouchátek spojených k sobě hlavovým mostem, předložili ke schválení United Airlines. Po schválení inovativního návrhu sluchátek, Graham a Larkin založili 18. května 1961 společnost Pacific Plantronics (nyní Plantronics). V roce 1962 uvedli na trh první lehká komunikační sluchátka MS-50.\nUprostřed 60 let Federální letecké velení (FAA) vybralo Plantronics jako jediného dodavatele sluchátek pro řízení leteckého provozu a poté byl Plantronics vybrán jako dodavatel sluchátek pro operátora Bell Telephone.\n\nV roce 1961 astronaut NASA Wally Schirra kontaktoval Courtney Grahama, kolegu pilota, aby s ním prodiskutoval vytvoření návrhu malých a lehkých sluchátek pro použití v kosmické lodi Mercury.\nV Pacific Plantronics založili divizi SPENCOMM, která začala pracovat na vhodném řešení. Členové SPENCOMM se vydali do Johnsonova a Kennedyho vesmírného střediska, aby se setkali a získali vyjádření ke svým návrhům od astronautů Schirra, Gordona Coopera a dalších.\nSPENCOM a NASA vytvořili funkční návrh mikrofonu pro vesmírnou komunikaci za pouhých 11 dní a Schirra byl první, kdo použil tuto novou komunikační technologii během letu kosmické lodi Mercury-Atlas 8.\nTato sluchátka byla velice naddimenzována, každý mikrofon měl dva převodníky a každý přijímač měl 5 převodníků, navíc byla používána v páru.\nTato SPENCOM-NASA sluchátka, určená do skafandrů, se používala ve zmíněném Mercury programu. V Apollo programu se používají dodnes. Slova, která pronesl americký astronaut Neil Armstrong, když vstoupil na měsíc, byla přenesena pomocí sluchátek Plantronics.\n\nPlantronics vyrábí bluetooth headsety a handsfree sady, které jsou určeny jako příslušenství pro mobilní telefony, profesionální vybavení callcenter a kanceláří. Ve spojení s firmami [Microsoft], Alcatel-Lucent, AVAYA, CISCO a IBM pak zvuková zařízení určená pro systémy sjednocené komunikace (Unified Communication). Jako inovátor Plantronics neustále vyvíjí a zavádí nové technologie zdokonalující jeho produkty. Příkladem je zavedení ochranné nanovrstvy headsetů, která se nanáší při výrobě a zvyšuje jejich odolnost proti vlhkosti a potu. Headsety s ochranou nanovrstvou pak spolehlivě pracují např. za deště, v posilovně nebo dokonce i při polití kávou.\n\n"}
{"id": "951307", "url": "https://cs.wikipedia.org/wiki?curid=951307", "title": "Bungar proužkovaný", "text": "Bungar proužkovaný\n\nBungar proužkovaný je had z čeledi korálovcovití, který žije v jižní Asii. Přes značnou jedovatost a výstražné zbarvení je bungar proužkovaný velmi mírný a během dne zcela neútočný. Místní lidé ho dobře znají a ve dne jej bez obav vezmou do ruky. Zdržuje se v lesnaté i zemědělské krajině a vyhledává blízkost vody. Loví především hady, ale bez povšimnutí nenechá ani ještěry, vajíčka plazů a ryby.\n"}
{"id": "951312", "url": "https://cs.wikipedia.org/wiki?curid=951312", "title": "Ichkeul", "text": "Ichkeul\n\nIchkeul může znamenat \n"}
{"id": "951314", "url": "https://cs.wikipedia.org/wiki?curid=951314", "title": "Ichkeul (jezero)", "text": "Ichkeul (jezero)\n\nIchkeul ( , \"Ichkeul\") je jezero na severu Tuniska. Má rozlohu 85 km². Je součástí stejnojmenného národního parku Ichkeul, který je součástí světového přírodního dědictví UNESCO.\n\nOdtéká z něj řeka Tinja do jezera Bizerte.\n\nV okolí se nacházejí města Tinja, Mateur a Menzel Bourguiba.\n"}
{"id": "951315", "url": "https://cs.wikipedia.org/wiki?curid=951315", "title": "Kresy", "text": "Kresy\n\nKresy nebo Kresy Wschodnie je označení, které používají Poláci pro oblasti, které byly do roku 1939 součástí polského státu. Název pochází z výrazu \"kres\" (\"hranice\", zřejmě z německého \"Kreis\"), jako první termín údajně použil básník Wincenty Pol v roce 1854. Polsko-litevská unie ovládala od středověku rozsáhlá území na východě, která se z historických důvodů stala součástí druhé polské republiky, i když v nich žili převážně Ukrajinci a Bělorusové (polská byla hlavně velká města jako Lvov a Vilnius). V roce 1939 se Kresy v důsledku paktu Ribbentrop-Molotov staly součástí SSSR. Po skončení druhé světové války byla stanovena hranice na řece Bug a většina Poláků z Kresů byla vystěhována do Slezska a Pomořan, kde zaujali místo odsunutých Němců.\n\nPojem Kresů vyvolává v Polsku dosud značnou nostalgii, oblast je vnímána jako kolébka polské kultury (narodili se tu Adam Mickiewicz, Joseph Conrad nebo Juliusz Słowacki). Kresy byly v polské literatuře tradičně zobrazovány jako nová hranice, volný prostor, kde je možno žít v souladu s přírodou. V poslední době jsou dějiny Kresů a ideologie sarmatismu zkoumány pomocí postkoloniální teorie a také kritizován nostalgicko-romantický přístup zakrývající povědomí o polském kolonialismu v této oblasti.\n\n\n"}
{"id": "951317", "url": "https://cs.wikipedia.org/wiki?curid=951317", "title": "Milan Mravec", "text": "Milan Mravec\n\nMilan Mravec (* 13. ledna 1939) je bývalý slovenský fotbalista, útočník. Po skončení aktivní kariéry působil jako trenér na regionální úrovni.\n\nV československé lize hrál za Dynamo Žilina, Duklu Pardubice, VSS Košice a Lokomotívu Košice. Nastoupil ve 178 utkáních a dal 45 gólů. Za dorosteneckou reprezentaci nastoupil v 6 utkáních a dal 3 góly, za reprezentační B-tým nastoupil v 1 utkání a dal 1 gól. V Poháru vítězů pohárů nastoupil ve 4 utkáních a dal 1 gól.\n\n\n"}
{"id": "951322", "url": "https://cs.wikipedia.org/wiki?curid=951322", "title": "Oľga Pietruchová", "text": "Oľga Pietruchová\n\nIng. Oľga Pietruchová, M.A. (*20. listopadu 1962, Lučenec) je slovenská ředitelka Odboru rodové rovnosti a rovnosti příležitostí při Ministerstvu práce, sociálních věcí a rodiny Slovenské republiky (MPSVR SR). Je bývalá výkonná ředitelka \"Spoločnosti pre plánované rodičovstvo\".\n\nNarodila se v Lučenci, do učitelské rodiny. Po dokončení studií na vysoké škole, se přestěhovala do Německa, kde pracovala 9 let jako chemická analytička (1986-1995). Potom se věnovala marketingu a vlastnila realitní kancelář.\n\nV roce 1995 se vrátila na Slovensko, do Bratislavy a založila firmu v oblasti prodeje chemických a ekologických přístrojů. Postupně se začala věnovat ženským právům. Byla iniciátorkou \"Iniciatíva možnosť voľby\". V květnu 2001 se stala předsedkyní občanského sdružení \"Možnosť voľby\". Od roku 2004 do 2011 byla výkonnou ředitelkou \"Sploločnosti pre plánované rodičovstvo.\" Po založení \"Ženskej loby Slovenska\" byla zvolená za její předsedkyni (2004-2006) a za členku výboru \"European Women's Lobby\" při Bruselu.\n\nOd roku 1998 se začíná politicky angažovat. Nejdříve v sociálně-liberálně zaměřené \"Strana občanského porozumění\", kde měla na starosti zahraniční politiku a později i tiskové oddělení. Tvořila také politiku strany v oblasti ženské agendy a lidských práv. Ze strany odchází na jaře 2001 z důvodů názorového rozchodu (změna politiky strany).\n\nBěhem života v Německu se jí narodily dvě dcery Claudie (* 1987) a Michaela (* 1990), studují vysoké školy ve Vídni. Znovu se vdává, za aktivistu a bývalého politika Juraje Mesíka. Pan Mesík má dva syny Lukáše (* 1997) a Juraje (* 1999). Spolu mají syna Richarda (* 2007).\n\nJako své koníčky uvádí příležitostné kreslení, potápění, lyžování. Dále cestování a fotografování. Pietruchová umí tři jazyky (anglicky, německy, rusky).\n\n\n\nV roce 2010 jí společnost \"Promethues\" (sdružení světských humanistů) udělilo čestný titul \"Humanistka roka 2010\" za „dlouhodobé úsilí při obhajobě postavení i práv žen a občanů bez náboženského vyznaní, za pomoc a naději, které jim poskytuje“.\n\nPaní Pietruchová je příležitostná blogerka, píše články např. na Jetotak.sk, Blog.sme.sk, Dennikn.sk a Changenet.sk. Napsala množství článku a publikací, které jsou zveřejněny na její osobní stránce. Působí taky jako lektorka a odbornice na genderovou problematiku. Její článek o střídavé péči o dítě po rozvodu rodičů se objevil ve sborníku Ligy Otců Slovenska – \"Striedavá starostlivosť\".\n\nPaní Pietruchová je zastánkyně pro-choice a ateistka. Často také komentuje nebo kritizuje Katolickou církev. Za své názory je často napadána odpůrci interrupcí a přívrženci katolické církve na Slovensku.\n\nGabriele Kuby je německá katolická publicistka, která v rámci přednáškové návštěvy Slovenska v říjnu 2013, byla Oľgou Pietruchovou kritizována na jejím blogu z demagogie, propojení s německy údajně pravicově-extrémistickou stranou NPD (Nationaldemokratische Partei Deutschlands – Národně-demokratická strana Německa) a označena jako bigotní náboženská fanatička. Gabriele Kuby na situaci reagovala otevřeným dopisem, kde reaguje na některá nařčení a oznamuje právní dohru celé této situace. Paní Pietruchová reagovala na otevření dopis článkem na blogu, kde na obviněních trvá a předkládá další argumenty pro svá tvrzení.\n\nDne 15. října 2013 poslanec Marián Kvasnička formou interpelace požádal ministra práce, sociálních věcí a rodiny Jána Richtera, aby prověřil je-li Oľga Pietruchová uvedená v Živnostenském registru identická s touto státní zaměstnankyní. Pokud se tak prokáže, navrhuje postupovat dle zákona a rozvázat pracovní poměr. Ministr podezření v písomné odpovědi na interpelaci nepotvrdil.\n\nVysocí úředníci amerických a britských diplomatických sborů dne 17. září 2013 pořádali v Open gallery, v Bratislavě, konferenci na téma „Ako zaručiť akceptáciu LGBTI ľudí na Slovensku“. O toleranci menšin na Slovensku se Pietruchová vyjádřila, že „za 20 let jsme se neposunuli nikam nebo spíš opačným mentálním směrem“. Poslanec Kvasnička koncem října 2013 interpeloval ministra zahraničních věcí a ministra práce, sociálních věcí a rodin, zdali paní Pietruchová „neprokázala takový stupeň neloajality, který je neslučitelný s postem vysokého státního úředníka“. Ani tato interpelace nebyla ministrem potvrzena. Velvyslanec USA naopak ocenil vystoupení paní Pietruchovej na diskusi, co bylo citováno v odpovědi ministra na interpelaci.\n\nNa Slovensku vznikly dvě online petice – jedna na odvolání a jedna na podporu paní Pietruchové. Na podporu založila 10. října 2013 Adriana Mesochoritisová, z občanského sdružení \"Možnosť voľby\". Důvod založení uvedla, že se paní Pietruchová „stala terčem osobních útoků, připomínající hon na čarodějnice“. A dále oceňuje dosavadní práci paní Pietruchové a celého týmu na jejím Odboru.\n\nPetice za odvolání vznikla 18. října 2013 a důvody autor Tomáš Kolek uvedl: „pro její ideologickou předpojatost a osobnostní nezralost potřebnou pro výkon své funkce“.\n\n"}
{"id": "951327", "url": "https://cs.wikipedia.org/wiki?curid=951327", "title": "Poslední věci člověka", "text": "Poslední věci člověka\n\nPoslední věci člověka (lat. \"novissima\") jsou čtyři: smrt, poslední soud, peklo a nebe, tedy „souhrn eschatologických očekávání“.\n\n"}
{"id": "951334", "url": "https://cs.wikipedia.org/wiki?curid=951334", "title": "Didier Zokora", "text": "Didier Zokora\n\nDidier Zokora (* 14. prosince 1980 Abidžan) je fotbalista z Pobřeží slonoviny. Nastupuje na pozici defenzivního záložníka nebo obránce. Od roku 2014 hraje za turecký klub Akhisar Belediyespor.\nSe 121 mezistátními starty je rekordmanem fotbalové reprezentace Pobřeží slonoviny.\n\nZačínal v abidžanském klubu ASEC Mimosas, s nímž vyhrál Superpohár CAF v roce 1999. Po přestupu do KRC Genk vybojoval v roce 2002 belgický titul, s týmem Sevilla FC získal Copa del Rey 2010.\n\nV A-mužstvu Pobřeží slonoviny debutoval v roce 2000.\n\nSvůj první reprezentační gól vstřelil 22. 6. 2008 v kvalifikaci na MS 2010 proti Botswaně (výhra 4:0).\n\nMá dvě stříbrné medaile z Afrického poháru národů v letech 2006 a 2012. Na Africkém poháru národů v roce 2012 se s reprezentací dostal do finále proti Zambii, zápas skončil 0:0 po prodloužení. V penaltovém rozstřelu jeho tým podlehl 7:8 a africkým šampionem se stala Zambie.\n\nZúčastnil se Mistrovství světa 2006 v Německu a Mistrovství světa 2010 v Jihoafrické republice. Hrál i na Mistrovství světa 2014 v Brazílii, kde reprezentace Pobřeží slonoviny vypadla v základní skupině C.\n\n"}
{"id": "951335", "url": "https://cs.wikipedia.org/wiki?curid=951335", "title": "Alexandr Čivadze", "text": "Alexandr Čivadze\n\nAlexandr Čivadze, gruzínsky ალექსანდრე ჩივაძე (* 8. duben 1955, Karačajevskij) je bývalý gruzínský fotbalista, jenž reprezentoval Sovětský svaz. Hrával na pozici obránce.\n\nRoku 1980 se stal mistrem Evropy do 21 let. Za sovětskou seniorskou reprezentaci odehrál 46 utkání a vstřelil 3 branky. Získal s ní bronzovou medaili na olympijských hrách v Moskvě roku 1980. Zúčastnil se s ní též mistrovství světa roku 1982 a 1986 (kde ovšem nenastoupil).\n\nS Dinamem Tbilisi vyhrál v sezóně 1980/81 Pohár vítězů pohárů. V roce 1978 se s ním stal mistrem SSSR.\n\nRoku 1980 byl vyhlášen nejlepším fotbalistou Sovětského svazu. O rok později se v anketě o nejlepšího fotbalistu Evropy Zlatý míč umístil na osmém místě.\n\nPo skončení hráčské kariéry se stal trenérem, v letech 1993–1997 vedl gruzínskou reprezentaci, od roku 2012 trénuje gruzínskou jednadvacítku.\n"}
{"id": "951336", "url": "https://cs.wikipedia.org/wiki?curid=951336", "title": "Římskokatolická farnost Lančov", "text": "Římskokatolická farnost Lančov\n\nŘímskokatolická farnost Lančov je územní společenství římských katolíků s farním kostelem svaté Maří Magdalény v děkanátu Vranov.\nPrvní písemné zmínky o Lančově pocházejí ze 14. století, kdy patřil v nejstarších dobách k zeměpanskému statku vranovskému, Roku 1552 prodal Zdeněk Meziříčský z Lomnice Lančov s farou a právem patronátním nejvyššímu pražskému purkrabí Wolfovi Krajířovi z Krajku. Farní kostel zasvěcený sv. Maří Magdaléně je stavba pozdně románská z počátku 13. století.\n\nV současné době farnost spravuje FATYM Vranov nad Dyjí. Od 1. července 1996 je administrátorem excurrendo R. D. ThLic. Marek Dunda Th.D.\n\nDnem vzájemných modliteb farností za bohoslovce a bohoslovců za farnosti brněnské diecéze je 18. duben. Adorační den připadá na 10. října.\n\nV roce 2013 se v obci konala poprvé akce Lafachle, což znamená Lančovskofatymský chlebíček. Výtěžek soutěže o nejkrásnější a zároveň nejchutnější chlebíček byl určen na opravu varhan ve farním kostele. \n\nFarnost se účastní akce Tříkrálová sbírka. V roce 2017 činil její výtěžek 4 301 korun.\n\n"}
{"id": "951339", "url": "https://cs.wikipedia.org/wiki?curid=951339", "title": "František Mysliveček", "text": "František Mysliveček\n\nFrantišek Mysliveček (* 19. června 1965) je bývalý český fotbalista, záložník.\n\nJeho otec František Mysliveček je bývalým druholigovým fotbalistou a trenérem.\n\nHrál za DP Xaverov, VTJ Tábor, Slavia Praha, Bohemians Praha, v Japonsku za JEF United, Ventforet Kofu a Brumel Sendai a po návratu v české lize ze FK Teplice. Nastoupil celkem ve 109 utkáních a dal 18 gólů.\n\nPo skončení aktivní kariéry pracuje jako fotbalový funkcionář. V roce 2005 byl potrestán peněžitým trestem 100 tisíc Kč a dvouletým zákazem činnosti ve fotbale za pokus o ovlivnění ligového zápasu mezi Libercem a Zlínem. Okresní i následně krajský soud jej však zprostil obžaloby pro nezákonné nasazení policejních odposlechů. Nejvyšší soud naopak označil rozhodnutí libereckého soudu za porušení zákona.\n\n\n"}
{"id": "951340", "url": "https://cs.wikipedia.org/wiki?curid=951340", "title": "Konfigurátor", "text": "Konfigurátor\n\nKonfigurátor nebo konfigurátory jsou převážně webové aplikace, kde si zákazníci mohou vybrat zboží, nebo službu podle svého přání a požadavků. Slovo konfigurace znamená „seskupení, uspořádání“, anglické slovo \"configuring\" pak znamená „nastavování“.\n\nKonfigurátor je tedy jednoduchý program, který slouží k „nastavování seskupení/uspořádání“. Konfigurátoru nejčastěji zákazník využije, když má na určitý produkt nebo službu předem stanovený rozpočet. Potom si sám podle svých priorit může vybrat uspořádání produktu, nebo služby.\n\nKonfigurátory se mohou rozdělit do dvou základních kategorií:\n\nRůzných konfigurátorů je možno nalézt velké množství. Nejčastější jsou konfigurátory automobilů, tedy konfigurátory produktů.\n\n\n\n"}
{"id": "951341", "url": "https://cs.wikipedia.org/wiki?curid=951341", "title": "Zámecké strašidlo", "text": "Zámecké strašidlo\n\nZámecké strašidlo je strašidlo, které má spojitost s některým zámkem. Jsou příbuzná s hradními strašidly, která se zjevují na hradech. Váží se k nim různé pověsti a legendy. Nejznámější zámecká strašidla jsou bílá paní Markéta z Hradce a Perchta z Rožmberka.\n\n"}
{"id": "951342", "url": "https://cs.wikipedia.org/wiki?curid=951342", "title": "Blaye", "text": "Blaye\n\nBlaye je francouzská obec v departementu Gironde v regionu Akvitánie. V roce 2010 zde žilo 4 802 obyvatel. Je centrem arrondissementu Blaye.\n\n\"Počet obyvatel\" \n\n"}
{"id": "951345", "url": "https://cs.wikipedia.org/wiki?curid=951345", "title": "Kachexie", "text": "Kachexie\n\nKachexie nebo též kachektizace je výraz z medicíny označující fyzickou slabost, ztrátu hmotnosti a svalové hmoty v důsledku nemoci.. V úmrtních matrikách minulých dob (až do 1. světové války) se pro kachexii užíval latinský termín marasmus a považovala se často za diagnózu úmrtí.\n"}
{"id": "951364", "url": "https://cs.wikipedia.org/wiki?curid=951364", "title": "René Číp", "text": "René Číp\n\nRené Číp (* 10. prosince 1974) je český politik, v letech 2013 až 2017 poslanec Poslanecké sněmovny PČR, v letech 2010 až 2018 zastupitel městského obvodu Ostrava-Poruba a člen KSČM.\n\nŽiví se jako lektor vzdělávacích projektů.\n\nRené Číp žije v Ostravě.\n\nJe členem KSČM. Do politiky vstoupil, když byl v komunálních volbách v roce 2010 zvolen za KSČM do Zastupitelstva Městského obvodu Ostrava-Poruba. Zároveň se stal v tomto obvodu členem Finančního výboru a Komise bytové, bytového fondu a jeho privatizace. Ve stejných volbách kandidoval i do Zastupitelstva města Ostravy, ale neuspěl.\n\nVe volbách do Poslanecké sněmovny PČR v roce 2013 kandidoval na třetím místě kandidátky KSČM v Moravskoslezském kraji a byl zvolen poslancem. Vlivem preferenčních hlasů sice skončil na čtvrtém místě, ale vzhledem k zisku čtyř mandátů pro KSČM v Moravskoslezském kraji to na vstup do Sněmovny ještě stačilo.\n\nV komunálních volbách v roce 2014 kandidoval za KSČM do Zastupitelstva města Ostravy, ale neuspěl. Obhájil však post zastupitele Městského obvodu Ostrava-Poruba. Funkci zastával do voleb v roce 2018, kdy již s obhajobou neuspěl.\n\nVe volbách do Poslanecké sněmovny PČR v roce 2017 obhajoval svůj poslanecký mandát za KSČM v Moravskoslezském kraji, ale neuspěl.\n\nVe volbách do Senátu PČR v roce 2018 kandidoval za KSČM v obvodu č. 71 – Ostrava-město. Se ziskem 8,13 % hlasů skončil na 5. místě.\n\nVe volbách do Evropského parlamentu v květnu 2019 kandidoval na 27. místě kandidátky KSČM, ale nebyl zvolen.\n"}
{"id": "951368", "url": "https://cs.wikipedia.org/wiki?curid=951368", "title": "Ars-en-Ré", "text": "Ars-en-Ré\n\nArs-en-Ré je francouzská obec v departementu Charente-Maritime v regionu Poitou-Charentes. Leží na ostrově Ré. V roce 2010 zde žilo 1 330 obyvatel. Je centrem kantonu Ars-en-Ré.\n\n\"Počet obyvatel\"\n\n"}
{"id": "951386", "url": "https://cs.wikipedia.org/wiki?curid=951386", "title": "Beyond: Two Souls", "text": "Beyond: Two Souls\n\nBeyond: Two Souls je videohra vytvořená pro konzole PlayStation 3, PlayStation 4 - Remastered týmem vývojářů z Quantic Dream. V roce 2019 hra vyšla také na PC. Hlavní role obsadili Ellen Page a Willem Dafoe. Hra byla uvedena na severoamerický trh 8. října 2013 a na evropský 11. října. Žánrem se řadí mezi akční a adventury hry, avšak na rozdíl od podobných titulů jde o interaktivní film.\n\nOsmiletá Jodie Holmes, která žije s náhradními rodiči (Philliph a Susan) na vojenské základně, se již od raného dětství chová jinak než normální děti. Má totiž (pro ostatní) neviditelného imaginárního kamaráda jménem Aiden, který může hýbat předměty, vstupovat do mysli, či vyvolávat telepatii. Není tedy divu, že okolí včetně rodiny ji považuje za prokletou čarodějnici. Po jednom z incidentů, kdy Aiden málem zabil cizí dítě, se náhradní rodiče psychicky zhroutili a Jodie si do péče bere vědec Nathan Dawkins z DPA (Department of Paranormal Activity - Ústav pro zkoumání paranormálních jevů). Časem se malá Jodie učí s Aidnem pracovat a kontrolovat ho.\n\nKdyž se Nathan jedné noci dozví, že jeho manželka a dcera byly zabity při autonehodě, Jodie ve snaze potěšit ho zjistí, že může prostřednictvím sebe a Aidna zajistit krátký kontakt se zesnulými. Jodie se tak dostává do výzkumného programu, ve kterém DPA zjišťuje její, resp. Aidnovy schopnosti a po čase se dostává i na svoji první misi pro CIA.\n\nNathan se totiž dozvídá, že portál, přes který se CIA snaží spojit se Světem Mrtvých, tzv. Infraworld, je neovladatelný a v okolí portálu se dějí neskutečné věci, které jsou příčinou úmrtí desítek zaměstnanců. Jodie se podaří kondenzátor pohánějící portál, ve hře nazývaný Rift, zničit. Poté, co se dostane z budovy, varuje Nathana, aby zabránil výstavbě dalších podobných portálů a nenechal zemřít další lidi.\n\nTo vede CIA ke snaze získat Jodie na svou stranu, aby nedělala problémy. Setkává se tedy s agentem Ryanem Claytonem (Eric Winter), který ji nedobrovolně odvádí na několikatýdenní výcvik, kde se Jodie i Aiden učí spolu bojovat a dostávat se přes překážky. Po výcviku se dostává na první opravdové mise, kde je často s Rayenem, se kterým může díky interaktivnosti hry budovat vztah.\n\nO něco později je nasazena na sólovou misi v Somálsku, kdy má zavraždit, jak jí nadřízení řekli, nebezpečného vůdce Somálců. Při jeho hledání Jodie narazí na malého chlapce jménem Salim, který má vážně zraněnou nohu. Prostřednictvím Aidna mu nohu vyléčí a snaží se ho dostat do bezpečí. Když se rozdělí a Jodie konečně nalezne svůj cíl, zabíjí muže, o kterém byla informována, a skupinu jeho přívrženců. Po splnění úkolu, když se snaží dostat do bezpečí, je však postřelena a ocitá se na střeše jednoho domu, na který se snaží dostat dav zuřících Somálců. Naštěstí Ryan doráží včas s vrtulníky a dostává Jodie do bezpečí. Mise v Somálsku pro ni končí a spolu s Ryanem odlétají do USA. Cestou, při sledování zpráv, se však dozvídá šokující zprávu. Muž, kterého zabila, nebyl jen tak ledajaký vůdce, ale nový prezident. Jodie plná vzteku vyčítá Ryanovi, že jí spolu s ostatními lhali, a vyskakuje z vrtulníku (Aiden ji samozřejmě dokáže ochránit před pádem).\n\nČeká ji dlouhá cesta po Spojených státech, kdy musí několikrát bojovat s příslušníky CIA, kteří ji mají za zrádce. Na nějakou dobu se ocitá mezi skupinou bezdomovců, kterým díky svým schopnostem alespoň trochu pomáhá k lepšímu životu. Příslušnici skupiny jménem Tuesday dokonce pomáhá odrodit malou holčičku jménem Zoey. Když se usadí v nevyužívaných prostorách, stanou se obětí žhářů, kteří budovu vypálí a Jodie brutálně zmlátí. Probouzí se v nemocnici, kde ji zrovna hledají agenti CIA. Nezbývá jí tedy nic jiného, než vyskočit oknem a opět putovat dál. Dojde až do oblasti, kde žijí potomci Indiánů jménem Navajo. U jedné rodiny, jejichž stavení potká, se zastavuje a dostává ubytování a stravu odměnou za pomoc. Rodina si s sebou však nese podivné tajemství, které se Jodie podaří zjistit. Kdysi totiž příslušníci Navajů dokázali otevřít portál - Infraworld, přes který se na svět dostalo krvežíznivé monstrum, které každou noc okupuje jejich dům. Za pomoci nejstarší zde žijící ženy se jí podaří portál otevřít znovu a dostat monstrum zpět. Bohužel to stojí dva příslušníky této rodiny život.\n\nJodie se vydává zpět k místům kde vyrůstala, a kontaktuje Cola Freemana (Kadeem Hardison), svého přítele a vědce z DPA, aby pro ni zjistil jméno a adresu její skutečné matky. Cole se nad Jodie slituje a nejen že jí její jméno zjistí, ale doprovází ji až do psychiatrické léčebny, kde se její matka nachází. Zde ji však zajmou příslušníci CIA, kteří o jejím posledním pohybu věděli. Dostává se do centra Central Intelligence Agency, kde ji opět čekají nesnadné úkoly. Dostává se do Číny, kde má za úkol zničit další portál do Světa Mrtvých. Poté, co se dostanou do spárů nelítostných čínských vojáků, se jim přece jen za pomoci Aidna podaří portál zničit a včas se dostat pryč ze základny, která se ukrývá hluboko pod vodou.\n\nPo návratu do USA se dozvídá o plánu Nathana, který sestrojil vlastní přístroj na získávání kontaktu s mrtvými. Stále se totiž ještě nesmířil se ztrátou své manželky a dcery, které chce za každou cenu dostat zpět. Jeho plán je však natolik ukvapený a neobjektivní, že se kromě jeho rodiny dostávají zpět na svět i další mrtví a Jodie spolu s Ryanem a Colem musí zničit poslední portál skrývající se pod budovou CIA. Než se dostanou k ovládacímu panelu, Cole je vážně zraněn a Jodie s Ryanem musí pokračovat sami. Cestou ještě potkávají Nathana, který se následně zastřelí a šťastně odchází s rodinou do Světa Mrtvých.\n\nZde nastává první důležité rozhodování pro hráče. Může si vybrat, kam se s Jodie vydat. První možnost je odejít do Světa Mrtvých a setkat se nejen se zesnulými přáteli, ale dokonce i s Aidnem, o kterém Jodie zjišťuje, že je její bratr. Při tomto výběru je následující filmový záběr konečný. Druhou možností je vrátit se zpět odkud přišla a zůstat naživu. Při této možnosti Jodie odchází z dohledu CIA a na několik dní se usazuje v horské chatě. Následuje finální výběr - zda chce Jodie zůstat sama nebo žít s někým jiným. Na výběr máte celkem čtyři možnosti: sama, s Ryanem, Zoey nebo Jayem (jeden z Navajů).\n\nQuantic Dream poprvé ohlásil hru při herním veletrhu Electronic Entertainment Expo 2012. Představitelka Jodie - Ellen Page zmínila, že scénář je více jak 2000 stránek dlouhý. Vývojáři zde hru označili jako psychologický thriller. Herní soundtrack měl na starost Normand Corbeil, ten však začátkem roku 2013 zemřel. Jeho dílo pak dokončil Lorne Balfe (autor soundtracku ke hře Assassin's Creed III ) ve spolupráci s Hansem Zimmerem (autor mnoha filmových soundtracků). 27. dubna 2013 byl při filmovém festivalu v Tribece přehrán záznam prvních 35 minut hry, kde se demonstrovala možnost měnění děje hráčem.\n\n5. září 2013 bylo vydáno demo hry a 8. října byla vydána prodejní verze pro americký trh.\n"}
{"id": "951388", "url": "https://cs.wikipedia.org/wiki?curid=951388", "title": "Řebřík (hrad)", "text": "Řebřík (hrad)\n\nŘebřík je zaniklý hrad nedaleko Líšné u Zbiroha v okrese Rokycany. Jeho zbytky jsou chráněny jako kulturní památka České republiky.\n\nPrvní písemná zmínka o hradu pochází z roku 1318, kdy patřil Markvartovi ze Řebříka. Jeho potomci hrad v sedmdesátých letech čtrnáctého století prodali Habartovi ze Žerotína a Habartovi z Dolan. Roku 1395 je uváděn jako královský majetek, ale v roce 1410 se jeho zástavním držitelem stal Petr Prase z Chrástu. Dalšími majiteli byli Bohuslav z Chlumu připomínaný roku 1423, po něm držitel Týřova Habart z Adlaru, dále Petr z Perče (1427) a jeho syn Jan z Perče (1454). Posledním držitelem byl Burian ze Švamberka, kterému byl v roce 1495 vyplacen ze zástavy a připojen ke křivoklátskému panství. V té době již jen nejnutněji udržovaný hrad na počátku šestnáctého zpustl.\n\nU hradu stávala stejnojmenná vesnice, které zanikla spolu ve stejné době jako hrad. Jejím pozůstatkem je kostel svatého Petra a Pavla připomínaný v roce 1348. \n\nZ hlediska stavební dispozice Řebřík patřil ke hradům s palácem jako hlavní obrannou i obytnou stavbou. Zachovala se po něm dvě příkopy oddělená předhradí beze stop dalšího opevnění nebo zástavby. V prvním z nich byla později postavena zvonice. Čelo hradního jádra tvoří výrazný terénní útvar, který je pozůstatkem budovy či opevnění. Za ním se nacházelo malé nádvoří obehnané hradbou, v jehož středu se nachází ve skále vytesaná studna. Za ní stál trojdílný palác, který byl vytápěný kachlovými kamny.\n\nK volně přístupným zbytkům hradu vede zeleně značená turistická trasa z Líšné do Podmokel nebo žlutě značená trasa Jablečna.\n\n\n"}
{"id": "951392", "url": "https://cs.wikipedia.org/wiki?curid=951392", "title": "Telemedicína", "text": "Telemedicína\n\nTelemedicína je dálkový přenos lékařských informací (tlak, tep atd.) od pacienta k doktorovi, prostřednictvím telekomunikačních a informačních technologií: obousměrné video, e-maily, chytré telefony, bezdrátové nástroje a další.\nPomocí těchto technologií je zjišťován stav pacienta, vzdálené poskytování zdravotnických služeb a je poskytována konzultační činnost na dálku. Důsledkem toho je zlevňování léčby, větší transparentnost při rozdělování financí a v delším časovém horizontu i zlepšení kvality života. Telemedicína je součástí eHealth. První použití bylo představeno v 60. letech 20. století u pacientů s pokročilým srdečním selháním ve skandinávských zemích. V ČR existují daná pracoviště od roku 2003.\n\nNázev telemedicína pochází z řečtiny a latiny. Řeckou předponu slova telemedicína tele- lze přeložit jako \"„na dálku“\" a latinský výraz \"„medeor“\" znamená \"„léčím“\". Toto slovo je na rozdíl od slova eHealth počeštěno a skloňuje se tak podle pravidel českého pravopisu. Podobně je toto slovo přizpůsobeno i v jiných jazycích na zemi.\n\nPrvní lékařské telemetrické programy byly v polovině 60. let 20. století v programu NASA na pilotované vesmírné lodi za účelem monitorování tělesných funkcí astronautů. V roce 1964 vznikl první TV telemedicínský projekt pro poskytování zdravotní péče, TV (uzavřené) spojení mezi Psychiatrickým institutem v Nebrasce a Nortfok State Hospital. Toto spojení měřilo 112 mil (přibližně 180 kilometrů). 1967 TV spojení bylo nainstalováno mezi Všeobecnou nemocnicí Massachusetts a Loganským mezinárodním letištěm. 70. léta 20. století velké množství projektů telemedicíny. Satelitní projekty ATS-6, zdravotnictví v odloučených lokalitách aljašských a kanadských vesnicích. Bohužel však v této době byla drahá komunikační infrastruktura, absence komerčního lékařského, informačního a komunikačního vybavení. Velké nedostatky a výrazné omezení v interakci člověka a počítače. (Většina z projektů podporována americkou vládou.) To vše způsobilo vysoký poměr nákladu na užitek. Důsledkem toho bylo oslabení telemedicíny v USA v 70. letech 20. století. V 90. letech 20. století díky národní krizi ve zdravotnictví, politickým rozhodnutím, telekomunikační a výpočetní revoluci vznikla druhá vlna telemedicínské popularity. Důkazem jsou projekty z tohoto období: projekt telemedicíny WellCare: Massachusetts General Hospital (MGH), Boston, WellCare (Paris, France), mezinárodní telerentgenologický systém mezi Saúdskou Arábií a MGH (více jak 6000 lékařských snímků a telekonzultace v případě přibližně 600 pacientů).\n\nPočátky telemedicíny v Evropě datujeme na počátek 70. let 20. století. Ve Skotsku vznikl požadavek na poskytování zdravotní péče dělníkům na ropných plošinách, které byly umístěny v Severním moři a vědeckému personálu v Britském teritoriu na Antarktidě. V 70. a 80. letech 20. století byly zavedeny i vědecké národní telemedicínské programy v Itálii, Norsku a dalších zemích.\n\n\n\n"}
{"id": "951393", "url": "https://cs.wikipedia.org/wiki?curid=951393", "title": "Trýzel rozkladitý", "text": "Trýzel rozkladitý\n\nTrýzel rozkladitý (\"Erysimum repandum\") je středně vysoká, žlutě kvetoucí bylina jenž byla v minulosti známým polním plevelem a v současnosti je druhem kterému hrozí vymizení z naší přírody.\n\nDruh pochází pravděpodobně z oblastí okolo Černého moře a rozšířil se téměř po celé Evropě (vyjma severských oblastí), jihozápadě Asie a severu Afriky. Druhotně byl zavlečen do Ameriky a Austrálie.\n\nTeplomilný druh rostoucí především v planárním a kolinním stupni, ve vyšších polohách se vyskytuje jen přechodně. Obvykle vyhledává sušší stanoviště s hlinitou půdou na bazickém podloží. V minulosti v České republice představoval častý plevel polních kultur, v současnosti roste hlavně na okrajích polí, úhorech nebo travnatých stráních s narušenou vegetací a ruderalizovaných místech jako jsou skládky, rumiště a okraje chodníků a polních cest.\n\nBylina s přímou nebo vystoupavou, tuhou lodyhou až 40 cm vysokou která vyrůstá ze zprohýbaného nitkovitého kořene, bývá jednoduchá nebo již od báze rozvětvená se šikmo odstálými větvemi. Lodyha je porostlá vidlicovitými chlupy jejichž počet se směrem vzhůru snižuje a také listy jsou po obou stranách drsně chlupaté. Přízemní a ve spodní části lodyhy vyrůstající listy mají nafialovělé řapíky asi 2 cm dlouhé, jejich zprohýbané žlutozelené čepele o rozměrech 1,5 až 6 × 0,2 až 1,3 cm jsou podlouhlé až obvejčité, po obvodě výrazně vykrajovaně zubaté až peřenodílné a podélně zprohýbané. V horní části lodyhy vyrůstají listy přisedlé zúženou bázi, jsou úzké, podlouhlé, po obvodě plytce nepravidelně oddáleně zubaté, na vrcholu špičaté a bývají velké 1 až 3 × 0,1 až 0,6 cm. Z úžlabí středních lodyžních listů vyrůstají zkrácené sterilní větve. Přízemní listy v růžici pomáhají na podzim vyklíčené rostlince, terofytu, přezimovat; po vyrostení květné lodyhy usychají a při kvetení jsou již obvykle odumřelé.\n\nČtyřčetné světle žluté květy na čtyřhranných stopkách asi 2 mm dlouhých s úzce elipsovitými listeny tvoří chudý koncový hrozen který se v době tvorby plodů prodlužuje až do délky 25 cm; jeho vřeteno je chlupaté. Bledozelené, na vnější straně chlupaté kališní lístky jsou asi 5 mm dlouhé a 1 mm široké. Světle žluté až žluté volné korunní lístky, úzce obkopinaté a na konci zakulacené, dosahují obvykle délky 8 mm a šířky 3 mm a jsou vně chlupaté. Šest tyčinek s nitkami 6 až 7 mm nese zelenožluté prašníky. Čtyřhranný, až 5 mm dlouhý svrchní chlupatý semeník s 50 až 80 vajíčky má asi 3 mm dlouhou čnělku s bliznou se dvěma malými laloky. Květy rozkvétající v dubnu až červnu jsou opylovány hmyzem, jen zřídkakdy dochází k samoopylení neboť blizny dozrávají dřív než pyl v prašnících.\n\nPlodem jsou obloukovitě, vzhůru zahnuté, drsné, úzké šešule vyrůstající na odstálých stopkách téměř stejně hrubých. Tupě čtyřhranné nebo oválné šešule se dvěma oddíly bývají dlouhé 5 až 10 cm a okolo 1 cm široké, jsou porostlé vidlicovitými chlupy, na konci mají asi 3 mm zobáček. Podlouhlá, eliptická, kakaově hnědá semena jsou asi 1,5 mm dlouhá a 0,8 mm široká, někdy mívají na koncích kratičký blanitý lem. Ploidie druhu je 2n = 16.\n\nTrýzel rozkladitý je rostlinou jednoletou nebo ozimou která se rozmnožuje výhradně semeny. Ze semen vyklíčených na jaře ještě téhož roku vyrostou rostliny, vykvetou a vytvoří semena. Naopak ze semen klíčících na podzim přezimuje vyrostlá rostlinka formou přízemní růžice a vykvete až příštím rokem.\n\nJiž od středověku v ČR zdomácnělý a ještě v polovině 20. století hojný druh je v současnosti na rychlém ústupu. Příčinou jsou změny ve způsobu obhospodařování zemědělské půdy a nasazení herbicidů. V Červeném seznamu cévnatých rostlin České republiky z roku 2012 je zařazen do kategorie kriticky ohrožených druhů (C1t).\n\n\n \n"}
{"id": "951397", "url": "https://cs.wikipedia.org/wiki?curid=951397", "title": "Coloane", "text": "Coloane\n\nColoane ( , ) je ostrov v Jihočínském moři, který je součástí čínského speciálního administrativního regionu Macao. Ostrov má rozlohu 8 km² a je nejjižnější částí Macaa.\n\nSe sousedním ostrovem Taipa je od roku 2006 propojen pásem uměle vysušené země zvaným Cotai, který má vyřešit nedostatek stavebních pozemků na území Macaa. Na ostrově Coloane se nachází stejnojmenná vesnice a nejvyšší hora Macaa Coloane Alto.\n\nOstrované žili tradičně z rybolovu a těžby mořské soli, v 19. století bylo Coloane základnou pirátů, v současnosti ostrov funguje díky klidné atmosféře a zachované přírodě jako oblíbená turistická destinace. Místními pamětihodnostmi jsou socha bohyně Ma-cu, chrám boha Tam Kung a katolický kostel svatého Františka Xaverského (ostrov tvoří farnost \"Freguesia de São Francisco Xavier\").\n\nRodačkou z Coloane je herečka Ming-Na Wen.\n\n\n"}
{"id": "951400", "url": "https://cs.wikipedia.org/wiki?curid=951400", "title": "Christian Poulsen", "text": "Christian Poulsen\n\nChristian Bjørnshøj Poulsen (* 28. února 1980, Asnæs, Dánsko) je dánský fotbalový záložník a reprezentant, který v současné době hraje za nizozemský Ajax Amsterdam. V minulosti hrával za Nordvest FC, FC Kodaň, Sevillu, Juventus FC, FC Schalke 04, Evian Thonon Gaillard FC a Liverpool FC.\n\nS dánskou reprezentací hrál na dvou světových (2002, 2010) a dvou evropských šampionátech (2004, 2012).\n\nSe Sevillou vyhrál v sezóně 2006/07 Pohár UEFA a roku 2006 Superpohár UEFA. Získal v jejím dresu též španělský pohár (2007). S FC Kodaň se stal mistrem Dánska (2000/01). S Ajaxem Amsterdam vyhrál nizozemskou ligu Eredivisie v sezónách 2012/13 a 2013/14 a také Johan Cruyff Schaal (nizozemský Superpohár) v červenci 2013.\n\nV letech 2005 a 2006 byl vyhlášen dánským fotbalistou roku.\n\n"}
{"id": "951403", "url": "https://cs.wikipedia.org/wiki?curid=951403", "title": "Sevid", "text": "Sevid\n\nSevid je částí obce Marina. Tato vesnice leží na pobřeží Jaderského moře a je součástí Splitsko-dalmatské župy. Dělí se na několik části \"(např. Miline donje, Miline gornje, Oštrica, Krči, ...)\". Místo je chatovou oblastí s minimem stálých obyvatel.\n\nPoloostrov, kde Sevid leží, byl osidlován teprve v polovině 70. let 20. století. Důvodem pozdního osídlení byly těžké terénní podmínky pro stavbu obydlí. Elektřina se sem dostala teprve na přelomu tisíciletí.\n"}
{"id": "951404", "url": "https://cs.wikipedia.org/wiki?curid=951404", "title": "Chung-wuovy reformy", "text": "Chung-wuovy reformy\n\nReformy Chung-wua, zakladatele a prvního císaře čínské říše Ming, probíhající v 60. – 90. letech 14. století, byl komplex ekonomických, společenských a politických reforem zaměřených na obnovu čínského státu po desetiletích válek a katastrof spojených s úpadkem mongolské říše Jüan a bojem Číňanů proti mongolské nadvládě. Výsledkem reforem byla obnova centralizovaného čínského státu, rozvoj mingské ekonomiky a vznik relativně rovnostářské společnosti s menšími majetkovými rozdíly.\n\nCísař Chung-wu (vládl 1368–1398) se pokusil vybudovat společnost soběstačných zemědělských komunit ve stabilním systému vztahů, který by komerční život a obchod ve městech omezil na minimum; heslem vlády bylo „potlačení obchodu a podpora zemědělství“ (, \"čung-nung i-šang\"). V nově zorganizované společnosti bylo zemědělství základním zdrojem bohatství a jádrem ekonomiky; úřady je všemožně podporovaly. Dvě třetiny půdy patřily státu. Vláda pozemky rozdrobila mezi drobné rolníky přímo obdělávající půdu, naopak velcí pozemkoví vlastníci byli systematicky omezováni a pronásledováni. Průmysl a řemesla podléhaly státnímu řízení, obchod byl podroben přísnému dozoru. Císař projevoval starost o prostý lid a snažil se mu zajistit klidný život, zatímco luxus bohatých omezoval.\n\nCísař se snažil řídit všechny oblasti života země. Nově budovaná mingská státní správa byla nepočetná a levná. V čele vlády stáli staří druhové císaře, nyní generálové jeho armády, postupně nahrazováni císařovými syny; rutinní administrativu obstarávali konfuciánsky vzdělaní úředníci. Zdanění bylo založeno na naturálních odvodech vypěstovaných a/nebo vyrobených produktů a povinné práci ve státních manufakturách a na státních stavbách. Používání peněz nezapadalo do císařova společenského ideálu, proto se ho vláda snažila omezit; navíc neměla žádnou vhodnou měnu: měď ani stříbro nebyly k dispozici v dostatečném množství a papírové peníze nezískaly důvěru obyvatelstva kvůli své nesměnitelnosti za drahé kovy a inflaci.\n\nDlouhodobě znovuvybudování Číny na zemědělské základně a zkvalitnění komunikací při budování vojenské dopravní sítě přineslo nezamýšlený důsledek – rozkvět trhů podél obnovených cest a pronikání městských trendů na venkov. Džentry, třída konfuciánsky vzdělaných statkářů obsazujících úřední posty, byla ovlivněna novou, konzumně orientovanou kulturou. S postupujícími desetiletími začaly mezi vzdělané úřednictvo pronikat obchodnické rodiny, které přebíraly zvyklosti džentry. Paralelně probíhaly změny v sociální a politické filozofii, správních institucích a také v umění a literatuře.\n\nV očích Chung-wua, zakladatele a prvního panovníka říše Ming, byla konečným cílem vlády politická stabilita. Tomuto cíli byla podřízena všechna politika a povaha institucí, včetně sociální a ekonomické struktury. Chaos a vláda cizinců, ze kterých se zrodila nová mingská dynastie, ještě posílily tíhnutí k řádu.\n\nCísař chtěl vytvořit jednoduchou zemědělskou ekonomiku, ostatní odvětví považoval za doplňková. Jeho heslem byla šetrnost a jednoduchost. Byl přesvědčen, že bude-li každý muž pracovat na svém poli a žena příst, nebude nedostatek a kvalita života lidu bude dobrá.\n\nChung-wuova veřejná prohlášení byla plná sympatií pro rolníky a nepřátelství a nedůvěry k bohatým pozemkovým vlastníkům a učencům. Sám o sobě hovořil jako o vesničanovi z pravého břehu řeky Chuaj. Na své bědné mládí nikdy nezapomněl. I jako císař si zachoval ideál vesnického soběstačného života v klidu, bez nutnosti vzdalování se z obce, který byl v době jeho mládí nedosažitelným snem. Jako císař dělal co mohl, aby jej svým poddaným umožnil.\n\nPřes manichejské kořeny víry protimongolských povstalců, ze kterých vzešel, si Chung-wu vybral za státní ideologii konfuciánství a při výstavbě státního aparátu se opíral o konfuciánské vzdělance. Prosazování konfucianismu vedlo v politice k převaze morálních hledisek nad ekonomickými. V konfucianismu vláda našla i zdůvodnění pro nepřípustnost nepřiměřeného bohatství v rukou některých. Křiklavá majetková nerovnost, vedoucí k politické moci a nekontrolovatelnosti boháčů, byla považována za destabilizující prvek společnosti. Navíc konfuciáni chápali bohatství jako dané a jeho soustředění v rukou boháčů (nebo státu) vedlo podle nich nutně k ožebračení lidu. Proto za jeden ze svých úkolů vláda považovala bránění růstu majetkových rozdílů.\n\nA tak pod heslem „humanity“ (\"žen\", jeden z ústředních pojmů konfuciánství) Chung-wuova vláda transformovala společnost. Přerozdělení majetku a bohatství, zejména půdy, vytvořilo mnohem rovnostářštější společnost a bylo ve své hloubce a rozsahu podobné pozemkové revoluci z počátků komunistické Čínské lidové republiky v 50. letech 20. století.\n\nPro efektivní spravování mingského státu potřebovala vláda aktivní podporu společenské elity – džentry, vzdělaných úředníků a pozemkových vlastníků. Aby jim kompenzovala ztrátu bohatství, které měli za předešlé dynastie Jüan, osvobodila je od pracovní povinnosti a služeb poskytovaných v systému \"li-ťia\", platili pouze pozemkovou daň. Status vzdělané elity byl vyznačen například posezem při vesnických shromážděních a nepřípustností manželských svazků s prostými lidmi. Tyto a podobná opatření umožnily zřetelně odlišit sociální skupiny ve společnosti a oddělit úřednickou vrstvu od lidu jinak než bohatstvím. Dvůr se snažil o udržení drobného vlastnictví a odrazení elit od hromadění pozemkového majetku. Nicméně elity se i tak snažily svůj sociální status proměnit v bohatství. Postupná opětná koncentrace vlastnictví půdy byla proto nevyhnutelná.\n\nS nástupem na trůn Chung-wu jmenoval manželku císařovnou a nejstaršího syna Ču Piaa následníkem trůnu. Císař kolem sebe shromáždil řadu osobností vojenských i civilních, nicméně civilní úředníci nikdy nedosáhli prestiže a významu vojáků. Roku 1367 jmenoval vévody (\"kung\") tři své nejbližší spolupracovníky – generály Sü Taa a Čchang Jü-čchuna a úředníka Li Šan-čchanga. Po vyhlášení říše Ming obdržel hodnosti a tituly i širší okruh věrných generálů. Tato vojenská elita byla vybraná na základě schopností, avšak nadále byly její tituly i hodnosti dědičné. Generálové se stali vládnoucí vrstvou říše, nadřazenou úřednickému aparátu. Úředníci neměli politickou iniciativu, pouze přenášeli dolů císařovy příkazy a požadavky. Svým způsobem se reprodukovalo uspořádání vzniklé za dynastie Jüan, přičemž vládnoucí vrstvu Mongolů a Se-muů nahradily rodiny zasloužilých vojevůdců spojené příbuzenskými svazky mezi sebou i s císařským rodem.\n\nMingský administrativní aparát byl zprvu budován podle jüanského vzoru. V čele civilní správy stál ústřední sekretariát \"čung-šu šeng\" vedený dvěma hlavními rádci (\"čcheng-siang\"), neformálně označovanými za první ministry. Sekretariátu podléhalo šest ministerstev – státní správy, daní, obřadů, vojenství, trestů a (veřejných) prací. Administrativu kontroloval cenzorát, nad armádou bděla hlavní vojenská komise.\n\nPočet eunuchů v paláci císař omezil na 100, v obavě z důsledků jejich vlivu. Později povolil zvýšení jejich počtu na 400, ale zakázal jim učit se číst, psát a vměšovat se do politiky.\n\nCivilní správa, za panování pozdějších císařů jádro vlády, tvořila pouze servisní systém sloužící k zabezpečení financí a logistiky pro armádu. Správa provincií byla analogicky zprvu pod kontrolou generála, kterému podléhaly i civilní úřady. V 70. letech vliv vojáků zeslábl, když byli na vedoucí pozice v provinciích jmenováni civilisté. Regionálním vojenským velitelům zůstala administrativa spojená se spravováním záležitostí vojenských rolníků v systému \"wej-suo\".\n\nRoku 1380 byl pro podezření z účasti ve spiknutí proti císaři uvězněn a popraven hlavní rádce Chu Wej-jung, načež byla jeho funkce (která zhruba odpovídala modernímu předsedovi vlády) i s celým jeho úřadem, ústředním sekretariátem, zrušena. Císař navíc provždy zakázal jeho obnovení. Šestice ministerstev pak přímo podléhala císaři. Také cenzorát byl přechodně zrušen, hlavní vojenská komise řídící ozbrojené síly byla rozdělena na pět komisí, přičemž každá kontrolovala část vojsk v metropoli a pětinu regionů. Navíc císaři přímo podléhala část pluků posádky hlavního města, jeden z nich, takzvaná „garda ve vyšívaných uniformách“, plnil roli tajné policie. Po reformě císař přímo řídil jednotlivé ústřední úřady a zůstal jediným koordinátorem mezi resorty. Výsledkem byla fragmentace státní autority a vlády, která sice bezprostředně odstranila možnost státního převratu, ale dlouhodobě oslabila akceschopnost vlády.\n\nPo velké čistce roku 1380 následovaly menší procesy, jejichž oběťmi se stalo několik ministrů a náměstků ministrů a stovky méně významných osob. Popravy vyvolaly vlnu protestů ze strany úředníků poukazujících na demoralizaci státního aparátu a plýtvání lidskými zdroji. Císař kritiky nepotrestal, ale politiku nezměnil.\n\nCísař se velmi obával spiknutí generálů a postupně jich, v souvislosti s případy Chu Wej-junga a Lan Jüa, řadu popravil. Císařova obava o bezpečnost nebyla nedůvodná, riziko spiknutí generálů bylo vždy přítomno. On sám se k moci dostal zradou dědiců Kuo C’-singa a i později čelil spiknutím svých podřízených. Od počátku 80. let postupně zasloužilé generály nahrazoval svými syny. Udělil jim tituly knížat (\"wang\") a vojenské velení v regionech. Po dosažení přibližně dvaceti let věku byli posíláni do místa určeného jejich titulem, první z nich roku 1378. S usídlením v regionech vzrostl jejich význam. Nejdůležitější byli druhý až čtvrtý syn, Ču Šuang, Ču Kang a Ču Ti, sídlící v Si-anu, Tchaj-jüanu a Pekingu, kteří veleli armádám na severní hranici. Kromě císařových synů byli ostatní členové císařského rodu ze správy země vyloučeni, v obavě z opakování dynastických sporů typických pro dynastii Jüan.\n\nStátní správa byla organizována na konfuciánských principech. Úředníci byli nabíráni především na základě doporučení. Doporučováni byli při založení říše (roku 1368) speciálními pověřenci, později místními úředníky. Ministerstvo státní správy, případně císař, posoudil jejich schopnosti a jmenoval do funkce. Významným zdrojem úředníků se stala obnovená Národní univerzita, která stanula na vrcholu rozsáhlé sítě konfuciánských škol, zřízených v prefekturách, krajích a okresech celé říše. V únoru 1371 císař rozhodl o obnovení úřednických zkoušek a konání provinčních a okresních zkoušek každé tři roky, provinční proběhly už za měsíc, v březnu. Ale už roku 1373 úřednické zkoušky zrušil kvůli nespokojenosti s kvalitou absolventů. Místo očekávaných schopných administrátorů v nich, podle císařova názoru, uspěli nepraktičtí knihomolové. Roku 1384 se zkoušky rozběhly znovu a probíhaly v tříletých cyklech do konce dynastie.\n\nÚředníků nebylo ani 8 000, polovina na nízkých stupních (osmém a devátém), plus dalších nejméně 5 000 učitelů ve vládních školách. Zkouškami se nezískalo dost kandidátů, proto byla místa z větší části obsazována na základě doporučení a známostí. Zavedení zkoušek mělo v daném momentu především symbolický význam přihlášení ke konfuciánství.\n\nPřestože císař konfuciánství podporoval, choval k úředníkům hlubokou nedůvěru a neváhal je tvrdě trestat za spáchané přečiny. Například roku 1397 poté, co vyšlo najevo, že palácové zkoušky úspěšně absolvovali pouze uchazeči z (lidnatějšího a vzdělanějšího) jihu země, obvinil zkoušející z protežování jižanů a poslal do vyhnanství, případně na popraviště.\n\nKonfuciánsky vzdělaní úředníci obsazovali ve státní správě pouze řídící místa. Rutinní administrativa a „vyplňování formulářů“ byly úkolem řadových zaměstnanců a pomocníků, vybíraných z místního obyvatelstva. Bylo jich nejméně čtyřikrát více, než úředníků.\n\nV důsledku snahy císaře o šetření byly platy úředníků i příjmy členů císařského rodu zhruba pětinové proti stavu za minulých dynastií. A to ještě úředníky vláda vyplácela ve znehodnocených papírových penězích nebo je nutila přijímat obrazy, kaligrafii, pepř; místo nutné a potřebné rýže, látek, hotovosti a drahých kovů. Úředníci a důstojníci, jejich rodiny a příbuzní, nesměli obchodovat ani půjčovat peníze. Zejména na nižších stupních hierarchie měli proto problém se uživit, který byl pro poctivé neřešitelný, pokud sloužili daleko od finančně zajištěných příbuzných.\n\nInflace závěru jüanské doby vedla obyvatelstvo k opuštění papírových peněz a návratu k (obilnému) zrnu jako základnímu prostředku směny. Používaly se též měděné (fakticky bronzové) mince. Vlastní mince Chung-wu nechal vyrábět poprvé roku 1361. Nesly název \"ta-čung tchung-pao\", odlévány byly v pěti denominacích: o základní hodnotě (1 \"wen\") a dále 2, 3, 5 a 10 násobku.Tehdejší nevelká emise neměla výraznější ekonomický dopad a pouze vyjadřovala nárok na politickou samostatnost jeho útvaru. Otevření mincoven v dobytých územích pak byl akt symbolizující definitivní podmanění dotyčného teritoria. V 60. letech jeho vláda neměla sílu ovlivňovat ekonomiku, proto tolerovala oběh starých mincí a stanovení cen nechala na trhu.\n\nVýznam výroby mincí v mingské Číně snižovalo jejich omezené užívání. Za rané Ming mince obíhaly pouze na jihu a jihovýchodě země (tam, kde za Mongolů obíhaly státovky), na severozápad mince pronikly až ve druhé čtvrtině 15. století.\nOdrazen pozdně jüanskou inflací se Chung-wu pokusil vrátit k sungské praxi oběhu měďáků. Vyhlášení říše Ming roku 1368 doprovázela výroba mincí, tzv. \"Chung-wu tchung-pao\", opět v hodnotách 1, 2, 3, 5 a 10 \"wenů\". Avšak mince velkých hodnot trh odmítal a roku 1371 přestaly být raženy. I běžné jednowenové mince obíhaly s potížemi, podle úředníků kvůli jejich nedostatečnému množství. Doly v jižních provinciích Kuang-tung a Kuang-si, které v sungské době zabezpečovaly 95 % čínské těžby mědi, byly vyčerpané, a tak těžba mědí nemohla dostatečně vzrůst. Ani s mědí získanou přetavováním starých výrobků se nepodařilo odlévat více než 160 miliónů měďáků ročně, což nebylo ani tři mince na hlavu. Úředníci navrhli snížit obsah mědi v mincích o desetinu, aby mohl být zvýšen jejich počet, ale císař devalvaci odmítl.\n\nAlternativou mědi nemohlo být zlato, vzácné a vzhledem k vysoké hodnotě nevhodné pro každodenní použití, ani stříbro, které bylo ještě vzácnější než měď. Roku 1391 bylo například ve státní pokladně jen 24 740 \"liangů\" (923 kg) stříbra, což o dvě staletí později byla sotva čtvrtina majetku čínského velkoobchodníka. Za takových okolností měla Chung-wuova vláda jen málo na výběr. Nezbylo jí, než se (roku 1375) obrátit k papírovým penězům, státovkám (\"Ta Ming pao-čchao\"), které měly sloužit jako základní prostředek směny, s měďáky v pomocné funkci. Počáteční kurs stanovila na 1 \"liang\" (37,3 g) stříbra = 1 \"tan\" (107,4 l) zrna = 1 \"kuan\" státovek. (\"Kuan\" byla peněžní jednotka rovnající se 400 měďákům.)\n\nSoučasně se zavedením státovek bylo roku 1375 zakázáno užití stříbra a zlata v obchodu. Na rozdíl od sungských a jüanských dob nebyly papírové peníze směnitelné za drahé kovy, nezískaly proto důvěru obyvatelstva a jejich hodnota klesala. Znejistělá vláda se je pokoušela podpořit manipulací s nabídkou peněz, přičemž kolísala mezi zastavením tisku i výroby mincí a tiskem na plné obrátky. Mincovny byly uzavřeny v letech 1375–1377 a opět 1387–1389. Tisk peněz byl přerušen v letech 1384–1389 a opět zastaven roku 1391. Když peníze vláda tiskla, tak ve zcela nepřiměřeném množství, například roku 1390 byly příjmy vlády 20 miliónů \"kuanů\", ale výdaje 95 miliónů oficiálně a fakticky ještě vyšší. \n\nNásledky na sebe nenechaly čekat, cena státovek do roku 1394 klesla na 40 % nominální hodnoty a obchodníci se obrátili ke stříbru jako nejlepší možnosti, když papírové peníze trpěly znehodnocováním, měděné neměly velkou hodnotu a zlato bylo vzácné. Vláda reagovala snahou o stažení měďáků – roku 1394 nařídila jejich povinnou výměnu za státovky – a opětovným (1397) zákazem užití stříbra v obchodu. Ve snaze o stažení stříbra a měďáků z oběhu vláda dovolila platit jimi některé daně. Obrana proti dovozu stříbra byla i jedním z důvodů pro zákaz soukromého zahraničního obchodu. Oběh stříbra byl navíc chápán jako hrozba nastolovanému ekonomickému řádu. Ideálně měli lidé vše potřebné získávat výměnou za jimi vypěstované zrno, resp. látky, tedy bez použití stříbra.\n\nCeny pak byly obchodníky určovány ve stříbře, ale vzhledem k nedostatku drahých kovů vypláceny v papírových penězích, v postupně klesajícím kurzu. Stříbro a zlato se staly měřítkem hodnoty a státovky platebním prostředkem.\n\nPolitika namířená proti stříbru může být interpretována jako součást snahy o zlomení moci ťiangnanských boháčů, dříve (v občanské válce před vznikem říše Ming) stoupenců Chung-wuova soupeře Čang Š’-čchenga. Stříbro dávalo jeho vlastníkům podle císařova názoru nepřiměřenou svobodu. Z tohoto hlediska je odmítání směnitelnosti státovek za stříbro pochopitelné.\n\nChung-wu považoval zemědělství za základní zdroj bohatství a předpokládal přímý vztah mezi rolníky a státem vlastnícím půdu. Chtěl vybudovat stát jako patriarchální rolnickou monarchii založenou na životě obyvatelstva v rolnických občinách. Císař byl přesvědčen, že pokud ani jeden muž nebude bez pole a ani jedna žena bez tkalcovského stavu, veškeré strádání pomine. Koncentrace pozemkového vlastnictví v rukou boháčů se s tímto ideálem neslučovala, a navíc si bohatí vlastníci nacházeli cesty jak neplatit daně. V posledních letech dynastie Jüan dokonce klesl výnos pozemkové daně na nulu.\n\nChung-wu reagoval snahou o převedení půdy do vlastnictví státu. Během válek, v nichž vznikl mingský stát, se státní vlastnictví půdy výrazně rozšířilo, k pozemkům vlastněným státem už v říších Jüan a Sung, nyní vráceným vládě, připadla i půda zabavená protivníkům nové dynastie. V Ťiang-su a Če-ťiangu, které byly v občanských válkách oporou Chung-wuových nepřátel, byla zkonfiskována veškerá soukromá půda a bývalí statkáři vysídleni na sever. Po nástupu na trůn císař přesídlil 14 300 bohatých rodin z Če-ťiangu a nankingského zázemí z jejich panství do Nankingu. Obrovské majetky buddhistických klášterů (které za dynastie Jüan například v provincii Šan-tung vlastnily tři pětiny půdy) byly zkonfiskovány, 3 000 buddhistických a taoistických klášterů zrušeno, 214 tisíc buddhistických a 300 tisíc taoistických mnichů a mnišek vráceno světskému životu a kláštery omezeny na jeden s maximálně dvěma mnichy v okrese. Státní byly i polnosti škol a pozemky určené k zajištění úředníků. Celkově stát vlastnil dvě třetiny obdělávané půdy, přičemž na jihu převládala soukromá půda, na severu byla většina pozemků ve vlastnictví státu.\n\nTažení proti velkým pozemkovým vlastníkům se nevyhýbalo ani novým mingským hodnostářům. Roku 1380 bylo zrevidováno vlastnictví pozemků získaných ministry a úředníky, roku 1381 totéž dopadlo i na nositele aristokratických titulů, včetně členů císařského rodu. Všichni museli vrátit získané pozemky státu, náhradou byli vypláceni v rýži a hedvábí.\n\nVětšina státních pozemků byla rozparcelována a předána rolníkům do trvalého užívání. Na severu dostávali rolníci 15 \"mu\" (0,87 ha) na pole a dvě (1 160 m²) na zahradu, na jihu byl příděl 16 \"mu\" pro rolníky a 50 \"mu\" (2,9 ha) pro vojenské rolníky. Kdo opustil majetky během válek, neměl nárok na jejich vrácení, byly mu sice přiděleny náhradní pozemky, ale pouze pokud na nich zamýšlel osobně pracovat, Kdo obsadil větší pozemky než byl schopen obdělat, byl zbičován a jeho půda zabavena. Zatímco první sungský císař Tchaj-cu (vládl 960–976) povzbuzoval velké pozemkové vlastníky a říkal, že boháči jsou branou bohatství pro celou zemi, Chung-wu se snažil boháče zlikvidovat. Po jeho reformách velcí pozemkoví vlastníci prakticky vymizeli.\n\nRolníci hospodařící na státní půdě ji mohli předat potomkům, nikoliv však prodat (a odejít jinam). V zásadě byl obnoven tchangský systém stejných polí, i když neexistovala jednotná norma přídělů, které odpovídaly místním podmínkám a velikosti rodiny. V důsledku reforem se naprosto převažující postavou čínského venkova stal samostatný drobný rolník. Zákony očekávaly od každého zdatného rolníka práci na poli a vyzývaly vesnické starší k trestání lenochů.\n\nSpotřeba bohatých a privilegovaných byla omezována v obavě, že předvádění bohatství a okázalá spotřeba bude mít destruktivní účinky na soudržnost společnosti, a podkopá sociální a ekonomické základy státu. Od privilegovaných byla vyžadována sebeomezení, jejichž ospravedlnění bylo hledáno v konfuciánské morálce. Materiální zájmy a sobectví bylo odmítáno, přičemž Chung-wu neváhal jít příkladem. Spokojil se s prostým jídlem i vybavením paláce. Potěšení z pohodlí, luxusu a majetku, pokládal za nepřijatelnou sebestřednost a známku korupce. Typickými nařízeními v tomto duchu bylo vysázení zeleninových zahrad místo květinových v palácích jeho synů, zákaz chovu zvířecích miláčků, například tygrů, spojený z výzvou nahradit je užitečnými zvířaty, kravami. Zakazoval i pěstování druhů rýže vhodných pro výrobu rýžového vína.\n\nV kontrastu s postojem k bohatým byla péče o chudé výrazně zvýšena. Úřady nesly zodpovědnost za výživu vdov, sirotků, bezdětných starců, nemocných a chudáků neschopných se uživit. V každém okresu vláda nařídila zřídit útulky pro potřebné, samostatně žijící chudáci měli garantováno měsíčně 3 \"tou\" (cca 32 litrů) rýže, 30 \"ťinů\" (cca 18 kg) dřeva a balík látek, osmdesátiletí a starší pak 5 \"tou\" rýže, 5 \"ťinů\" masa a 3 \"tou\" vína. Náklady nesly prostřednictvím systému \"li-ťia\" bohaté rodiny komunit, pod hrozbou konfiskace majetku.\n\nCísař se snažil o přísnou regulaci nejen spotřeby, ale celého života poddaných, včetně pokusů prosadit standardy pozdravů i styl písemných textů, omezování lidí při výběru jmen a zákazy používání znaků připomínajících mnišskou epizodu císařova života. Pro každou sociální vrstvu byla stanovená přípustná kvalita jídla, oděvů, bydlení a dopravy. Například prostí lidé mohli mít v domě maximálně tři místnosti, nesměli cestovat ve voze nebo na koni, osla mohly používat pouze okresní úřady. Vojáci byli trestáni za muzicírování i hraní her. Boháči proto skrývali své bohatství, což vedlo k utlumení poptávky po luxusním zboží a omezení obchodního ruchu.\n\nVe snaze o obnovu prosperity země zničené dlouholetými válkami vláda zemědělskou výrobu nejrůznějšími prostředky podporovala. V zájmu zvýšení množství pracovní síly bylo výrazně omezeno otroctví (vlastnit otroky bylo povoleno pouze členům císařského rodu), snížen počet mnichů, zakázána koupě a prodej svobodných lidí, včetně přijímání žen, dětí a souložnic jako zástav a zakázáno obchodování s otroky. Organizováno bylo přesidlování ze zalidněného jihu do zpustošených severních provincií, zprvu nedobrovolné, později vláda od násilného stěhování lidí upustila. Přesídleno bylo mnoho set tisíc lidí. Osídlenci kromě pozemků dostávali i setbu a vybavení, včetně tažných zvířat. V pohraničí a strategicky důležitých oblastech vznikly vesnice vojenských rolníků, kteří byli v případě války povinni vojenskou službou a v době míru zásobovali armádu potravinami.\n\nMimo znovuobdělání opuštěné půdy byla přijata opatření pro obnovení zavlažovacích systémů. Chung-wu rozkázal místním úřadům informovat dvůr o všech požadavcích a připomínkách obyvatelstva ohledně oprav nebo výstavby zavlažovacích staveb. Roku 1394 císař zvláštním výnosem nařídil ministerstvu veřejných prací uvést do řádného stavu kanály a přehrady pro případ sucha nebo přívalových dešťů, současně rozeslal po zemi absolventy státní školy a technické specialisty dozírající na protipovodňové stavby. V zimě roku 1395 bylo po celé zemi postaveno 40 987 hrází a odvodňovacích kanálů.\n\nVesnice tvořily samosprávné komunity řešící si vnitřní spory bez zásahů úředníků, kterým ostatně Chung-wu nedoporučoval vůbec vstupovat na venkov. Fungovaly ne na základě zákonů, ale konfuciánské morálky.\nPro daňové účely bylo obyvatelstvo a jeho majetek, zejména pozemky, zapsáno ve Žlutých registrech a Registrech map rybí šupiny. Registry map rybí šupiny evidovaly pozemky (rozměry, kvalitu a vlastníka) podle vesnic. Žluté registry byly založeny na evidenci domácností, registrováni byli jak členové domácnosti (práceschopní muži, ženy i děti), tak její majetek, zejména pozemky. Seznamy domácností byly podkladem pro rozdělení domácností do skupin po sto deseti rodinách v systému \"li-ťia\" a pro rozvržení daňových povinností.\n\nV systému \"li-ťia\" bylo obyvatelstvo rozděleno na skupiny (v ideálním případě) 110 domácností zvané \"li\", ty na deset skupin \"ťia\" po deseti domácnostech. Zbylých deset (nejbohatších) rodin se po roce střídalo ve vedení stodesítky. Registrovaní poplatníci se bez souhlasu úřadů nemohli přestěhovat. Každý rok byla jedna \"ťia\" povinna službami a dodávkami a pod vedením vůdce \"li\" je zajišťovala. Po deseti letech proběhlo sčítání lidu zaznamenané ve Žlutých registrech, přerozdělení domácností do \"li\" a začal nový cyklus.\n\nDaně vybíraly a seznamy poplatníků vedly tři ministerstva – financí, práce a vojenství. Seznamy rolníků a pozemků vedlo ministerstvo financí, které též vybíralo pozemkovou daň. Ministerstvo prací se zabývalo registrací řemeslníků a organizací pracovní povinnosti, ministerstvu vojenství podléhaly domácnosti vojáků a vojenských rolníků.\n\nVlivem nedostatečného množství měďáků a stříbrných prutů Mingové zdědili ekonomiku bez prakticky použitelné měny. Oproti sungskému systému zdanění založeného na duálním systému měďáků a státovek a jüanskému systému kompletně postaveném na státovkách, byl proto mingský systém založen na naturálních odvodech. Státní příjmy tvořily daně v zrnu, látkách a ve formě povinné práce. Penězům tak zůstala jen nevýznamná role. Poplatníci zodpovídali i za dopravu naturálií do státních skladů a sýpek. (Metropole potřebovala 4 milióny \"tanů\" zrna, což zajišťovali poplatníci z Ťiang-nanu; 8 miliónů \"tanů\" zrna dodávali poplatníci ze severu na severní hranici.) Státní projekty a akce zajišťovalo obyvatelstvo formou pracovní povinnosti.\n\nDaňové příjmy byly přímo přiděleny a dodávány úřadům a organizacím je spotřebovávajícím, takže neexistovala centrální skladiště ani rozpočty, zato množství účtů a potvrzení. Jakýkoli nerutinní výdaj musel mít schválení císaře, přičemž bylo určeno i z jakého příjmu bude hrazen. Jelikož státní příjmy a výdaje byly realizovány příkazy obyvatelstvu dodat požadované statky na určené místo, nebylo třeba velkých skladů. Úředníci ale nebyli schopni vždy nasměrovat dodávky na potřebná místa, důsledkem byla řada lokálních zásobovacích krizí.\n\nStát se vzdal trhu – cokoliv potřebného bylo vyrobeno ve státních manufakturách, eventuálně získáno odvody od obyvatelstva. Stát proto peníze prakticky nepotřeboval, i úředníky vyplácel v rýži. Řízení ekonomiky bez peněz ale bylo drahé. Poplatníci museli na každý \"tan\" zrna dopravený do metropole vynaložit 2–3 \"tany\" nákladů na dopravu, když dopravu zajišťovali vojáci (tzv. systém \"cchao-jün\", ) a 4 \"tany\", pokud dopravu zajišťovali poplatníci sami (systém \"min-jün\", ). Doprava do skladů na severní hranici stála ještě více, 6–7 \"tanů\". A to navíc vojáci byli dislokováni i více než 500 km od těchto skladů a museli si sami zásoby dovést do svých posádek. Ve velkých skladech se navíc zrno leckdy kazilo.\n\nPracovní povinnost řemeslníků byla také tíživá, ke třem měsícům práce v metropoli patřila i cesta do ní na vlastní náklady. Stav byl nevýhodný pro poplatníky, pro stát i pro úředníky, kteří museli svou výplatu v naturáliích zčásti prodávat, aby získali jiné potřeby k životu, a při prodeji ztráceli. Pod tlakem na zavedení peněz vláda při nedostatku mědi i stříbra neměla jinou volbu než státovky.\n\nPozemková daň byla od počátku dynastie chápána jako jídlo, jídlo pro státní zaměstnance, úředníky a vojáky, dělníky na veřejných pracích. Přebytky vláda uskladňovala jako rezervu pro případ přírodních neštěstí.\n\nZa výběr daní byli zodpovědní oblastní daňoví správci (\"liang-čang\"), jmenovaní okresními úřady z členů majetných rodin. Roku 1371 byl v povodí Jang-c’-ťiang zaveden systém místní samosprávy \"li-ťia\" a postupně se rozšiřoval po říši. Všechny řádné státní výdaje, kromě pozemkové daně, byly hrazeny pomocí povinných služeb a dodávek obyvatelstva organizovaného ve skupinách li-ťia. Na rozdíl od pozemkové daně byla tato forma zdanění progresivní. Velké infrastrukturní projekty, jako výstavba cest a hrází či kanálů, byly hrazeny dalšími rekvizicemi \"ad hoc\". V souvislosti s přenesením zodpovědnosti za výběr daní na \"li\" byli oblastní daňoví správci roku 1382 zrušeni, ale už po třech letech obnoveni. Shromažďovali nyní daně od hlav \"li\" a dopravovali je do státních sýpek, nicméně výdaje na dopravu, účetní a dozor hradila \"li\".\n\nPozemková daň byla při ustavení říše Ming radikálně snížena – na státní půdě platili rolníci 0,53 \"tou\" z \"mu\" (5,7 litru z 580,32 m³), na soukromé 0,33 \"tou\" z \"mu\", pouze v Ťiang-nanu byla na úrovni pachtovného, tj. přes 1,3 \"tou\" z \"mu\". Pět ťiangnanských prefektur (Su-čou, Čchang-čou, Sung-ťiang, Ťia-sing a Čen-ťiang) tak dodávalo čtvrtinu daní říše. Na rolníky se vztahovala i pracovní povinnost, za každých 100 \"mu\" půdy musel jeden člověk pracovat 1 měsíc na státních stavbách.\n\nCísař také nechal vypracovat seznam velkých majitelů půdy – rodin s více než 700 \"mu\" (cca 40 ha) půdy. Těchto 14 341 rodin zatížil dodatečnými povinnostmi a jejich syny povolal do státní služby.\n\nZatímco daně a dávky od rolníků vybíralo ministerstvo daní, o zdanění řemeslníků se staralo ministerstvo prací. Ve městech byli snadno dosažitelní pro úředníky, kteří vymáhali povinnosti vůči státu. Zapsáni v seznamech, nemohli se stěhovat bez vědomí úřadů. Řemeslníci měli rovněž kromě odvádění daní i pracovní povinnost, která byla v případech, kdy byla vykonávána mimo bydliště, mimořádně zatěžující.\n\nStátní manufaktury vyráběly vše potřebné pro chod státu, ať už byla jejich produkce potřebná pro císařský palác nebo armádu. Stát si držel monopol na těžbu a zpracování rud, což způsobilo nepříjemnou drahotu kovů. Státní byla i výroba porcelánu. Protože hlavní složkou ceny výrobků byla cena materiálu, která byla pro státní manufaktury nulová, neměl proti nim soukromý sektor šanci. Ve státních manufakturách pracovali řemeslníci zdarma v rámci pracovní povinnosti, po dobu tří měsíců jednou za 2 až 5 let, v závislosti na profesi. Dále existovalo 234 tisíc placených řemeslníků v 62 oborech. Produkce i distribuce soli a čaje byly pod striktní státní kontrolou, výrobci/pěstitelé museli plnit vysoké odvody a neregistrovaná produkce byla zakázána.\n\nSamozásobování zahrnovalo i armádu, spotřebovávající téměř polovinu příjmů státu. Cílem císařových opatření bylo armádu učinit nezávislou na trhu a „zásobit milión vojáků, aniž by vláda musela dodat jediné zrno rýže“. Roku 1373 proto každý demobilizovaný voják dostal 50 \"mu\" (2,9 ha) země, krávu a osivo s tím, že v pohraničí se bude věnovat zemědělství 70 % vojáků, ve vnitrozemí 80 %. Bývalí vojáci poté sloužili jako dědiční vojenští rolníci, přičemž každá rodina měla povinnost dodat jednoho člena každé generace k aktivní službě.\n\nSoupisy vojenských rolníků vedlo ministerstvo vojenství, které od nich také vybíralo dávky a daně. Byla pro ně vydělena desetina zemědělské půdy státu. Výnos jejich hospodaření byl určen pro výživu armády. Navíc pokud vláda potřebovala nějaké suroviny pro loďstvo nebo armádu, jednoduše nařídila vojenským rolníkům je vypěstovat.\n\nCísařovu nedůvěru k úřednické elitě doplňoval přezíravý postoj k obchodníkům. Zlomení moci vrstvy obchodníků a velkých pozemkových vlastníků císař viděl jako jeden z nejdůležitějších úkolů své vlády. Zavedl vysoké daně pro Su-čou a okolí – tehdy obchodní a ekonomické centrum Číny. Navíc několik tisíc zdejších zámožných rodin bylo přinuceno přesídlit k Nankingu a na jižní břeh Jang-c’-ťiang. Aby zabránil nepovolenému podnikání, museli cestující obchodníci hlásit svá jména a náklad místním agentům, kontrolovaným úřady každý měsíc. Zboží byli povinni ukládat ve vládních skladech.\nNa obchodníky těžce dopadalo omezování mobility obyvatelstva. Cesty delší než 58 km (100 \"li\") byly bez úředního povolení zakázány. Cestovní doklad obsahoval jméno, bydliště, jméno správce domovské obce, věk, výšku, popis obličeje a postavy, povolání, jména rodinných příslušníků. Nesrovnalosti byly důvodem k navrácení podezřelého domů a trestu.\n\nCestující lidé byli kontrolováni vojáky na cestách, u přívozů i na ulicích. Hostince hlásily hosty úřadům, včetně údajů o cílech cest a dopravovaném zboží, které obchodníci museli uskladňovat ve státních skladech. Bez licence se nedalo obchodovat, při jejím vydání úřady kontrolovaly zboží, místo určení a ceny. Zprostředkovatelé (makléři) byli zakázáni. Pro většinu zboží vláda stanovila pevné ceny, jejichž nedodržení bylo trestáno. Konfiskaci a bičování vynesla obchodníkovi i špatná kvalita zboží.\n\nJen málokterá vláda uplatňovala pojetí čtyř tříd (sestupně úředníci, rolníci, řemeslníci, obchodníci) tak vážně a důsledně. Nízký status obchodníků zdůrazňovaly například nařízení oodívání: kožešiny nesměli nosit tři nízké skupiny obyvatel – obchodníci, sluhové a prostitutky. Obchodníci se nemohli oblékat ani do hedvábí. Byli vyloučeni z úřednických zkoušek, v kontrastu k rolníkům. Například mezi 110 \"ťin-š’\" z roku 1400 jich bylo z rodin zemědělců 83, z rodin vojáků 16, učenců 6, ale žádný syn obchodníka. Diskriminace obchodníků přetrvala staletí. Ani roku 1544 z 312 nových \"ťin-š’\" nepocházel žádný z obchodnické rodiny. Navzdory snaze vlády zájem obyvatel o obchod nepolevoval. Příčinu soudobí autoři viděli v jeho výnosnosti, jediná úspěšná obchodní cesta vynesla více než roční práce na poli.\n\nPřed dobýváním cizích zemí dal Chung-wu přednost stabilizaci vlády v Číně. Proto se odmítl angažovat ve válce mezi Čampou a Vietnamem i ve vnitrojaponských konfliktech jinak než slovně. Po porážkách v Mongolsku roku 1372 varoval budoucí císaře před tužbou po slávě dobyvatele a doporučil jim omezit se na obranu Číny před „severními barbary“. Již o rok dříve zrušil prefektury a okresy a přesídlil 70 tisíc rodin z krajů severně od pozdější linie Velké čínské zdi (postupně budované Chung-wuovými nástupci od poloviny 15. století) do vnitrozemí, zejména do Pekingu a okolí.\n\nZpočátku podporoval zahraniční obchod, který viděl jako zdroj příjmů. Nicméně v císařovu tíhnutí ke kontrole ekonomiky i společnosti představovaly styky se zahraničím vážný rušivý prvek. V situaci, kdy vláda považovala obchod za rozkladnou sílu, byl soukromý zahraniční obchod nemyslitelný. Proto krátce po roce 1368 císař omezil kontakty se zahraničím a snažil se obchod omezit na výměnu v rámci oficiálních diplomatických poselstev. Při nich okolní země odevzdáním tributu uznaly právoplatnost a nadřazenost mingské vlády. Oplátkou zahraniční delegace obdržely čínské zboží v hodnotě odpovídající tributu. Tímto způsobem se mingská vláda snažila zahraniční obchod dostat pod kontrolu a potlačit. Obecným důvodem omezování styků se zahraničím byla bezpečnost státu, v pozadí však byla i obava z odplynutí drahých kovů ze země.\n\nChung-wuova politika systematické kontroly nad zámořskými zahraničními styky a zahraničním obchodem dostala název zakázané moře (\"chaj-ťin\"). Úřady bránily Číňanům opouštět říši, cizincům přicházet a obchod s nimi trestaly smrtí pro provinilce a vyhnanstvím pro jeho rodinu. Zakázaly též budovat lodi s dvěma a více stěžni, přičemž existující byly zničeny. Přístavy nechaly zavalit kameny a kládami. Zahraniční zboží bylo zničeno, pobřeží osazeno strážemi. Cíl opatření císař vyjádřil větou „po moři nesmí plout ani kousek dřeva“. Nicméně obchod se zámořskými zeměmi byl příliš ziskový, než aby se ho kupci vzdali a jeho zákaz vedl k rozšíření pašeráctví. Vláda odpověděla silou – střežením hranic a tresty, ale nic nevyřešila.\n\nChung-wuova politika ovlivnila život země na mnoho desetiletí. Třebaže některé její prvky byly opuštěny poměrně rychle, jiné přetrvaly až do konce říše v polovině 17. století.\n\nJednoduchá naturální ekonomika vybudovaná v průběhu reforem se už během několika desetiletí začala rozkládat. Konfuciánské hodnoty byly zpochybňovány, pozemkové vlastnictví se koncentrovalo, státní průmysl ztratil efektivitu, soběstačnost se ukazovala být nevýhodnou a potlačování zahraničního obchodu přinášelo násilnosti. Některá původně nepříliš nákladná rozhodnutí po delší době začala těžce zatěžovat státní pokladnu. V éře Chung-wu tak vydržování několika desítek členů císařského rodu, případně relativně nepočetného osazenstva Zakázaného města nepředstavovalo problém. Ovšem poté, co se i císařovi příbuzní, i palácoví eunuchové začali počítat na desetisíce, byl prostředků na jejich zabezpečení trvalý nedostatek. Podobně v 15. století původně nevelké množství daňových výjimek a imunit vyrostlo tak, že plocha zdaněné půdy klesla na polovinu.\n\nZ uspořádání éry Chung-wu se nejrychleji změnila organizace vlády. Už rok po císařově smrti vypukla občanská válka, kampaň ťing-nan, ve které čtvrtý Chung-wuův syn Jung-le svrhl Chung-wuova vnuka a nástupce (a svého synovce) Ťien-wena. Jung-le minimalizoval vliv císařových příbuzných za současného růstu moci úředníků, zejména velkých sekretářů, a palácových eunuchů. Poté zemi spravovali konfuciánsky vzdělaní úředníci, jejich kariéra začínala úspěšným složením úřednických zkoušek. Nicméně neexistence úřadu odpovídajícího evropskému ministerskému předsedovi (po zrušení velkého sekretariátu roku 1380) přinesla slabost úřednických špiček vůči císařům. Vnějším projevem této slabosti byly bezprecedentně tvrdé tresty, kterým byli nesouhlasící úředníci podrobováni – veřejné bičování, popravy. Bez silných a energických císařů stojících v čele administrativy byl Chung-wuův a Jung-leův způsob vlády jen vzdáleným ideálem, když úředníci od císařů očekávali pouze formální potvrzování svých záměrů, případně moderování ministerských diskuzí, zatímco císaři neschopní prosadit svou vůli proti konzervativní úřednické administrativě se stahovali do paláce k věrným a poslušným eunuchům. Funkční a efektivní vláda byla poté nemožná bez (jen obtížně dosahované) spolupráce úředníků, velkých sekretářů a eunuchů zaštítěné císařem.\n\nV první polovině 15. století ztratily produktivitu komunity vojenských rolníků a jejich odvody klesly na desetinu. Vojska doplňovaná dědičnými vojáky z většiny ztratila bojeschopnost, náhradou byli verbováni placení žoldnéři. Armády poté do boje nevedli dědiční generálové, ale vojenství se věnující úředníci a eunuchové.\n\nNevydržel ani politicky prosazovaný systém drobného pozemkového vlastnictví. Do éry Ťia-ťing (1522–1567) opsala situace kruh – od vysoké úrovně koncentrace pozemkového vlastnictví za dynastie Jüan, přes převahu drobného vlastnictví v rané Ming, po postupné znovuzrození velkých majetků v pozdní Ming. Jelikož byli drobní rolníci dominantní vlastnickou formou a pozemková daň hlavní zdroj státních příjmů v rané Ming (a vůbec v rané moderní ekonomice), byla zemědělská politika rozhodující pro všechny aspekty státní správy. Změny ve vlastnictví půdy přinesly nevyhnutelně i transformaci státní správy. Naturální ekonomika byla postupně převáděna na peněžní, přičemž neúspěšné papírové peníze nahradilo stříbro. Daně začaly být převáděny na platby ve stříbře od 30. let 15. století, proces přechodu ke stříbru se zrychlil od 20. let 16. století v reformě jediného prutu, ale nebyl dokončen před zánikem říše v polovině 17. století.\n\nS růstem ekonomiky, rozsáhlejším používáním peněz a specializací jednotlivých vlastníků i celých regionů se během 15. století rozvinul i celostátní dálkový obchod a jednotný vnitřní trh. Relativně rovnostářský přísně řízený stát snažící se minimalizovat pohyb obyvatel fyzický i sociální, se za století změnil ve výrazně majetkově diferencovanou společnost ve které vládní zásahy ustoupily do pozadí a lidé se neustále přesunovali tak, jak si hledali prostředky k obživě.\n\n"}
{"id": "951405", "url": "https://cs.wikipedia.org/wiki?curid=951405", "title": "Stejskalův kopec", "text": "Stejskalův kopec\n\nStejskalův kopec (433 m n. m.) je vrch v okrese Liberec v Libereckém kraji, ležící asi 1 km severozápadně od města Osečná, na katastrálním území Lázně Kundratice.\n\nJe to kupovitý suk protažený ve směru západ–východ s příkřejšími a vyššími severními svahy. Je tvořený středoturonskými křemennými pískovci, kterými proniká polzenitová žíla. Od vrchu vybíhá na ZJZ výrazný, asi 1,3 km dlouhý hřbet zakončený vrchem Svárov. Na druhou stranu (VJV) vybíhá méně výrazný a dlouhý hřbet s dvěma bezejmennými vrcholy (436 m, 412 m). Vrch je zalesněný smíšenými porosty. Jsou zde malé opuštěné kamenolomy.\n\nVrch náleží do celku Ralská pahorkatina, podcelku Zákupská pahorkatina, okrsku Podještědská pahorkatina, podokrsku Křižanská pahorkatina a Žibřidické části.\n\nAutomobilem se dá nejblíže dopravit do Osečné a Chrastné. Z obou sídel vedou cesty na sever a stýkají se na hřbetu západně od Stejskalova kopce. Jedna z odboček pak vede po západním a jižním svahu kopce. Na samotný vrchol nevede žádná oficiální cesta.\n"}
{"id": "951420", "url": "https://cs.wikipedia.org/wiki?curid=951420", "title": "GParted", "text": "GParted\n\nGParted je správce diskových oddílů pro Linux. Funguje jako grafické uživatelské rozhraní pro řadu jednodušších programů pracujících v příkazovém řádku, zejména pro program GNU Parted, který je přímo určen na práci s oddíly. Od dostupnosti jiných pomocných programů se odvíjí především podpora pro práci s jednotlivými souborovými systémy. GParted je napsaný v C++ s využitím knihovny GTK+ (přes gtkmm) a je uvolněn pod licencí GNU GPL, jedná se tedy o svobodný software.\n\nJakožto správce diskových oddílů je součástí mnoha systémů spustitelných z CD. Zahrnuje ho například Knoppix, Puppy Linux a Parted Magic. Kromě toho i přímo vývojáři GPartedu nabízí ke stažení spustitelný obraz s GPartedem, který je založený na Debianu.\n\nMíra podpory různých souborových systémů (za předpokladu zkompilování s patřičnou podporou a s nainstalovanými pomocnými nástroji) je shrnuta v následující tabulce:\n"}
{"id": "951425", "url": "https://cs.wikipedia.org/wiki?curid=951425", "title": "Chorol (Poltavská oblast)", "text": "Chorol (Poltavská oblast)\n\nChorol (ukrajinsky i rusky ', polsky ') je město v Poltavské oblasti na Ukrajině. Leží západně od Poltavy, správního střediska oblasti, a jihovýchodně od Lubnů. Východně od Chorolu prochází řeka Chorol a severovýchodně jej míjí dálnice M 03, po které je vedena evropská silnice E40. V roce 2011 žilo v Chorolu přes třináct tisíc obyvatel.\n\nSídlo bylo založeno za Kyjevská Rus za Vladimíra II. Monomacha. První zmínka o něm je z roku 1083, kdy bylo součástí řetězu opevnění na řekách Sule, Chorolu, Pselu a Vorskle, které měly chránit před nájezdníky z východu. K nejtěžším bojům zde došlo v letech 1107, 1111, 1185 a 1215.\n\nOd roku 1362 patřil Chorol k litevskému velkoknížectví a pak od roku 1569 na základě Lublinské unie k Republice obou národů.\n\nV roce 1781 se stal Chorol městem.\n\n"}
{"id": "951429", "url": "https://cs.wikipedia.org/wiki?curid=951429", "title": "Dobrodruzi", "text": "Dobrodruzi\n\nDobrodruzi (originální francouzský název \"Les Aventuriers\") je francouzský dobrodružný film režiséra Roberta Enrica z roku 1967. Hlavní postavy dobrodružního filmového dramatu ztvárnili Lino Ventura, Alain Delon a kanadská herečka Joanna Shimkusová. Část filmu se natáčela v pevnosti Boyard u západního pobřeží Francie.\n\nRoland a Manu jsou blízcí přátelé, kteří vedou v jistém smyslu pokoutní život. Roland žije na městské periferii uprostřed automobilového vrakoviště a ve své dílně se neustále neúspěšně snaží vyrobit nový typ motoru, který by svým výkonem zastínil všechny stávající motory. Manu je letecký akrobat, který se jednou rozhodne malým letadlem proletět Vítězným obloukem v Paříži. Protože na Avenue des Champs-Élysées ale nejsou podobné aktivity povoleny, je mu odebrána letecká licence. Přibližně v té samé době přichází na Rolandovo vrakoviště Laetitia, mladá a hezká dívka, která si původně chce u Rolanda pouze koupit několik věcí, ale nakonec u něj zůstává bydlet. Laetitia je současně umělkyně, která ze starých automobilových součástek vytváří „industriální umění“. Její tvorba ale není současníky vůbec pochopena a její první výstavu podrobí tvrdé kritice rovněž tehdejší umělecká kritika.\n\nOba muži se dozvídají o vraku letadla, které se před časem zřítilo do moře a na palubě kterého cestoval bohatý Belgičan s celým svým majetkem. Protože vrak nebyl nikdy vyloven, kufřík s penězi a diamanty v celkové hodnotě půl miliardy franků se pořád nachází v hlubinách Atlantského oceánu. Rozhodnou se uspořádat výpravu k pokladu, na kterou vezmou také Laetitiu. Během cesty se do ní Manu zamiluje, i když jí samé je sympatičtější Roland. Později je vyhledá pilot, který toto letadlo během osudné cesty řídil a zná přesné místo, kde leží jeho vrak. Dohodnou se, vyzvednou poklad a rozdělí si kořist, ale pak se stanou oběťmi loupežného přepadení banditů, kteří je po celou dobu sledovali a chtějí se zmocnit vyzvednutého majetku. Díky duchapřítomnosti bývalého pilota jsou útočníci zneškodněni, ale při přestřelce Laetitia umírá.\n\nPo její smrti je Manu zdrcen. Společně s Rolandem navštíví její příbuzné, u kterých nečekaně nacházejí malého bystrého chlapce, Jeana, Laetitiina bratrance. Rozhodnou se uložit její díl u notáře v jeho prospěch s tím, že k penězům se dostane, až bude dospělý. Manu se pak rozchází s Rolandem, protože se musí o samotě vyrovnat se ztrátou Laetitie. Roland zatím kupuje obrovskou starou pevnost v moři, místo, které si původně chtěla koupit Laetitia a tvořit tam svá díla. Malý Jean, který pevnost dobře zná, pak Rolandovi ukazuje velkou sbírku staré munice, která je tam skryta a zůstala tam pravděpodobně jako pozůstatek po válce.\n\nManu se po krátkém čase vrací za Rolandem. Nachází ho v pevnosti a on jej seznamuje se svými plány přestavby pevnosti na atraktivní hotel. Přímo na místě jsou však opět přepadeni zločineckou skupinou, která Manuho sledovala a chce se teď pomstít za smrt svých kumpánů na moři. Oba muži vetřelce s obtížemi společně zaženou k ústupu, nicméně Manu při přestřelce umírá a Roland tak zůstává sám.\n\n"}
{"id": "951430", "url": "https://cs.wikipedia.org/wiki?curid=951430", "title": "Čeljuskin", "text": "Čeljuskin\n\nČeljuskin může být:\n"}
{"id": "951433", "url": "https://cs.wikipedia.org/wiki?curid=951433", "title": "Římskokatolická farnost Bakov nad Jizerou", "text": "Římskokatolická farnost Bakov nad Jizerou\n\nŘímskokatolická farnost Bakov nad Jizerou (lat. \"Bakovium\") je územní společenství římských katolíků v Bakově nad Jizerou a okolí. Organizačně spadá do mladoboleslavského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJedná se o tzv. \"velmi starou farnost\", založenou neznámo kdy. Matriky jsou vedeny od roku 1718.\n\nZ důvodu efektivity duchovní správy byl vytvořen \"farní obvod\" (kolatura) sestávající se z přidružené farnosti spravované excurrendo z Bakova nad Jizerou. Do tohoto obvodu patří farnost Kosmonosy.\n\nŘímskokatolická farnost Bakov nad Jizerou\n\n"}
{"id": "951436", "url": "https://cs.wikipedia.org/wiki?curid=951436", "title": "Rychlobruslařská sezóna Martiny Sáblíkové 2012/2013", "text": "Rychlobruslařská sezóna Martiny Sáblíkové 2012/2013\n\nRychlobruslařská sezóna Martiny Sáblíkové 2012/2013 byla v pořadí dvanáctou mezinárodní sezónou české rychlobruslařky. Začala v polovině října 2012 prvními přípravnými závody, ostrý start ročníku absolvovala Martina Sáblíková o měsíc později na prvním mítinku Světového poháru. Sezónu měla kvůli zraněným zádům rozdělenou na dvě poloviny. V první půlce, do konce roku 2012, se v rámci Světového poháru účastnila kromě závodů na dlouhých tratích také startů na kratší distanci 1500 m a před Vánocemi ovládla se třemi zlatými medailemi první ročník Akademického mistrovství světa. Po zranění z konce roku 2012 ji v prvních třech měsících roku následujícího provázely zdravotní komplikace a následně také s tím související nedostatečná fyzická připravenost. Z těchto důvodů vynechala vícebojařský světový šampionát, avšak i přes nepříznivé okolnosti skončila čtvrtá na Mistrovství Evropy, po sedmé v řadě celkově triumfovala ve Světovém poháru na dlouhých tratích 3000 m/5000 m a na těchto dvou distancích také vybojovala na Mistrovství světa medaile, z toho jednu zlatou.\n\nPřed zahájením předolympijské sezóny 2012/2013 prohlásil trenér Petr Novák, že cílem pro tento ročník je boj o titul mistryně světa, zmínil se i o možnosti vyhrát Grand World Cup.\n\nSezónu zahájila tradiční přípravou v Inzellu, kde v polovině října absolvovala dva kontrolní závody, s jejichž výsledky byla spokojena. Za úspěšnou považovala také předsezónní fyzickou přípravu, kterou z velké části strávila na kole. Dalšího přípravného závodu, rovněž v Inzellu, se zúčastnila týden před startem Světového poháru.\n\nNa prvním mítinku Světového poháru 2012/2013 v Heerenveenu (16.–18. listopadu) startovala nezvykle na čtyřech tratích. Absolvovala pro ni tradiční závody na 1500 m a 3000 m a představila se také na sprinterských tratích 500 m a 1000 m; trenér však uvažoval i o závodu s hromadným startem. Jako první ostrý závod v sezóně zajela distanci 3000 m. Startovala v poslední jízdě s Claudií Pechsteinovou, i kvůli chybám v technice jízdy se nedokázala přiblížit časům vedoucí Stephanie Beckertové, takže s více než dvousekundovou ztrátou skončila na druhém místě. S minimálním náskokem však překonala dvě nizozemské závodnice, které se natěsnaly na třetí a čtvrtou příčku. Druhý den se v divizi B zúčastnila sprinterského závodu na 500 m, který brala jako zkušební a ve kterém skončila na posledním, 23. místě. O několik hodin později nastoupila v poslední jízdě na start střední, patnáctisetmetrové tratě. S necelou dvousekundovou ztrátou se nakonec umístila na páté příčce, když zaostala za třemi specialistkami na tuto distanci a o několik setin také za veteránkou Pechsteinovou. Víkend zakončila startem v divizi B na sprinterském kilometru, v němž se umístila na 11. místě.\n\nDruhý, vytrvalecký mítink Světového poháru se konal v Kolomně (24.–25. listopadu). Po své jízdě na trati 1500 m byla Martina Sáblíková průběžně druhá, na čemž nic nezměnil ani následující pár. Překonaly ji až obě ženy v poslední rozjížďce, takže skončila na čtvrtém místě, po dvou specialistkách a domácí Jekatěrině Šichovové. Z předchozího mítinku si zlepšila o jeden stupeň nejen umístění, ale především čas, neboť teprve podruhé v kariéře zajela na evropských nížinných drahách na této distanci čas pod jednu minutu a 57 sekund. Další den startovala na tříkilometrové trati v poslední dvojici s Beckertovou, oproti Heerenveenu si však hlídala tempo a porazila ji o více jak sekundu a půl. Naopak nedokázala překonat čas Pechsteinové, která jela již ve třetí jízdě a na kterou v konečném těsném odstupu ztratila pouze 15 setin.\n\nTaké třetí mítink Světového poháru 2012/2013, jenž proběhl v Astaně (1.–2. prosince), byl určen pro vytrvalecké rychlobruslaře. První den absolvovala závod na 5000 m, svoji nejoblíbenější trať. Soupeřkou v rozjížďce jí opět byla Beckertová, která ji díky rychlejšímu začátku na chvíli předstihla, ovšem ve druhé polovině závodu postupně uvadala. Sáblíková poté opět na dálku válčila s výkonem Pechsteinové, který nakonec o tři desetiny překonala, čímž dosáhla prvního vítězství v tomto ročníku Světového poháru. Během následujícího dne startovala také na distanci 1500 m, kde svedla přímý souboj s Pechsteinovou, když obě závodnice dělily na cílové čáře dvě tisíciny sekundy ve prospěch Češky. Ta díky tomu skončila na osmém místě, přičemž o jednu příčku lépe ji poprvé na této trati předstihla Karolína Erbanová. Po prvních třech mítincích Světového poháru vedla s 260 body průběžné pořadí na dlouhých tratích. Náskok na druhou Beckertovou činil 40 bodů na třetí Pechsteinovou 59 bodů. Na patnáctistovce byla průběžně třetí se 146 body, na druhou Leenstraovou ztrácela 114 bodů. Na tratích 500 m a 1000 m se zúčastnila vždy pouze jediného závodu bez bodovaného umístění.\n\nProtože následující dva mítinky Světového poháru byly určeny pro sprintery, přesunula se do Inzellu, kde jednak trénovala a jednak také sama pomáhala Petru Novákovi s přípravou juniorů.\nDalší soutěžní závody, tentokrát na otevřené dráze, absolvovala Sáblíková o více jak dva týdny později. Od 17. do 21. prosince se v Zakopanem konal první ročník Akademického mistrovství světa, kde mohla jako studentka vysoké školy také startovat. Zde získala zlaté medaile na všech třech distancích, na kterých nastoupila: 1500 m, 3000 m a 5000 m. Nejdelší závody suverénně ovládla s náskokem 15, resp. 39 sekund, na patnáctistovce zvítězila o sekundu a půl.\n\nPo Vánocích se společně s celým týmem vydala na soustředění do Klobensteinu, kde si při tréninku 29. prosince zablokovala záda. Po Novém roce se díky zásahu její lékařky začal její stav zlepšovat, takže trenér věřil, že bude moci v lednu startovat.\n\nNa start Mistrovství Evropy v Heerenveenu (11.–13. ledna) se díky určitému zlepšení zdravotního stavu nakonec postavila a mohla tak obhajovat zlaté medaile z předchozích tří šampionátů. S výsledkem na sprinterské pětistovce však nebyla spokojená, do celkového pořadí jí naskočila poměrně velká ztráta na největší soupeřky. Druhý závod na 3000 m jela v rozjížďce s de Vriesovou, která většinu tratě vedla, avšak Sáblíková ji v posledním kolem předjela a cílovou čáru proťala ve druhém nejrychlejším čase po překvapivé vítězce Ireen Wüstové. Po druhém dnu soutěže (v prvním ženy nestartovaly) byla na průběžném sedmém místě. Třetí distanci 1500 m absolvovala v pátém nejrychlejším čase, ovšem její ztráta na vedoucí suverénní Wüstovou opět narostla. Kvůli obnoveným problémů se zády zvažoval trenér Novák nenastoupení do posledního závodu na 5000 m, avšak i tento start nakonec absolvovala. I přes zdravotní potíže pětikilometrovou trať vyhrála s náskokem téměř pěti sekund na druhou Wüstovou, nicméně v následujících rozjížďkách jedoucí Nizozemky dokázaly zdolat pro ně dostačující časy, takže Sáblíková v celkovém pořadí víceboje skončila na čtvrtém místě, 1,3 sekundy od cenného kovu. Poprvé od roku 2006, kdy byla rovněž čtvrtá, nezískala na mistrovství Evropy medaili.\n\nPo několika dnech odpočinku začala v Klobensteinu opět trénovat, i když pouze na „suchu“, bez bruslení. Ve zbytku ledna se dále jely pouze sprinterské závody, kterých se jako vytrvalkyně stejně neúčastní. Jejím cílem bylo zvládnout dokončit Světový pohár na dlouhých tratích a v případě nutnosti vynechat náročný dvoudenní program vícebojařského světového šampionátu. Po přesunu do Inzellu, kde pokračovala v tréninku a kde také navštěvovala fyzioterapeuta, se její stav mírně zlepšoval, nicméně trenér Novák ji 6. února odhlásil z připravovaného Mistrovství světa ve víceboji (16.–17. února).\n\nZa několik dní proběhl v Inzellu další mítink Světového poháru (9.–10. února). Ač by Sáblíková mohla startovat i na patnáctisetmetrové trati, trenér Novák se rozhodl neriskovat a přihlásil ji pouze k závodu na 3000 m. V něm startovala v poslední rozjížďce společně s Beckertovou, kterou dokázala o třičtvrtě sekundy porazit, ovšem o více jak tři sekundy zaostala za velmi rychlým časem Wüstové z první jízdy a o jednu desetinu také za výkonem Diane Valkenburgové. I třetím místem si však dokázala upevnit první pozici v průběžném pořadí na dlouhých tratích, náskok na Beckertovou navýšila na 60 bodů.\n\nPo vícebojařském světovém šampionátu v polovině února, z kterého se odhlásila, následoval náročný závěrečný program v březnu. Již první víkend tohoto měsíce se v Erfurtu konal předposlední mítink Světového poháru (1.–3. března). Předchozí několikatýdenní pauza Sáblíkové prospěla, pomohly jí rehabilitace a zase mohla trénovat i na ledě, ačkoliv posilovně se vyhýbala. Také v Erfurtu se však zúčastnila pouze závodu na nejdelší trati, tentokrát na její oblíbené pětikilometrové distanci. V přímém souboji s průběžně druhou Beckertovou sice Němka dlouho mírně vedla, ovšem ve druhé polovině závodu se česká závodnice dostala na první místo, které již neopustila. Díky druhému vítězství ve Světovém poháru v této sezóně zvýšila bodový rozdíl mezi nimi na 80 bodů. Závod na 1500 m se rozhodla vynechat a šetřit záda na poslední dva podniky sezóny.\nO týden později proběhlo v Heerenveenu finále Světového poháru (8.–10. března). Nejprve se Sáblíková představila na trati 3000 m, přičemž právě na dlouhých tratích v předcházejících šesti sezónách vyhrála celkové pořadí Světového poháru. Pro udržení na stupních vítězů potřebovala závod dokončit, pro celkové vítězství bez ohledu na výkony ostatních potřebovala zajet do pátého místa. Startovala v poslední jízdě s Beckertovou, již před tím však Wüstová ve skvělé formě vytvořila rekord dráhy. Jejímu času nedokázala česká závodnice konkurovat, výrazně za ním zaostávala, ovšem Němku v přímém souboji nepustila před sebe. Také kvůli zdravotním problémům se zády a s tím souvisejícím nedostatkem silové přípravy nakonec závod dokončila až na šestém místě, s nejhorším časem na této distanci od roku 2005. Nicméně v celkovém pořadí na dlouhých tratích 3000 m/5000 m se již posedmé za sebou stala vítězkou Světového poháru, což se do té doby nepodařilo nikomu jinému. Podle trenéra Nováka mohla za čas jeho svěřenkyně také kvalita místního ledu, která se postupně zhoršovala. Finálový program Světového poháru zakončila startem v závodě na 1500 m, který dokončila jako devátá; v celkovém hodnocení se umístila na této trati na 10. místě. V Grand World Cupu neobhájila druhé místo z předchozí sezóny a skončila na šesté příčce.\n\nPoslední velkou rychlobruslařskou akcí bylo Mistrovství světa na jednotlivých tratích, které se v předolympijské sezóně tradičně konalo v místě pořádání nejbližších Zimních olympijských her, tedy v Adler-Areně v Soči (21.–24. března). Hned první den proběhl závod na 3000 m, kterého se Martina Sáblíková také zúčastnila. Vzhledem k výrazné ztrátě na Wüstovou v pohárovém finále nebyla před startem v psychické pohodě, ačkoliv fyzický stav zad se zlepšil. V předposlední rozjížďce závodu soupeřila přímo s Nizozemkou, která celou jízdu vedla a česká závodnice za ní dojela se ztrátou více než dvou sekund; naopak si ale pohlídala pětisekundový náskok na dosud vedoucí de Vriesovou. Protože v poslední rozjížďce se ani jedna z rychlobruslařek nedokázala přiblížit k vedoucí dvojici, získala Češka stříbrnou medaili. Ze závodu na 1500 m, který proběhl následující den, ji trenér kvůli obnovené bolesti zad z přemotivovaného začátku tříkilometrové distance odhlásil. Jako poslední závod sezóny absolvovala nejdelší trať 5000 m, na níž jela v předposledním páru s Pechsteinovou. Po celý závod vedla a navyšovala na Němku náskok, zároveň přibližně od poloviny distance začala také výrazněji překonávat dosud vedoucí výkon Wüstové, kterou na cílové čáře porazila o více jak 8,5 sekundy. Když závodnice v poslední jízdě svým časem neohrozily ani průběžně druhou Nizozemku, získala Martina Sáblíková svoji jubilejní desátou zlatou medaili z mistrovství světa, čímž definitivně zakončila sezónu 2012/2013.\n\nDne 23. října 2013 se Martina Sáblíková stala vítězkou ankety Sportovec Ministerstva vnitra roku 2013, když i přes zdravotní komplikace v prvních měsících roku 2013 dokázala vybojovat dvě medaile na mistrovství světa.\n\nV novinářské anketě Sportovec roku 2013 se 19. prosince 2013 umístila na devátém místě.\n\nMartina Sáblíková startovala v sezóně 2012/2013 celkově ve 24 závodech, z nichž devět vyhrála. V rámci Světového poháru (SP) startovala ve 12 závodech, z nichž ve dvou vyhrála (jednalo se o její 27. a 28. individuální vítězství v SP). V sezóně absolvovala jeden malý čtyřboj.\n\nZ dvanácti závodů, které Martina Sáblíková absolvovala ve Světovém poháru 2012/2013, dokázala bodovat v deseti z nich. V sedmi z nich se navíc umístila do pátého místa, takže získala i body do celkového Grand World Cupu.\n\nV sezóně 2012/2013 vytvořila Martina Sáblíková čtyři rekordy dráhy.\nV sezóně 2012/2013 nepřekonala Martina Sáblíková žádný osobní rekord.\n"}
{"id": "951445", "url": "https://cs.wikipedia.org/wiki?curid=951445", "title": "Okres Hermagor", "text": "Okres Hermagor\n\nHermagor je okres v rakouské spolkové zemi Korutany. Má rozlohu 808,02 km² a žije tam 18 609 obyvatel (2013). Sídlem okresu je město Hermagor-Pressegger See.\n\nOkres Hermagor sestává ze 7 obcí, mezi nimi je jedno město a dva městysy. V závorkách je uveden počet obyvatel k 1. lednu 2013.\n\nMěsto\n\nMěstysy\n\nObce\n"}
{"id": "951446", "url": "https://cs.wikipedia.org/wiki?curid=951446", "title": "Newport News", "text": "Newport News\n\nNewport News je město ve státě Virginie ve Spojených státech amerických. Je jedním z 38 nezávislých měst ve Virginii, které nejsou součástí žádného okresu. Založeno bylo v roce 1896 na Virginském poloostrově, v roce 2012 zde žilo 183 331 obyvatel. Na východě sousedí s nezávislým městem Hampton, na severovýchodě a severu s okresem York County a na severozápadě s okresem James City County. Město Newport News je součástí metropolitní oblasti Hampton Roads (Virginia Beach-Norfolk-Newport News, VA-NC MSA).\n\nVe městě se nacházejí významné loděnice Newport News Shipbuilding.\n\n"}
{"id": "951448", "url": "https://cs.wikipedia.org/wiki?curid=951448", "title": "Školní kaple", "text": "Školní kaple\n\nŠkolní kaple bývala pravidelnou součástí školních budov postavených před první světovou válkou. V českých zemích byly později (po vzniku samostatného Československa, během první republiky nebo až po nástupu komunistického režimu) zpravidla přeměněny na aulu, popřípadě tělocvičnu, přednáškovou síň, kreslírnu nebo divadelní sál. Po roce 1989 došlo k jejich zřízení nebo obnovení povětšinou jen u církevních škol.\n\n\n"}
{"id": "951455", "url": "https://cs.wikipedia.org/wiki?curid=951455", "title": "Collin McLoughlin", "text": "Collin McLoughlin\n\nCollin McLoughlin je zpěvák, autor písní a producent z Bedfordu v New Yorku. V roce 2013 dosáhl na svém YouTube kanále přes 15 miliónů zhlédnutí a je členem týmu Adam v třetí sérii The Voice. Jeho zvuky jsou označovány jako kombinace melodického dubstepu a organických prvků, častokrát doplňovaných jeho vlastním hlasem. \n"}
{"id": "951457", "url": "https://cs.wikipedia.org/wiki?curid=951457", "title": "Karel Pražák (politik)", "text": "Karel Pražák (politik)\n\nKarel Pražák (* 11. ledna 1945 Záboří) je český politik, podnikatel, bývalý hokejista a hokejový trenér. V letech 2013 až 2017 byl poslancem Poslanecké sněmovny PČR.\nKe sportu se poprvé dostal v Sokole Mirotice, kde hrál fotbal, volejbal a hokej. Během studia střední průmyslové školy v Písku začal hrát za fotbal i hokej za Spartak Písek. Po dvou sezónách přestoupil do Slavoje České Budějovice. Nejvyšší hokejovou ligu dospělých poprvé okusil v závěru sezóny 1962/63, v níž však Slavoj sestoupil do druhé ligy. V budějovickém dresu poté s výjimkou vojny v Dukle Nitra působil nepřetržitě 15 sezón, v nejvyšší lize sehrál 344 utkání a vstřelil 81 gólů, ve II. lize přidal 62 gólů. Za reprezentaci nastupoval za B-tým. V roce 1978 přijal místo vedoucího zimního stadionu v Českých Budějovicích a hráčsky ještě pomáhal Jitexu Písek. V roce 1979 se však stal trenérem ligového Motoru místo odvolaného L. Pejchy a dokázal tým pozvednout z výsledkové krize. V sezóně 1980/81 skončil pod Pražákovým vedením Motor druhý za Vítkovicemi, o titul ho připravilo zrušení nerozhodných výsledků. Karel Pražák trénoval českobudějovický Motor v letech 1979 až 1984, 1984/85 Vítkovice, 1985/86 Duklu Jihlava B se sídlem v Písku, 1986 – 88 znovu Motor, 1989/90 Škodu Plzeň, 1990/91 Schalke Haie Gelsenkirchen a naposledy v roce 1994 HC České Budějovice. Od roku 1991 v Českých Budějovicích působil jako manažer, v roce 1994 se přesunul zpět do role trenéra, ovšem kvůli neuspokojivým výsledkům byl odvolán a nabídnuté místo sportovního manažera odmítl se slovy: „To jsem nemohl přijmout, bylo by proti přírodě, aby mě řídili Pouzar se Šatavou.“ Později se stal pravidelným komentátorem a kritikem hokejových poměrů v Českých Budějovicích v pravidelném sloupku na stránkách regionální mutace deníku Právo.\n\nPo sametové revoluci několik let předsedal českobudějovické ODS, ale po roce 1994 se z politiky kvůli podnikání na nějakou dobu stáhl. V roce 2002 kandidoval do městského zastupitelstva jako člen SNK ED, mandát však nezískal. O 4 roky později kandidoval znovu neúspěšně jako bezpartijní na kandidátní listině Nezávislí pro lidi, pro město. V komunálních volbách v roce 2014 kandidoval jako nestraník za hnutí Úsvit přímé demokracie na kandidátce subjektu \"Úsvit pro Budějovice\" do Zastupitelstva města Českých Budějovic, ale neuspěl.\n\nV roce 2012 pak kandidoval do krajského zastupitelstva Jihočeského kraje jako bezpartijní na kandidátní listině Věcí veřejných opět bez zisku mandátu.\n\nVe volbách do Poslanecké sněmovny PČR v roce 2013 kandidoval jako člen VVv Jihočeském kraji jako lídr Úsvitu přímé demokracie Tomia Okamury a byl zvolen poslancem. Na začátku dubna 2015 však z Poslaneckého klubu hnutí Úsvit přímé demokracie vystoupil, dále chce působit jako nezařazený poslanec. Učinil tak po dlouhodobých sporech uvnitř hnutí Úsvit. Svůj odchod odůvodnil tím, že nechce být spojován s nesrozumitelnými a pro někoho neprůhlednými procesy, aby nemohla být nikým zpochybňována osobní důvěryhodnost člena zákonodárného sboru.\n\nVe volbách do Poslanecké sněmovny PČR v roce 2017 již nekandidoval.\n"}
{"id": "951481", "url": "https://cs.wikipedia.org/wiki?curid=951481", "title": "Karl Maria Coudenhove", "text": "Karl Maria Coudenhove\n\nHrabě Karl Maria Coudenhove (8. února 1855 ve Vídni – 8. února 1913 v Meranu) byl rakouský právník a politik. V letech 1894–1896 zastával úřad zemského prezidenta ve Slezsku. V letech 1896–1911 byl místodržitelem v Čechách.\n\nJeho bratrem byl Max Julius Coudenhove, jenž jej ve vrcholných zemských funkcích následoval.\n\n\n"}
{"id": "951485", "url": "https://cs.wikipedia.org/wiki?curid=951485", "title": "Čeljuskinův mys", "text": "Čeljuskinův mys\n\nČeljuskinův mys () je nejsevernější mys Tajmyrského poloostrova, celé Sibiře a Ruska a také celé Eurasie. Kromě toho se jedná o nejsevernější kontinentální bod vůbec, ovšem nikoliv nejsevernější bod pevniny, neboť severněji leží řada ostrovů a celosvětově nejsevernější jsou ostrovy u Grónska, například Kaffeklubben nebo ATOW1996.\n\nČeljuskinův mys leží v Krasnojarském kraji, severně od pohoří Byrranga a naproti Severní zemi, od které je oddělen Vilkického průlivem. Od severního pólu je Čeljuskinův mys vzdálen zhruba 1370 kilometrů.\n\nV květnu 1742 dorazila k mysu pozemní výzkumná výprava pod vedením Semjona Ivanoviče Čeljuskina. Mys pak byl nazýván Východoseverní mys (\"\" – \"mys Vostočno-Severnyj\"), než jej Ruská zeměpisná společnost v roce 1842 u stého výročí výpravy přejmenovala k Čeljuskinově poctě.\n\nDne 18. srpna 1878 proplul kolem mysu Adolf Erik Nordenskjöld s expedicí Vega, která jako první proplula Severní mořskou cestou.\n\nV roce 1919 zde nechal Roald Amundsen dva členy posádky své lodě Maud, Petera Tessema a Paula Knutsena, spolu s poštou a vědeckým poznámkami. Zatímco Maud pokračovala ve své cestě na východ přes moře Laptěvů, úkolem obou mužů bylo počkat, až zamrzne Karské moře, a pak se po něm vydat se saněmi do Diksonu. Nikdy tam nedorazili a ani záchranná výprava v roce 1922 vypravená na žádost Norska, kterou vedl Nikifor Alexejevič Begičev, nenašla žádné stopy.\n\nV roce 1932 byla na mysu postavena hydrologická a meteorologická stanice, kterou vedl Ivan Dmitrijevič Papanin.\n"}
{"id": "951488", "url": "https://cs.wikipedia.org/wiki?curid=951488", "title": "Crown of Creation meets Friends", "text": "Crown of Creation meets Friends\n\nCrown of Creation meets Friends je druhý řadové album německé skupiny Crown of Creation. Bylo vydáno roku 1998 a je na něm 15 písniček. Na tomto albu už se skupinou nespolupracoval Matthias Dorn a Philippe Beaucamp.\n\n\n"}
{"id": "951493", "url": "https://cs.wikipedia.org/wiki?curid=951493", "title": "Jindřich VIII. (Shakespeare)", "text": "Jindřich VIII. (Shakespeare)\n\nJindřich VIII. je historická hra anglického dramatika Williama Shakespeara, zřejmě také Johna Fletchera a dalšího neznámého spoluautora napsaná pravděpodobně v roce 1613. Hra vychází z událostí v životě anglického krále Jindřicha VIII. Tudora.\n\nV soudobých záznamech je zaznamenán alternativní název All is True, název Jindřich VIII. se objevil až u vydání hry z roku 1623. Při představení této hry v roce 1613 vznikl požár, který zničil divadlo Globe.\n\n\nNorfolk, Buckingham a lord Abergavenny spolu mluví o moci a pýše kardinála Wolseyho. Wolsey poté na jevišti mluví o svých vlastních nepřátelských pocitech vůči Buckinghamovi. Později je Buckingham jeho přičiněním zajat a obviněn ze zrady.\n\nDozvídáme se, že Wolsey je oblíbenec krále Jindřicha, ale královna Kateřina ho obviňuje ze zněužívání daňového systému ve svůj prospěch a zpochybňuje zatčení Buckinghama. Na plese pořádaném Wolseyem král v přestrojení tančí s Annou Boleynovou.\n\nWolsey plánuje kroky proti královně Kateřině. Zároveň králi představuje kardinála Campeia a Gardinera; Campeius přišel jako soudce při procesu, který Wolsey připravuje pro Kateřinu. Anna Boleynová mluví se starou dámou a vyjadřuje sympatie s královninými potížemi. Poté je jí oznámeno, že král ji učinil markýzou z Pembroku. Stará dáma vtipkuje o tom, jak Anna stoupá v králově přízni.\n\nKateřina při slyšení před králem a dvořany obviňuje Wolseyho z politických machinací a odmítá zůstat. Král Wolseyho brání a tvrdí, že to byly jeho vlastní pochyby o legitimitě jejich manželství, které k procesu vedly. Campeius protestuje proti tomu, že by slyšení probíhalo v královnině nepřítomnosti. Wolsey a Campeius konfrontují Kateřinu mezi jejími dvorními dámami a Kateřina emotivně protestuje proti tomu, jak je s ní zacházeno.\n\nNorfolk, Suffolk, Surrey a lord Chamberlain intrikují proti Wolseymu. Wolseyho dopisy papeži se dostanou do rukou králi. Ukazují, že Wolsey hraje dvojí hru - před papežem je proti plánovanému Jindřichovu rozvodu, ale před králem ho podporuje. Král vyjadřuje Wolseymu svou nelibost a Wolsey si poprvé uvědomuje, že odpadl z jeho přízně. Kardinál posílá pryč svého následovníka Cromwella, aby ho s sebou nestrhl dolů.\n\nCromwellova hvězda u dvora stoupá a intrikuje proti Cranmerovi, arcibiskupu canterburskému. Kateřina je nemocná a vidí tančící duchy. Navštěvuje ji kardinál Campeius a Kateřina vyjadřuje svou stálou loajalitu vůči Jindřichovi, i když se s ní rozvedl, a přeje nové královně Anně vše dobré. Král povolává nervózního Cranmera a vyjadřuje mu svou podporu. Anna Boleynová porodí dceru Alžbětu. Davy slaví princeznin křest, následují předpovědi o slavné vládě její a jejího nástupce.\n"}
{"id": "951504", "url": "https://cs.wikipedia.org/wiki?curid=951504", "title": "Davide Valsecchi", "text": "Davide Valsecchi\n\nDavide Valsecchi (* 24. ledna 1987) je italský automobilový závodník, držitel titulu GP2 Series z roku 2012 a rezervní pilot týmu Formule 1 Lotusu.\n\nV letech 2003 až 2007 Valsecchi pilotoval v závodních třídách Formule-Renault. Postupně stoupal od Italské Formle Renault, přes Formule Renault Eurocup až do Světové série Renault v roce 2006. V roce 2007 vyhrál ve Světové sérii jeden závod.\nOd roku 2003 do roku 2005 se Valsecchi také účastnil vybraných závodů italské a německé Formule 3, kde získal jedno pódiové umístění.\nV roce 2005 odjel Valsecchi jeden závod v 3000 Pro Series, série určené pro závodní auta z Mezinárodní Formule 3000.\nV roce 2006 se Valsecchi zúčastnil tří závodu v sérii Le Mans v kategorii LMP2 za tým Barazi-Epsilon, kde dojel na pódiovém umístění v každém závodě.\nV roce 2008 Valsecchi působil v GP2 Series i v nové GP2 Asia Series v týmu Durango společně s Albertem Valeriem. V kvalifikaci na druhý závod GP2 Series v Istanbulu těžce havaroval v rychlosti 280 km/h, ale vyvázl bez vážného zranění s lehkým otřesem mozku a poranění páteře. Z tohoto důvodu se nezúčastnil zbytku závodního víkendu ani dalších dvou závodů. Podle technického ředitele GP2, Didiera Perrina, bylo pravděpodobnou příčinou nehody selhání brzd. Vyproštění Valsecchiho z havarovaného vozu bylo mimo jiné ztíženo i zaseknutým bezpečnostním pásem, což vyústilo ve vydání nových technických instrukcí.\n\nK závodění se vrátil v Silverstonu, kde získat bod ze sprintu. Ve Spa-Francorchamps znovu těžce havaroval a musel znovu na prohlídku do nemocnice, tentokrát bez zranění, takže mohl druhé den pokračovat a získat další bod ze sprintu. V Monze pak sprint vyhrál, což bylo jeho první vítězství v GP2.\n\nValsecchi zůstal u týmu Durango i pro sezónu 2008–09 GP2 Asia series a začátek sezóny GP2 Series 2009. Současně se zúčastnil programu na výchovu pilotů z Renaultu. V roce 2009 se přesunul do týmu Brawa Addax, kde nahradil Romaina Grosjeana (který odešel do Formule 1). Jeho týmovým kolegou byl Vitaly Petrov. Sezónu dokončil na 17. místě.\n\nPro sezónu 2009–10 asijské části série a 2010 hlavní části se přidal k týmu iSport International, po bok Olivera Turveyho. Valsecchi získal titul GP2 Asian Series tři závody před koncem sezóny po třech vítězstvích a dvou druhých místech v prvních pěti závodech. V hlavní části skončil až za svým týmovým kolegou, ale získal svou první pole-position a vyhrál poslední závod sezóny, kterou nakonec zakončil na celkovém osmém místě.\n\nPro rok 2011 Valsecchi podepsal smlouvy s týmem AirAsia společně s Luizem Raziou, oba byli současně testovacími piloty u Lotusu, týmu Formule 1. Asijskou část GP2 dokončil na 7. místě. V hlavní části získal pro tým první vítězství v Monaku a také zajel své první nejrychlejší kolo v této sérii. Po dvojitém bodování ve Valencii se mu ale nepodařilo získat ani jeden bod v dalších 10 závodech. V konečném pořadí spadl až na 8. místo a vyrovnal tak své předchozí maximum.\n\nV roce 2012 se přesunul k týmu DAMS, kde v sezóně 2011 získal titul mistra světa Grosjean. Ze začátku sezóny se ujal vedení šampionátu, po horší střední části na chvíli spadl za svého bývalého kolegu a nyní největšího rivala Raziu, ale díky dobrému konci sezóny, včetně vítězství v domácím závodě v Monze, nakonec získal titul s 247 body před druhým Raziou s 222.\n\nValsecchi poprvé usedl do monopostu Formule 1 za tým Hispania Racing při testech nováčků v Abú Dhabí 17. listopadu 2010. Za Hispanii se testu zúčastnili i Pastor Maldonádo a Josef Král. Pro následující sezóny byl určen jako rezervní pilot támu Lotus Racing, za který odjel i páteční trénink Malajsijské Grand Prix v dubnu.\n\nV roce 2013 byl v pozici testovacího a rezervního jezdce týmu Lotus F1 a po odstoupení Kimiho Räikkönena pro zdravotní potíže byl jedním z kandidátů na jeho nahrazení v posledních dvou závodech sezóny 2013.\n"}
{"id": "951507", "url": "https://cs.wikipedia.org/wiki?curid=951507", "title": "Pekelný ostrov", "text": "Pekelný ostrov\n\nPekelný ostrov je název hudebního open-air festivalu konaného vždy v první polovině července u města Holýšov. Pořadatelem festivalu je společnost Westmusic, s.r.o.\n\nPřevážnou část hudební nabídky tvoří rockové kapely, a to jak české, tak i zahraniční. Místem konání je areál ostrova o rozloze 2,5 ha u města Holýšov. Jedná se skutečně o ostrov, který je lemován z části náhonem a z části řekou Radbuzou. Jedinou cestou do areálu je tedy most navazující na příjezdovou cestu od silnice č. 26. Festival se poprvé představil v roce 2012.\n\nFestival se poprvé představil v roce 2012, kdy na festivalu vystoupilo hned 30 interpretů, a to na třech scénách. Vstupné se pohybovalo od 200,-Kč (první předprodejová cena) do 500,-Kč (celofestivalové vstupné na místě). První ročník byl ve znamení deště a zimy, i přesto se sešel dostatek příznivců rockové hudby. Na festivalu se představili tito interpreti: Iné Kafe, Wohnout, Katapult, Vypsaná fiXa, Alkehol, Walda Gang, Krucipüsk, Doga, Vilém Čok a Bypass, Tleskač, Jaksi Taksi, Medvěd 009, Doktor PP, Zvlášňý škola, Imodium, V3SKA, Aušus, MASH, O5 a Radeček, Komunál, Traktor a další..\n\nV roce 2013 proběhl druhý ročník, který navázal ročník první. Na rozdíl od prvního ročníku se nesl ten druhý ve znamení slunečného počasí. Cena vstupenek zůstala zachována. Předprodej opět začal na 200,-Kč a končil na ceně 480,-Kč za celý festival. Pro náročné návštěvníky pak byl připraven patrový V.I.P stan. Během dvou dní zde vystoupily na dvou rovnocenných scénách tyto kapely: Harlej, XindlX, Škwor, Walda gang, Katapult, Sto zvířat, Rybičky 48, Visací zámek, AC/DX (De), Traband, Debbi, Dymytry, Aleš Brichta, UDG, V3SKA, Vilém Čok a Bypass, Doga, Zvlášňý škola, Ready Kirken, Jaksi Taksi a další.\n\nV roce 2014 se konal již třetí ročník pekelného ostrova, A nakonec i přes chvilkovou nepřízeň počasí si rockový nářez nenechalo ujít téměř 7000 návštěvníků. Ceny vstupenek se pohybovalo od 200,- Kč ( první předprodej) do 680,- Kč na místě. Na dvou podiích se představili kapely Brufen, Rybičky 48, Horkýže Slíže, Vypsaná fiXa, Turbo, Slade (GB), Škwor, Doga, Komunál, Galilleo, Doctor PP, DeBill Heads, Tři sestry, Alkehol, Arakain,\n\nHarlej, MASH, Iné Kafe, Dymytry a další.\n\nV roce 2015 došlo na festivalu k velkým změnám. Zvětšilo se parkoviště o několik hektarů, přibyl samostatný koridor pro návštěvníky, změnila se i dispozice uspořádání areálu, a to vše pro přijetí více festivalových nadšenců. Festival byl zahájen již ve čtvrtek, tradiční warm-up párty, která byla pro návštěvníky zadarmo. Dobrá nálada a slunečné počasí pokračovalo i v pátek a v sobotu. Na podiích se předvedli interpreti jako Arakain s Lucií Bílou, Divokej Bill, Harlej, Walda Gang, Horkýže Slíže, Krucipusk, Aleš Brichta, Vypsaná Fixa, Doga, Alkehol, Dymytry a mnoho dalších. Hlavní hvězdou se pro rok 2015 stali britští Smokie.\n\nV roce 2106 festival přivítal 14.800 návštěvníků. Festivalový park a přilehlá parkoviště zabírali téměř 13 hektarů plochy. Tento rok se Pekelný ostrov stal držitelem ocenění Čistý festival. Návštěvníci měli možnost sbírat prázdné kelímky od piva, za které pak dostali pivo zdarma. Čtvrteční warm-up odstartovala  Metalika revival a Kabát revival. Víkend pak dále pokračoval v rockových tonech a repertoár byl pestrý. Účinkující kapely: britští Nazareth, Chinaski, Pipes and Pints, Ine Kafe, Trautenberk, Horkýže Slíže, Alkehol, Tři Sestry, Škwor, Harlej, Citron, Walda Gang.\n\nI v roce 2017 festival usiloval o co nejlepší služby návštěvníků. Novinkou pro tento rok se stalo vylepšení VIP zóny o stylový anglický dvoupatrový autobus, zvaný „double-decker“, s výhledem na celý festivalový areál.\n\nJiž šestý ročník festivalu Pekelný ostrov navštívily kapely jako britští Sweet, Olympic, David Koller, Walda Gang, Harlej, Ine Kafe,Dymytry, Rybičky, Metalinda, Katapult, Traktor, Alkehol, Komunál, Doga, Trautenberk a další. Nečekanou a hlavně nezapomenutelnou atmosféru na festivalu vytvořil především Jaroslav Uhlíř. Jeho písně zpívali po celém areálu i ty největší rockeři.\n\nV roce 2018 byla na Pekelném ostrově, v rámci rozšíření areálu, vybudována pláž u řeky Radbuzy. Tím vzniklo pro návštěvníky klidnější zákoutí festivalu, neboli chill out zóna. Pro návštěvníky byl připraven plnohodnotný festivalový servis v podobě sprch, stanic pro dobíjení mobilních telefonů, úschovny nebo bankomatu. Samotný program festivalu nalákal návštěvníky na zahraniční hosty z Británie, kapelu Uriah Heep. Z české hudební scény se na dvou střídajících se pódiích představili Chinaski, Arakain a Lucie Bílá, Rybičky 48, Horkýže Slíže, Walda Gang, Dymytry, Banjo Band Ivana Mládka, Vypsaná Fixa, Trautenberk, Doga, Alkehol, Traktor, Turbo, Kern, Debill Heads, Komunál a další. Unikátně, pouze na Pekelném ostrově zahrál Harlej se symfonickým orechestrem pod vedením Oty Balage.\n\nV roce 2019 prošel festival velkou změnou a přešel na bezhotovostní cashless systém. Součástí každé ID pásky byl čip, který si návštěvník předem nabil dle svého uvážení. Na všech prodejních místěch pak platil pomocí čipu, nikoli hotovostí. V rámci udržení čistějšího areálu festivalu byly do oběhu zavedeny zálohované vratné kelímky s motivem Pekelného ostrova, které se stali i oblíbeným upomínkovým předmětem.\n\nV tomto roce festival přivítal finskou skupinu Lordi, z české hudební scény pak kapely Tři Sestry, Divokej Bill, Škwor, Rybičky 48, Harlej, Dymytry, Traktor, zpěváka Jaroslava Uhlíře, Trautenberk, Pipes and Pints, Vypsaná Fixa, Katapult, Walda Gang, Alkehol, Doga, Komunál, Doktor P.P., Vilém Čok and Bypass, Debill Heads, Tlustá Berta a Interloud. \n\n<mapframe latitude=\"49.5883\" longitude=\"13.0957\" zoom=\"15\" width=\"400\" height=\"300\" align=\"left\">\n</mapframe>\n\n"}
{"id": "951512", "url": "https://cs.wikipedia.org/wiki?curid=951512", "title": "Pavol Demeš", "text": "Pavol Demeš\n\nPavol Demeš (* 1956, Vráble) je občanský aktivista, bývalý ministr mezinárodních vztahů SR, spoluzakladatel SAIA – SCTS pro třetí sektor, fotograf a politický analytik.\n\nZákladní školu a gymnázium absolvoval v rodných Vráblech. Později studoval na Přírodovědecké fakultě UK v Bratislavě. V roce 1980 úspěšně absolvoval Karlovu Univerzitu v Praze, kde získal doktorát. Po skončení studia v Praze působil 10 let v biomedicínském výzkumu na Univerzitě Komenského v Bratislavě. Od března 1997 byl ředitelem SAIA – SCTS, v letech 1993–1996 řídil Odbor zahraniční politiky Kanceláře prezidenta Slovenské republiky, zároveň byl poradcem prezidenta SR Michala Kováče. V letech 1991–1992 se stal Ministrem mezinárodních vztahů SR. V letech 2000–2010 byl ředitelem pro střední a východní Evropu americké nevládní organizace German Marshall Fund. V současnosti působí jako zahraničněpolitický analytik, spolupracuje s nevládními organizacemi na Slovensku i v zahraničí. Má dva bratry Michala a Martina. Spolu s manželkou mají dvě děti Davida a Barboru.\n\nPavol Demeš fotografuje už více než 30 let a měl více než 30 výstav po celém světě. Výběr výstav:\n\n\n\n"}
{"id": "951518", "url": "https://cs.wikipedia.org/wiki?curid=951518", "title": "Vilkického průliv", "text": "Vilkického průliv\n\nVilkického průliv (rusky \"\" – \"proliv Vilkickogo\") se nachází na severu Sibiře v Severním ledovém oceánu a spojuje moře Laptěvů na východě s Karským mořem na západě a oddělující Tajmyrský poloostrov na jihu od ostrova Bolševiku patřícího k souostroví Severní země na severu. Je zhruba 130 kilometrů dlouhý, šířka měřená od Čeljuskinova mysu na Tajmyrském poloostrově k mysu Tajmyra na Bolševiku je 56 kilometrů a hloubka je až 210 metrů, přičemž hlubší je ve své východní části.\n\nOd roku 1918 se jmenuje po Borisi Andrejevičovi Vilkickém, ruském průzkumníkovi, který ho v roce 1913 objevil.\n\nJedná se o nejsevernější část Severní mořské cesty.\n"}
{"id": "951520", "url": "https://cs.wikipedia.org/wiki?curid=951520", "title": "Nobby Stiles", "text": "Nobby Stiles\n\nNorbert Peter Stiles MBE (* 18. května 1942, Manchester) je bývalý anglický fotbalový záložník. Hrál za Manchester United, s anglickou fotbalovou reprezentací vyhrál mistrovství světa ve fotbale 1966, kde nastoupil ve všech zápasech. Stiles vynikl jako důrazný defenzivní záložník s mimořádnou kondicí a přehledem. Na hřišti byl nepřehlédnutelný i tím, že měřil pouhých 168 cm, chyběly mu vlasy a zuby (nosil protézu, kterou před zápasem odkládal).\n\nNastoupil také na mistrovství Evropy ve fotbale 1968, na mistrovství světa ve fotbale 1970 byl nominován, ale na trávník se nakonec nedostal. Pomohl také Anglii ke třem výhrám v British Home Championship. Celkem odehrál 28 reprezentačních zápasů, jediný gól vstřelil v únoru 1966 v přípravnému utkání proti západnímu Německu. S Manchesterem získal dva ligové tituly (1965 a 1967) a FA Cup v roce 1963, v roce 1968 vyhrál Pohár mistrů evropských zemí.\n\nPo skončení kariéry působil jako trenér v klubech Preston North End, Vancouver Whitecaps a West Bromwich Albion. S manželkou Kay, která je sestrou jeho spoluhráče Johnnyho Gilese, má tři děti (syn John Stiles hrával v osmdesátých letech za Shamrock Rovers a Leeds United). V roce 2010 kvůli finanční nouzi prodal svoji zlatou medaili z MS (vydražila se za 160 000 liber, vedení Manchesteru United ji potom odkoupilo za 200 000). Vydal vzpomínkovou knihu \"After the Ball\".\n\n"}
{"id": "951523", "url": "https://cs.wikipedia.org/wiki?curid=951523", "title": "Selfie", "text": "Selfie\n\nSelfie [selfí], či selfíčko je typ fotografického autoportrétu, obvykle pořízeného z ruky či s tyčí za pomoci digitálního fotoaparátu či chytrého telefonu (\"smartphone\"). Ve slovníku Oxford Dictionaries Online je popsán jako „fotografie sebe sama, běžně pořízená chytrým telefonem nebo webkamerou a nahrána na sociální síť“. Selfies jsou často určena pro publikování na sociálních sítích a sítích pro sdílení fotografií online, jako jsou Facebook, Twitter, Instagram, Pinterest, Whatsapp a Snapchat. V Koreji se často používá termínu \"selca\" (zkratka pro „self camera“). Selfies jsou většinou neformální snímky pořízené „z ruky“ či před zrcadlem. Na snímcích je zobrazen buď fotograf sám, nebo fotograf a tolik lidí, kolik se jich vejde do záběru. Skupinové selfies jsou označovány jako „group selfies“. V dubnu 2013 zahájil deník \"The Guardian\" natáčení série zvané \"Thinkfluencer\", která dokumentuje fenomén selfie ve Velké Británii.\n\nPrvní fotografický autoportrét vytvořil Robert Cornelius ve Spojených státech amerických v roce 1839. Pravidelněji vznikaly sebeportréty od uvedení přenosného fotoaparátu Kodak Brownie na trh v roce 1900. Tehdejší metoda využívala zrcadla, přičemž byl fotoaparát umístěn na stativ či na blízký objekt. Fotograf zachycoval často sám sebe při nastavování fotoaparátu. Ruská velkokněžna Anastázie Nikolajevna se ve svých 13 letech stala jedním z prvních teenagerů fotografujících sebe sama za pomoci zrcadla, aby výsledný snímek zaslala svému příteli. V dopise připojeném k fotografii napsala: „Zachytila jsem tento snímek, dívajíc se do zrcadla. Bylo to velice těžké, mé ruce se třásly.“\n\nV českém filmu Zabil jsem Einsteina, pánové (1969) se objevila pravděpodobně první (leč fiktivní) selfie tyč světa.\n\nVýraz „selfie” byl rozšířen hlavně fotografem Jimem Krausem v roce 2005, avšak snímky typu „selfie“ se objevovaly dlouho před tímto pojmenováním. Na začátku roku 2000, před tím než se stal Facebook dominantní sociální sítí, byly fotografie sebe sama běžné hlavně na MySpace. Spisovatelka Kate Losse líčí situaci v období 2006 až 2009, kdy se stává Facebook více populární než MySpace. \n\nZpočátku byly selfies populární hlavně mezi mladými lidmi, avšak popularita tohoto fenoménu se rozšířila i na dospělé a dokonce i mezi osobnosti kultury (hlavně v USA a UK). Mezi významné osobnosti, které publikovaly „selfies“, se zařadil i současný papež František. Na internetu se objevují i žebříčky celebrit podle počtu publikovaných „selfies“. Charakter „selfies“ umožňuje celebritám osobnější přístup k šíření své popularity médii, protože autorem fotografie je přímo celebrita. \n\nV prosinci roku 2012 magazín \"Time\" zaznamenal, že se slovo selfie objevilo mezi deseti nejpoužívanějšími výrazy roku 2012 (podle „Time top 10 buzzwords“). Přestože selfies existují již roky, teprve roku 2012 se tento termín rozšířil masově. Podle průzkumu z roku 2013, dvě třetiny australských žen ve věku od 18 do 35 let pořizují „selfies“, hlavně pro publikování na Facebooku. Podle ankety výrobce mobilních telefonů a fotoaparátů Samsung vyplývá že 30% veškerých fotografií pořízených lidmi ve věkovém rozpětí 18-24 let tvoří právě selfies. V roce 2013 se slovo „selfie“ stalo natolik běžným, aby bylo zařazeno do online slovníku Oxford English Dictionary v kvartální aktualizaci z dubna 2013 a zároveň se stalo slovem roku. Skupinová selfie vyfocená na předávání Oscarů v roce 2014 se stala nejsdílenějším snímkem všech dob, retweetovalo ji přes 2 miliony lidí. Posléze se ale ukázalo, že šlo o úmyslnou reklamu obsahující product placement od Samsungu.\n\nPůvab „selfies“ vychází z jednoduchosti jejich pořizování a sdílení, ale také z možnosti jak kontrolovat způsob prezentace své osoby na internetu. Mnoho „selfies“ mají pro autora pochvalný charakter, obzvláště mezi přáteli, od kterých se očekává kladný ohlas na tyto snímky. \n\n\n\n"}
{"id": "951531", "url": "https://cs.wikipedia.org/wiki?curid=951531", "title": "Neúměrné zkrácení", "text": "Neúměrné zkrácení\n\nNeúměrné zkrácení (\"laesio enormis\") je právní institut, který v případě, že dojde ke značnému nepoměru mezi vzájemnými plněními dvou stran určité dohody, např. jestliže je prodána věc za neúměrně nízkou cenu, umožňuje zrušení smlouvy a navrácení do původního stavu (\"restitutio in integrum\"), nebo vyrovnání tohoto rozdílu. Institut neúměrného zkrácení je nutné odlišovat od institutu lichvy (\"usura\"), protože zde nedochází ke zneužití tísně, nezkušenosti, rozumové slabosti, rozrušení nebo lehkomyslnosti druhé strany. Jde svým způsobem o prolomení zásady \"pacta sunt servanda\" (smlouvy se mají dodržovat), na druhou stranu institut sleduje zachování dobrých mravů v právních vztazích. \n\nV českém právu platil institut neúměrného zkrácení až do roku 1950, kdy byl opuštěn (následná novější judikatura přesto dospěla k závěru, že pokud došlo ke sjednání příliš nízké kupní ceny, může to být ve spojitosti s dalšími okolnostmi daného případu jednání v rozporu s dobrými mravy, a jako takové ve smyslu § 39 občanského zákoníku neplatné). Vrátil se s novým občanským zákoníkem, kde je upraven v § 1793 a následujících. Právo neúměrného zkrácení se vztahuje jen na případy, kdy druhá strana dohody o nepoměru plnění věděla, a nevzniká, jestliže je tento nepoměr dán zvláštním vztahem mezi oběma stranami nebo pokud zkrácená strana s nepoměrem předem výslovně souhlasila (např. zaplatila mimořádnou cenu z důvodu zvláštní obliby). Dále neplatí např. pro podnikatele, burzovní obchody nebo dražby, a je třeba ho vždy uplatnit do jednoho roku od uzavření smlouvy. Zákon kromě toho hovoří pouze o „hrubém nepoměru“ mezi vzájemnými plněními, nestanoví tak přesnou hranici neúměrného zkrácení. Tím se liší od jiných právních úprav, např. v Rakousku je v § 934 ABGB výslovně určena jedna polovina obecné hodnoty plnění. Ve Francii se tento institut týká jen převodů nemovitostí s tím, že se požaduje zkrácení vyšší než sedm dvanáctin obvyklé ceny (čl. 1674 Code civil).\n"}
{"id": "951534", "url": "https://cs.wikipedia.org/wiki?curid=951534", "title": "Kostel svatého Václava (Číbuz)", "text": "Kostel svatého Václava (Číbuz)\n\nKostel svatého Václava je římskokatolický farní kostel v Číbuzi. Je chráněn jako kulturní památka České republiky.\n\nNejstarší zmínka o kostele v Číbuzi je v listině papeže Bonifáce VIII., vydané 3. června 1296 v Římě, ve které je zmiňován kněz kostela v Číbuzi Petr Machův ze Staré. Podle listiny získal farní kostel po smrti rektora číbuzského kostela Jana řečeného Hukala. Další zmínka je z rejstříku papežského desátku z roku 1352. Ve 14. století je kostel uváděn jako kostel ve Skalici Německé.\nPatrony kostela byli postupně Alžběta ze Smiřic (vdova po Sezemovi z Dobrušky), Petr z Vartemberka a na Kosti (kolem roku 1390) a Beneš Páni z Choustníka (kolem roku 1403). Roku 1498 koupil smiřické panství Mikuláš mladší Trčka z Lípy a z Lichtenburka. Ten vyžadoval, aby kněží na jeho panství byli protestanti. Současný renesanční kostel byl založen v roce 1601 na okraji obce na místě staršího kostela. Kostel několikrát vyhořel, v roce 1700 včetně fary, a dále 5. října 1756 za přítomnosti pruského vojska. Do současné podoby, s věží sníženou o jedno patro, byl kostel přestavěn za děkana Uhlíře v roce 1772. Do roku 1786 byl číbuzský kostel filiálním kostelem farnosti Holohlavy. Roku 1839 byl kostel opraven a byla oplechována střecha věže. V roce 1897 byla vichřicí stržena báň nad kněžištěm, která byla nahrazena současnou střechou. Při tom byl odstraněn sanktusník a zvon byl dán do věže. V roce 1972 byla opravena fasáda, v roce 1987 střechy a v letech 1995-1996 bylo provedeno statické zajištění stavby.\n\nJednolodní stavba s plochým stropem a pravoúhlým kněžištěm s valenou klenbou. Na severní straně kněžiště je sakristie a na západní straně čtverhranná jednopatrová věž vysoká 35 metrů zakončená osmibokou jehlancovou střechou. Okna jsou barokní, v horní části polokruhová.\n\nHlavní oltář s obrazem sv. Václava je z roku 1895. Kazatelna ze druhé poloviny 18. století je zdobená reliéfem a motivem rozsévače. Autorem varhan je varhanář Jan Josefi z Kutné Hory.\n\nBohoslužby se konají v neděli v 10.00.\n\n"}
{"id": "951535", "url": "https://cs.wikipedia.org/wiki?curid=951535", "title": "Franz-Peter Tebartz-van Elst", "text": "Franz-Peter Tebartz-van Elst\n\nFranz-Peter Tebartz-van Elst (* 20. listopadu 1959, Twisteden (Kevelaer), Německo) je německý římskokatolický emeritní biskup a pastorální teolog.\n\nBiskupem Limburgu se stal v lednu 2008. V říjnu 2013 mu však papež František pozastavil na tři měsíce činnost v souvislosti s nákladnou přestavbou biskupského sídla.\nV březnu 2014 papež přijal jeho rezignaci. \"„Podle svého dnešního vědomí uznávám, že jsem chyboval. Ačkoliv tyto chyby nebyly úmyslné, zmařily důvěru”\", uvedl Tebartz-van Elst. Ve funkci jej nahradil Manfred Grothe.\n\nRekonstrukce biskupství, kterou Tebartz-van Elst plánoval, měla stát minimálně 31 milionů eur (asi 794 milionů Kč). Například přestavba Tebartzova bytu stála tři miliony eur (77 milionů Kč), vnitřní vybavení 478 tisíc eur (12,2 milionu Kč), samotná vana 15 tisíc eur (384 000 Kč). Biskupství také nakoupilo umělecká díla za dalších 450 tisíc eur (11,6 milionu Kč).\n\n"}
{"id": "951539", "url": "https://cs.wikipedia.org/wiki?curid=951539", "title": "Krevnička močová", "text": "Krevnička močová\n\nKrevnička močová (\"Schistosoma haematobium\") je parazitický helmint z čeledi Schistosomatidae, který je původcem tzv. egyptské nebo močové schistosomózy (dříve název bilharzióza). Infekce \"S. haematobium\" je silným predispozičním faktorem pro vznik rakoviny močového měchýře. Definitivním hostitelem je člověk, dále byl druh zaznamenán u některých primátů. Mezihostitelem jsou okružákovití plži rodu \"Bulinus\".\n\nKrevnička močová se vyskytuje na území Afriky, včetně Madagaskaru a na Arabském poloostrově. Zejména pak v oblastech subsaharské Afriky, ale také v severních částech Sahary: oblast Maghreb a delta Nilu.\nVajíčka se našla i v ledvinách staroegyptských mumií z 2. tisíciletí př. n. l. V Evropě byl hlášen výskyt v některých částech Portugalska.\n\nU krevniček močových stejně jako u ostatních schistosom nacházíme výrazný pohlavní dimorfismus. Samci mají rozměry 10×1 mm, samice 12–20×0,2 mm. Čeleď schistosoma zahrnuje gonochoristické motolice. Samice je umístěna v břišní rýze samce (tzv. canalis gynaecophorus), ten neustále přidržuje delší, ale štíhlejší samičku a průběžně ji oplodňuje. Jejich vajíčka mají v jednom pólu umístěný charakteristický trn, kterým pomocí vzniku zánětlivého procesu okolo trnu dokáží rozrušit stěnu krevních kapilár.\n\nŽivotní cyklus je složitý a typický pro všechny schistosomy. Konečným hostitelem, ve kterém motolice dospívají a produkují vajíčka, je člověk, mezihostitelem, v němž probíhá larvální vývoj, je specifický druh vodního plže.\n\nDospělci žijí v pletenci obklopující urogenitálních traktu, kde kladou vajíčka. Samička krevničky druhu Schistosoma haematobium naklade až 30 vajíček za den. Vajíčka penetrují stěnu cév a migrují skrz tkáně do močových cest a odtud s močí do vnějšího prostředí. Z vajíček se ve vodním prostředí ihned líhne obrvené miracidium, které aktivně hledá vhodného mezihostitele, jímž jsou vodní plži rodu \"Bulinus\". Jakmile miracidia najdou plže, penetrují do jeho těla a dochází k asexuálnímu množení. Přes dvě generace sporocyst a se vyvinou konečná larvální stádia - cerkárie, které opouštějí mezihostitele. Furkocerkárie (tj. cerkárie s vidličnatým ocáskem) penetrují do kůže definitivního hostitele. Vniknutí do kůže jim umožní enzymy z penetračních žláz. Během tohoto procesu cerkarie odvrhuje ocásek a přeměňuje se v schistosomulu. Schistosomuli migrují tkáněmi, putují proti krevnímu proudu do žil dokud to průsvit cév dovolí a samice zde klade vajíčka. Většina vajíček se pomocí svých proteolytických enzymů a trnů dostává skrze stěnu cév a okolních orgánů do jejich lumen (močový měchýř) a je z organismu vyloučena.\n\nZávažnost infekce závisí: na délce trvání infekce, na množství motolic a na imunitním stavu infikovaného jedince.\nCelosvětově je schistosomózou (všechny druhy \"S. haematobium\", \"S. mansoni\" a \"S. japonicum\") infikováno přes 200 milionů lidí v 74 zemích a zhruba 700 000 lidí je v přímém ohrožení z infekce. Počet úmrtí za rok je až 11 tisíc lidí.\nPři infekci \"S. heamatobium\" dochází k postižení především v oblasti urogenitálního traktu. Klíčovým projevem je krev v moči a zánět močového měchýře či zánět močových cest. Krev v moči koreluje s intenzitou infekce, vzniká hematurie. Ve stěnách močového měchýře postupně dochází k fibróze, která je příčinou selhávání ledvin a jiných komplikací. Může rovněž dojít ke vzniku nádorů močového měchýře. \"S. haematobium\" se řadí mezi karcinogeny biologické povahy skupiny 1.\nU žen schistosomy kladou vajíčka do děložního hrdla a pochvy, čímž mohou vyvolat úpornou bolest při pohlavním styku.Přestože má schistosomóza nízkou míru úmrtnosti, je to velmi oslabující nemoc, která může postiženého na dlouhá léta vyřadit z běžného produktivního života, což má především v rozvojové Africe závažné dopady pro děti i dospělé. Zánět vyvolává bolest, podvýživu, zpomalení růstu a chudokrevnost.\n\nPo celou dobu svého života jsou schopny klást vajíčka, intenzita jejich produkce však klesá, proto se zejména v chronickém stadiu infekce setkáváme s obtížemi při jejich detekci v moči.\n\nSchistosomóza se může manifestovat i několik let po nákaze a jedná se o celosvětově nejvýznamnější tkáňovou helmintózu. Stejně jako u jiných onemocnění je základem pro stanovení diagnózy pečlivě zjištěná anamnéza. Lékem je praziquantel. Lze užívat i preventivně. K účinné ochraně stačí jedna dávka ročně. Dále se používá oxamniquin.\n\n\n\n"}
{"id": "951544", "url": "https://cs.wikipedia.org/wiki?curid=951544", "title": "Michael Rittstein", "text": "Michael Rittstein\n\nMichael Rittstein (* 17. září 1949, Praha) je český výtvarník. Patří k nejvýznamnějším představitelům expresivní figurální malby. Žije a pracuje v Praze. Je otcem sochaře Lukáše Rittsteina, a \"Miki-discjockey\" (Mikuláše).\n\nV letech 1964 až 1968 studoval na SOŠV Václava Hollara a v letech 1968 až 1974 na Akademii výtvarných umění v Praze pod vedením Arnošta Paderlíka, kde je od roku 2001 vedoucím Malířského ateliéru III. Je členem výtvarných skupin „12:15“, „Pozdě, ale přece“, „Nová skupina“ a „SVU Mánes“.\n\nJe zastoupen v četných významných sbírkách, kupř. Národní galerie v Praze, Galerie hl. města Prahy, Českého muzea výtvarných umění v Praze, Památníku národního písemnictví Praha, oblastních galeriích v Česku, na Ministerstva kultury ČR, Centre G. Pompidou v Paříži, ve vídeňském Albertinum, a soukromých sbírkách v Česku, Evropě, USA a Austrálii.\n\n\n"}
{"id": "951545", "url": "https://cs.wikipedia.org/wiki?curid=951545", "title": "Školství ve Finsku", "text": "Školství ve Finsku\n\nFinský vzdělávací systém je forma vzdělávacího systému, která se využívá ve Finsku. Základními pilíři ve finské školské politice jsou kvalita, efektivnost, rovnost a internacionalizace.\n\nVe Finsku je právo na vzdělání a kulturu stanovené v ústavě. Státní orgány jsou povinné zabezpečit stejné vzdělávací možnosti pro všechny obyvatele Finska i po ukončení povinné školní docházky, bez ohledu na jejich finanční situaci. Legislativa stanovuje povinné základní vzdělání a právo na předškolní vzdělávání. Většina studií je pro studenty bezplatná, včetně postgraduálního vysokoškolského studia.\n\nVzdělání je základem pro konkurenceschopnost. Mezi priority v rozvoji finského školství patří zvýšení stupně vzdělanosti a zlepšení schopností obyvatelstva a pracovní síly, zlepšení efektivity školského systému, předcházení vylučování dětí a mladých lidí, a rozšíření možnosti vzdělávání dospělých. Pozornost je též věnována zvyšování kvality a vlivu na vzdělanost, výchovu a vědu, a na internacionalizaci.\n\nFinsko prošlo během posledních třiceti let 20. století zásadní ekonomickou a kulturní transformací. Od 50. let 20. století Finsko byl průmyslový a ekonomický rozvoj země založen na ekonomice, jejímiž hlavními složkami byly strojírenství, stavebnictví a lesnictví. Ještě v 60. letech byla země považována za zemědělský stát s omezeným vzděláním. Koncem 80. let 20. století začala specializace výroby, odborný výzkum a rozvoj finské ekonomiky. Vznikala znalostní ekonomika, což souviselo s otevřením hospodářství a omezením státních regulací toku kapitálu.\n\nTransformace na znalostní ekonomiku významně zvýšila stupeň domácí vzdělanosti. Koncem 70. let se Finsko umístilo v intenzitě výzkumu a rozvoje na spodních příčkách zemí OECD. Na začátku 21. století Finsko podle OECD investuje 3,5 % HDP do výzkumu a rozvoje, což je druhý nejvyšší objem v zemích OECD po Švédsku.\n\nBěhem 70. let byla upravená základní struktura školních osnov na celostátní úrovni. Ta je průběžně revidovaná. Tyto celostátní základy školních osnov, vypracované Národní komisí pro vzdělávání, obsahují všeobecné cíle pro vzdělávání, zaměření a obsahy jednotlivých předmětů, ale i principy hodnocení studentů. Každá revize zahrnuje důkladnou spolupráci všech zúčastněných – expertů, zájmových skupin, učitelů a úředníků. Proces revize bere do úvahy změny ve společnosti a v hospodářství, ale také zvyšování stupně vzdělanosti všeobecně, obzvlášť na vyšších stupních školní docházky. Ačkoliv byla reforma iniciovaná na celostátní úrovni, jednotlivé územní samosprávy měly kompetence stanovit vlastní školní osnovy, vybrat učebnice a zvolit vhodné učební pomůcky.\n\nDruhá polovina 20. století může být charakterizovaná jako období rychlého rozvoje vzdělání a zlepšování jeho možností. Obzvlášť ve skandinávských zemích byly reformy školství od 60. let 20. století umožněné ideologií rovnosti práva na vzdělání. Umožnil se tak vznik komplexních systémů školství a značný nárůst v počtu a dostupnosti institucí vyššího vzdělávání. Vyšší vzdělání se tak změnilo z privilegia pro menšinu na právo pro všechny a později dokonce na občanskou povinnost.\n\nZákladem úspěchu finského vzdělávacího systému jsou: rovnost příležitostí, komplexnost vzdělání, kvalifikovaní učitelé, studentské poradenské služby a výchova zaměřená na speciální potřeby, povzbudivé hodnocení a evaluace, významné postavení vzdělání ve společnosti, flexibilní systém založený na zplnomocnění, spolupráci, aktivní koncept učení zaměřený na studenta.\n\nFinské školství poskytuje stejné možnosti na vzdělávání všem, bez ohledu na místo bydliště, pohlaví, finanční situaci anebo jazykové či kulturní původ. Základní vzdělání je úplně bezplatné (včetně výuky, studijních materiálů, stravování, zdravotní a zubařské péče, docházky, speciálních potřeb či doučování).\n\nŠkolství je primárně financované z veřejných zdrojů. V roce 2006 jen okolo 2 % výdajů na školství pocházelo ze soukromých zdrojů (oproti 13% průměru OECD), 99 % základních a středních škol bylo financováno z veřejných zdrojů. Celkové výdaje na školství percentuálně v porovnání s HDP pro všechny stupně vzdělání kleslo ze 7,9 % v roce 1992 na 6,3 % v roce 2002. To znamená, že vysoký stupeň účasti a rovný nárok pro všechny spolu s dobrými výsledky bylo zavedeno bez zvyšování výdajů. Od hospodářské krize v 90. letech vlády bojovaly se zmenšujícím se rozpočtem, což vedlo ke zvětšení tříd, omezování některých podpůrných služeb, a v mnohých případech ke slučování anebo zavírání škol za účelem větší hospodárnosti (Rinne, Kivirauma & Simola, 2002). Počet základních škol (1. až 9. ročník) klesl v prvních deseti letech 21. století o 20 %, přičemž byla zachovaná možnost základního a středoškolského vzdělávání pro všechny.\n\nZákladní vzdělávání trvá devět let a stará se o děti ve věku 7 až 16 let. Následně 96 % žáků pokračuje ve vyšším odborném vzdělávání. Školy si nevybírají studenty, každý student má právo nastoupit na školu ve svém školním obvodu. Prvních šest let vzdělávání není o akademickém úspěchu. Děti nejsou známkované. Škola se zaměřuje na to, aby byly připravené učit se, našly v sobě nadšení pro vědomosti. Primárním cílem vzdělávání je působit jako nástroj vyrovnávání a vyvažování společnosti. V tomto bylo přínosem i rozhodnutí z roku 1957 vyžadovat titulky na všech zahraničních kanálech.\n\nVe Finsku jsou vysoce kvalifikovaní a angažování učitelé na všech stupních škol. Podmínkou nástupu na post učitele je absolvování dvoustupňového vysokoškolského vzdělání, které zahrnuje i praxi. Učitelé učí nezávisle a samostatně. Jen přibližně 10 % ze 6 tisíc uchazečů je každoročně přijatých na univerzitu na studium učitelství. To znamená, že rada vysokoškolského vzdělávání učitelů má možnost vybrat si nejlepší uchazeče z celé země.\n\nHodnocení a evaluace studijních výsledků žáků je v první řadě povzbudivé. Jeho cílem je předložit informace, které podporují jak školy, tak studenty v rozvoji. Celostátní testy, žebříčky škol nebo inspekce neexistují. Hodnocení je zodpovědností jednotlivých škol a je určené učiteli. Vyšší školy ve Finsku nemají žádné číselné hodnocení a existuje jen jediná standardizovaná zkouška na konci celého středoškolského studia – maturita. Tento přístup neznámkování povzbuzuje v žácích zodpovědnost, dělání vlastních rozhodnutí a naučení si plánovat svůj vlastní život.\n\nFinská společnost je velmi nakloněná vzdělanosti, v mezinárodním měřítku je vysoce vzdělaná a v politice vládne shoda názorů na školství. Navzdory významnému nárůstu v počtu dostupných míst pokračuje náročné soutěžení obzvlášť o přístup na univerzity. Méně než pětina středoškoláků je přijatá na univerzitu hned po maturitě, více než polovina uchazečů o vysokoškolské vzdělávání je každoročně odmítnuta.\n\nŠkolství je flexibilní a ministerstvo je založené na principu centralizovaného řízení a lokální implementace. Řízení spočívá ve stanovení zákonů a norem, základních školních osnov, plánování a informování. Samosprávy jsou zodpovědné za zabezpečování učební látky. Školy a učitelé mají velkou autonomii, málo je ovlivňuje centrální administrativa školství v jejich každodenním životě, systematickou metodiku adresování problémů v životech studentů a cílenou profesionální pomoc pro ty, kteří ji potřebují.\n\nInterakce a partnerství existují na všech úrovních aktivity školství, poskytují tak podmínky pro rozvoj.\n\nFinské školství pracuje na neustálém pokroku ve čtyřech okruzích:\n\nMnohé z toho, co bylo uvedeno je možné dosáhnout jen tehdy, když rodiče, žáci a státní orgány skutečně důvěřují učitelům a školám. Finské školství bylo silně centralizované před velkými reformami v 70. letech 20. století a zůstalo centrálně kontrolované do roku 1985. Školy byly přísně regulované centrálními úřady, hustou sítí pravidel a příkazů, které řídily každodenní život učitelů. Postupná změna začala v 80. letech, když byly implementovány všechny důležité fáze první reformy. Začátkem 90. let éra kultury důvěry ve školy oficiálně začala. Tato proměna z byrokratické centralizované administrativy na decentralizovanou kulturu důvěry se udála během hluboké ekonomické krize a škrtech ve veřejných výdajích v 90. letech. Kultura důvěry byla zavedená z důvodu, že místní úřady nechtěly, aby centrální byrokracie rozhodovala o složitých záležitostech, které měly ovlivňovat jejich děti a školy.\n\nKultura důvěry může prosperovat jen v prostředí stabilní vlády a téměř nulové korupce. Finsko se v těchto ukazatelích umisťuje v hodnocení vlády Transparency International na vrchních příčkách.\n"}
{"id": "951548", "url": "https://cs.wikipedia.org/wiki?curid=951548", "title": "Hypermoderna", "text": "Hypermoderna\n\nHypermoderna nebo také hypermodernismus odkazuje na kulturní, umělecké, literární a architektonické hnutí, odlišující se od moderny a postmoderny především svým extrémním a protikladným přístupem.\n\nAčkoli termín je někdy chybně používán v popisu moderny jako od Le Corbusiera, vyvinul se v některé aspekty moderny filtrované přes nejnovější technologické materiály a přístupy k designu nebo skladbě. Odkazy na magii a flexibilní, základní self-identita (bývá v rozporu a ideálech se samotou, odcizením nebo sexuální orientací) je často spojená se silnou ironií zařadit pohyb jako stav. Někteří teoretici zobrazují hypermodernu jako formu odporu vůči standardnímu modernismu, jiní to vidí jako pozdní romantismus v modernistických ozdobách.\n"}
{"id": "951551", "url": "https://cs.wikipedia.org/wiki?curid=951551", "title": "Pre-shared key", "text": "Pre-shared key\n\nPředsdílený klíč (\"PSK\", též \"předsdílené tajemství\", ) je v kryptografii předem sdílený tajný klíč, který byl na obou stranách zapsán pomocí bezpečného kanálu ještě před tím, než ho bylo potřeba použít. \n\nPro vytvoření tajného sdíleného klíče slouží funkce pro odvození klíče. Takovéto systémy téměř vždy používají kryptografický algoritmus symetrického klíče. Termín PSK je používán například u Wi-Fi sítí při zabezpečení pomocí WEP nebo WPA. Zejména v EAP je též známé EAP-PSK. Oba typy šifrování klíče jsou využívány u bezdrátového přístupového bodu (AP) a všichni klienti \"sdílejí\" stejný klíč.\n\nCharakteristiky tohoto tajemství nebo klíče jsou dány podle použitého systému. Některé typy systémů požadují, aby byly tyto klíče v konkrétním formátu. Tím může být heslo, heslová fráze nebo hexadecimální řetězec. Tajemství je použito u všech systémů, které se zapojily do šifrovacích procesů používaných k zabezpečení komunikace mezi systémy.\n\nStejně jako ve všech případech šifrovacích systémů spoléhajících na jeden nebo více klíčů pro důvěryhodnost, použitý klíč nebo klíče musí být dostatečně odolné proti útoku. Jeden konkrétní útok na klíče můžeme čekat, je jím útok hrubou silou. Dostatečně dlouhý, náhodně vybraný klíč může být odolný jakémukoli praktickému útoku hrubou silou. Ale nemusí, pokud má útočník dostatečný výpočetní výkon (viz síla hesla a prolomení hesla). Nevyhnutelně však předem sdílené klíče v držení obou stran komunikace mohou ohrozit jednu ze stran, nevíme-li, kdo na druhé straně je. Existuje několik dostupných nástrojů, s jejichž pomocí si uživatel zvolí silné heslo. Každopádně v počítačové síti je spojení v podstatě nebezpečné, pokud nemůžeme vědět, zda někdo neodposlouchává naši komunikaci. \n\nVybírání klíčů použitím kryptografických algoritmů je specifické tím, že jakákoli pravidelnost může usnadnit útočníkovi útok. To znamená, že náhodně vybraný klíč přinutí útočníky vyvinout větší úsilí, což je velmi obtížné i v praxi. Obecné pravidlo je raději nepoužívat jakýkoli software mimo kryptograficky bezpečný generátor pseudonáhodných čísel.\n"}
{"id": "951552", "url": "https://cs.wikipedia.org/wiki?curid=951552", "title": "Seznam olympijských medailistů v lukostřelbě", "text": "Seznam olympijských medailistů v lukostřelbě\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "951554", "url": "https://cs.wikipedia.org/wiki?curid=951554", "title": "Seznam olympijských medailistů ve střelbě", "text": "Seznam olympijských medailistů ve střelbě\n\nSoučasný model: střílí se 40 ran vleže, 40 ran vkleče a 40 ran vstoje. Nejlepších 8 střelců postupuje do finále, kde se střílí 10 ran vstoje. Výsledky ze základní části se započítávají.\n\nV letech 1972 až 1980 byla tato disciplína \"otevřená\", tedy soutěžit zde mohly po boku mužů i ženy. Pouze jediná žena však dokázala získat medaili, Margaret Murdock získala stříbrnou medaili na olympiádě v Montrealu 1976.\n\nV letech 1968 až 1992 byla tato disciplína \"otevřená\", tedy soutěžit zde mohly po boku mužů i ženy. Pouze jediná žena však dokázala získat medaili, Zhang Shan z Číny vyhrála zlatou medaili na olympiádě v Barceloně 1992.\n\nV letech 1972 až 1992 byla tato disciplína \"otevřená\", tedy soutěžit zde mohly po boku mužů i ženy. Žádná žena však nedokázala vybojovat medaili.\n\nSoučasný model: střílí se 20 ran vleže, 20 ran vkleče a 20 ran vstoje. Nejlepších 8 střelkyň postupuje do finále, kde se střílí 10 ran vstoje. Výsledky ze základní části se započítávají.\nNavíc získala stříbrnou medaili v této disciplíně na olympiádě v Montrealu 1976, v době, kdy se střílela jako \"otevřená\", tedy soutěžili v ní současně muži i ženy.\n\nNavíc získala zlatou medaili v této disciplíně na olympiádě v Barceloně 1992, v době, kdy se střílela jako \"otevřená\", tedy soutěžili v ní současně muži i ženy.\n\nFrom 1972 to 1980, this event was \"mixed\" (open to both men and women shooters), although all medals were won by men at these Games.\n\nIn 1972, this event was \"mixed\" (open to both men and women shooters), although all medals were won by men.\n\n"}
{"id": "951558", "url": "https://cs.wikipedia.org/wiki?curid=951558", "title": "Římskokatolická farnost Vranov nad Dyjí", "text": "Římskokatolická farnost Vranov nad Dyjí\n\nŘímskokatolická farnost Vranov nad Dyjí je územní společenství římských katolíků s farním kostelem Nanebevzetí Panny Marie v děkanátu Vranov.\nPůvodem patří Vranov mezi nejstarší moravské osady, které vznikaly v podhradí důležitých pohraničních hradů. Hrad Vranov se připomíná již před rokem 1100 v Kosmově kronice. Osada Vranov vznikla patrně kolem roku 1240 při povýšení podhradního osídlení na trhovou ves. Roku 1323 získává osada název Vranov nad Dyjí a v roce 1516 byla povýšena na městečko. Farní kostel je v jádru pozdně románský z poloviny 13. století, přestavěný barokně v roce 1717.\n\nV současné době farnost spravuje FATYM Vranov nad Dyjí. Od 1. července 1996 je farářem R. D. ThLic. Marek Dunda Th.D.\n\nFATYM Vranov nad Dyjí je společenství katolických kněží, jáhnů a jejich dalších spolupracovníků. Působí v brněnské diecézi od roku 1996. Jedná se o společnou správu několika kněží nad větším množstvím farností za spolupráce laiků. Mimo to, že se FATYM stará o svěřené farnosti, snaží se jeho členové podle svých sil vypomáhat v různých oblastech pastorace v naší zemi.\n\nDnem vzájemných modliteb farností za bohoslovce a bohoslovců za farnosti brněnské diecéze je 18. prosinec. Adorační den připadá na 1. října.\n\nFATYM vydává čtyřikrát do roka společný farní zpravodaj (velikonoční, prázdninový, dušičkový a vánoční) pro farnosti Vranov nad Dyjí, Přímětice, Bítov, Olbramkostel, Starý Petřín, Štítary na Moravě, Chvalatice, Stálky, Lančov, Horní Břečkov, Prosiměřice, Vratěnín, Citonice, Šafov, Korolupy, Těšetice, Lubnice, Lukov, Práče a Vratěnín.\n\nVe farnosti se koná tříkrálová sbírka, v roce 2015 se při ní vybralo ve Vranově nad Dyjí 21 708 korun, v Podmyčích 2 350 korun a v Onšově 1 764 korun. V roce 2017 činil její výtěžek ve Vranově nad Dyjí 21 858 korun. O dva roky později se vybralo ve Vranově 19 809 korun.\n\n"}
{"id": "951572", "url": "https://cs.wikipedia.org/wiki?curid=951572", "title": "José-María de Heredia", "text": "José-María de Heredia\n\nJosé-María de Heredia (22. listopadu 1842 Fortuna Cafeyere, Kuba – 3. října 1905 Bourdonné, Francie) byl francouzský básník kubánského původu.\n\nNarodil se ve Fortuna Cafeyere poblíž kubánského města Santiago de Cuba, jeho předkové byli francouzského původu. Když měl osm let, odešel ze Západní Indie do Francie, v sedmnácti se vrátil do Havany a krátce nato definitivně přesídlil do Francie. Ve městě Senlis získal klasické křesťanské vzdělání, později studoval na pařížské škole École nationale des chartes.\n\nNa konci 60. let 19. století patřil k skupině básníků, ke které patřili například François Edouard, Joachim Coppée, René François, Armand Sully-Prudhomme nebo Paul Verlaine a kteří, následujíc básnický odkaz Leconta de Lisle, tak založili parnasistické hnutí. Sám Heredia psal a publikoval velmi málo, nejvýznamnějším a v podstatě jediným jeho dílem, které jej proslavilo, ještě když existovalo pouze v rukopisní formě, je \"Les Trophées\", sbírka sonetů a několika delších básní z roku 1893. Vydání na jeho žádost ilustroval jeho přítel, impresionistický výtvarník Ernest Jean-Marie Millard de Bois Durand.\n\nV roce 1893 mu bylo uděleno francouzské občanství a o rok později byl přijat do Francouzské akademie, i když objem jeho dosavadní tvorby byl mimořádně malý. Kromě jeho známé básnické sbírky k ní patřily pouze dva překlady a několik málo kousků příležitostné poezie.\n\nV roce 1901 se stal knihovníkem v pařížské Bibliothèque de l'Arsenal. Krátce před svou smrtí připravil kritické vydání prací Andrého Chéniera. Zemřel v roce 1908 na zámku v obci Bourdonné v bývalém departementu Seine-et-Oise.\n\n"}
{"id": "951574", "url": "https://cs.wikipedia.org/wiki?curid=951574", "title": "Karel Albrecht Habsbursko-Altenburský", "text": "Karel Albrecht Habsbursko-Altenburský\n\nKarel Albrecht Habsbursko-Lotrinsko-Altenburský, : \"Karl Albrecht Nikolaus Leo Gratianus Habsburg-Lothringen\"; (18. prosince 1888, Pula – 17. března 1951, Östervik, Stockholm) byl rakouský arcivévoda z těšínské linie Habsbursko-Lotrinské dynastie.\n\nByl třetím potomkem a prvním synem arcivévody Karla Štěpána a jeho ženy, arcivévodkyně z toskánské linie rodu, Marie Terezie.\n\nOd roku 1907 navštěvoval c. k. vojenskou technickou akademii. Po jejím absolvování začal svou karieru u polních houfnic. V roce 1918 získal hodnost plukovníka, který působil v polské armádě.\n\nV roce 1920 se jeho ženou stala švédská šlechtična Alice roz. Ankarcrona (1889–1985), hraběnka Badeinová. Manželství bylo morganatické. Po roce 1939 se rodina přestěhovala do Švédska. Od roku 1949 její příslušníci užívají jméno \"princové z Altenburgu\".\n\n"}
{"id": "951582", "url": "https://cs.wikipedia.org/wiki?curid=951582", "title": "Silnice II/270", "text": "Silnice II/270\n\nSilnice II/270 je silnice II. třídy v severní části České republiky, v okresech Česká Lípa a Liberec patřících do Libereckého kraje. \n\n\n\n"}
{"id": "951585", "url": "https://cs.wikipedia.org/wiki?curid=951585", "title": "Jarmila Doležalová", "text": "Jarmila Doležalová\n\nJarmila Doležalová (* 13. listopadu 1939 Ležáky), roz. Štulíková je starší ze dvou sester, které jediné přežily vyhlazení Ležáků. Spolu se sestrou Marií se narodila do rodiny Josefa Štulíka a jeho ženy Marie, rozené Pelikánové. Dcera Jarmily Doležalové, rozené Štulíkové – také Jarmila Doležalová – je spoluautorkou publikací o Ležákách. Je zakladatelkou a majitelkou nakladatelství RONADO.\n\nDoležalová se 27. října 1951 stala členkou Československého svazu bojovníků za svobodu, ze kterého ale po 65 letech na protest proti vyloučení třech jiných členů této organizace a proti rušení poboček v Jičíně a v Lidicích rozhodla spolu se svou dcerou roku 2016 vystoupit.\n\n\n"}
{"id": "951589", "url": "https://cs.wikipedia.org/wiki?curid=951589", "title": "Elčin Ismajilov", "text": "Elčin Ismajilov\n\nElčin Ismajilov (Elçin İsmayılov Mehdi oğlu) (* 29. července 1982) je bývalý ázerbájdžánský zápasník–judista a sambista.\n\nPřipravoval se v Baku v klubu Attila pod vedením Ali Davrišova. V judistické seniorské reprezentaci se pohyboval od roku 1999 v superlehké váze. V roce 2000 startoval jako úřadující mistr Evropy na olympijských hrách v Sydney. Ve čtvrtfinále nezvládl poslední minutu zápasu proti Uzbeku Alisheru Muxtarovovi, nechal se chytit do držení a obsadil konečné sedmé místo. Od roku 2002 před turnaji složitě shazoval kilogramy a do olympijského roku 2004 šel ve vyšší pololehké váze do 66 kg. Na olympijských hrách v Athénách nezvládl zápas úvodního kola s Maďarem Miklósem Ungvárim. Rok 2005 začal úspěšně, ale v dalších letech se výsledkově trápil. V roce 2008 se na olympijské hry v Pekingu nekvalifikoval. Vzápětí ukončil sportovní kariéru. Věnuje se trenérské práci.\n\nElčin Ismajilov byl pravoruký judista s osobní technikou eri-seoi-nage, sodecurikomi-goši a ruznými sambistickými strhy a zvedačkami sukui-nage.\n\n\n\n"}
{"id": "951595", "url": "https://cs.wikipedia.org/wiki?curid=951595", "title": "Hankovce (okres Humenné)", "text": "Hankovce (okres Humenné)\n\nHankovce jsou obec na Slovensku, v okrese Humenné v Prešovském kraji.\n\nV roce 2011 zde žilo 537 obyvatel.\n"}
{"id": "951596", "url": "https://cs.wikipedia.org/wiki?curid=951596", "title": "Baškovce (okres Humenné)", "text": "Baškovce (okres Humenné)\n\nBaškovce jsou obec na Slovensku, v okrese Humenné v Prešovském kraji.\n\nV roce 2011 zde žilo 428 obyvatel.\n"}
{"id": "951597", "url": "https://cs.wikipedia.org/wiki?curid=951597", "title": "Elektrokoagulátor", "text": "Elektrokoagulátor\n\nElektrokoagulátor je zařízení, určené k chirurgickým zákrokům, jehož využití spadá do oblasti elektrochirurgie. Tento přístroj pracuje s vhodně tvarovaným průběhem elektrického proudu, popř. jeho tepelnými účinky. Tím dochází u biologické tkáně k jevům jako koagulace, tepelné vysoušení, nebo lze provést i řez tkáně (dle zvoleného pracovního režimu). S tímto zařízením dále souvisí pojem kauterizace a radiofrekvenční ablace.\n\nPřístroj pro elektrokoagulaci se skládá ze dvou hlavních částí. První částí je generátor (ESU – electrosurgical generator unit), který vhodně upravuje elektrický proud. Druhou část zařízení tvoří elektroda (elektrody), kterými je transportována elektrická energie k požadovanému místu zákroku (manipulaci s touto částí zařízení lze přirovnat k práci se skalpelem).\n\nÚkolem bloku generátoru je dodat elektrodám (chirurgickému nástroji) elektrický proud s požadovanými vlastnostmi. Moderní ESU, které obsahují mikroprocesorové jednotky, jsou schopné generovat různé tvary impulzů a frekvence výstupního proudu. Tím je ovlivněn mód, ve kterém zařízení pracuje. U starších modelů bylo možné pouze nastavení výstupního napětí resp. výstupního výkonu. S velikostí napětí (podle Ohmova zákona) narůstá amplituda výstupního proudu. Tím se zvyšuje výstupní energie, která ovlivňuje množství vyrobeného tepla. S množstvím tepla narůstá hloubka, do které vyrobené teplo poblíž akčních elektrod působí. Zvyšuje se tak hemostatický efekt, ale narůstá i možnost poškození přilehlých tkání. Moderní přístroje s mikroprocesory sami monitorují fázi a amplitudu impedance tkáně v místě řezu a regulují velikost výstupního výkonu tak, aby nedocházelo ke zbytečně velkému poškození okolních tkání. Regulace probíhá pomocí adaptivního inteligentního algoritmu, který vybírá hodnoty z databáze impedancí jednotlivých tkání. Ta je součástí softwarového vybavení přístroje.\n\nESU jsou rozděleny podle výstupního výkonu do 4 tříd:\n\nZákladními módy ESU jsou řezání a koagulace. Tyto základní módy mohou být doplněné některými dalšími pracovními režimy:\n\nPracovní režimy jednotky závisí na jejím typu. Každý z výrobků nemusí podporovat všechny tyto pracovní režimy nebo naopak může disponovat dalším upraveným módem. Mód jednotky ESU lze posuzovat podle poměru špičkové hodnoty výstupního proudu k jeho střední hodnotě. V anglické literatuře se tento poměr nazývá „crest factor“. Pokud je tento poměr menší než 2, jedná se o mód řezání. Při hodnotě pohybující se mezi 2 a 5 jde o kombinované řezání a hodnota mezi 7 a 8 určuje mód koagulace.\n\nVýstupní proud ESU v režimu koagulace vyvolává pomalé vzrůstání teploty na cílové tkáni v rozmezí 70°C až 100°C. Dochází tak k její dehydrataci a smrštění avšak bez poškození (popraskání).\n\nV tomto režimu dochází k nárůstu teploty na tkáni nad 100°C. Dochází tak k varu tekutin uvnitř tkáně. Buňky popraskají a výsledkem je řez tkání podél chirurgického nástroje (elektrody).\n\nPracovní režim ESU lze určit ze střídy výstupního proudu. Pokud jde o konstantně dodávaný proud se špičkovou hodnotou napětí 200 V, jedná se o režim čistého řezání, jelikož tkáň nemá k dispozici žádný čas ke zchladnutí. Teplo je generováno neustále. Oproti tomu, pokud je do elektrody dodávána energie s velkými časovými odstupy, pak jde o režim čisté koagulace. Mezi těmito dvěma režimy se nachází kombinovaný režim, kdy nastává jak jev řezání, tak jev koagulace.\n\nZde je použit ionizovaný argonový plyn usměrněný na povrch tkáně. Prostřednictvím tohoto plynu je veden elektrický proud. Další výhodou použití tohoto plynu je v minimalizaci kouře vzniklého při samotném odpařování tkáně.\n\nBlokové schéma generátoru je znázorněné na obrázku 1. Jedná se o blokové schéma analogového elektrochirurgického generátoru. V dnešní době jsou ESU postaveny na bázi digitální techniky, principiálně by však měla i tato zařízení pracovat obdobně jako jejich analogoví předchůdci.\n\nAstabilní časovač (AT – astabile timer) generuje napěťové impulzy. Šířku impulzů ovlivňuje napětí na výstupu frekvenčního modulátoru, který integruje napěťové impulzy generované náhodným generátorem. Začátek impulzu na výstupu AT je dán překročením hodnoty dolní překlápěcí úrovně a konec impulzu nastane po překročení horní překlápěcí úrovně. Hodnota horní překlápěcí úrovně může být konstantní nebo proměnná. Vlastnosti horní překlápěcí úrovně určuje blok modulace šířky pulsu. Šířka pulzu je vztažena opět k pulzům generovaným náhodným generátorem.\n\nVýstup AT řídí za ním zapojený monostabilní časovač (MT – monostabile timer). Šířku výstupního impulzu z MT zpětnovazebně ovlivňuje blok pro řízení šířky impulzu, který může impulz zužovat i rozšiřovat. Výstupní impulzy z MT jsou integrovány v integrátoru. Výstupní napětí integrátoru je porovnáváno v obvodu, který řídí spínání vysokofrekvenčního generátoru. Při dosažení definované hodnoty vstupního napětí dojde k vygenerování řídicího impulzu pro vf generátor. Obálka výstupního modulovaného vf signálu je série impulzů o různé době trvání a opakování. Analogová realizace zařízení je znázorněna na obrázku 2.\nNa obrázku 3 je ilustrativní zapojení výstupní části jednotky ESU realizované pomocí µC 8031 (U1) a dalších integrovaných obvodů. Mimo µC obsahuje zapojení paměť EPROM (U3), ve které je uložen program pro µC, a klopné obvody D (U2, U4), které pracují ve funkci vstupního a výstupního bufferu. Jsou řízeny vnějším oscilátorem (U9C a U9D). Frekvence tohoto oscilátoru určuje základní frekvenci výstupního signálu.\nVýstupní signál nemůže být kvůli časovým nárokům generován přímo z µC. Mikrokontrolér generuje 4-bitový kód, který obsahuje informaci o šířce impulzu, který se má objevit na výstupu. Tato 4bitová informace je zpracována pomocí čítačů (U12 a U11). Další obvody (U5,U7, U8, U14) pracují ve funkci čítače a generují impulzy podle různých spouštěcích podmínek. Výsledný řídicí impulz je zpracován budičem (U16) výstupních výkonových MOSFET tranzistorů (Q1, Q2). Obvod obsahuje bezpečností opatření, která vedou k resetování kontroléru. Například obvod watchdog, který hlídá aktivitu výstupních pinů µC.\n\nHlavní charakteristické dělení operačních elektrod elektrokoagulátorů je dle jejich uspořádání (vč. tvaru). Elektrody tak dělíme na monopolární a bipolární uspořádání elektrod.\n\nVycházíme ze skutečnosti, že pro uzavření elektrického obvodu je nutné mít vždy dvě elektrody, tak aby mohl procházet elektrický proud. Pro monopolární uspořádání elektrod je charakteristické použití jedné elektrody (často označované jako neutrální, viz obrázkek 4), která slouží k odvádění elektrického proudu z těla. Tato elektroda má vždy velkou kontaktní plochu s tělem. Druhá elektroda je využívána k vlastnímu chirurgickému zákroku a její kontaktní rozměry s živou tkání jsou mnohonásobně menší. Proudová hustota elektrické energie tak v místě styku s tkání způsobuje požadovanou změnu tkáně (dle použitého pracovního režimu).\n\nV režimu využívajícím bipolární uspořádání elektrod se obě elektrody nacházejí v místě operativního zásahu (obrázek 5). Elektrický proud opět prochází skrze tkáň od jedné elektrody ke druhé, avšak vzdálenost elektrod je úměrná velikosti žádaného zásahu do tkáně. Rozměry obou elektrod bývají stejné (proudová hustota oběma elektrodami má podíl na změnách ve tkáni).\n\nJsou používány různé tvarové typy výměnných elektrod, dle prováděného zákroku, které se upevňují do kauterizačního držáku elektrod. Tvary monopolárních elektrod jsou v zastoupení smyček, nožů, jehel a zakončení ve tvaru kuliček. Bipolárně uspořádané elektrody jsou ve tvaru pinzet, kleští a dalších tvarů. Existují i elektrochirurgické nástroje založené na současném využití dvou monopolárních elektrod, kde každá z elektrod pracuje v jiném pracovním módu. V takovémto případě tento nástroj (obrázek 6) provádí jednou elektrodou samotný řez tkáně a druhá elektroda pracuje současně v režimu koagulace.\n"}
{"id": "951598", "url": "https://cs.wikipedia.org/wiki?curid=951598", "title": "Amfreville-sur-Iton", "text": "Amfreville-sur-Iton\n\nAmfreville-sur-Iton je francouzská obec v departementu Eure v regionu Normandie. V roce 2010 zde žilo 772 obyvatel.\n\n\"Počet obyvatel\" \n\n"}
{"id": "951600", "url": "https://cs.wikipedia.org/wiki?curid=951600", "title": "Oxana Jad", "text": "Oxana Jad\n\nOxana Jad (* 1979 Moskva) je ruská umělecká fotografka, která se specializuje na psychologické portréty a malebné krajiny. Žije a pracuje v Německu a Španělsku.\n\nVystudovala sochařství, multimédia a fotografii na Akademii výtvarných umění v Drážďanech. Následně vystudovala fotografii a intermédia na Akademii výtvarných umění v Lipsku. Získala magisterský titul u profesora Eberharda Bossleta na Akademii výtvarných umění v Drážďanech.\n\nTěžiště práce Oxany Jad je rozvíjení intermediální umělecké tvorby, ve které se zabývá tématem tělo-obraz-identita. Obzvláště se zajímá o lidskou psychiku ve smyslu filosofie, náboženství a mytologie, zkoumá tělo a jeho sociálních kódy v rámci etnického, historického a umělecko-historického kontextu; mezilidské působení a myšlenky lidského těla vzhledem k pokročilému vědeckému výzkumu a objevům.\n\nDíla Oxany Jad byla zpřístupněna široké veřejnosti na mnoha samostatných a skupinových výstavách. V letech 2006 a 2011 se zúčastnila Bienále současného umění v ruském Petrohradě. Její fotografické práce byly vystavovány v galeriích v Evropě a USA, jsou součástí veřejných a soukromých sbírek, její díla visela ve vládní budově v Karlsruhe a jsou v rakouské sbírce Angerlehner. Dále Oxana Jad získala řadu cen a ocenění za svou práci, jako je například Saxony-Art-Award za fotografii v roce 2009.\n\n"}
{"id": "951601", "url": "https://cs.wikipedia.org/wiki?curid=951601", "title": "Pîtres", "text": "Pîtres\n\nPîtres je francouzská obec v departementu Eure v regionu Normandie. V roce 2010 zde žilo 2 315 obyvatel.\n\n\"Počet obyvatel\" \n\n"}
{"id": "951603", "url": "https://cs.wikipedia.org/wiki?curid=951603", "title": "Gratáž", "text": "Gratáž\n\nGratáž je malířská technika, při níž se barvy nejdříve nanášejí v několika silných vrstvách na sebe. Po zaschnutí jsou barevné vrstvy pomocí nožíku (šábru) opět částečně seškrabány, čímž je dosaženo nového, víceméně náhodného strukturování. Průkopníky této techniky byli Max Ernst a Joan Miró. Max Ernst začal tuto techniku praktikovat v roce 1925. Z českých malířů používal techniku gratáže Stanislav Podhrázský.\n\n\n"}
{"id": "951609", "url": "https://cs.wikipedia.org/wiki?curid=951609", "title": "Malý Slavkov", "text": "Malý Slavkov\n\nMalý Slavkov je obec na Slovensku, v okrese Kežmarok v Prešovském kraji.\n\nV roce 2011 zde žilo 953 obyvatel.\n"}
{"id": "951614", "url": "https://cs.wikipedia.org/wiki?curid=951614", "title": "Mezinárodní filmový festival bratrů Manakiových", "text": "Mezinárodní filmový festival bratrů Manakiových\n\nMezinárodní filmový festival \"Bratrů Manakiových\" (známý také pod kratším názvem Filmový festival Manaki makedonsky \"Интернационалниот фестивал на филмска камера \"Браќа Манаки\"\"; \"ИФФК Браќа Манаки\") je každoroční mezinárodní severomakedonský filmový festival organizovaný od roku 1979 Makedonskou filmovou profesionální asociací (MFPA). \n\nFestival se koná ve městě Bitola, kde byla organizována většina činností aromunských bratrů Manakiových. Byli to filmaři, kteří v roce 1905 natáčeli v Avdele první filmy na Osmánském Balkáně. Každý rok je festival podporován Ministerstvem kultury Severní Makedonie a prezidentem Severní Makedonie. Cenou festivalu je \"Camera 300\", kterou získá nejlepší letošní film. Cenu uděluje filmová komise. \n\nFilmový festival se koná v Kulturním centru, který se nachází v centru města Bitola. Zúčastnilo se jej mnoho celebrit jako například Rade Šerbedžija, Miki Manojlovic, Mirjana Karanovic, Michael York, Charles Dance, Victoria Abril, Daryl Hannah, Catherine Deneuve, Isabelle Huppertová a mnoho dalších.\n\n\n\n\n\n\nFunkce ředitele byla uvedena v roce 1993.\n\n"}
{"id": "951615", "url": "https://cs.wikipedia.org/wiki?curid=951615", "title": "Lemaitre (hudební skupina)", "text": "Lemaitre (hudební skupina)\n\nLemaitre je norská elektronická skupina založená roku 2010. Jejími členy jsou Ketil Jansen, Ulrik Denizou Lund a Markus Ekrem Neby.\n\nV jednom rozhovoru hudebníci uvedli, že skupina je pojmenovaná po Georgesu Lemaîtreovi, belgickém knězi a astronomovi, který jako první vyslovil teorii Velkého třesku.\n\nTřetí album skupiny, Relativity 2, dosáhlo v květnu 2012 první příčky v žebříčku prodejnosti v kategorii elektronická hudba online obchodu iTunes v Kanadě a USA. Ve stejné kategorii pak dosáhlo na třetí místo ve Švýcarsku, osmé místo v Austrálii a desáté ve Francii. Celosvětově pak dosáhlo na čtvrtou příčku v kategorii pop.\n\nLemaitre se také objevili v několika reklamách na produkty firmy Apple, či videích společnosti Facebook.\n\n\n\n\n\n\n\n\n\n\n\n\n\n\n\n\n\n\n"}
{"id": "951616", "url": "https://cs.wikipedia.org/wiki?curid=951616", "title": "Policajt nebo rošťák", "text": "Policajt nebo rošťák\n\nPolicajt nebo rošťák (originální francouzský název \"Flic ou Voyou\") je francouzská kriminální komedie režiséra Georgese Lautnera z roku 1979 s Jean-Paulem Belmondem v hlavní roli.\n\nVe francouzském Nice je zavražděn policejní komisař Bertrand. K vyšetřování případu je vyslán divizní komisař Borowitz, kterému se rychle podaří odhalit, že za zločinem stojí místní podsvětí, které je provázáno s uplatnými inspektory tamější policie, Rayem a Massardem. Borowitz je specialista na interní čistky uvnitř policie a v tomto případě se rozhodne postupovat tak, že vyvolá válku dvou gangů, působících ve městě. Díky své falešné identitě se mu zpočátku podaří zmást vůdce obou skupin, později je však jeho pravá totožnost odhalena.\n\nKrátce nato do Nice neočekávaně přijíždí ze studijního pobytu v Anglii Borowitzova dcera Charlotta a začne s ním společně bydlet u spisovatelky Edmonde Puget-Rostandové, jeho příležitostné známosti. Později se obě zločinecké skupiny spojí a unesou Charlottu ve snaze vydírat Borowitze. Díky strachu inspektora Massarda, který raději odstraní své nové kumpány a snaží se tak zalíbit Borowitzovi, plán nevyjde. Po osvobození Charlotty se Borowitz rozhodne rychlým a elegantním tahem zbavit posledních příslušníků obou skupin.\n\n"}
{"id": "951617", "url": "https://cs.wikipedia.org/wiki?curid=951617", "title": "Tělo mého nepřítele", "text": "Tělo mého nepřítele\n\nTělo mého nepřítele (originální francouzský název \"Le Corps de mon ennemi\") je francouzské filmové drama režiséra Henriho Verneuila z roku 1976 s Jean-Paulem Belmondem a Bernardem Blierem v hlavních rolích.\n\nFrançois Leclercq se po několika letech, strávených ve vězení, vrací do malého města, které politicky i ekonomicky ovládá bohatý textilní průmyslník Liégard. Leclercq byl odsouzen neprávem a přemýšlí, jak se Liégardovi pomstít. Získává si přízeň jeho dcery Gilberty, která se stává jeho milenkou.\n\nPřed svým uvězněním Leclercq patřil do okruhu Liégardových spolupracovníků. Raphaël Di Massa, blízký a vysoce postavený Liégardův člověk, který organizačně zabezpečoval otevření velkolepého tanečně-erotického podniku „Number One“, placeného s Liégardových peněz, jej dokonce udělal jeho ředitelem. Leclercq však nevěděl, že kromě různých jemu známých služeb, které podnik nabízel svým klientům, jde rovněž o obchod s drogami. Když se to jednou náhodou doví, nesouhlasí s tím a odmítá rovněž Di Massovu nabídku na jeho finanční „odškodnění“.\n\nProtože byznys ale musí pokračovat dál, na Leclercqa je nastražena léčka, když je jeho vlastním revolverem přímo v jeho podniku zavražděn populární fotbalista, který měl krátce na to nastoupit na důležitém mezistátním utkání. Liégardovým lidem se tak podaří proti němu obrátit také veřejné mínění a Leclercq se stává v celém městě veřejným nepřítelem.\n\nPo svém návratu a opětovném proniknutí do Liégardova domu Leclercq vymyslí plán odplaty. Di Massa se od jeho propuštění před ním skrývá na neznámém místě a Leclercqovi se podaří Liégarda přimět, aby mu prozradil místo jeho pobytu. Pak jej vyhledá, prozradí mu, že se o něm dozvěděl od samotného Liégarda a namluví mu, že Liégard chce jej a jeho lidi „odstavit od byznysu“. Di Massa tomu uvěří a proto sám zorganizuje Liégardovu likvidaci.\n\n"}
{"id": "951622", "url": "https://cs.wikipedia.org/wiki?curid=951622", "title": "Trojúhelníkové rozdělení", "text": "Trojúhelníkové rozdělení\n\nTrojúhelníkové rozdělení je v teorii pravděpodobnosti a matematické statistice spojité rozdělení pravděpodobnosti. Jeho \nsymbolický zápis <br> \"X ∼ Tri(a, b, c)\".\n\nSpojitá náhodná veličina X má \"trojúhelníkové rozdělení\" s parametry a, b, c, kde \"a\" < \"b\" a \"a\" ≤ \"c\" ≤ \"b\" právě tehdy, jestliže její hustota pravděpodobnosti má následující tvar:\n\nPříslušná distribuční funkce F(x) je:\n\nStřední hodnota trojúhelníkového rozdělení je:\n\nformula_3.\n\nRozptyl trojúhelníkového rozdělení je:\n\n\n"}
{"id": "951625", "url": "https://cs.wikipedia.org/wiki?curid=951625", "title": "Seznam dílů seriálu Firefly", "text": "Seznam dílů seriálu Firefly\n\nSeznam dílů seriálu \"Firefly\" uvádí přehled všech patnácti epizod amerického televizního seriálu \"Firefly\", který byl poprvé vysílán v letech 2002–2003. Tento seriál kombinující žánry science fiction a western, jenž byl plánován na sedm sezón, byl zrušen již uprostřed první řady. Během americké premiéry na stanici Fox na podzim 2002 byly jednotlivé díly vysílány v odlišném pořadí, než tvůrci zamýšleli, tři epizody se navíc dočkaly televizní premiéry až ve Spojeném království na stanici Sci Fi Channel v létě 2003. Na DVD byly všechny dokončené díly seriálu vydány 9. prosince 2003. V Česku je seriál poprvé vysílán na stanici Prima Cool v roce 2015.\n\nV roce 2005 vznikl filmový sequel \"Serenity\".\n\n<onlyinclude></onlyinclude>\n\nTvůrci seriálu po jeho zrušení postupně odhalili několik námětů, jimiž se měly další díly zabývat:\n\n"}
{"id": "951626", "url": "https://cs.wikipedia.org/wiki?curid=951626", "title": "Matěj Červenka", "text": "Matěj Červenka\n\nMatěj Červenka (lat. Erythacus nebo Erythraeus) (21. února 1521, Čelákovice – 13. prosince 1569, Přerov) byl kněz a biskup Jednoty bratrské, správce přerovské bratrské diecéze a literát.\n\nPocházel z utrakvistického prostředí, do Jednoty byl přijat 1. ledna 1533 v Mladé Boleslavi. Zde navštěvoval bratrskou školu biskupa Jana Roha. V roce 1536 byl vyslán na studia do Vitemberku. V únoru 1540 se stal v Litomyšli učedníkem Jana Augusty, ještě téhož roku v dubnu se účastnil bratrského poselstva vedeného prostějovským biskupem Martinem Michalcem (1484–1547) do Vratislavi k reformátorovi Janu Hessovi a v květnu do Štrasburku k Martinovi Bucerovi, kde poznal Jana Kalvína. V květnu 1544 byl v Litomyšli ordinován na jáhna, a působil zde jako pomocník Jana Augusty.\n\nV roce 1548 po porážce českého stavovského povstání odešel Matěj Červenka s částí exulantů do Polska a Východních Prus, v Královci je zastupoval u teologického přezkoušení luterskou církevní vrchností. V Prusích působil jako pomocník biskupa Macha Sionského († 1551), při jehož pohřbu kázal a Jiřího Ujce († 1560). V prosinci 1549 byl na synodu ve Slížanech ordinován na kněze, v lednu 1550 byl v Prostějově povolán do úzké rady jako konsenior. V červnu 1553 byl na synodu v Přerově společně s Janem Černým zvolen biskupem a na témže synodu byl od úzké rady ustaven písařem Jednoty. Jeho sídlem se stal Přerov, kde současně zastával úřad správce bratrské školy. V roce 1556 zastupoval Jednotu při rozhovorech s polskými protestanty v Pinczówě. V srpnu 1556 bylo v Přerově Janovi Černému a Matěji Červenkovi svěřeno vysílání bratrských mládenců na zahraniční studia. V roce 1558 mu byl na setkání členů úzké rady v Mladé Boleslavi úřad biskupa potvrzen a k pomoci mu byl přidán Jan Blahoslav jako druhý biskup-písař se sídlem v Ivančicích. V říjnu 1558 Červenka zastupoval české a moravské bratrské biskupy při jednání s delegací polských sborů o teologických otázkách na setkání členů úzké rady v Lipníku nad Bečvou.\n\n Podle bratrského Nekrologia byl Matěj Červenka \"člověk učený, vymluvný, příkladný, historicus a summou veliký a znamenitý\". Jeho kompetence v několika oborech uznávali již současníci, avšak nedochovaly se všechny jeho spisy (zejména historické), nebo nebyly doposud identifikovány. K dochovaným patří:\n\n\n\n\n"}
{"id": "951628", "url": "https://cs.wikipedia.org/wiki?curid=951628", "title": "Samotář (film, 1987)", "text": "Samotář (film, 1987)\n\nSamotář (originální francouzský název \"Le Solitaire\") je francouzský kriminální film režiséra Jacquese Deraye z roku 1987 s Jean-Paulem Belmondem a Jean-Pierrem Malem v hlavních rolích.\n\nStan a Simon jsou policejní komisaři a blízcí přátelé. Po létech služby se rozhodnou dát v policii výpověď a začít nový život jako hoteliéři na Antilách. Při jedné nevydařené akci je ale Simon zastřelen Schneiderem, nebezpečným vrahem na útěku a Stan se rozhodne zůstat u policie, aby vypátral vraha svého přítele. Začíná se starat o malého Christiana, Simonova syna a současně se ponořuje do pařížského podsvětí s cílem vypátrat Schneidra, což se mu po různých obtížích nakonec skutečně povede, Schneider je zatčen a pravděpodobně bude odsouzen na dvacet let vězení bez možnosti propuštění.\n\n"}
{"id": "951631", "url": "https://cs.wikipedia.org/wiki?curid=951631", "title": "Následník (film)", "text": "Následník (film)\n\nNásledník (originální francouzský název \"L'Héritier\") je francouzsko-italské filmové drama režiséra Philippa Labra z roku 1973 s Jean-Paulem Belmondem v hlavní roli.\n\nBart Cordell přichází po smrti svého otce do Francie převzít jeho ocelárské impérium svého. Ve Francii na něj čeká okruh starých otcových spolupracovníků, podivné informace o otcově smrti a nabídka ke koupi jeho nově nabytého dědictví zahraničními průmyslovými skupinami. Když odmítne, stane se obětí několika pokusů o vraždu. Postupně se dozvídá nová zjištění o otcově smrti a pokusí se zachránit svou manželku a syna, svého následníka, ale sám se nakonec stane obětí atentátu.\n\n"}
{"id": "951634", "url": "https://cs.wikipedia.org/wiki?curid=951634", "title": "Grotte di Frasassi", "text": "Grotte di Frasassi\n\nGrotte di Frasassi jsou rozsáhlý systém krasových jeskyní, nacházející se u obce Genga v provincii Ancona ve střední Itálii (region Marche). Jeskyně patří mezi nejznámější a nejnavštěvovanější v Itálii. Poprvé v moderní době speleologové našli vstup do jeskyní v roce 1948, hlavní podzemní prostory objevili členové anconské speleologické sekce CAI (\"Club Alpino Italiano\") 25. září 1971. Grotte di Frasassi byly pro veřejnost zpřístupněny v roce 1974. Jeskyně se později staly součástí Regionálního přírodního parku Gola della Rossa e di Frasassi, který byl ustaven v roce 1997.\n\nV jeskyni je celoročně stálá teplota +14 ° C přičemž relativní vlhkost se blíží 100%. Jeskyně Frasassi jsou oblíbené kvůli bohaté krápníkové výzdobě, vyplňující obrovské prostory. Jedny z nejpůsobivějších míst jsou \"Sala delle Candeline\" (česky „Síň svící“) s velkým množstvím drobných stalaktitů na stropě nebo \"Sala dell′Infinito\" (česky „Síň nekonečna“), plná majestátních stalagnátů. Ty připomínají sloupy, které jakoby podpírají strop jeskyně.\n\nSoučástí jeskynního systému je tzv. \"Propast Ancona\" (italsky \"L´Abiso Ancona\"), monumentální vnitřní prostora o rozměrech 120 x 180 metrů a výšce 200 metrů. Dno dutiny, která patří k největším podzemním prostorám nejen na evropském kontinentě, ale i ve světě, je zavaleno bloky horniny, která se zřítila v průběhu tisíciletí. Uprostřed této prostory se nacházejí mimořádně velké stalagmity o průměru 2 - 5 metrů a výšce od 1,5 až do 20 metrů, přezdívané \"I Giganti\" (\"Obři\"). Za Propastí Ancona se terén snižuje do do další prostory, která je dlouhá 200 metrů a proto se jí říká \"Sala dei duecento\" či \"Sala 200\" (\"Síň dvě stě\"). V této dutině jsou též zajímavé krápníkové útvary, mezi něž patří například sněhobílé \"Niagarské vodopády\" (\"Cascata del Niagara\"). Uprostřed \"Síně dvě stě\" stojí 15 metrů vysoký stalagmit, nazývaný \"Obelisk\" (\"L´Obelisco\") \n\nJeskyně obývá množství živočichů – netopýři, obojživelníci i bezobratlí. Například netopýři druhu \"Miniopterus schreibersii\" zde vytvářejí kolonii o celkovém počtu až 12 000 jedinců. V jeskyni se také vyskytují specifické italské druhy mloků - mlok jeskynní (\"Speleomantes italicus\"), mlok brýlatý (\"Salamandrina terdigitata\") a italský vodní mlok \"Lissotriton italicus\".\n\nCelkem bylo na této lokalitě registrováno 67 druhů, mezi nimi i několik druhů endemických. Endemickým druhem je například malý jeskynní korýš \"Niphargus frassasianus\", který žije v podzemních jezírkách se sirnatou vodou.\n\nJeskyně je otevřena s výjimkou několika dnů celoročně. V období od března do října se prohlídky konají v každou celou hodinu od 10 do 17 hodin, v měsíci srpnu dokonce v intervalu 10 minut. V zimním období od začátku listopadu do konce února se v pracovní dny konají pouze dvě prohlídky - v 11.30 a v 15.30 hod., více možností je o víkendu. Plné vstupné činilo v roce 2016 15,50 eur. Správa jeskyně umožňuje za vyšší poplatek také delší a náročnější prohlídku podzemních prostor, které jsou běžným návštěvníkům nepřístupné.\n\n\"Vypráví se, že kdysi u nedalekého opatství San Vittore žili mladík a dívka, kteří byli do sebe zamilovaní. Jejich rodiny však byly znepřátelené a bránily jim v lásce. Mladí lidé, když neviděli jiné řešení, v zoufalství uprchli soutěskou do kopců, kde se usadili poblíž jeskyně a začali zde spokojeně žít. Jednou večer při západu slunce se mladá žena vydala do hloubi jeskyně dále, než obvykle. Najednou ji uchvátila jakási zlá síla a ona omdlela. Když se probrala, zjistila, že místo své tváře má hlavu kozy. Mladý muž, který v té době byl dál od jeskyně, najednou zaslechl tichý hlas, který mu šeptal, že jeho žena se proměnila v ducha a již nikdy nebude moci opustit jeskyni. Muž se zoufale rozběhl k jeskyni, když ale dorazil ke vchodu, jeho tělo náhle změnilo barvu a on se proměnil v kámen. Od té doby tam ten kámen stojí jako strážce jeskyně. Vždy večer při západu slunce jsou v údolí slyšet výkřiky a stromy a kameny se začnou otřásat.\"\n\n\n"}
{"id": "951637", "url": "https://cs.wikipedia.org/wiki?curid=951637", "title": "VfR Aalen", "text": "VfR Aalen\n\nVfR Aalen (celým názvem: Verein für Rasenspiele 1921 e. V. Aalen) je německý fotbalový klub, který sídlí ve městě Aalen ve spolkové zemi Bádensko-Württembersko. Založení fotbalového oddílu se datuje ke dni 8. března 1921. Od sezóny 2015/16 působí ve 3. lize, třetí německé nejvyšší fotbalové soutěži. Klubovými barvami jsou černá a bílá. Své domácí zápasy klub odehrává na stadionu Scholz Arena. Ta disponuje kapacitou 13 251 míst. Značná rekonstrukce stadionu proběhla již v letech 1999 až 2001. V létě 2012 se uskutečnila prozatím poslední úprava stadionu.\n\nAalenští mají dvě klubové hymny a obě zkomponovala hudební dvojice Bernd Schmidt a Tim Wassmer. Jedná se o písně \"Wir sind der VfR - Das Tor zur Alb\" a \"Aalener Jungs\". Klubové barvy představují černá a bílá.\n\nPrvní místo v sezóně 1998/99 znamenalo progres ze čtvrté ligy (\"Oberliga Baden-Württemberg\") do třetí (\"Regionalliga Süd\"). Neshody manažera Helmuta Dietterla s trenérem a strůjcem postupového úspěchu Walterem Modickem vedly k Modickovu březnovému propuštění. Sám Dietterle poté trénování mužstva převzal. Situace vyústila v těsné setrvání v Regionallize skrze desáté místo a hlavně díky nové vlně ligových reforem, které snížily počet sestupujících týmů. V novém ročníku 2000/01 se představily nové tváře – trenér Willi Entenmann a fotbalisté Dennis Hillebrand (z TSF Ditzingen), Frank Laviani (z FSV Frankfurt), Laszlo Kanyuk (z SC Freiburg) a Michael Butrej (z SC Austria Lustenau). Sezóna pro Aalen skončila sedmou příčkou.\n\nVfR Aalen vstoupil do dalšího ročníku 2001/02 se sloganem „Wir wollen mehr“ („Chceme více“), čímž naznačil postupové ambice směrem ke 2. Bundeslize. Trenérského křesla se znovu ujal Dietterle, a to poté co byl propuštěn Willi Entenmann. Dietterle dovedl mužstvo ke čtvrtému místu a pouhé tři body mužstvu scházely k obsazení postupových pozic. Naneštěstí pro Aalen však nebylo ani v následujících letech dosaženo předsevzaného. Menší náplastí roku 2002 se stalo vítězství v poháru WFV, celkově již páté. V lednu 2003 Dietterle odstoupil z funkce, kterou převzal dosavadní asistent Peter Zeidler. V sezóně 2003/04 se opakovala dva roky stará situace – na postupovou třetí pozici protentokrát chyběly jen dva body. Vítězstvím v poměru 8:0 nad FSV 08 Bissingen se Aalen zmocnil pošesté poháru WFV.\n\nNestabilita výkonů a výsledků ročníku 2004/05 vedla k další trenérské výměně. Petera Zeidlera nahradil bývalý hráč VfR Aalen Slobodan Pajič. Oproti umístění z předešlé sezóny si celek pohoršil o osm míst a skončil tedy až na 12. místě. Pro sezónu 2005/06 propustil klub Pajiče a namísto toho angažoval trenérskou dvojici Frank Wormuth a Rainer Kraft, přičemž se Wormuth stal hlavním trenérem a Kraft mu asistoval. Změna se projevila konečnou šestou příčkou a vidina druholigové budoucnosti se znovu objevila. V lednu 2007 nahradil Wormutha bývalý bundesligový fotbalista Edgar Schmitt, který u VfR Aalen započal svojí kariéru kouče. Schmitt si vybudoval respekt i sympatie fanoušků a hráčského kádru. Aalen nakonec vybojoval opětovně šestou pozici. Následující sezónu 2007/08 Aalen držel víceméně celé herní období horní příčky, avšak nakonec v boji o první dvě pozice neuspěl a čtvrtým místem si zajistil alespoň účast v nově zavedené 3. lize.\n\nV sezóně 2008/09 disponoval Aalen jedním z nejvyšších rozpočtů v celé soutěži, a to i díky dvěma hlavním sponzorům – společnostem \"Imtech Deutschland\" a \"Scholz AG\". Když tým po čtyřech utkáních držel bilanci jedné výhry, dvou remíz a prohry, byl v důsledku propuštěn trenér Schmitt, jehož nahradil Jürgen Kohler. Kohler trénoval mančaft přibližně 80 dní a nasbíral dokonce sedm remízových výsledků, mimo to také po dvou vítězstvích a prohrách. Posléze ovšem odstoupil ze zdravotních důvodů, nicméně ve funkci sportovního ředitele i nadále setrval. Následující utkání odkoučoval asistent Kosta Runjaic, který se pak stal asistentem nově dosazeného trenéra Petrika Sandera. Společné tahy ředitele Kohlera a kouče Sandera vedly k angažování šestice nových hráčů a rovněž k odchodu devíti fotbalistů z původní skupiny. Ale tyto kroky k uskutečnění postupového cíle nesměřovaly, ba výkonnost načala sestupné tendence. Dvě porážky ze strany přímé konkurence dostaly klub do svízelné situace, čtyři poslední kola před koncem držel VfR Aalen sestupovou příčku. Současně odstupující duo Kohler a Sander nahradil Rainer Scharinger, který předtím působil u dorostu TSG 1899 Hoffenheim. Pod Scharingerovým vedením se mužstvo zmohlo na teprve druhé venkovní vítězství, poměrem 4:1, na půdě Stuttgarter Kickers. Proti SC Paderborn Aalenští vybojovali remízu 3:3. Poslední dvě klání však tým těsně prohrál 1:2, a to jak proti postupující Fortuně Düsseldorf, tak proti SpVgg Unterhaching. Tyto výsledky na uchování příslušnosti ve 3. lize nestačily. A tak VfR Aalen sestoupil kvůli konečné 19. pozici se ztrátou jednoho bodu na nesestupové 18. místo.\n\n\n\nZdroj:\n\n\n\nZdroj:\n\n\n"}
{"id": "951638", "url": "https://cs.wikipedia.org/wiki?curid=951638", "title": "Basilosaurus", "text": "Basilosaurus\n\nBasilosaurus (\"královský ještěr\") byl dravý kytovec žijící v pozdním eocénu. Dosahoval délky až 20 metrů. Na fosiliích basilosaurů byly nalezeny zakrnělé zadní končetiny, což dokazuje původ kytovců z pozemských sudokopytníků.\n\nBasilosaurus měl štíhlé protáhlé tělo, které se pohybovalo vlněním do stran jako dnešní úhoři. Byl to vrcholový predátor, který lovil kořist (ryby a menší kytovce) pomocí velkých pilovitých zubů. Výzkumy břišní dutiny basilosaurů dokládají, že šlo o dominantního predátora, který aktivně lovil velké ryby a menší kytovce.\n\nNázev znamená v řečtině doslova „královský ještěr“, protože v 19. století byl basilosaurus pokládán za příbuzného dinosaurů. Pak se přišlo na to, že jde ve skutečnosti o savce, ale podle pravidel taxonomie byl původní název ponechán.\n\nDosud byl popsány dva druhy: \"Basilosaurus cetoides\" a \"Basilosaurus isis\". Basilosaurus je státní fosilie amerického státu Alabama.\n\n"}
{"id": "951639", "url": "https://cs.wikipedia.org/wiki?curid=951639", "title": "Marcel Hudima", "text": "Marcel Hudima\n\nMarcel Hudima (* 7. dubna1990, Kišiněv, Sovětský svaz) je moldavský lední hokejista hrající za klub Yükseliș S.K v turecké první lize.\n\nHokejovou kariérou začal již ve 12 letech. Svou profesionální kariéru začal v Polis Akademisi ve Koleji.\n\n"}
{"id": "951641", "url": "https://cs.wikipedia.org/wiki?curid=951641", "title": "Paul Crauchet", "text": "Paul Crauchet\n\nPaul Henri Jean Crauchet (14. července 1920 Béziers, Hérault – 19. prosince 2012 Rocbaron, Var) byl francouzský divadelní a filmový herec.\n\nJako mladý se zajímal o letectví a rugby. Ve svých třiadvaceti letech v sobě objevil vášeň pro divadlo, v roce 1945 se usadil v Paříži a tři roky studoval u Charlese Dullina. V první divadelní hře debutoval v roce 1949, později vystupoval v Théâtre National Populaire a spolupracoval s Jeanem Vilarem.\n\nV polovině padesátých let 20. století začal hrát v televizi a v roce 1959 hrál v prvním celovečerním filmu, kterým byl snímek \"Znamení lva\" režiséra Érica Rohmera. Během své dlouhé kariéry spolupracoval s mnoha významnými francouzskými režiséry, například s Alainem Resnaisem, René Clémentem, Jean-Pierre Melvillem, Jacquesem Derayem nebo José Giovannim.\n\nKromě filmů hrál přibližně v osmdesáti televizních filmech a seriálech a téměř čtyřicet let vystupoval v divadle.\n\n"}
{"id": "951644", "url": "https://cs.wikipedia.org/wiki?curid=951644", "title": "Silnice II/262", "text": "Silnice II/262\n\nSilnice II/262 je silnice II. třídy v severní části České republiky, v okrese Děčín a \nokresu Česká Lípa, patřících do Ústeckého a Libereckého kraje. Začíná v Děčíně a končí v Zákupech. \n\n\n\nObce na trase silnice u Žandova se brání v roce 2013 proti přetížení a hlučnosti kamionové přepravy společnými peticemi a jednáním s vedením Libereckého kraje. \n\n"}
{"id": "951645", "url": "https://cs.wikipedia.org/wiki?curid=951645", "title": "Reálka", "text": "Reálka\n\nReálná škola (německy \"Realschule\") nebo častěji jen reálka (archaicky též věcnice) byl druh střední školy zaměřené spíše na přírodovědní obory a živé jazyky (na rozdíl od gymnázia).\n\nPrvní reálka byla založena roku 1706 v Halle, ve Vídni v roce 1771. V habsburské monarchii začaly být systematicky zřizovány po roce 1804:\n\n\nOd roku 1851 bylo studium na reálce šestileté (tříletá nižší reálka a tříletá vyšší reálka), od roku 1868 sedmileté (čtyřletá nižší reálka a tříletá vyšší reálka) a od roku 1869 bylo ukončováno maturitou. Po absolvování školy bylo možné pokračovat studiem na vysoké škole technického směru; nebylo možné studovat na univerzitě. V roce 1904 bylo povoleno po maturitě na reálce studovat i na univerzitě, ovšem kromě teologických fakult a pouze uchazečům, kteří složili dodatečnou zkoušku z latiny, řečtiny a filosofické propedeutiky.\n\nVe školním roce 1917/1918 existovalo v českých zemích celkem 43 reálek s češtinou jako vyučovacím jazykem, z toho 30 v Čechách a 13 na Moravě (ve Slezsku žádná). Po první světové válce byla řada reálek přeměněna na reálná gymnázia, přičemž k těmto přeměnám docházelo nezřídka i dříve. V Československu byly reálky zrušeny v roce 1948.\n\n"}
{"id": "951649", "url": "https://cs.wikipedia.org/wiki?curid=951649", "title": "Antonín Melka", "text": "Antonín Melka\n\nAntonín Melka (14. března 1990, Kladno, Československo) je český hokejový útočník.\n\nAntonín Melka je kladenským odchovancem. Svůj extraligový debut absolvoval za mateřský klub ve svých devatenácti letech, kdy nastoupil k jednomu zápasu v play-out v sezóně 2008/09. Za kladenský extraligový tým nastupoval i v následujících čtyřech sezónách, v nichž také hostoval v klubech HC Řisuty, HC Berounští Medvědi a IHC Písek. V sezónách 2008 — 2010 by členem reprezentace do 20 let. Před sezónou 2012/13 váhal Melka s podpisem nové smlouvy a zvažoval odchod do zahraničí. Nakonec sezónu v Kladně odehrál, ovšem po jejím skončení přestoupil do HC Motor České Budějovice, v němž se po převedení extraligové licence do Hradce Králové tvořilo nové mužstvo pro 1. ligu.\n"}
{"id": "951654", "url": "https://cs.wikipedia.org/wiki?curid=951654", "title": "Jindřich IV. (Shakespeare)", "text": "Jindřich IV. (Shakespeare)\n\n"}
{"id": "951658", "url": "https://cs.wikipedia.org/wiki?curid=951658", "title": "Jindřich VI. (Shakespeare)", "text": "Jindřich VI. (Shakespeare)\n\nJindřich VI. může být divadelní hra Williama Shakespeara:\n\n"}
{"id": "951660", "url": "https://cs.wikipedia.org/wiki?curid=951660", "title": "Jitka Kamencová Skuhravá", "text": "Jitka Kamencová Skuhravá\n\nJitka Kamencová Skuhravá (* 13. července 1976 v České Lípě) je česká designérka, žákyně Vladimíra Kopeckého. Vystudovala Střední uměleckoprůmyslovou školu sklářskou v Kamenickém Šenově, Fakultu umění a designu Univerzity J. E. Purkyně v Ústí nad Labem, Pedagogickou fakultu Univerzity J. E. Purkyně a pražskou VŠUP. Zabývá se především tvorbou ze skla. Působila ve Finsku a Maďarsku, v letech 2006-2008 vyučovala na Střední uměleckoprůmyslové škole sklářské v Kamenickém Šenově. Od roku 2007 navrhovala jako externí designér svítidla i pro českou firmu Lasvit. V současnosti vede studio Jitka Skuhrava Glass věnuje se navrhování a realizacím světelných plastik v architektuře.\n\nSamostatně vystavovala například v Helsinkách, Budapešti a Tilburgu. Její práce byly součástí bezmála dvou desítek kolektivních výstav českého skla, v Česku i v zahraničí. Za tvorbu roku 2010 získala cenu EDIDA (ELLE Deco International Design Awards)v kategorii osvětlení. Za tvorbu v roce 2011 získala stejné ocenění společně s Katarínou Kudějovou Fulínovou, a navíc ještě cenu čtenářů pro designéra roku.\n\nV roce 2009 navrhla pro firmu Lasvit světelnou instalaci v Dubajském metru. V roce 2012 vyzdobila Český dům na olympijských hrách v Londýně světelnou instalací Infinity.\n"}
{"id": "951665", "url": "https://cs.wikipedia.org/wiki?curid=951665", "title": "Finále Davis Cupu 2013", "text": "Finále Davis Cupu 2013\n\nFinále Davis Cupu 2013 představovalo vyvrcholení 102. ročníku největší mužské týmové soutěže v tenisu. Úvodní ročník Davis Cupu proběhl v roce 1900, kdy spolu sehrály utkání jediné dva týmy v soutěži: Spojené státy a Velká Británie. V nejvyšší šestnáctičlenné úrovni – Světové skupině – se do finále probojoval obhájce titulu Česká republika a jeho vyzyvatelem se stalo Srbsko.\n\nFinále se konalo ve dnech 15. až 17. listopadu 2013 v bělehradské aréně Kombank, jejíž kapacita činila více než 20 tisíc diváků.\n\nVítěz předchozího ročníku, v němž se uskutečnilo jubilejní 100. finále, Česká republika, obhájila titul a získala tak potřetí v historii „salátovou mísu“. Vítězný bod ve finále v Srbsku získal stejně jako před rokem Radek Štěpánek.\n\nČeská republika obhajovala vítězství z předchozího ročníku, když v pražském finále zdolala Španělsko poměrem 3:2 na zápasy. Získala tak první „salátovou mísu“ od rozdělení československého státu na konci roku 1992. V roce 2009 se probojovala do finále, v němž na antuce v Palau Sant Jordi podlehla Španělsku 0:5 na zápasy.\n\nMezinárodní tenisová federace pojímá český tým jako nástupce československého daviscupového družstva, které v soutěži startovalo pravidelně od roku 1921. Do statistik jsou tak české reprezentaci připsány všechny výsledky od tohoto data, včetně titulu, který českoslovenští tenisté vyhráli v roce 1980 a finále 1975, z něhož odešli jako poražení. Na nejvíce výher v soutěži dosáhl Jan Kodeš (60), největší počet vítězných dvouher pak zaznamenal Roderich Menzel (40). Historicky nejlepší deblový pár tvořili aktuální členové družstva Tomáš Berdych a Radek Štěpánek (13–1).\n\nPremiérový ročník pod hlavičkou samostatného srbského týmu odehráli srbští tenisté v roce 2007. Srbsko v soutěži debutovalo roku 1995, když jeho hráči v období 1995–2003 reprezentovali společně s Černohorci Svazovou republiku Jugoslávie, a mezi lety 2004–2006 soustátí Srbsko a Černou Horu. Jediný titul získali v roce 2010 po finálové výhře 3:2 nad Francií. V letech 1927–1992 Srbové nastupovali v rámci jugoslávského daviscupového týmu.\n\nČeský tým se v minulosti utkal se samostatným srbským družstvem dvakrát. Oba soupeři měli vyrovnanou bilanci 1:1. Čeští a srbští reprezentanti pak proti sobě nastoupili celkem jedenáctkrát, když reprezentovali předchozí státní útvary Československo, respektive Jugoslávii, Srbsko a Černou Horu. Čeští hráči zvítězili šestkrát a pětkrát odešli poraženi.\n\nSrbsko – Česko 3:2\n\nČesko – Srbsko 4:1\n\nČeskoslovensko – Jugoslávie 4:1\n\nJugoslávie – Československo 3:2\n\nČeskoslovensko – Jugoslávie 4:1\n\nJugoslávie – Československo 3:2\n\nČeskoslovensko – Jugoslávie 2:3\n\nJugoslávie – Československo 0:4\n\nJugoslávie – Československo 0:5\n\nJugoslávie – Československo 0:5\n\nČeskoslovensko – Jugoslávie 1:4\n\nDaviscupovému týmu České republiky patřilo v době konání 1. místo na žebříčku ITF. Stabilní nehrající kapitán Jaroslav Navrátil do Bělehradu neodcestoval v důsledku hospitalizace v prostějovské nemocnici, když jej 6. listopadu postihla plicní embolie. Víkendové utkání sledoval již z domova. Na lavičce ho tak nahradil ředitel České sportovní Vladimír Šafařík, který k datu utkání s družstvem spolupracoval patnáctým rokem.\n\nV únorovém prvním kole Světové skupiny čeští hráči porazili v Ženevě Švýcarsko 3–2, když za domácí nenastoupil Roger Federer. V dubnovém čtvrtfinále přehráli bez Berdycha v Astaně Kazachstán poměrem 3–1, když roli jedničky zvládl Lukáš Rosol. V repríze zářijového semifinále z roku 2012 pak český tým vybojoval vítězný duel v pražské O areně, kde si poradil s Argentinou, a vítězstvím 3–2 na zápasy postoupil po roce opět do finále.\n\nNejlepším výsledkem českého družstva v soutěži byl zisk dvou titulů z let 1980 a 2012.\n\nČeský tým se stal pátým družstvem od zavedení Světové skupiny v roce 1981, kterému se podařilo obhájit titul. Poprvé pak triumfoval nikoli v Praze, ale na půdě hostů. Třetí výhrou se zařadil po bok Německa na 7. místo celkových statistik.\n\nŠtěpánek se stal teprve třetím hráčem ve více než stoleté historii soutěže, který podruhé rozhodl finále ve prospěch svého týmu za vyrovnaného stavu zápasů 2:2. Navázal tak na legendy tenisu, francouzského mušketýra Henriho Cocheta (finále rozhodl v letech 1927, 1929, 1931) a britského tenistu Freda Perryho (1933, 1936). Jako jediný však zvládl tento výkon ve dvou po sobě jdoucích ročnících, a zároveň jako nejstarší tenista, v týdnu před svými 35. narozeninami.\n\nŠtěpánek byl současně prvním tenistou od Američana Chucka McKinleyho, jenž nastoupil do rozhodujícího pátého zápasu ve dvou ročnících za sebou. McKinley odehrál páté duely v letech 1963 a 1964. Český tenista navíc uštědřil Lajovićovi druhou nejtěžší porážku v posledním pátém střetnutí (6–3, 6–1, 6–1), když hladší průběh mělo pouze utkání z finále 1939 mezi Američanem Frankem Parkerem a vítězným Australanem Johnem Bromwichem (0–6, 3–6, 1–6).\n\nDaviscupovému týmu Srbska patřilo v době konání 2. místo na žebříčku ITF. Nehrajícím kapitánem byl Bogdan Obradović.\n\nV únorovém prvním kole Světové skupiny Srbové porazili jako čtvrtí nasazení v charleroiské hale Spiroudome domácí Belgii 3–2. V dubnovém čtvrtfinále zavítali na tvrdý povrch do Boise, kde si poradili se Spojenými státy poměrem 3–1. V zářijovém semifinále pak nastoupili doma v bělehradské Kombank aréně proti Kanadě. Netradičně na antuce přehráli soupeře hrajícího v nejsilnější sestavě 3–2 na zápasy a postoupili do finále.\n\nZa hlavní oporou družstva Novakem Djokovićem, který získal dva poslední tituly sezóny ATP v Paříži a Londýně, plnil poprvé v kariéře roli dvojky méně zkušený Dušan Lajović z druhé stovky žebříčku. Janko Tipsarević, jenž se ještě v první polovině týdne na finále připravoval, nemohl nastoupit pro nedoléčené zranění paty, které jej limitovalo. Další stabilní člen týmu Viktor Troicki má od července 2013 osmnáctiměsíční zákaz startu za porušení dopingových pravidel v důsledku neposkytnutí vzorku krve.\n\nNejlepším výsledkem srbského družstva v soutěži byl zisk titulu z roku 2010.\n\nDjoković se stal prvním finalistou od Američana Johna McEnroea a jeho výher v letech 1978 a 1981, který zvítězil ve svých prvních třech finálových dvouhrách. V neděli pak přidal čtvrtou výhru (stejně jako McEnroe roku 1981). Lajović nastoupil poprvé ve své kariéře k utkáním hraným na tři vítězné sety. V první hrací den představoval nejhůře žebříčkově postaveného hráče od finále 2005, kdy za Slovensko nastoupil Karol Kučera, kterému tehdy patřilo 297. místo. Lajović figuroval na 117. příčce.\n\nZimonjić nastoupil do finále v 37 letech a 165 dnech jako nejstarší finalista soutěže od roku 1933 a tehdy hrajícího 38letého Francouze Jacquese Brugnona.\n\nDjoković se stal teprve druhým finalistou historie, který vyhrál obě dvouhry, ale nezískal salátovou mísu. Opakoval se tak scénář z předchozího finále 2012, kdy v boji proti České republice potkal stejný osud Španěla Davida Ferrera. 117. tenista světa Lajović se stal nejníže postaveným hráčem na žebříčku ATP od roku 2005 a Slováka Michala Mertiňáka (tehdy na 165. místě), který nastoupil do pátého rozhodujícího střetnutí finále.\n\n"}
{"id": "951676", "url": "https://cs.wikipedia.org/wiki?curid=951676", "title": "Silnice II/263", "text": "Silnice II/263\n\nSilnice II/263 je silnice II. třídy v severní části České republiky, v okrese Děčín a okresu Česká Lípa, patřících do Ústeckého a Libereckého kraje. Začíná na hranicích se Saskem a končí v Kravařích na Českolipsku.\n\n\n\n"}
{"id": "951681", "url": "https://cs.wikipedia.org/wiki?curid=951681", "title": "Alizay", "text": "Alizay\n\nAlizay je francouzská obec v departementu Eure v regionu Normandie. V roce 2010 zde žilo 1 410 obyvatel.\n\n\"Počet obyvatel\" \n\n"}
{"id": "951683", "url": "https://cs.wikipedia.org/wiki?curid=951683", "title": "Bohunice (okres Ilava)", "text": "Bohunice (okres Ilava)\n\nBohunice jsou obec na Slovensku, v okrese Ilava v Trenčínském kraji. Obec se nachází na Středním Pováží, v podhoří Bílých Karpat. Žije zde  obyvatel.\n\nPrvní písemná zmínka o obci pochází z roku 1229. V obci je kaštel ze 17. století, v současnosti sídlo Muzea regionu Bílých Karpat.\nNázev obce byl dlouho nejednotný – od 18. století byla nazývána jako \"Bohunicz\" a nebo už jako \"Bohunice\". Název byl často zaměňován s Jaslovskými Bohunicemi a s Bohunicemi v okrese Levice. Samostatně byly rozlišené jako \"Bohunice pri Pruskom\" a \"Bohunice nad Váhom\" začátkem 20. století.\n\n"}
{"id": "951685", "url": "https://cs.wikipedia.org/wiki?curid=951685", "title": "Feliciano Rivilla", "text": "Feliciano Rivilla\n\nFeliciano Muñoz Rivilla (21. srpen 1936, Ávila - 6. listopadu 2017, Madrid) byl španělský fotbalista. Hrával na pozici obránce.\nSe španělskou fotbalovou reprezentací vyhrál mistrovství Evropy roku 1964. Na tomto turnaji se dostal i do all-stars týmu. Zúčastnil se světového šampionátu roku 1962 a 1966. Celkem za národní tým odehrál 26 utkání.\n\nS Atléticem Madrid vyhrál v sezóně 1961/62 Pohár vítězů pohárů. Jednou s ním získal titul španělského mistra (1965–66) a třikrát španělský pohár (1959–60, 1960–61, 1964–65).\n"}
{"id": "951687", "url": "https://cs.wikipedia.org/wiki?curid=951687", "title": "Ferran Olivella", "text": "Ferran Olivella\n\nFerran Olivella Pons (* 22. červen 1936, Barcelona) je bývalý španělský fotbalista. Hrával na pozici obránce.\nSe španělskou fotbalovou reprezentací vyhrál mistrovství Evropy roku 1964. Na tomto turnaji se dostal i do all-stars týmu. Zúčastnil se též světového šampionátu roku 1966. Celkem za národní tým odehrál 18 utkání.\n\nS FC Barcelona třikrát vyhrál Veletržní pohár, předchůdce Poháru UEFA a Evropské ligy (1955/58, 1958/60, 1965/66). Dvakrát s Barcelonou získal titul španělského mistra (1958–59, 1959–60) a čtyřikrát španělský pohár (1956–57, 1958–59, 1962–63, 1967–68).\n\n"}
{"id": "951688", "url": "https://cs.wikipedia.org/wiki?curid=951688", "title": "Atletika na Letních olympijských hrách 1964 – 100 metrů muži", "text": "Atletika na Letních olympijských hrách 1964 – 100 metrů muži\n\n"}
{"id": "951691", "url": "https://cs.wikipedia.org/wiki?curid=951691", "title": "Ignacio Zoco", "text": "Ignacio Zoco\n\nIgnacio Zoco Esparza (31. červenec 1939, Garde v Valle de Roncal – 28. září 2015 Madrid) byl španělský fotbalista. Hrával na pozici záložníka.\nSe španělskou fotbalovou reprezentací vyhrál mistrovství Evropy roku 1964. Na tomto turnaji se dostal i do all-stars týmu. Zúčastnil se též světového šampionátu roku 1966. Celkem za národní tým odehrál 25 utkání a vstřelil jeden gól.\n\nS Realem Madrid vyhrál v sezóně 1965/66 Pohár mistrů evropských zemí. Sedmkrát s Realem získal titul španělského mistra ( 1962–63, 1963–64, 1964–65, 1966–67, 1967–68, 1968–69, 1971–72) a dvakrát španělský pohár (1969–70, 1973-74).\n\n"}
{"id": "951692", "url": "https://cs.wikipedia.org/wiki?curid=951692", "title": "Václav Krondl", "text": "Václav Krondl\n\nVáclav Krondl (* 5. února 1953) je bývalý český fotbalový rozhodčí. Po skončení kariéry rozhodčího působí jako fotbalový delegát.\n\nV československé a české lize působil v letech 1989-1999. Řídil celkem 136 ligových utkání. Jako mezinárodní rozhodčí v letech 1993-1998 řídil 13 mezistátních utkání včetně 1 utkání ve finálové části Mistrovství Evropy ve fotbale 1996. V evropských pohárech řídil v Lize mistrů 10 utkání, v Poháru vítězů pohárů 7 utkání včetně finále v roce 1994 a v Poháru UEFA 7 utkání.\n\n\n"}
{"id": "951696", "url": "https://cs.wikipedia.org/wiki?curid=951696", "title": "Jesús María Pereda", "text": "Jesús María Pereda\n\nJesús María Pereda Ruiz de Temiño (15. červen 1938, Medina de Pomar – 27. září 2011, Barcelona) je bývalý španělský fotbalista. Hrával na pozici záložníka.\nSe španělskou fotbalovou reprezentací vyhrál mistrovství Evropy roku 1964. Na tomto turnaji se dostal i do all-stars týmu. Celkem za národní tým odehrál 13 utkání a vstřelil 6 gólů.\n\nS Realem Madrid vyhrál v sezóně 1957/58 Pohár mistrů evropských zemí, s FC Barcelona v sezóně 1965/66 Veletržní pohár, předchůdce Poháru UEFA a Evropské ligy. S Realem jednou získal titul španělského mistra (1957–58), s Barcelonou dvakrát španělský pohár (1962–63, 1967–68).\n\n"}
{"id": "951705", "url": "https://cs.wikipedia.org/wiki?curid=951705", "title": "Vjačeslav Ivanov (veslař)", "text": "Vjačeslav Ivanov (veslař)\n\nVjačeslav Nikolajevič Ivanov ( \"Вячеслав Николаевич Иванов\"; * 30. července 1938, Moskva, Sovětský svaz) je bývalý sovětský veslař. Na třech olympijských hrách po sobě získal ve skifu zlatou medaili. Zvítězil též na prvním mistrovství světa ve veslování, které se konalo v roce 1962 v Lucernu.\n\n"}
{"id": "951707", "url": "https://cs.wikipedia.org/wiki?curid=951707", "title": "Římskokatolická farnost Kosmonosy", "text": "Římskokatolická farnost Kosmonosy\n\nŘímskokatolická farnost Kosmonosy (lat. \"Kosmonossium\") je územní společenství římských katolíků v Kosmonosích a okolí. Organizačně spadá do mladoboleslavského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJedná se o tzv. \"starou farnost\", založenou neznámo kdy. Matriky jsou vedeny od roku 1652. Kapli sv. Barbory v Debři používá k bohoslužbám mladoboleslavská pravoslavná církevní obec.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Bakov nad Jizerou, jehož součástí je i farnost Kosmonosy, která je tak spravována \"excurrendo\".\n\nŘímskokatolická farnost Kosmonosy\n\n"}
{"id": "951709", "url": "https://cs.wikipedia.org/wiki?curid=951709", "title": "Pružina (okres Považská Bystrica)", "text": "Pružina (okres Považská Bystrica)\n\nPružina je obec na Slovensku, v okrese Považská Bystrica v Trenčínském kraji.\n\nŽije zde  obyvatel. V obci je kostel svaté Žofie.\n\n"}
{"id": "951711", "url": "https://cs.wikipedia.org/wiki?curid=951711", "title": "Zlatá bula ulmská", "text": "Zlatá bula ulmská\n\nZlatá bula ulmská byla listina vydána českému králi Přemyslu Otakaru I. císařem Fridrichem II. dne 26. července 1216.\n\nObecně se má za to, že zde šlo o prosazení dědičnosti českého království ve vládnoucím rodě Přemyslovců, ale to je mírně sporné. Již Zlatá bula sicilská se zmiňuje jak o „následovnících“, tak přímo o „dědicích“, a proto Přemysl Otakar I. neměl tedy zřejmě důvod toto „více rozviřovat“ dalšími zásahy. Ač se dnes často diskutuje o tom, že Zlatá bula sicilská zakotvovala volitelnost českých králů, tak v praxi se tato myšlenka nikdy neprosadila. Když se argumentovalo proti myšlence na volitelnost českých králů, dělo se tak opět (i) s odkazováním na Zlatou bulu sicilskou, navíc tendence k zavedení volitelnosti krále vyvolaly nakonec značný odpor. Snaha o prosazení volitelnosti krále pak vyvrcholila stavovským povstáním v letech 1618–1620. Tehdy se česká společnost rozdělila na loajalistickou část stojící za vládnoucí dynastií a část rebelantskou, která požadovala volitelného krále, státní samostatnost a potlačení práv měst. Jednání stavovských vzbouřenců bylo v rozporu ovšem i s dokumenty, které stály na počátku faktického mezinárodního uznání českého státu, mezi nimiž byla právě i Zlatá bula ulmská.\n\nVydání buly předcházel akt potvrzení, resp. deklarace syna Přemysla Otakara I. za českého krále Václava I. Důležité bylo, že tento akt (který je někdy vykládán jako volba, jindy je jeho charakter jakožto volby, popírán) podpořil i bratr Přemysla Otakara I. a strýc Václava I. markrabě moravský Vladislav Jindřich. Jak silně se proměnilo postavení Českého království na mocenské šachovnici Evropy dokazuje to, že následně byl k císaři vyslán toliko posel, a to arcijáhen bílinský Beneš. Jeho úkolem bylo Fridrichu II. Štaufskému vývoj v Čechách tlumočit. Arcijáhen Beneš ovšem vyzískal (nebo si vyžádal) stvrzující listinu potvrzující nastolený stav věcí. Ta vstoupila do dějin právě jako Zlatá bula ulmská (dle místa, kde byla vydána). V ní bylo uznáno, že v českém království se právo následnictví postupuje přímo ve vládnoucí dynastii (ve smyslu vládnoucí rodiny). Tedy dědictví trůnu bylo postupováno v rámci vládnoucí rodiny vládnoucího rodu. Jednak tím bylo definitivně kodifikováno právo volby tak, že je volena vládnoucí dynastie, není-li výslovně stanoveno jinak a ne tedy král jakožto osoba. Dále tím byl zrušen (do té doby alespoň teoreticky) platný stařešinský nástupnický řád (seniorát), a to tak, že již nemohlo platit nástupnické právo nejstaršího Přemyslovce, ale pouze nejstaršího příslušníka vládnoucí rodiny. To bylo dále upraveno roku 1231 ve Zlaté bule melfské. Předně však Zlatá bula ulmská vyřadila z nároků na český trůn vedlejší větve rodu Přemyslovců, jako byli např. Děpoltici. V roce 1228 vedla k upřednostnění Václava I. před Děpoltem III. při nástupu na český trůn.\n\n"}
{"id": "951712", "url": "https://cs.wikipedia.org/wiki?curid=951712", "title": "Mendělejev (kráter na Měsíci)", "text": "Mendělejev (kráter na Měsíci)\n\nMendělejev je rozlehlý impaktní kráter o průměru 313 kilometrů nacházející se na odvrácené straně Měsíce a proto není pozorovatelný přímo ze Země. Nazván byl podle ruského chemika Dmitrije Ivanoviče Mendělejeva.\n\nJižní částí kráteru Mendělejev prochází lunární rovník, na východním okraji se překrývá s kráterem Schuster a na jihozápadním okraji s kráterem Hartmann. V centrální oblasti se vyskytuje mnoho menších kráterů, které společně tvoří pentagon. Největším z nich je Mendělejev P. Zbylý povrch kráteru je oproti okolní krajině relativně hladký. Severo-severovýchodně lze nalézt Mare Moscoviense (Moskevské moře).\n\nV západní části hlavního kráteru se nachází řetězec kráterových jamek zvaný Catena Mendeleev. Začíná východně od malého kráteru Moissan a pokračuje severo-severovýchodním směrem až k západnímu okrajovému valu kráteru Richards (vše uvnitř Mendělejeva). Mezinárodní astronomická unie jej pojmenovala v roce 1976 podle hlavního kráteru.\n\nSatelitní krátery byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "951714", "url": "https://cs.wikipedia.org/wiki?curid=951714", "title": "Arnstorf", "text": "Arnstorf\n\nArnstorf je městys v německé spolkové zemi Bavorsko, v zemském okrese Rottal-Inn ve vládním obvodu Dolní Bavorsko.\n\nV roce 2013 zde žilo 6 729 obyvatel.\n"}
{"id": "951715", "url": "https://cs.wikipedia.org/wiki?curid=951715", "title": "Oresi Cup 2013", "text": "Oresi Cup 2013\n\nOresi Cup 2013 je 14. ročník letního fotbalového turnaje, který se koná v obci Tis v okrese Havlíčkův Brod. Vítězství z roku 2012 obhajoval celek FK Bohemians Praha.\n\n\n1. - FK Viktoria Žižkov\n\n2. - FK Loko Vltavín\n\n3. - FK Bohemians Praha\n\n4. - FK Varnsdorf\n\n"}
{"id": "951716", "url": "https://cs.wikipedia.org/wiki?curid=951716", "title": "Rugby league", "text": "Rugby league\n\nRugby league (také rugby league football, česky třináctkové ragby či \"třináctky\") je kontaktní sport hraný dvěma třináctičlennými týmy na travnatém hřišti. Jde o jeden ze dvou základních druhů ragby (druhým je rugby union). Vznikl v Anglii v roce 1895 oddělením několika klubů od tehdejší Rugby Football Union. Pravidla rugby league se postupně měnila, aby hra byla rychlejší a záživnější pro diváky. Často se udává, že jde o nejtvrdší a fyzicky nejnáročnější týmový sport.\n\nRugby league patří mezi nejpopulárnější sporty v Anglii, Austrálii, na Novém Zélandu, Francii, Tonze. V Papui-Nové Guineji jde o národní sport. Anglická Super League a australsko-novozélandská NRL jsou nejprestižnější soutěže v rugby league. Na mezinárodní scéně dominují převážně týmy z britských ostrovů, Austrálie, Nový Zéland a tichomořské ostrovní státy. Poslední mistrovství světa, pořádané v roce 2013, vyhrála reprezentace Austrálie.\n\nV roce 1895 došlo v Anglii k neshodám mezi ragbyovými týmy ze severu a jihu země. Celé to nakonec vyústilo v odtržení týmů ze severu a založení konkurenční asociace Northern Rugby Football Union. Hlavní důvod sporu spočíval v tom, že ragby byla hra vytvořená na prestižních školách a vylučovala profesionalismus, tedy hraní za úplatu. Vlivem popularizace mezi nižšími vrstvami rostl tlak, aby dělníci a především horníci ze severu země dostávali odškodnění za čas strávený hrou a případná zranění. Asociace Rugby Football Union (proto se patnáctkovému ragby říká rugby union) se snažila vzdorovat a v rámci zachování amatérismu dokonce odhlasovala, že se ragby nesmí hrát na hřištích, kde se vybírá vstupné. Kluby z chudšího severu se rozhodly odtrhnou a založit vlastní svaz Northern Rugby Football Union, později přejmenovaný na Rugby League (odtud název sportu). Nový svaz začal skoro okamžitě měnit pravidla a tím vytvořil nové, rychlejší a pro diváky záživnější ragby.\n\nRugby league si našlo cestu do České republiky díky bývalému mezinárodnímu hráči rugby union Milanu Mrtýnkovi, který na začátku 21. století založil Českou Asociaci Rugby League. V roce 2006 se Česká republika poprvé zúčastnila prvních mezinárodních zápasů proti Nizozemsku a Srbsku, které těsně prohrála.\n\n"}
{"id": "951722", "url": "https://cs.wikipedia.org/wiki?curid=951722", "title": "VTJ Písek", "text": "VTJ Písek\n\nVTJ Písek (celým názvem: Vojenská tělovýchovná jednota Písek) byl československý klub ledního hokeje, který sídlil ve městě Písek v Jihočeském kraji. Pod stejným názvem zde působil také fotbalový klub.\n\nDukla byla založena v roce 1953 a její kádr tvořili převážně místní fotbalisté. Dukla začala hrát okresní soutěž III. třídy, ve které hned zvítězila. V následném roce prošla suverénně okresním přeborem i kvalifikací o I. A třídu, ale díky různým machinacím nepostoupila. Následující sezónu, ale Dukla znovu vyhrála jak okresní přebor tak i kvalifikaci a definitivně postoupila do I. A třídy. I ta byla pro Duklu příliš malá a hned postoupila do krajského přeboru. Z té do 2. ligy postoupila až v sezóně 1965/66, kdy krajský přebor vyhrála o 4 body před béčkem českobudějovického Motoru.\n\nV sezoně 1978/79 se do Písku přesunulo béčko jihlavské Dukly, hrající do té doby v Liberci. Původní písecká VTJ se přesunula do Vyškova. Před sezonou 1987/88 se ASD Dukla Jihlava B přesunula do Tábora a písecký vojenský klub se vrátil k názvu VTJ Písek. Klub zanikl v roce 1990 po fúzi s TJ Jitex Písek do nově založené organizace VTJ Jitex Písek.\n\nSvé domácí zápasy odehrával na zimním stadionu Písek s kapacitou 4 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "951725", "url": "https://cs.wikipedia.org/wiki?curid=951725", "title": "Boris Šachlin", "text": "Boris Šachlin\n\nBoris Anfijanovič Šachlin ( \"Борис Анфиянович Шахлин\"; 27. ledna 1932, Išim, Sovětský svaz – 30. května 2008, Kyjev, Ukrajina) byl sovětský sportovní gymnasta. Na olympijských hrách v letech 1956–1964 získal celkem sedm zlatých medailí.\n\n"}
{"id": "951732", "url": "https://cs.wikipedia.org/wiki?curid=951732", "title": "DeLoach", "text": "DeLoach\n\nPříjmení DeLoach nosí více různých osob:\n\n"}
{"id": "951738", "url": "https://cs.wikipedia.org/wiki?curid=951738", "title": "Římskokatolická farnost – děkanství Dobrovice", "text": "Římskokatolická farnost – děkanství Dobrovice\n\nŘímskokatolická farnost – děkanství Dobrovice (lat. \"Dobravicium\") je územní společenství římských katolíků v Dobrovici a okolí. Organizačně spadá do mladoboleslavského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nDatum založení farnosti není známo. Matriky jsou vedeny od roku 1673. Od roku 1766 byla farnost povýšena na děkanství.\n\n\n\n\n\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Dobrovice. Jsou jimi farnosti:\n\nŘímskokatolická farnost-děkanství Dobrovice\n\n"}
{"id": "951740", "url": "https://cs.wikipedia.org/wiki?curid=951740", "title": "Kevelaer", "text": "Kevelaer\n\nKevelaer je německé město, které se nachází ve spolkové zemi Severní Porýní-Vestfálsko, na samé hranici s Nizozemím. Žije zde zhruba 27 tisíc obyvatel.\n\nKevelaer je známým poutním místem pro katolické věřící. Ročně sem přichází asi 800 tisíc poutníků, aby vzdali úctu Panně Marii. Město je tak nejnavštěvovanějším katolickým poutním místem v severozápadní Evropě.\n\nKervenheim |\nKevelaer |\nKleinkevelaer |\nTwisteden |\nWetten |\nWinnekendonk\n"}
{"id": "951747", "url": "https://cs.wikipedia.org/wiki?curid=951747", "title": "Jahnl", "text": "Jahnl\n\nPříjmení Jahnl, též Jahnel, nosí tyto osobnosti:\n\n"}
{"id": "951751", "url": "https://cs.wikipedia.org/wiki?curid=951751", "title": "Josef Zahradníček", "text": "Josef Zahradníček\n\nJosef Zahradníček (* 18. března 1957 Popůvky) je český politik, v letech 2013 až 2017 poslanec Poslanecké sněmovny PČR, od roku 2016 zastupitel Kraje Vysočina, v letech 1994 až 2014 starosta obce Studenec na Třebíčsku, v letech 1981 až 1990 předseda MNV Studenec, člen KSČM (dříve KSČ).\n\nDětství prožil se třemi sourozenci v Popůvkách na Třebíčsku. Vyučil se automechanikem a pracoval v JZD Hartvíkovice, později v JZD Studenec, kde také od roku 1978 žije. Středoškolské vzdělání si doplnil večerním studiem na SPŠS v Třebíči.\n\nPůsobil také jako člen Finančního výboru Kraje Vysočina. Do zrušení okresních úřadů zastupoval v Okresním shromáždění deset obcí. Několik let byl také předsedou Energoregionu 2020, který sdružuje 125 obcí v okolí Jaderné elektrárny Dukovany. Obec Studenec zastupuje také v Mikroregionu Náměšťsko a v Horácko-ekologickém mikroregionu. Dále se podílí na činnosti místních organizací hasičů, Sokolů a dalších.\n\nJosef Zahradníček je ženatý a má dvě děti (syna a dceru).\n\nV roce 1977 vstoupil do KSČ. O čtyři roky později byl zvolen poslancem Městského národního výboru ve Studenci. V letech 1984 až 1990 navíc vykonával funkci předsedy MNV Studenec. V roce 1990 přešel do KSČM, působil i jako člen Ústřední rozhodčí komise KSČM.\n\nV komunálních volbách v roce 1990 byl zvolen za KSČM do Zastupitelstva obce Studenec v okrese Třebíč. Zároveň se stal uvolněným místostarostou obce. Mandát zastupitele města pak obhájil v komunálních volbách v roce 1994, po nichž se stal i starostou obce Studenec. Mandát zastupitele (a posléze vždy i starosty) obhájil dále v komunálních volbách v roce 1998, v roce 2002, v roce 2006 a v roce 2010 (vždy za KSČM).\n\nDo vyšší politiky se pokoušel vstoupit, když kandidoval v krajských volbách v roce 2004 za KSČM do Zastupitelstva Kraje Vysočina, ale neuspěl. Podobně neúspěšně dopadl i v krajských volbách v roce 2008 a v krajských volbách v roce 2012. Krajským zastupitelem se tak stal až po volbách v roce 2016.\n\nDvakrát také kandidoval do Senátu PČR, a to v obvodu č. 53 – Třebíč. Nejprve ve volbách do Senátu v roce 2006, kdy sice postoupil do druhého kola, ale tam jej porazil Vítězslav Jonáš z ODS v poměru 47,10 % : 52,89 %. Po druhé ve volbách do Senátu v roce 2012, kdy opět sice postoupil do druhého kola, ale v něm jej opět protikandidát porazil, tentokrát František Bublan jako nestraník za ČSSD v poměru 41,89 % : 58,10 %.\n\nKandidoval také ve volbách do Poslanecké sněmovny PČR v roce 2010 za KSČM v Kraji Vysočina, ale neuspěl. O tři roky později ve volbách do Poslanecké sněmovny PČR v roce 2013 kandidoval ve stejném kraji na šestém místě kandidátky KSČM a byl zvolen poslancem. Získal totiž 2 338 preferenčních hlasů a skončil tak nakonec druhý (přeskočil i Helenu Vrzalovou, která byla původně druhá a vzhledem k zisku dvou mandátů pro KSČM v Kraji Vysočina se do Sněmovny nedostala).\n\nV komunálních volbách v roce 2014 obhájil post zastupitele obce Studenec na Třebíčsku, když vedl tamní kandidátku KSČM. Vzhledem k tomu, že KSČM skončila na druhém místě a vzhledem k souběžné funkci poslance, již nebyl znovu zvolen starostou a v této funkci po téměř 30 letech (včetně období MNV) skončil. Působí však jako místostarosta obce.\n\nVe volbách do Poslanecké sněmovny PČR v roce 2017 obhajoval svůj poslanecký mandát za KSČM v Kraji Vysočina, ale neuspěl.\n"}
{"id": "951752", "url": "https://cs.wikipedia.org/wiki?curid=951752", "title": "David Švagrovský", "text": "David Švagrovský\n\nDavid Švagrovský (* 21. prosince 1984 v Praze) je bývalý český hokejový útočník, od roku 2013 působící v HC Stadion Litoměřice. Mimo Česko působil na klubové úrovni v USA.\n\nJe odchovancem HC Slavia Praha, kde prošel všemi mládežnickými kategoriemi. Od sezony 2001/02 působil v zahraničí, konkrétně v USA, kde prošel postupně kluby Seattle Thunderbirds, Lowell Lock Monsters, San Diego Gulls, Albany River Rats a Arizona Sundogs. Návrat do Česka se uskutečnil v létě 2007, kdy se uspal HC Sparta Praha. V ročníku 2007/08 nastupoval také za HC Benátky nad Jizerou, v následujícím hrál za HC Kometa Brno a HC Berounští Medvědi, kde strávil i následující ročník. Poté se vrátil do Slavie, ale opět působil v Berouně, kde v sezoně 2011/12 hostoval. V létě 2012 přestoupil do Královští lvi Hradec Králové, nastoupil také k několika zápasům formou střidavých startů za HC ČSOB Pojišťovna Pardubice. Za Hradec hrál také extraligu. V dubnu 2014 uzavřel s mužstvem nový dvouletý kontrakt. Od ročníku 2013/14 nastupoval formou hostování respektive střídavých startů také za HC Stadion Litoměřice. Před sezonou 2016/17 do Litoměřic natrvalo přestoupil.\n\n\n\n"}
{"id": "951753", "url": "https://cs.wikipedia.org/wiki?curid=951753", "title": "Projekt 206M", "text": "Projekt 206M\n\nProjekt 206M (v kódu NATO třída Turya) byla třída křídlatých torpédových člunů sovětského námořnictva z doby studené války. Celkem bylo postaveno cca 40 torpédových člunů této třídy. Část jich byla prodána námořnictvům sovětských spojenců, například Kubě.\n\nCelkem bylo v letech 1974–1979 postaveno asi 40 člunů této třídy.\n\nTrup a pohonný systém byly převzaty z třídy \"Osa II\", trup však dostal pomocná křídla. Plavidla byla vybavena sonarem. Výzbroj tvořil jeden 57mm dvojkanón ve věži na zádi, jeden 30mm dvoukanón AK-230 ve věži na přídi a čtyři 533mm jednohlavňové torpédomety. Pohonný systém tvořily tři diesely roztáčející trojici lodních šroubů. Nejvyšší rychlost dosahovala 40 uzlů.\n"}
{"id": "951757", "url": "https://cs.wikipedia.org/wiki?curid=951757", "title": "Kaljazin", "text": "Kaljazin\n\nKaljazin ( ) je město v Tverské oblasti v Rusku. Je administrativním centrem Kaljazinského rajónu. Leží na břehu Ugličské přehrady na řece Volze. V roce 2013 zde žilo 13 630 obyvatel.\n\nPrvní osídlení u ústí Žabni je známo z 12. století jako \"Nikola na Žabně\". V roce 1134 zde Jurij Dolgorukij nechal zřídit pevnost známou pod jménem \"Skňatin\". V té době tu na už výspě mezi Volhou a Žabní stál \"Nikolský klášter\", o němž je zaznamenáno, že byl roku 1238 rozbořen mongolskými nájezdníky a to se po jeho obnově po sto letech zopakovalo. V 15. století věnoval bojar \"Koljaga\" svou veškerou půdu místnímu klášteru, kterému se na jeho počest začalo říkat \"Koljazin\". Klášter navíc získal koncem onoho století od tverského velkoknížete rozsáhlé svobody, které využil k výstavbě, jež se později stala centrem města Kaljazinu. Roku 1609 se stal klášter sídlem \"Michaila Vasiljeviče Skopina-Šujského\", který odtud vedl protipolský odboj, a za to o rok později polská vojska klášter vyplenila.\n\nKaljazin získal poprvé městská práva v 18. století a v té době vznikl i první regulační plán, ale pak o práva přišel a natrvalo mu patří od roku 1803. Koncem 19. století proběhla ve městě rozsáhlá výstavba: byla postavena nábřeží, byl založen městský park. Po bolševické revoluci byl ve městě zřízen místní sovět v lednu 1918, ale již v květnu toho roku zde vypuklo protibolševické povstání. Při jeho potlačení prováděly přivolané Rudé gardy a čekisté masové popravy a následně proběhla hromadná zatýkání a tím byli ve městě zlikvidováni téměř všichni mniši. Další rána na město udeřila roku 1930, kdy v důsledku výstavby Ugličské přehrady byla zatopena nejstarší část města, 60 % tehdejší zástavby. Klášter byl zdemolován až na zvonici, která dnes stojí na ostrově.\n\n"}
{"id": "951762", "url": "https://cs.wikipedia.org/wiki?curid=951762", "title": "Herreninsel", "text": "Herreninsel\n\nHerreninsel (dříve také Herrenwörth) o rozloze 238 ha je největším ze tří hlavních ostrovů Chiemského jezera v Bavorsku. Spolu s ostrovy Fraueninsel a Krautinsel tvoří obec Chiemsee. Na ostrově žije asi jen 30 stálých obyvatel.\n\nOstrov je známý zámkem Herrenchiemsee, který je věrnou kopií Versaillského zámku a který nechal postavit král Ludvík II. Bavorský. Kromě něj se zde také nalézá bývalý augustiniánský klášter.\n"}
{"id": "951764", "url": "https://cs.wikipedia.org/wiki?curid=951764", "title": "Jan Kmoch", "text": "Jan Kmoch\n\nJan Kmoch (* 19. září 1951 Praha) je český fotbalový trenér. Aktuálně (od 07/2018) v trenérském týmu FK Viktoria Žižkov. \n\nJan Kmoch (ženatý, syn) je držitelem profesionální trenérské licence, absolventem FTVS na Karlově univerzitě v Praze, kde též působí jako lektor. Je managerem turnaje o pohár Doktora Jíry a členem České unie trenérů. Hovoří plynně anglicky a pasivně rusky. \n\nJediný z trenérů, který v AC Sparta Praha získal tituly s dorostem, juniorkou i áčkem. \n\n\n\n\n"}
{"id": "951765", "url": "https://cs.wikipedia.org/wiki?curid=951765", "title": "Trýzel škardolistý", "text": "Trýzel škardolistý\n\nTrýzel škardolistý (\"Erysimum crepidifolium\") je světle žlutě kvetoucí planě rostoucí rostlina dorůstající do 60 cm. Jeho výskyt v České republice představuje podstatnou část areálu ve kterém tento druh roste.\n\nVyskytuje se jen ostrůvkovitě a to v poměrně malé oblasti která zahrnuje střední a jižní Německo, Českou republiku a malou izolovanou oblast na pomezí mezi středním Slovenskem a severním Maďarskem. V ČR roste ve středních a severozápadních Čechách a to nejčastěji v Českém středohoří, Českém krasu, Doupovských horách a Dolním Povltaví; na Moravě se téměř nevyskytuje.\n\nVyrůstá na suchých osluněných skalách, na travnatých kamenitých stráních a v sutích, po okrajích listnatých lesů nebo druhotně v místech narušených lidskou činnosti. Preferuje podloží z vápence, diabasu nebo břidlice. Těžiště výskytu se nachází v kolinním stupni, jen vzácněji se objevuje ve vyšších polohách.\n\nDvouletá nebo krátce vytrvalá rostlina s jednoduchou nebo rozvětvenou tuhou lodyhou 15 až 60 cm vysokou která vyrůstá z asi 0,5 cm hrubého dřevnatějícícho kořene světle hnědé barvy z něhož odbočují takřka vodorovně boční kořínky. Oblá a jemně rýhovaná lodyha bývá asi do dvou třetin od spodu nafialovělá a výše modravě zelená, vespod je porostlá odstávajícími chlupy jejichž výskyt směrem vzhůru řídne. Listy v přízemní růžici i spodní lodyžní bývají dlouhé 5 až 8 cm, mají hustě chlupaté řapíky 0,5 až 4 cm dlouhé, jejich listové čepele jsou úzce obkopinaté neb čárkovité a po obvodě řídce výrazně zubaté (zuby do 2 mm dlouhé). Kratší horní lodyžní listy jsou přisedlé, úzce čárkovitého tvaru a po obvodě celokrajné. Všechny listy jsou porostlé vidlicovitými nebo trojramennými chlupy. Přízemní listy bývají v době kvetení již odumřelé. Na lodyze někdy vespod zůstávají uschlé loňské listy.\n\nŽlutozelené až světle žluté, čtyřčetné oboupohlavné květy s podlouhlými chlupatými listeny vyrůstají na stopkách až 3 mm dlouhých a vytvářejí hroznovité květenství s chlupatým vřetenem. V květu jsou čtyři úzce elipsovité kališní lístky až 7 mm dlouhé s úzkým blanitým lemem a čtyři žlutozelené až světle žluté korunní lístky asi 11 mm dlouhé; oboje lístky jsou zvenčí chlupaté. Šest nitek 5 až 7 mm nese bílé prašníky, chlupatý semeník je svrchní. Kvete obvykle od dubna do června, květy opyluje hmyz.\n\nPlody jsou k vřetenu přitisknuté nebo mírně odstávající 4hranné, chlupaté, něco málo prohnuté dvoupouzdré šešule dlouhé až 7 cm. Vyrůstají na tlustých stopkách asi 0,5 cm dlouhých a nedosahují vrcholu květenství. Obsahují úzce podlouhlá semena (1 × 0,3 mm) která jsou čokoládově hnědá a jemně rýhovaná.\n\nZvláštnosti této rostliny je velký obsah toxických srdečních glykosidů které po skrmení domácí drůbeží (husy, kuřata) nebo králíky mají na ně až smrtící účinky. Nejvíce glykosidů obsahují semena.\n\nI když na vhodných lokalitách trýzel škardolistý roste často masově a poměrně dobře se semeny rozmnožuje, je v \"Červeném seznam cévnatých rostlin České republiky: třetí vydání\" řazen mezi ohrožené druhy (C3). Zákonem (Vyhláškou MŽP ČR č. 395/1992 Sb.) však v Česku na rozdíl od Slovenska chráněn není.\n\n\n \n"}
{"id": "951767", "url": "https://cs.wikipedia.org/wiki?curid=951767", "title": "Jankovský", "text": "Jankovský\n\nPříjmení Jankovský nosí více různých osobností:\n"}
{"id": "951769", "url": "https://cs.wikipedia.org/wiki?curid=951769", "title": "Gasny", "text": "Gasny\n\nGasny je francouzská obec. Leží na řece Epte v departementu Eure v regionu Normandie. V roce 2010 zde žilo 3 004 obyvatel.\n\nMezi Gasny a Fourges na severovýchodě se nacházelo Toisy, starověké galo-římské město.\n\nV centru obce se nachází farní kostel svatého Martina z roku 1480, s pozůstatky ze 13. století. Rozšířen byl v 15. a 16. století, loď byla v roce 1898 přestavěna architektem Henrim Jacquelinem. Kostel z vápence je doplněn čtvercovou věžičkou, která je zakončena polygonální špičkou.\n\nNa jižním okraji města leží benediktýnské převorství svatého Nicaise z 12. století.\n\n\"Počet obyvatel\" \n\n"}
{"id": "951770", "url": "https://cs.wikipedia.org/wiki?curid=951770", "title": "Reaper - Tale of a Pale Swordsman", "text": "Reaper - Tale of a Pale Swordsman\n\nReaper: Tale of a Pale Swordsman je a videohra vytvořená českým studiem Hexage. Žánrově se jedná o akční RPG. Hra vyšla 9. září 2013 pro Android, IOS, Windows, Windows Phone, OS X a BlackBerry.\n\nHráč ovládá černého šermíře a cestuje, na mapě, od vesnice k vesnici. V každé z vesnic lze přijmout quest. Když je quest přijat, tak se hra přepne do bojového módu, který je hratelný jako bojová plošinovka. Hráč zde může získat zkušenosti a zvýšit svůj level. Hra se přepne do bojového módu i v případě, kdy je hráč, během přesunu po mapě, přepaden. Hra také nabízí svobodu rozhodování, kdy se hráč během rozhovorů může rozhodnout jak odpovědět.\n\nBledý šermíř se probudil ze svého spánku. Ocitá se v tajemné a magické divočině. Vydává se na cestu, aby pomohl místním lidem, které ohrožují bestie snažící se převzít divočinu.\n\nHra od recenzentů obdržela kladná hodnocení. Kritici chválili hlavně grafiku, bojové části a zvukovou část hry. Chválu si hra získala i příběhem, i když recenze na \"Mobilenet.cz\" jej označila za \"nezajímavý\". Server Gamewoof označil příběh za nedostačující, ale přesto vtipný. Hra byla kritizována za ovládání na některých zařízeních. Hra byla chválena i za svoji cenu.\n\n"}
{"id": "951771", "url": "https://cs.wikipedia.org/wiki?curid=951771", "title": "Římskokatolická farnost Luštěnice", "text": "Římskokatolická farnost Luštěnice\n\nŘímskokatolická farnost Luštěnice (lat. \"Luschtienicium\") je územní společenství římských katolíků v Luštěnicích a okolí. Organizačně spadá do mladoboleslavského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJedná se o tzv. \"starou farnost\", jejíž datum založení není známo. Matriky jsou vedeny od roku 1698. Kanonicky byla farnost nově zřízena roku 1750.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Dobrovice, jehož součástí je i farnost Luštěnice, která je tak spravována \"excurrendo\".\n\nŘímskokatolická farnost Luštěnice\n\n"}
{"id": "951773", "url": "https://cs.wikipedia.org/wiki?curid=951773", "title": "Římskokatolická farnost Moravec", "text": "Římskokatolická farnost Moravec\n\nŘímskokatolická farnost Moravec je územním společenstvím římských katolíků v rámci děkanátu Žďár nad Sázavou brněnské diecéze s farním kostelem Nalezení svatého Kříže.\nFarní kostel je součástí zámku. Původně zde byla zámecká kaple z roku 1628, kde byly občas slouženy bohoslužby duchovními ze Strážku, kam byl Moravec přifařen. Samostatná duchovní správa byla zřízena až v roce 1784. Protože zámecká kaple farníkům nepostačovala, byla k ní roku 1794 přistavěna loď s kůrem a zřízen také boční oltář. Společně se zámkem kostel roku 1825 vyhořel, byl však hned opraven; byly pořízeny dva nové zvony. V roce 1852 byl kostel zcela obnoven a ozdoben. Další oprava kostela proběhla v letech 1882–1889. V roce 1900 byla přistavěna věž, v níž jsou umístěny celkem 3 zvony. Od roku 1976 nástupem duchovního správce Mons. Josefa Valeriána prošel celý kostel, uvnitř i zvenku, kompletní rekonstrukcí a výsledkem je dnešní podoba kostela.\n\nOd května 1976 do května 2015 byl farářem Mons. Josef Valerián.Od 1. června 2015 byl excurrendo administrátorem R. D. Mgr. Vít Fatěna. S platností od srpna 2018 byl ve farnosti ustanoven farářem R. D. Mgr. Michael Macek.\n\nDnem vzájemných modliteb farností za bohoslovce a bohoslovců za farnosti brněnské diecéze je 31. květen. Adorační den připadá na 25. květen. Farnost je zapojená do projektu Noc kostelů.\n\nVe farnosti se pořádá tříkrálová sbírka. V roce 2016 se při sbírce vybralo v Moravci 22 973 korun. O rok později dosáhl výtěžek sbírky v Moravci 23 613 korun. \n"}
{"id": "951774", "url": "https://cs.wikipedia.org/wiki?curid=951774", "title": "Dušan Lajović", "text": "Dušan Lajović\n\nDušan Lajović (: ; narozený 30. června 1990 Bělehrad) je srbský profesionální tenista. Ve své dosavadní kariéře na okruhu ATP World Tour vyhrál jeden deblový turnaj. Na challengerech ATP a okruhu Futures získal dvanáct titulů ve dvouhře a čtyři ve čtyřhře. \n\nNa žebříčku ATP byl ve dvouhře nejvýše klasifikován v dubnu 2019 na 23. místě a ve čtyřhře pak v červnu 2015 na 104. místě. Trénuje ho José Perlas, Dříve tuto roli plnil Jan Velthuis.\n\nNa nejvyšší grandslamové si zahrál osmifinále na French Open 2014.\n\nV srbském daviscupovém týmu debutoval v roce 2012 utkáním 1. kola Světové skupiny v Niši proti Švédsku, v němž za rozhodnutého stavu ve prospěch Srbů vyhrál poslední singl proti Filipu Prpicovi. Ve finále Davis Cupu 2013 poprvé plnil roli týmové dvojky, ale oba singly proti Berdychovi i Štěpánkovi prohrál. Titul tak připadl České republice v poměru 3:2 na zápasy. Do roku 2019 v soutěži nastoupil k jedenácti mezistátním utkáním s bilancí 9–7 ve dvouhře a 0–0 ve čtyřhře.\n\nS tenisem začal v sedmi letech. V minulosti také trénoval v Barceloně při Katalánské tenisové federaci. Na juniorském kombinovaném žebříčku ITF byl nejvýše postaven v lednu 2008 na 132. místě.\n\nK sezóně 2014 se pohyboval především na nižších tenisových okruzích – challengerech ATP a okruhu Futures, na němž si první titul připsal v srpnu 2009. Ve finále v srbském Somboru tehdy porazil krajana Aleksandara Sloviće. Premiérový triumf na challengeru přišel o čtyři roky později, když v srpnu 2012 dokázal vyhrát uzbecký turnaj v Samarkandu. V boji o titul přehrál Uzbeka Farrukha Dustova. Druhý pak přidal v červnu 2013 v italské Caltanissettě, kde ve finálovém duelu zdolal nizozemského hráče Robina Haaseho. Třetí trofej si odvezl v listopadu 2013 ze Soulu, když do boje o titul nenastoupil Němec Julian Reister.\n\nV rámci ATP World Tour se v sezóně 2011 z kvalifikace probojoval do hlavní soutěže moskevského Kremlin Cupu, kde v úvodním kole po třísetovém průběhu nestačil na americkou turnajovou pětku Alexe Bogomolova. Čtvrtfinále si jako kvalifikant zahrál na St. Petersburg Open. Po výhrách nad Francouzem Jérémym Chardym a Izraelcem Dudi Selou skončil opět na raketě Bogomolova, když dokázal získat pouze tři gamy. V roce 2012 navázal spolupráci s trenérem Borisem Bošnjakovićem a odehrál první utkání v Davisově poháru. V sezóně 2013 si hlavní soutěže turnajů ATP zahrál na chilském VTR Open, argentinském Copa Claro, acapulském Abierto Mexicano Telcel a ATP Vegeta Croatia Open Umag. Ve všech případech nepřešel první kolo.\n\n"}
{"id": "951776", "url": "https://cs.wikipedia.org/wiki?curid=951776", "title": "Římskokatolická farnost Strážek", "text": "Římskokatolická farnost Strážek\n\nŘímskokatolická farnost Strážek je územním společenstvím římských katolíků v rámci děkanátu Žďár nad Sázavou brněnské diecéze s farním kostelem svatého Šimona a Judy.\nPodle neprokázané pověsti pochází Strážek již z doby velkomoravské. První písemný záznam o obci je však až z roku 1338, roku 1375 se uvádí jako městečko. Farní kostel byl vystavěn roku 1616.\n\nAdministrátorem excurrendo byl od 1. srpna 2012 R. D. Vít Fatěna. S platností od srpna 2018 byl ve farnosti ustanoven administrátorem excurrendo R. D. Mgr. Michael Macek.\n\nDnem vzájemných modliteb farností za bohoslovce a bohoslovců za farnosti brněnské diecéze je 14. leden. Adorační den připadá na 3. června.\n\nVe farnosti se pravidelně koná tříkrálová sbírka. V roce 2016 se při sbírce vybralo ve Strážku 12 603 korun. \n\n"}
{"id": "951779", "url": "https://cs.wikipedia.org/wiki?curid=951779", "title": "Kostel svatého Jakuba Staršího (Bílá Třemešná)", "text": "Kostel svatého Jakuba Staršího (Bílá Třemešná)\n\nKostel svatého Jakuba v Bílé Třemešné je původně gotická stavba stavba, poprvé se připomíná roku 1384. Po husitských válkách zpustl, v letech 1680–1682 byl barokně přestavěn. Je chráněn jako kulturní památka České republiky.\n\nJde o jednolodní kostel s půlkruhovým uzavřeným presbytářem, se sakristií na severní straně a s věží v západním průčelí. Presbytář a sakristie jsou sklenuty valeně s výsečemi, loď plochostropá s dřevěnou kruchtou na dvou sloupech. Na západní straně půlkruhový portál, nad ním kamenná deska se znakem Sádovských ze Sloupna a s letopočtem 1691.\n\nOltář svatého Jana Nepomuckého je rokokový z 2. poloviny 18. století. Kazatelna pochází z konce 17. století, kamenná křtitelnice z 1. poloviny 18. století s reliéfními hlavičkami andílků a s kartuší (s nečitelným nápisem). Ostatní zařízení v lodi kostela je novodobé. V sakristii Madona z 18. století. Zvenku na jižní straně lodi je umístěn kamenný figurální náhrobník z roku 1578.\n\nV kostele se konají bohoslužby každou neděli v 9:30.\n\n"}
{"id": "951780", "url": "https://cs.wikipedia.org/wiki?curid=951780", "title": "Kašin", "text": "Kašin\n\nKašin ( ) je město v Tverské oblasti v Rusku. Je administrativním centrem Kašinského rajónu. V roce 2013 zde žilo 15 419 obyvatel. Leží na březích řeky Kašinky, levém přítoku Volhy.\n\nPrvní zmínka o městě se datuje k roku 1238 a v roce 1319 se stalo sídlem údělného knížectví. V průběhu 14. století se Kašin stal předmětem sporů mezi Tverským a Moskevským velkoknížectvím. Spor ustal roku 1400, odkdy město spadalo znovu pod Tver, nicméně již roku 1485 se spolu s ní stalo součástí vznikající Moskevské Rusi, ovšem zůstalo údělným knížectvím až do poloviny 16. století. Před nástupem Romanovců bylo město popleněno polským vojskem.\n\nBěhem 19. století se v městě rozvinulo plátenictví, ale na jeho konci zde byly pouze dvě malé továrny. Železnice sem byla přivedena v roce 1898. Po bolševické revoluci byl ve městě zřízen místní sovět v lednu 1918.\n"}
{"id": "951782", "url": "https://cs.wikipedia.org/wiki?curid=951782", "title": "Norovce", "text": "Norovce\n\nNorovce jsou obec na Slovensku, v okrese Topoľčany v Nitranském kraji. V roce 2011 zde žilo 324 obyvatel.\n\nObec leží ve střední části Nitranské pahorkatiny, mezi pohořími Tribeč a Povážský Inovec. Obcí protéká Solčianský potok, který je pravostranným přítokem řeky Bebravy. Území obce je členité tvořené třetihorními usazeninami, nadmořská výška se pohybuje v rozmezí 199 až 271 m n. m., střed obce se nachází ve výšce 260 m. Území je většinou odlesněné s hnědozemí a výskytem minerálních pramenů.\n\nPrvní písemná zmínka o obci pochází z roku 1113, kde je uváděna jako Honor. Obec postupně náležela do vlastnictví zoborského kláštera, nitranskému biskupství, v 17. století panství Krušovců, v 18. století rodu Újfalussiů a od roku 1761 Prileskovců. Obcí v minulosti vedla důležitá poštovní silnice Magna via.\n\nV roce 1715 byly v obci čtyři usedlosti, které podle portálového soupisu obývaly tři rodiny. V roce 1787 v obci bylo 33 domů, ve kterých žilo 237 obyvatel, v roce 1828 v 28 domech žilo 202 obyvatel. V roce 1910 počet obyvatel stoupl na 622 a v roce 1933 na 459 obyvatel.\n\nV letech 1976 až 1990 byla k obci připojena sousední obec Solčianky.\n\n\nObec původně patřila pod římskokatolickou farnost Šišov. Od roku 1948 byla samostatnou farností, v současné době opět náleží pod farnost Šišov, děkanátu Topoľčany, nitranské diecéze.\n"}
{"id": "951784", "url": "https://cs.wikipedia.org/wiki?curid=951784", "title": "Sandner", "text": "Sandner\n\nPříjmení Sandner nosí tyto osobnosti:\n\n"}
{"id": "951787", "url": "https://cs.wikipedia.org/wiki?curid=951787", "title": "Ticháček", "text": "Ticháček\n\nPříjmení Ticháček (Ticháčková) nese:\n\n"}
{"id": "951792", "url": "https://cs.wikipedia.org/wiki?curid=951792", "title": "Alena Nohavová", "text": "Alena Nohavová\n\nAlena Nohavová (* 7. dubna 1960 České Budějovice) je česká politička a učitelka, v letech 2013 až 2017 poslankyně Poslanecké sněmovny PČR, v letech 2008 až 2016 zastupitelka Jihočeského kraje (v roce 2013 navíc radní kraje), členka KSČM.\n\nOd dětství se věnovala sportovní gymnastice. Po absolvování gymnázia v Praze vystudovala Střední pedagogickou školu v Soběslavi. Od roku 1981 pracovala jako učitelka ve 3. mateřské škole v Třeboni. Od roku 1992 navíc soukromě podniká v oblasti ubytovacích služeb.\n\nOd roku 2009 působí jako členka dozorčí rady Nemocnice Dačice, a.s.\n\nOd roku 2013 do roku 2017 byla poslankyní Poslanecké sněmovny PČR.\n\nAlena Nohavová je vdova a má dvě děti.\n\nJe členkou KSČM, od roku 2012 předsedkyní Okresního výboru KSČM Jindřichův Hradec a od roku 2013 členka Komise žen Ústředního výboru KSČM.\n\nDo politiky se pokoušela vstoupit, když v komunálních volbách v roce 2002 kandidovala za KSČM do Zastupitelstva města Třeboně, ale neuspěla. Mandát zastupitelky města pak nezískala ani v komunálních volbách v roce 2006, ani v komunálních volbách v roce 2010. Stejně tak neuspěla i v roce 2014.\n\nDo vyšší politiky se pokoušela vstoupit, když kandidovala v krajských volbách v roce 2004 za KSČM do Zastupitelstva Jihočeského kraje, ale neuspěla. Podařilo se jí to až v krajských volbách v roce 2008, kdy se stala krajskou zastupitelkou. Mandát úspěšně obhájila v krajských volbách v roce 2012. V prosinci 2012 byla následně zvolena členkou Výboru pro výchovu, vzdělávání a zaměstnanost (tuto funkci zastávala do května 2013). V březnu 2013 se pak stala neuvolněnou radní Jihočeského kraje, na funkci však po zvolení poslankyní v listopadu 2013 rezignovala. Ve volbách v roce 2016 obhajovala za KSČM mandát zastupitelky Jihočeského kraje, ale neuspěla.\n\nZúčastnila se rovněž voleb do Senátu PČR v roce 2012, když kandidovala za KSČM v obvodu č. 14 - České Budějovice. Se ziskem 15,15 % hlasů ale skončila na čtvrtém místě a nepostoupila tak ani do druhého kola.\n\nKandidovala také za KSČM v Jihočeském kraji ve volbách do Poslanecké sněmovny PČR v roce 2006 a ve volbách do Poslanecké sněmovny PČR v roce 2010, ale ani jednou neuspěla. Teprve až když ve volbách do Poslanecké sněmovny PČR v roce 2013 kandidovala v Jihočeském kraji na třetím místě kandidátky KSČM, byla zvolena poslankyní. Získala totiž 2 984 preferenčních hlasů a skončila tak nakonec druhá (přeskočila i Petra Braného, který byl původně druhý a vzhledem k zisku dvou mandátů pro KSČM v Jihočeském kraji se do Sněmovny nedostal).\n\nVe volbách do Poslanecké sněmovny PČR v roce 2017 obhajovala svůj poslanecký mandát za KSČM v Jihočeském kraji, ale z důvodu propadu KSČM v těchto volbách, neuspěla. Jihočeským komunistům zůstal pouze jeden mandát a ten obdržel stávající předseda KSČM Vojtěch Filip. \n"}
{"id": "951793", "url": "https://cs.wikipedia.org/wiki?curid=951793", "title": "Pruský kámen", "text": "Pruský kámen\n\nPruský kámen (351 m n. m.) je vrch v okrese Česká Lípa Libereckého kraje, ležící asi 1,5 km západně od obce Jestřebí, na příslušném katastrálním území.\n\nCelkový hřbet s Pruským kamenem se na mapách nazývá \"Dlouhý hřeben\", rokle jižně pod hřbetem zase \"Dlouhý důl\".\n\nVrch náleží do celku Ralská pahorkatina, podcelku Dokeská pahorkatina, okrsku Polomené hory, podokrsku Dubská pahorkatina a Švábské části.\nNejbližší dojezd automobilem je do Újezdu, Jestřebí, Borku, resp. k silnici Jestřebí – Zahrádky. Jižně od vrcholu, Dlouhým dolem, prochází červená turistická značka (Jestřebí – Borek). Východně od vrcholu je odbočka této značky na skalní vyhlídku na hrad Jestřebí a Provodínské kameny.\n"}
{"id": "951807", "url": "https://cs.wikipedia.org/wiki?curid=951807", "title": "Vstupní průvod", "text": "Vstupní průvod\n\nVstupní průvod je liturgický průvod, jímž začíná mše (případně jiná křesťanská bohoslužba), konkrétně její úvodní obřady. Má připomínat příchod Ježíše Krista do Jeruzaléma.\n\nZatímco se zpívá vstupní zpěv (popřípadě recituje vstupní antifona), přicházejí duchovní s ostatními přisluhujícími ze sakristie nebo jiného vhodného místa do presbytáře v tomto pořadí:\n\n"}
{"id": "951813", "url": "https://cs.wikipedia.org/wiki?curid=951813", "title": "Zmije nosorohá", "text": "Zmije nosorohá\n\nZmije nosorohá (\"Bitis nasicornis\") nebo také zmije pobřežní je had z čeledi zmijovití. Žije v západní a střední Africe. Obývá deštné lesy a lesní porosty podél řek, obvykle se pohybuje v nadmořské výšce do 2500 metrů. Jedná se o velkou a mohutnou zmiji, která v dospělosti měří okolo 60 až 90 cm, výjimečně možná až 150 cm. Potravu loví ze zálohy a živí se savci, velkými žábami a rybami. Zbarvení je krycí, podobně jako u příbuzné zmije gabunské (\"Bitis gabonica\"), zahrnuje pravidelný koberec z šedé, modré, purpurové, oranžové a sametově černé, s velkou černou kresbou ve tvaru šípu na dlouhé hlavě. Rohům podobné výrůstky na nose daly této zmiji druhové vědecké jméno – \"nosorohá\". Přestože je pozemní, dokáže šplhat po nízkých keřích a umí i dobře plavat. Samice rodí živá mláďata, kterých bývá 6 až 35 a jsou 18 až 25 cm dlouhá. Zmije nosorohá disponuje poměrně silným jedem, z velké části hemotoxickým, který rozkládá tkáň a způsobuje masivní krvácení. Laboratorní testy na myších ukázaly, že v případě nitrožilně podaného jedu se smrtná dávka LD50 pohybuje okolo 1,1 mg/kg, přičemž had může mít v zásobě i více než 350 mg jedu.\n\n"}
{"id": "951814", "url": "https://cs.wikipedia.org/wiki?curid=951814", "title": "Dušan Krchňák", "text": "Dušan Krchňák\n\nDušan Krchňák (* 14. října 1947) je bývalý československý fotbalový rozhodčí. Po skončení kariéry rozhodčího působí jako funkcionář fotbalového svazu. \n\nV československé lize působil v letech 1976-1992. Řídil celkem 198 ligových utkání. Jako mezinárodní rozhodčí v letech 1978-1991 řídil 12 mezistátních utkání. V evropských pohárech řídil v Lize mistrů 6 utkání, v Poháru vítězů pohárů 7 utkání a v Poháru UEFA 20 utkání včetně prvního utkání finále ročníku 1987/88.\n\n\n"}
{"id": "951817", "url": "https://cs.wikipedia.org/wiki?curid=951817", "title": "Jevhen Rudakov", "text": "Jevhen Rudakov\n\nJevhen Vasyljovyč Rudakov, ukrajinsky Євген Васильович Рудаков, v časech své hráčské kariéry v Československu známý pod poruštěnou verzí svého jména Jevgenij Rudakov (2. ledna 1942, Moskva – 21. prosince 2011, Kyjev) byl ukrajinský fotbalista, brankář, který reprezentoval někdejší Sovětský svaz.\nSe sovětskou fotbalovou reprezentací získal stříbrnou medaili na mistrovství Evropy roku 1972. Na tomto turnaji se dostal i do all-stars týmu. Zúčastnil se i Eura 1968, kde Sověti skončili čtvrtí, na závěrečném turnaji však nenastoupil. Vybojoval též bronz na olympijských hrách v Mnichově roku 1972. Celkem za národní tým odehrál 48 utkání.\n\nS Dynamem Kyjev vyhrál v sezóně 1974/75 Pohár vítězů pohárů a následně i Superpohár UEFA, sedmkrát získal titul sovětského mistra (1966, 1967, 1968, 1971, 1974, 1975, 1977), třikrát sovětský pohár (1964, 1966, 1974).\n\nRoku 1971 byl vyhlášen nejlepším fotbalistou SSSR.\n\n"}
{"id": "951822", "url": "https://cs.wikipedia.org/wiki?curid=951822", "title": "Nicolaus Polantus", "text": "Nicolaus Polantus\n\nNicolaus Polantus (též \"Poland\", \"Polandt\") († 12. září 1612) byl německý luterský teolog, kazatel a spisovatel.\n\nPocházel z Horní Falce. Roku 1589 získal doktorát z teologie. Působil jako kazatel v okolí Aše, následně v Chebu. V letech 1593–1603 byl superintendentem v Plavnu, následně až do své smrti v Míšni.\n\nLiterárně byl činný v němčině a v latině.\n\n\n"}
{"id": "951829", "url": "https://cs.wikipedia.org/wiki?curid=951829", "title": "Langaha listonosá", "text": "Langaha listonosá\n\nLangaha listonosá je had z čeledi užovkovití, jedná se o madagaskarský endemit. Je dlouhá (70-90 cm) a štíhlá, se kýlnatými šupinami. Samec i samice mají na čenichu zvláštní výrůstek. U samce je to dlouhý, měkký trn. Výrůstek samice je komplikovanější a připomíná ze strany stlačené poupě nebo jedlovou šišku. Tato okrasa pomáhá langaze při maskování, takže zůstane-li v klidu, stává se neviditelnou pro případné lovce, tak pro kořist. Samec se od samice liší i ve zbarvení. Samec je ze svrchu hnědý a zespodu žlutý a tyto dvě barvy má oddělené proužkem. Samice je světle šedá, se světle šedými sedly. Přestože o způsobu života langahy listonosé je toho známo velmi málo, ví se, že žije na stromech, kde loví ještěry.\n\nV Česku langahy chová a vystavuje např ZOO Dvůr Králové.\n\nŽije téměř na celém Madagaskaru. Obývá lesy a lesnatou krajinu.\n"}
{"id": "951831", "url": "https://cs.wikipedia.org/wiki?curid=951831", "title": "Silnice II/259", "text": "Silnice II/259\n\nSilnice II/259 je silnice II. třídy v severní části České republiky, v okresech Česká Lípa, Mělník a Mladá Boleslav, patřících do Libereckého a Středočeského kraje. Začíná v Dubé a končí v Kosmonosech.\n\n\n\n\n"}
{"id": "951841", "url": "https://cs.wikipedia.org/wiki?curid=951841", "title": "Ladislav Nicek", "text": "Ladislav Nicek\n\nLadislav Nicek (27. srpna 1913 Roudnice nad Labem – 12. května 2011 Olomouc) byl český středoškolský učitel, který se proslavil jako aktivní propagátor otužileckého plavání.\nVysokoškolským studiem v Praze a v Brně získal tituly RNDr. Ing.\n\nStal se čestným občanem města Roudnice nad Labem (22. 2. 2009) a čestným členem německého svazu zimních plavců. Jeho přínos pro metodiku zimního plavání ocenil i první český přemožitel kanálu La Manche František Venclovský.\n\nS plaváním v ledové vodě začal v roce 1949 a věnoval se mu až do své smrti. Během svého života založil několik oddílů sportovního otužování a dálkového plavání. Byl aktivním propagátorem těchto aktivit, kterým se věnoval především v Olomouci. Jako cestovatel navštívil řadu zemí světa a o svých cestách, například po Japonsku, pořádal zajímavé přednášky. Během života onemocněl rakovinou tlustého střeva, ale díky zimnímu plavání, životnímu optimismu a pozitivnímu přístupu se mu podařilo toto onemocnění překonat.\n\n"}
{"id": "951847", "url": "https://cs.wikipedia.org/wiki?curid=951847", "title": "Fontenay-le-Comte", "text": "Fontenay-le-Comte\n\nFontenay-le-Comte je francouzská obec v departementu Vendée v regionu Pays de la Loire. V roce 2010 zde žilo 14 339 obyvatel. Je centrem arrondissementu Fontenay-le-Comte.\n\n\"Počet obyvatel\" \n\n"}
{"id": "951851", "url": "https://cs.wikipedia.org/wiki?curid=951851", "title": "Stanislav Izakovič", "text": "Stanislav Izakovič\n\nStanislav Izakovič (* 17. prosince 1959) je bývalý slovenský fotbalista.\n\nV československé lize hrál za Lokomotívu Košice. Nastoupil ve 28 ligových utkáních a dal 2 góly. V nižší soutěži hrál i za Slavoj Trebišov.\nPo skončení aktivní kariéry působil jako trenér. Trénoval mj. i Lokomotívu Košice.\n\n\n"}
{"id": "951854", "url": "https://cs.wikipedia.org/wiki?curid=951854", "title": "Roza Chutor", "text": "Roza Chutor\n\nRoza Chutor (rusky ') je lyžařské středisko alpského lyžování na Kavkaze. Leží v Krasnodarském kraji v Rusku nedaleko Krasné Poljany a zhruba čtyřicet kilometrů daleko od pobřeží Černého moře ve městě Soči. Sjezdovky a lanovky zde byly už v devadesátých letech dvacátého století, nicméně zásadní stavební rozvoj nastal v rámci přípravy na Zimní olympijské hry 2014. Jádro areálu je na plošině Roza (' – \"Roza plato\") ve výšce 1170 metrů nad mořem, kam vedou lanovky z doliny Roza (\"Роза долина\") v údolí Mzymty ve výšce 560 metrů nad mořem. Nejdelší sjezdovka je dlouhá 3495 metrů, začíná ve výšce 2320 metrů (těsně pod vrcholem Rozy) a končí ve výšce 960 metrů.\n\nStředisko stavěla skupina Interros miliardáře Vladimira Olegoviče Potanina., která se stavbou začala ještě předtím, než bylo rozhodnuto, že se v Soči bude konat olympiáda, a možná pro ni bude projekt prodělečný.\n\nZ významných sportovních událostí se zde konaly dva závody Světového poháru v alpském lyžování v ročníku 2011/2012. Proběhly zde závody v alpském lyžování na Zimních olympijských hrách 2014 a Zimních paralympijských hrách 2014.\n\n\n"}
{"id": "951856", "url": "https://cs.wikipedia.org/wiki?curid=951856", "title": "Štefan Taššo", "text": "Štefan Taššo\n\nŠtefan Taššo (* 19. července 1954) je bývalý slovenský fotbalista.\n\nV československé lize hrál za Lokomotívu Košice. Nastoupil ve 20 ligových utkáních. V nižších soutěžích hrál i za Slavoj Trebišov.\n\n\n"}
{"id": "951857", "url": "https://cs.wikipedia.org/wiki?curid=951857", "title": "Ploskolebec dvoupruhý", "text": "Ploskolebec dvoupruhý\n\nPloskolebec dvoupruhý (\"Agkistrodon bilineatus\") je jedovatý had z čeledi zmijovitých. Žije v Mexiku a Střední Americe (kromě Panamy). Obývá suché tropické lesy a savany. Vytváří čtyři oddělené poddruhy. \"Agkistrodon bilineatus bilineatus\", žijící od severního Mexika až do Salvadoru, je tmavě hnědý, se světle hnědými, bílé a tmavohnědě lemovanými sedly ve tvaru přesýpacích hodin; \"A. b. howardgloydi\" ze západního Hondurasu je podobný, ale má méně bílé barvy; \"A. b. taylori\" ze severovýchodního Mexika je světle šedý, se žlutými a tmavě hnědými pruhy; \"A. b. russeolus\" z Yucatanu a Belize je hnědý. Všichni mají pět bílých pruhů, které se táhnou od špičky čenichu přes oči, podél rtů a na bradě. Je to silný had, který měří obvykle mezi 80 až 120 cm. Na hlavě má tepločivné jamky (proto se řadí mezi tzv. \"pit vipers\", skupinu která zahrnuje chřestýše a ploskolebce). Živí se malými savci, ještěrkami, ptáky a obojživelníky, mláďata požírají i bezobratlé. Samice je vejcoživorodá a rodí 7-20 mláďat. Had má ne zcela zaslouženou reputaci, že se jedná o agresivního a nebezpečného plaza. Ve skutečnosti je spíše plachý a před člověkem vždy raději prchne. Pokud usoudí, že nelze utéct, zaujímá výhrůžný postoj. Lidské obavy před tímto tvorem mají za následek jeho pronásledování a zabíjení.\n\n"}
{"id": "951868", "url": "https://cs.wikipedia.org/wiki?curid=951868", "title": "Seznam vrcholů v Štiavnických vrších", "text": "Seznam vrcholů v Štiavnických vrších\n\nSeznam vrcholů v Štiavnických vrších zahrnuje pojmenované vrcholy s nadmořskou výškou nad 800 m. K sestavení seznamu bylo použito map dostupných na stránkách hiking.sk.\n\n"}
{"id": "951874", "url": "https://cs.wikipedia.org/wiki?curid=951874", "title": "Maxim Velčovský", "text": "Maxim Velčovský\n\nMaxim Velčovský (* 17. září 1976 Praha) je český designér a pedagog na Vysoké škole uměleckoprůmyslové. Vystavoval v Česku i ve světě a jeho práce jsou zařazeny ve sbírkách Uměleckoprůmyslového muzea v Praze, Viktoriina a Albertova muzea v Londýně, v Nové Pinakotéce v Mnichově a v muzeu designu a užitého umění Mudac v Lausanne. Věnuje se především tvorbě ze skla a porcelánu. V současné době je kreativním ředitelem společnosti Lasvit.\n\nNarodil se roku 1976 v Praze do rodiny akademického malíře Josefa Velčovského. V letech 1991–1995 vystudoval Střední uměleckoprůmyslovou školu v Uherském Hradišti, posléze v letech 1995–2002 Vysokou školu uměleckoprůmyslovou v Praze v Ateliéru keramiky a porcelánu u profesora Václava Šeráka.\n\nV roce 2002 spolu s Jakubem Berdychem založil designové studio Qubus, v následujících letech se věnoval volné tvorbě a vystavoval. Spolupracoval na designu nábytku pro UP závody. V roce 2007 získal cenu pro designéra roku na cenách Czech Grand Design.\n\nOd roku 2011 působí jako umělecký ředitel firmy Lasvit, na jeho popud navázala firma spolupráci například s René Roubíčkem a Bořkem Šípkem. Rovněž od roku 2011 vede Ateliér keramiky a porcelánu na VŠUP v Praze.\n\nVe svých návrzích pracuje především se sklem a porcelánem, často se pohybuje na hraně pop artu. Známé jsou například jeho porcelánové šálky inspirované tvarem PET lahví a kelímků (2000), vázy ve tvaru holinek (2001) a mísa ve tvaru České republiky (2003).\n\nV roce 2010 spolupracoval na instalaci českého pavilonu pro Expo 2010 v Šanghaji.\n\nPříležitostně se věnuje i grafické a jiné tvorbě. Navrhl mimo jiné kompozici sedaček pro pražské Kino Oko a booklet alba Racek písničkáře Tomáše Kluse.\n\n\n"}
{"id": "951876", "url": "https://cs.wikipedia.org/wiki?curid=951876", "title": "Nobujuki Aihara", "text": "Nobujuki Aihara\n\nNobujuki Aihara (16. prosince 1934, Takasaki, Gunma, Japonsko – 16. července 2013, Takasaki) byl japonský sportovní gymnasta. Je dvojnásobným olympijským vítězem z Letních olympijských her 1960 v Římě.\n\n"}
{"id": "951878", "url": "https://cs.wikipedia.org/wiki?curid=951878", "title": "Zlatá bula melfská", "text": "Zlatá bula melfská\n\nZlatá bula melfská z roku 1231 završovala soubor dokumentů, které by bylo možno zřejmě nejpřesněji označit jako „Štaufské listiny“. Tedy šlo o zlaté buly Sicilskou, Ulmskou a právě Melfskou. U Zlaté buly melfské opět platí, že získala své jméno podle místa, kde byla vystavena – tedy ve městě Melfi, mezi Bari a Neapolí v dnešní italské provincii Potenza. Vydal ji Fridrich II. Štaufský pro českého krále Václava I.\n\nTím vznikají jisté zmatky. Má se za to, a to oprávněně, že od Václava I. platí v Čechách nástupnické právo pro prvorozeného, tedy nástupnictví, podle zásad primogenitury. Jenže jednak Václav I. sám podle zásad prvorozenectví na trůn nenastupoval; nebyl prvorozeným synem Přemysla Otakara I. Primogenitura tedy v Čechách za Václava I. opravdu začíná, ale podle jejích zásad nastoupil na trůn až jeho syn Přemysl Otakar II. Zásadu primogeniturního následnictví potvrzovala Václavu I. právě Zlatá bula melfská. Tím se České království stalo (po Francii) druhou zemí, která přijala nástupnickou zásadu primogenitury a vůbec první, která toto právo, v následné (druhé) linii připouštěla, a to i k trůnu, „po přeslici“, tedy pro ženské členky rodu (ve Francii platil právní řád označovaný jako Francké zrcadlo, který vylučoval právo žen dědit zemi/půdu, tedy i trůn, a platila tam tak zásada maskulinní primogenitury; v Čechách tomu tak nebylo, zde se Franckým zrcadlem neřídili, a Zlatá bula melfská otázku neřešila – tedy nároky dcer k trůnu, byť v druhém sledu, až po vymření mužských potomků, umožňovala). Zásada primogenitury významně stabilizovala český stát a zabránila jeho dalšímu štěpení mezi jednotlivé linie vládnoucího rodu. \n\nU Zlaté buly melfské žel zřejmě nemáme ani informace o způsobu jejího vydání, ani o tom, kdo si ji vyžádal (zda již Přemysl Otakar I. nebo až Václav I.), a ani o tom, kdo ji přebíral. Její poměrně pozdní vydání zřejmě souviselo s komplikovaným nástupem Václava I. k vládě. Ten byl na trůn (de facto) akceptován aklamací (moderním jazykem řečeno) roku 1216. Korunován byl v roce 1228 a moci, tedy žezla, se ujal až roku 1230. \n\nRoku 1231 se tak uzavřel reálný proces emancipace českého státu a jeho mezinárodního (faktického) uznání. Zlatá bula sicilská vyjímá českou zemi zpod říšského práva, uznává české právo přijímat vlastní zákony, ustanovuje, že české soudní rozhodnutí je konečné a nelze se tedy od českých soudů odvolávat do Říše, přiznávala českému státu právo na samostatnou zahraniční politiku a určuje, že si český stát může rozhodovat (všem sporům a diskusím navzdory, zřejmě) o vládnoucí dynastii – tedy vyjímá ho z práva odúmrti, které až dosud náleželo vládnoucímu císaři; a konečně Zlatá bula sicilská uznala a zajistila hranice českého státu, a to i vůči Říši. Zlatá bula ulmská byla ze „Štaufských listin“ tou nejslabší – prakticky jen posilovala postavení vládnoucího rodu a (v jeho rámci) vládnoucí rodiny. Zlatá bula melfská je sice nejméně známou, ale tím, že zavádí následnickou zásadu primogenitury, se stala naprosto zásadní pro stabilizaci českého státu.\n\n"}
{"id": "951885", "url": "https://cs.wikipedia.org/wiki?curid=951885", "title": "Aigrefeuille-sur-Maine", "text": "Aigrefeuille-sur-Maine\n\nAigrefeuille-sur-Maine je francouzská obec v departementu Loire-Atlantique v regionu Pays de la Loire. V roce 2010 zde žilo 3 320 obyvatel.\n\n\"Počet obyvatel\" \n\n"}
{"id": "951886", "url": "https://cs.wikipedia.org/wiki?curid=951886", "title": "Quang Nam (provincie)", "text": "Quang Nam (provincie)\n\nQuang Nam () je jedna z provincií Vietnamu. Nachází se v jeho středu, na severu sousedí s provincií Thừa Thiên–Huế a městem Danang, na východě s Jihočínským mořem, na jihu s provinciemi Quảng Ngãi a Kon Tum a na západě s Laosem. Celková plocha provincie je 10 408 čtverečních kilometrů, na kterých žilo v roce 2005 skoro půldruhého milionu obyvatel. Hlavním městem je Tam Kỳ.\n\n"}
{"id": "951887", "url": "https://cs.wikipedia.org/wiki?curid=951887", "title": "Limes superior a limes inferior", "text": "Limes superior a limes inferior\n\nV matematice, zejména v matematické analýze, se pod limes superior a limes inferior dané posloupnosti rozumí její omezení seshora, respektive zespoda, „v nekonečnu“, tedy hodnota, přes, respektive pod, kterou se posloupnost dostane pouze v konečně mnoha případech, ale které se skutečně nekonečně jejích hodnot nekonečně blízko blíží, nebo jí dokonce nabývají. Jedná se o největší respektive nejmenší hromadný bod dané posloupnosti.\n\nUvažují se nejčastěji v reálných číslech.\n\nBuď formula_1 reálná posloupnost. Je-li formula_1 shora ohraničená, klademe limes superior \nV opačném případě klademe formula_4.\n\nJe-li formula_1 zdola ohraničená, klademe limes inferior\nV opačném případě klademe formula_7.\n\nLimes superior a limes inferior tedy pro reálná čísla nabývají hodnoty z množiny rozšířených reálných čísel.\n\n"}
{"id": "951890", "url": "https://cs.wikipedia.org/wiki?curid=951890", "title": "Lech Piasecki", "text": "Lech Piasecki\n\nLech Piasecki (* 13. listopadu 1961, Poznaň) je bývalý polský závodník v cyklistice. Vyhrál Závod míru 1985 (žlutý trikot nikomu nepůjčil od prologu až do závěrečné etapy) a závod amatérů s hromadným startem na mistrovství světa v silniční cyklistice 1985 v Giavera del Montello. V tomtéž roce podepsal jako první cyklista z východního bloku profesionální smlouvu. Jezdil ve stáji Colnago-Del Tongo, v roce 1986 se stal vítězem jednodenního závodu Giro della Romagna. Vyhrál šest etap na Giro d'Italia, v roce 1987 jel na Tour de France dvě etapy ve žlutém trikotu. V roce 1988 se stal v Gentu mistrem světa ve stíhacím závodě.\n\nByl specialitou na časovky, v roce 1984 se stal mistrem Polska v jízdě na čas, dvakrát vyhrál Trofeo Baracchi, závod v časovce dvojic (v roce 1986 byl jeho partnerem Giuseppe Sarroni, v roce 1988 Czeslaw Lang). Také většina jeho etapových vítězství pocházela z časovek.\n\nOd skončení kariéry v roce 1991 působí jako funkcionář (spoluorganizátor závodu Kolem Polska) a obchodník s bicykly.\n\n\n\n\n"}
{"id": "951898", "url": "https://cs.wikipedia.org/wiki?curid=951898", "title": "Herbert Wimmer", "text": "Herbert Wimmer\n\nHerbert Wimmer (* 9. listopad 1944, Eupen) je bývalý německý fotbalista narozený v Belgii. Hrával na pozici záložníka.\nMá tři medaile z vrcholných turnajů, z toho dvě zlaté: S reprezentací někdejšího Západního Německa vyhrál mistrovství světa roku 1974 a mistrovství Evropy 1972. Na Euru 72 byl federací UEFA zařazen i do all-stars týmu. Získal též stříbrnou medaili z mistrovství Evropy 1976. Celkem za národní tým odehrál 36 utkání a vstřelil 4 branky.\n\nS Borussií Mönchengladbach vyhrál v sezóně 1974/75 Pohár UEFA. Pětkrát se v dresu Borussie stal mistrem Německa (1969/70, 1970/71, 1974/75, 1975/76, 1976/77), jednou vyhrál německý pohár (1972/73).\n\nMěl přezdívku \"Hacki\".\n"}
{"id": "951900", "url": "https://cs.wikipedia.org/wiki?curid=951900", "title": "Silnice II/260", "text": "Silnice II/260\n\nSilnice II/260 je silnice II. třídy v severní části České republiky, v okresech Česká Lípa a Litoměřice, patřících do Libereckého a Ústeckého kraje. Začíná v Dubé a končí v Úštěku.\n\n\n\n"}
{"id": "951901", "url": "https://cs.wikipedia.org/wiki?curid=951901", "title": "Klasické zahrady v Su-čou", "text": "Klasické zahrady v Su-čou\n\nKlasické zahrady v Su-čou je skupina devíti zahrad v městské prefektuře Su-čou, v provincii Ťiang-su, která je uvedena na Seznamu světového dědictví UNESCO.\n\nBěhem téměř tisíce let, kdy tyto zahrady vznikaly, tedy od doby Severní dynastie Sung v 11. století až po pozdní dynastii Čching v 19. století, bylo v zahradách v Su-čou vytvořeno mnoho z klíčových prvků klasických čínských zahrad - napodobení přírodních scenérií skal, kopců a vodních toků se strategicky umístěnými pavilóny a pagodami.\n\nElegantní estetika a jemnost těchto zahrad, které vybudovali často učenci, jejich delikátní styl a vlastnosti byly často imitovány na zahradách v ostatních částech Číny včetně řady zahrad císařských. Dle organizace UNESCO zahrady v Su-čou \"reprezentují vývoj čínské zahradní architektury za dobu více než 2000 let\" a jsou \"nejčistší formou\" zahradního umění.\n\nNejvětší rozvoj těchto soukromých zahrad byl v době od střední dynastii Ming až po ranou dynastii Čching, kdy jich zde vzniklo zhruba 200. Dnes je v Su-čou zachováno 69 zahrad, které jsou všechny chráněny jako \"Národní památky\". V letech 1997 a 2000 bylo osm z nejlepších zahrad v Su-čou společně s jednou v blízkém starověkém městě Tongli vybráno organizací UNESCO jako památky Světového dědictví.\n\n"}
{"id": "951902", "url": "https://cs.wikipedia.org/wiki?curid=951902", "title": "Ilija Bozoljac", "text": "Ilija Bozoljac\n\nIlija Bozoljac (: ; narozený 2. srpna 1985 Aleksandrovac) je srbský profesionální tenista. Ve své dosavadní kariéře nevyhrál na okruhu ATP World Tour žádný turnaj. Na challengerech ATP a okruhu Futures získal do listopadu  2013 dvanáct titulů ve dvouhře a jedenáct ve čtyřhře.\n\nNa žebříčku ATP byl ve dvouhře nejvýše klasifikován v lednu 2007 na 101. místě a ve čtyřhře pak v červenci 2010 na 122. místě. Trénuje ho Daniel Meyers.\n\nNa nejvyšší grandslamové úrovni se ve dvouhře nejdále probojoval do druhých kol na Australian Open 2007, French Open 2006, Wimbledonu 2008 a 2010.\n\nV srbském daviscupovém týmu debutoval v roce 2003 utkáním 2. skupiny zóny Evropy a Afriky proti Côte d'Ivoire, v němž vyhrál pátou dvouhru nad Jeanem-Christophem Nabim. Ve čtvrtfinále Světové skupiny 2013 dokázal v páru s Nenadem Zimonjićem porazit nejlepší pár světa dvojčat Boba a Mika Bryanových, čímž dopomohli Srbům k porážce Spojených států výsledkem 3–1 na zápasy. Do listopadu 2013 v soutěži nastoupil k deseti mezistátním utkáním s bilancí 3–1 ve dvouhře a 4–4 ve čtyřhře.\n\nSezóna 2006 představovala dosud nejlepší rok profesionální kariéry tenisty. V lednu se na okruhu ATP Tour probojoval do čtvrtfinále chorvatského PBZ Zagreb Indoors 2006, což znamenalo herní maximum. Na turnaji postupně vyřadil 170. izraelského hráče klasifikace Dudi Selu, 77. muže žebříčku Daniela Braccialiho z Itálie a 34. tenistu světa Feliciana Lópeze ze Španělska, mezi poslední osmičkou nestačil na krajana Novaka Djokoviće, kterému tehdy patřilo 81. místo.\n\nDruhé kolo si zahrál na French Open 2006, kde jako kvalifikant nejdříve porazil krajana Borise Pašanskiho a následně ve čtyřech setech podlehl turnajové sedmičce Tommymu Robredovi. Do stejné fáze se po výhře nad Chorvatem Marinem Čilićem probojoval i na Australian Open 2007, kde mu stopku vystavil dvanáctý nasazený Němec Tommy Haas.\n\nNa French Open 2008 neuspěl v posledním třetím kvalifikačním kole, v němž jej přehrál argentinský 75. hráč žebříčku Eduardo Schwank. O měsíc později naopak prošel jako šťastný poražený do hlavní soutěže Wimbledonu 2008, přestože v posledním kvalifikačním kole nestačil na Stefana Galvaniho v pěti setech. V úvodní fázi dvouhry vyřadil po čtyřsetovém průběhu Australana Chrise Guccioneho, aby poté skončil na raketě Francouze Marca Gicquela v pětisetovém dramatu. O dva roky později si tento výkon zopakoval, když si v úvodním kole Wimbledonu 2010 poradil s dvojnásobným olympijským vítězem Nicolásem Massúem. Ve druhém pak podlehl obhájci titulu Rogeru Federerovi po setech 3–6, 7–6, 4–6 a 6–7.\n\nV sezóně 2013 se pohyboval především na okruhu Futures, na kterém v prvních třech měsících roku vybojoval tři tituly. Na okruhu ATP World Tour 2013 si zahrál první kola na chorvatském PBZ Zagreb Indoors, londýnském AEGON Championships v Queen's Clubu a vídeňském Erste Bank Open. Ve všech případech vypadl v úvodním kole.\n\n"}
{"id": "951904", "url": "https://cs.wikipedia.org/wiki?curid=951904", "title": "Robert Čásenský", "text": "Robert Čásenský\n\nRobert Čásenský (* 8. března 1974), je český novinář a komentátor, šéfredaktor a majitel reportážně-investigativního magazínu Reportér. V letech 2006-2013 byl šéfredaktorem deníku Mladá fronta DNES, v roce 2013 odešel z mediální skupiny MAFRA poté, co ji koupila společnost Agrofert Andreje Babiše. V roce 2009 patřil mezi hlavní iniciátory novinářských protestů proti tzv. náhubkovému zákonu. \n\nVystudoval sociologii na Filozofické fakultě Univerzity Karlovy v Praze (diplomová práce na téma „Vztah médií a politiky očima sociologie“).\n\nBěhem studia začal v roce 1993 pracovat nejprve na částečný a pak na plný úvazek jako redaktor Českého deníku. V roce 1994 pracoval jako vedoucí domácího zpravodajství v Denním Telegrafu. Z něj odešel spolu s dalšími novináři poté, co byl šéfredaktor listu odvolán na základě nespokojenosti výkonné rady ODS s politickou orientací listu. Z případu odvolání šéfredaktora na základě politického tlaku se stal skandál, o němž rozsáhle informovala i zahraniční média (Frankfurter Allgemeine Zeitung, Die Presse) a případ byl zmíněn také ve zprávě výboru Kongresu USA o stavu lidských práv za rok 1994.\n\nSpolu s Pavlem Šafrem založil v roce 1995 poradenskou PR agenturu Penguin a do roku 1998 byl jejím společníkem a jednatelem.\n\nV letech 1998–2000 byl zástupcem šéfredaktora Lidových novin, 1. ledna 2001 nastoupil na stejnou pozici do deníku MF DNES. Po odchodu Pavla Šafra se 6. února 2006 stal jeho šéfredaktorem. V době jeho působení ve funkci přinesla MF DNES sérii investigativních odhalení týkajících se nejvyšších pater české politiky. Šlo například o podrobnosti z policejního spisu Krakatice sledující aktivity kmotra českého podsvětí Františka Mrázka, které se dotýkaly tehdejšího místopředsedy vládní Občanské demokratické strany Ivana Langera, o pochybnosti kolem čistoty nákupu zakázek pro českou armádu, odhalení plánu Víta Bárty propojujícího jeho byznys s politikou nebo odposlechy pražského primátora Pavla Béma a podnikatele Romana Janouška dokazujících jejich nadstandardní spolupráci.\n\n7. listopadu 2013 oznámil svůj odchod z funkce šéfredaktora MF DNES. Stalo se tak poté, co v červnu 2013 koupil podnikatel Andrej Babiš mediální skupinu MAFRA, která deník MF DNES vlastní. V prohlášení uvedl, že svůj krok zvažoval \"již delší dobu a od konce června o něm hovořil s bývalým i současným majitelem vydavatelství\". Na uvolněné místo vydavatel jmenoval od 1. ledna 2014 Sabinu Slonkovou. \n\n\"Nechtěl jsem dělat noviny pro žádného oligarchu. Druhý den ráno potom, co jsme byli prodáni, jsem se s majitelem domluvil. Myslel jsem, že by mě to nebavilo, a to si myslím i po roce,“ uvedl Čásenský v září 2014. Po svém odchodu začal připravovat start nového média – reportážně-investigativního magazínu Reportér, jehož první číslo vyšlo 15. září 2014. Čásenský je prostřednictvím Reportér magazín s. r. o. jediným vlastníkem magazínu a propojeného webu.\n\nV roce 2009 patřil mezi hlavní iniciátory novinářských protestů proti tzv. náhubkovému zákonu. Jméno Roberta Čásenského nechybělo mezi šéfredaktory českých novin, časopisů, televizí a zpravodajských serverů, kteří zaslali v květnu 2009 otevřený dopis předsedovi vlády Janu Fischerovi. V něm navrhli novelizaci zákona nebo podporu iniciativy zákonodárců, která by zákon změnila. Zákon byl nakonec skutečně novelizován.\n\n"}
{"id": "951905", "url": "https://cs.wikipedia.org/wiki?curid=951905", "title": "Africa Express Presents: Maison Des Jeunes", "text": "Africa Express Presents: Maison Des Jeunes\n\nAfrica Express Presents: Maison Des Jeunes je hudební album různých umělců, které vyšlo 9. prosince roku 2013 pouze v digitální formě na internetu přes web Transgressive. Klasická fyzická verze alba by měla následovat v roce 2014. Nahrávání alba probíhalo v říjnu 2013 v Mali. Jde o projekt zpěváka Damona Albarna a v rolích interpretů písní se na albu představili například Lil Silva a Yacouba Sissoko; produkce různých písní se ujali, vedle Albarna samotného, například Brian Eno nebo Nick Zinner.\n\n"}
{"id": "951910", "url": "https://cs.wikipedia.org/wiki?curid=951910", "title": "Frank Arnesen", "text": "Frank Arnesen\n\nFrank Arnesen (* 30. září 1956, Kodaň) je bývalý dánský fotbalista. Hrával na pozici záložníka.\n\nS dánskou fotbalovou reprezentací získal bronzovou medaili na mistrovství Evropy roku 1984. Na tomto turnaji byl federací UEFA zařazen i do all-stars týmu. Zúčastnil se také mistrovství světa 1986. Celkem za národní tým odehrál 52 utkání, v nichž vstřelil 14 gólů.\n\nS PSV Eindhoven vyhrál v sezóně 1987/88 Pohár mistrů evropských zemí. Je šestinásobným mistrem Nizozemska, třikrát s Ajaxem Amsterdam (1977, 1979, 1980), třikrát s Eindhovenem (1986, 1987, 1988). S Anderlechtem Brusel se stal dvakrát mistrem Belgie (1985, 1986).\n\nPo skončení hráčské kariéry se věnoval fotbalovému managementu, byl sportovním ředitelem PSV Eindhoven, Tottenhamu Hotspur, Chelsea a Hamburgeru SV.\n"}
{"id": "951917", "url": "https://cs.wikipedia.org/wiki?curid=951917", "title": "René Roubíček", "text": "René Roubíček\n\nRené Roubíček (23. ledna 1922 Praha - 29. dubna 2018 Praha) byl český umělecký sklář a sklářský výtvarník. Patřil mezi přední postavy českého sklářství, podílel se například na československém pavilonu na Světové výstavě 1958. Byl vedoucím Borského skla, pedagogicky působil na Akademii výtvarných umění v Praze, spolupracoval s firmami Crystalex, Moser, Lasvit, Preciosa a řadou skláren. Byl poručníkem designéra Bořka Šípka, kromě toho byl členem Umělecké besedy a \"BILANCE\" (tvůrčí skupina užitého umění). Žil a tvořil střídavě v Kamenickém Šenově a Praze.\n\nJeho otec Antonín Roubíček (6. května 1898 Pelhřimov - koncem 40. let 20. století Pelhřimovsko) pocházel z rodu, kde bylo rozšířeno řemeslo kartáčníků. Poté co vystudoval konzervatoř, živil se jako profesionální muzikant (houslista), hrál v orchestru Oldřicha Nového a kromě toho byl státem zkoušený učitel hudby, který dával doma „kondice“ (svého syna ale svěřil do péče jiného učitele hudby). Kromě hraní i maloval a také sám vyráběl housle.\n\nJeho matka Božena Roubíčková (rozená Klápová) (1. ledna 1901 Praha-Michle - v 60. letech 20. století) byla celý život ženou v domácnosti. Její bratři patřili ke zručným truhlářům a tesařům. Mimo jiné z jejich rukou vyrostlo mnoho srubů a dřevěných chat v tehdy vznikajících chatových osadách kolem Berounky a Sázavy. Na atmosféru, vůni prázdnin a chlapeckých volných chvil v Mokropsech René Roubíček stále vzpomínal.\n\nJeho o dva roky starší bratr Antonín Roubíček (1920 - 2004) byl po otci také muzikální (v mládí se učil hře na piáno), ale z umění se věnoval jen fotografii jako hobby. Povoláním byl chemikem a pracoval jako laborant ve zdravotnictví.\n\nJeho strýc Jan Tříska, který s Roubíčkovými bydlel, studoval na Akademii výtvarných umění sochařství.\n\nRené Roubíček se narodil s atributy takzvaného zázračného dítěte. Jak se v průběhu jeho života ukázalo oplýval kromě dokonalé vizuální paměti i absolutním hudebním sluchem. To jej předurčovalo buď ke dráze malířské nebo hudební. V útlém věku chtěl být malířem i hudebníkem.\n\nHudbě se začal věnovat již jako chlapec. Stejně jako jeho bratr Antonín se učil hrát na piáno. V průběhu let zvládl hru na klarinet, saxofon, kytaru, harmoniku, dudy a elektrické piáno, které si nejvíce oblíbil. Nejraději hrál jazzové skladby - improvizace. Říkal, že v improvizaci vidí paralelu volné práce se sklem u sklářské pece. Vyrůstal v Nuselském údolí, rodina tehdy bydlela v Sámově ulici číslo 647 (Dnes Čiklova 647/3, 128 00 Praha 2 – Nusle), což rozhodlo o jeho zařazení do reformní školy, kde se od třetí třídy chlapci učili ve společné třídě s dívkami. K pokroku výchovných metod tam přispíval i učitel Miloslav Disman, který se proslavil jako zakladatel a vedoucí dětského rozhlasového souboru. Žáci se kromě studia učili každý pátek veřejně vystupovat v aule před publikem. Později studoval na Vyšehradském reálném gymnáziu, kde prospíval bez problémů. Jeho nejoblíbenějším předmětem bylo kreslení.\n\nKreslit začal ve druhé třídě základní školy. Jeho otec mu předložil portrét v novinách s tím, aby ho zkusil nakreslit. Výsledek byl zdařilý a tak v kreslení a malování pokračoval. Jednou podle malé, nepříliš kvalitní předlohy obrazu Václava Brožíka „Slavnost u Rubense“, vytvořil za dva roky na plátně dílo mnohonásobně větší, na kterém bylo 52 postav. Ve svých 14. letech obraz vystavil na přehlídce amatérských malířů. Dne 2. listopadu 1937, v jeho 15. letech vyšel v ranním vydání deníku A-ZET na titulní straně o něm článek i s jeho fotografií. V článku bylo uvedeno, že již v roce 1932 vystavoval v Praze na výstavě amatérů 29 svých obrázků, několik jich zde prodal, aniž kdo tušil, že jejich autorem je teprve desetiletý chlapec. Tehdy majitel jednoho grafického podniku hodlal mladého chlapce zaměstnat na pozici grafika. Z nabídky sešlo až když se jako desetiletý setkal s majitelem grafického podniku.\n\nNěkolik významných malířů - umělců, kteří viděli jeho obrazy, viděli jeho talent a předpovídali, že po reálné škole bude studovat na malířské akademii. Jeho talentu si všiml i tehdejší rektor akademie Max Švabinský a vyzval jeho rodiče i jeho samého, aby po skončení reálné školy studoval u něho na akademii. Jenže, když měl ke Švabinskému nastoupit, byla válka a vysoké školy (včetně akademie) byly zavřeny. To se netýkalo Uměleckoprůmyslové školy, která tehdy neměla statut vysoké školy, ten získala ho až po válce, a tak učitel kreslení na reálné škole profesor Jindřich Severa mu přinesl přihlášku na Uměleckoprůmyslovou školu a doporučil mu, aby jako studijní obory vyplnil „\"monumentální malba\"“ a „\"sklo\"“.\n\nDalší jeho působení bylo formováno studiem na Uměleckoprůmyslové škole ve sklářském atelieru vedeném profesorem Jaroslavem Václavem Holečkem. Jaroslav Holeček původně učil na novoborské škole v českém oddělení. To bylo po záboru Sudet zrušeno a proto Jaroslav Holeček se přesunul na Uměleckoprůmyslovou školu do Prahy. Zájem o sklo spojoval Roubíčka i s jeho spolužákem Josefem Michalem Hospodkou, pozdějším pedagogem na odborné sklářské škole v Novém Boru a ve školní sklářské huti v Chřibské. Kromě skla byli oba muzikanti a na Uměleckoprůmyslové škole založili \"Streichkapelleglaswerke\" (tzv. „smyčcovou sklářskou kapelu“), kde kromě houslí a violy byly zastoupeny i dudy a klarinet. Dva roky před ukončením studií nastoupila ke studiu Miluše Kytková. Původně chtěla studovat latinu a řečtinu na Filozofické fakultě Univerzity Karlovy ale ta byla zavřená, proto také nastoupila do Uměleckoprůmyslové školy. V roce 1948 se stala jeho manželkou.\n\nV závěru 40. let na sebe upozornil broušeným a řezaným sklem. Od počátku 50. let se věnoval objektům z hutního skla formovaným ještě ve žhavém stavu. Navrhoval rozměrné objekty složené z řady prvků, abstraktní kompozice, kde spojoval kovové konstrukce s barevnými skleněnými tvary, což byly technicky náročné a často tvarově značně složité objekty. Slavné jsou jeho hutně tvarované \"„Sloupy“\" z konce 60. let, představené na Světové výstavě 1967. Ve veřejném prostoru realizoval monumentální lustry nebo spíše světelné plastiky. Na konci 60. let začal pracovat s ohýbanými skleněnými tyčemi, které předurčily i jeho působivou dynamickou plastiku z křišťálového skla a kovu (Mrak – voda, zdroj života) prezentovanou na Světové výstavě 1970. Známý je jeho cyklus zjednodušených skleněných hlav a polopostav (Hlavy a figury) i období tvorby, kdy se inspiroval hudebními nástroji. Lehký erotický podtext prezentoval v cyklu „\"Dámské doplňky\"“. Spolupracoval i s architekty při realizaci skleněných fasád, svítidel a skleněných stropů.\n\nJeho rané dílo zahrnovalo návrhy široké palety průmyslově vyráběných nádob pro domácnost a také některé neobvyklé experimentální postupy studených technik opracování skla, rytí a broušení. Během svého profesorského působení na Střední odborné škole sklářské v Kamenickém Šenově (1945 až 1952) vytvořil cyklus broušených a rytých váz, barokních abstrakcí, ale i náročnou figurální kompozici, plastiku Antonín Dvořák, což je reliéfně broušená váza vytvořená v roce 1946, která je ve sbírkách Uměleckoprůmyslového muzea v Praze, další broušené vázy byly jeho prvními plastikami. Některé kusy ponechal hrubé, s jasně patrnou texturou brusného kotouče, jiné vyleštil do vysokého třpytu a průhlednosti. Obdobných továrních postupů rytí a broušení skla použila v letech 1957 až 1958 i jeho manželka Miluše Roubíčková, kdy vytvořila sérii několika talířů a hluboce broušených mis z olovnatého křišťálu s asymetrickou kompozicí velkých čirých čočkovitých brusů.\n\nPro československou expozici skla na Světové výstavě 1958 v Bruselu předvedl rozměrnou abstraktní plastiku z barevných ručně tvarovaných bloků z litého skla. Plastika nesla název „\"Sklo – hmota – tvar – výraz\"“. Tím překročil hranici mezi užitným a volným uměním. Plastika byla integrální součástí expozice a rozměrnější varianta této instalace byla prezentována o rok později, v roce 1959 v Praze pod sebevědomým názvem, \"„Sklo – umění dneška“\". Za tento bruselský exponát obdržel Velkou cenu (Grand Prix). Toto prestižní mezinárodní uznání předznamenalo cestu k novému pojetí skla jako tvárné, plastické hmoty aplikované nejen užitkově, ale jako svébytný estetický a sochařský materiál.\n\nV letech 1959 až 1960 vytvořil ve sklárnách v Novém Boru cyklus skleněných objektů nazvaných „\"Dekorativní plastiky\"“.\n\nPro Bienale v São Paulu v roce 1966 vytvořil sérii rozměrných vertikálních skleněných plastik, sloupů vytvářených nejprve foukáním, později pak přímo ze žhavého tekoucího čirého skla. Tyto skleněné sloupy vzbudily ohlas mezi uměleckou veřejností a proto jim bylo vyhraženo čestné místo ve sklářské expozici na Světové výstavě 1967 v Montréalu. Část skleněných sloupů umístěných uvnitř pavilonu byla harmonicky doplněna i skleněnou fontánou instalovanou v exteriéru.\n\nHlavním motivem československé expozice na Světové výstavě 1970 v Ósace bylo téma „\"Osud malých národů\"“. Jeho úvodní rozměrná skleněná plastika představovala „\"Mrak\"“ jako zdroj vody, základu všeho života. Druhou rozměrnou skleněnou plastiku z taveného skla s názvem „\"Řeka\"“ (jako ilustraci osudů malých zemí) ztvárnila sklářská dvojice Stanislav Libenský a Jaroslava Brychtová. Po skončení výstavy zůstala skleněná plastika „\"Mrak\"“ umístěna v neznámém rekreačním středisku v Japonsku. Plastika „\"Řeka\"“ byla rozprodána po částech do různých částí světa. V roce 1973 k 500. výročí narození Mikuláše Koperníka, v rámci oslav UNESCA vytvořil rozměrnou plastiku „\"Pocta Mikuláši Koperníkovi\"“, která byla technologicky a tvarově připomínala osacký „Mrak“. Tato plastika je v majetku Uměleckoprůmyslového muzea v Praze.\n\nZačátkem 80. let vytvořil cyklus dlouhých, asketických abstraktních tvarů. Technologicky se jedná o foukání skla do forem, ale vznikající tvary jsou různé i při použití stejných forem. Tak jako jsou různé lidské charaktery. U figur, tvořených obdobně pak vzniká navíc i dojem jiného pohybu. Známé jsou skleněné „autoportréty“ (hlava nazvaná „Paní Roubíčková“, hlava nazvaná „Pan Roubíček“).\n\nV první polovině 80. let se věnoval zpracování poměrně velkých objektů z barevného skla souborně označovaných jako „Dámské součástky“. Jednalo se např. o fontánu tvořenou dlouhými pěstěnými dámskými prsty (jezírko zámku Nennig v Německu), objekty znázorňující zahalená dámská pozadí, ňadra (nebo jejich náznaky), štíhlé nohy, rty, oční bulvy (v nadživotních proporcích) nebo velké stylizované bezvlasé dámské hlavy s akcentovanými plnými rty a výraznýma očima. Všechny tyto objekty mají společného jmenovatele, lehký erotický podtext.\n\nVe druhé polovině 80. let (na sklářských viruózních přehlídkách) se nechal inspirovat dechovými hudebními nástroji a vytvořil sérii skleněných klarinetů. Sám jako nadaný jazzový hudebník spatřoval v klarinetech podobnost se sklářskými píšťalami, do obojího se fouká a v rovině improvizace spatřoval podobnost v balancování žhavého skla na konci sklářské píšťaly a fantazii zvuků z klarinetu.\n\nV roce 1990 představil skupinu dekorativních řeckých sloupů se společným názvem, \"Don't Worry, be Happy – Vracíme se do Evropy\" na výstavě „\"New Glass in Europe, 50 Artists – 50 Concepts\"“ v Kunstmuseum v Düsseldorfu. Nejdelší sloup byl asi 2 metry vysoký. Všechny sloupy byly sestaveny z mléčných bílých trubek a barevného skla se skvrnkami, tečkami a vlákny vetvarovanými do jejich povrchu (technika obalování skla barevnými střepy). Ideově měly „Sloupy“ představovat svobodný návrat ke kořenům antické kultury po sametové revoluci v Československu v roce 1989.\nTéma tance a tanečního veselí jej inspirovalo ke tvorbě velmi náznakových „\"nefigurativních figur\"“. Jednalo se o objekty sestavené z různě tvarovaných, často ostře barevných elementů, spojených skleněnou sponou.\n\nPráce v plochém skle a inspirace rozměrnými skleněnými tabulemi byl nový prvek. V jeho exteriérové tvorbě se materializoval za spolupráce s architekty, především ve formě skleněných fasád, různých osvětlovadel a světelných stropů. Jednolitou skleněnou plochu osadil upevněnými elementy. Ty měly buď podobu broušených trojhranných prvků, kdy vytvářely světelnou a barevnou kompozici, lámaly světlo do duhových spekter nebo byly jen průsvitné, vytvořené z hutně tvarovaného skla. V interiérech sestavil světelné objekty z volně řazených skleněných tabulí. Jejich čelní hrany nepravidelně vylamoval do zubů. Tak vznikly světelné struktury ostře kontrastující s plochou uniformitou seřazených skleněných tabulí. Známá je rozměrná skleněná plastika \"Pyramida\" vystavená v roce 1996 na Aperto Vetro v Benátkách.\n\nPříkladem jeho tvorby se skleněnými tabulemi jsou lepené tabule z cyklu „\"Obrazárna\"“ (1995–1997). Některé tabule měly svoje unikátní jména (např. \"„Dav je krásný“, „Barevný jazz“, „Benetton“\" apod.)\nJeho tvorba po roce 2000 byla technologicky velice pestrá. Její dominantní motivy přiblížila především výstava \"Sklo a proč ne I ?\" v museu na Kampě. konaná ke konci roku 2012.\n\n\n\nKe své tvorbě přistupoval svobodně. Je známý nejen rozměrnými monumenty a světelnými kompozicemi, ale i komornějšími objekty, které i v malých rozměrech působí monumentálním dojmem. Pracoval povětšinou s průhledným sklem. Kladl důraz na prostor, světlo, optické efekty a rafinované hry světla. Jeho manželka Miluše Roubíčková volila pro svoji tvorbu povětšinou neprůhledné sklo s využitím pestrých barev. Vytvářela objekty a plastiky spíše komorního rázu. Její tvorba je oslavou prostých věcí kolem nás. Díla působí intimním dojmem, navozují spíše pocit domova. Pohybovala se mezi světem reality a světem fantazie, mezi všedností a poezií. V jejím svérázném pojetí pop-artu se tak spojoval český humor s ženskou poetičností.\n\n\n\n\n\nRené Roubíček se účastnil svými díly na Světových výstavách Expo 58 v Bruselu, Expo 67 v Montreálu a Expo 70 v Osace. (podrobnosti viz následující kapitola)\n\n\nDíla René Roubíčka jsou hojně zastoupena v soukromých sbírkách, dále pak v domácích a zahraničních sbírkách skla a moderního umění:\n\n\n\n\n"}
{"id": "951919", "url": "https://cs.wikipedia.org/wiki?curid=951919", "title": "Lieuwe de Boer", "text": "Lieuwe de Boer\n\nLieuwe de Boer (* 26. června 1951 Ureterp, Frísko) je bývalý nizozemský rychlobruslař.\n\nNa mezinárodních akcích se poprvé objevil v roce 1979, kdy skončil šestý na Mistrovství světa ve sprintu, o rok později byl devátý. Největšího úspěchu dosáhl na Zimních olympijských hrách 1980, kde v závodě na 500 m vybojoval bronzovou medaili a dvojnásobnou trať dokončil na desáté příčce. Posledního sprinterského světového šampionátu se zúčastnil v roce 1982 (7. místo), poté do roku 1986 startoval již pouze na menších závodech nebo na nizozemských mistrovstvích.\n\n"}
{"id": "951920", "url": "https://cs.wikipedia.org/wiki?curid=951920", "title": "Rudolf Vojtěch Špillar", "text": "Rudolf Vojtěch Špillar\n\nRudolf Vojtěch Špillar (11. února 1878, Plzeň – 22. března 1949, Praha) byl český malíř a popularizátor fotografie, autor příruček o fotografování.\n\nRudolf Špillar se narodil v rodině finančního úředníka Antonína Špillara a jeho ženy Františky. Jeho starší bratři Jaroslav Špillar a Karel Špillar byli také malíři. Po ukončení studií se stal státním úředníkem a jako fotograf – amatér patřil mezi první české secesní piktorialisty. Své zkušenosti s technikou fotografování a se zpracováváním fotografického materiálu shrnul v příručce, \"Kompendium praktické fotografie pro amatéry\", kterou napsal spolu s J. Špiňarem. Kompendium bylo nejrozsáhlejší českou příručkou za doby trvání Rakouska-Uherska, stalo se velmi populární a dočkalo se několika vydání i v novém Československu. V roce 1918 začal R. Špillar redigovat edici \"Nauky o fotografii\", , ve které vydal své příručky i práce J. Imlaufa a prof. J. Milbauera.\nČasto pobýval ve vile bratra Jaroslava v Peci pod Čerchovem. Bratrova smrt v roce 1917 se možná stala podnětem k tomu, aby již ve zralém věku, v roce 1919 vstoupil do speciální školy profesora V. Nechleby na pražské Akademii výtvarných umění, kterou pak navštěvoval až do roku 1923. Podnikl studijní cesty do Německa, Francie a Itálie. Zemřel na jaře roku 1949 a je pohřben na Vinohradském hřbitově v Praze\n\nRudolf V. Špillar maloval podobizny, akty, krajiny i zátiší. Své práce vystavoval v Rubešově galerii v Praze. Vzhledem k tomu, že se stal školeným malířem až ve středním věku, není počet jeho prací velký a dosti zřídka se objevuje v nabídce obchodníků s uměním.\n\nNěkolik obrazů vystavuje Galerie bratří Špillarů v Domažlicích.\n\n\n"}
{"id": "951922", "url": "https://cs.wikipedia.org/wiki?curid=951922", "title": "Rarášek", "text": "Rarášek\n\nRarášek může být:\n\n"}
{"id": "951926", "url": "https://cs.wikipedia.org/wiki?curid=951926", "title": "Cynthia Watrosová", "text": "Cynthia Watrosová\n\nCynthia Watrosová (* 2. září 1968, Lake Orion, Michigan, USA) je americká herečka. Hraje hlavně v televizních seriálech. Její nejznámější rolí je Libby ze seriálu \"Ztraceni\".\n\n\n"}
{"id": "951928", "url": "https://cs.wikipedia.org/wiki?curid=951928", "title": "Eric Heiden", "text": "Eric Heiden\n\nEric Arthur Heiden (* 14. června 1958 Madison, Wisconsin) je bývalý americký rychlobruslař a cyklista.\n\nV roce 1975 se poprvé zúčastnil rychlobruslařského Mistrovství světa juniorů, na němž skončil na desátém místě, o rok později již získal stříbrnou medaili. Zúčastnil se Zimních olympijských her 1976 (1500 m – 7. místo, 5000 m – 19. místo) a Mistrovství světa ve víceboji 1976 (5. místo). V letech 1977–1979 zcela ovládl světové rychlobruslařské šampionáty, v letech 1977 a 1978 vyhrál vícebojařské, sprinterské i juniorské mistrovství a v roce 1979 vícebojařský a sprinterský šampionát (na juniorském již nestartoval). Závěrečným a konečným vrcholem jeho kariéry byla sezóna 1979/1980, v níž zvítězil na Mistrovství světa ve sprintu, na Mistrovství světa ve víceboji získal stříbro a ve které především vybojoval na Zimních olympijských hrách 1980 zlaté medaile ve všech pěti disciplínách 500 m, 1000 m, 1500 m, 5000 m a 10 000 m, což se nikdy žádnému jinému rychlobruslaři v historii nepodařilo. S pěti zlatými je nejúspěšnějším sportovcem jednoho ročníku zimních olympijských her.\n\nPo ukončení rychlobruslařské kariéry začal závodit jako profesionální cyklista, zúčastnil se také závodů Giro d'Italia 1985 a Tour de France 1986. Vystudoval Stanfordovu univerzitu, pracuje jako ortoped a věnuje se sportovnímu lékařství.\n\nJeho sestra Beth je také bývalou rychlobruslařkou a cyklistkou.\n\nV letech 1977, 1978, 1979 a 1980 obdržel cenu Oscara Mathisena a je jediným závodníkem, který toto rychlobruslařské ocenění získal čtyřikrát.\n\n"}
{"id": "951930", "url": "https://cs.wikipedia.org/wiki?curid=951930", "title": "Seznam dílů seriálu Liv a Maddie", "text": "Seznam dílů seriálu Liv a Maddie\n\nToto je seznam dílů seriálu \"Liv a Maddie.\" Americký komediální seriál \"Liv a Maddie\" je vysílán od 19. července 2013 v USA a od 7. prosince 2013 také v Česku na stanici Disney Channel. Seriál pochází z dílny Johna Becka a Rona Harta. Hlavní hrdinka Dove Cameron ztvárňuje identická dvojčata. Každý původní název dílu obsahuje A-Rooney u českých názvů se objevuje Rooneyovi.\n\n<onlyinclude></onlyinclude>\n"}
{"id": "951931", "url": "https://cs.wikipedia.org/wiki?curid=951931", "title": "Táňa Malíková", "text": "Táňa Malíková\n\nTáňa Malíková (* 13. února 1991 v Kopřivnici) je česká herečka.\nAbsolvovala herectví na konzervatoři v Ostravě a činoherní herectví na Divadelní fakultě JAMU v Brně. Od roku 2014 působí v brněnském HaDivadle. Kromě působení v divadle se věnuje i televizní a reklamní tvorbě.\n\nOd roku 2013 ztvárňovala komediální postavu Nicky Tučkové s falešným zpěvem a signifikantně špatnou angličtinou v jednom z prvních českých virálních videí na YouTube. Videoklip Rich boy nasbíral přes 4 miliony zhlédnutí.\n\nOd srpna 2016 vystupuje v pořadu ŠKODA Nezeptat se automobilky Škoda. \n"}
{"id": "951932", "url": "https://cs.wikipedia.org/wiki?curid=951932", "title": "Jaroslav Borka", "text": "Jaroslav Borka\n\nJaroslav Borka (* 18. října 1952 Mariánské Lázně) je český politik, v letech 2013 až 2017 poslanec Poslanecké sněmovny PČR, od roku 2000 zastupitel Karlovarského kraje (v letech 2008 až 2014 náměstek hejtmana), od roku 1998 zastupitel města Karlovy Vary a člen KSČM.\n\nPo absolvování Střední všeobecně vzdělávací školy v Mariánských Lázních (maturoval v roce 1970) vystudoval obor ruský jazyk - tělesná výchova na Pedagogické fakultě v Plzni v letech 1970 až 1975 a získal titul Mgr. V rámci studia absolvoval půlroční studijní pobyt v tehdejším Sovětském svazu ve Volgogradu.\n\nPo návratu ze základní vojenské služby (1976 až 1977) učil až do roku 1984 na Základní škole v Teplé, kam sám jako žák chodil. Následně byl až do roku 1989 zaměstnán v organizacích KSČ. V roce 1993 získal živnostenský list a začal podnikat, od roku 1995 se uvádí jako společník ve firmě VNB trade, spol. s r.o. Od roku 1996 byl také asistentem poslance.\n\nV letech 2000 až 2009 figuroval ve statutárních orgánech Karlovarské teplárenské, a.s. (nejprve jako člen dozorčí rady a od roku 2002 jako člen představenstva). V letech 2010 až 2011 byl také členem představenstva Karlovarské krajské nemocnice, a.s.\n\nJaroslav Borka je ženatý (manželka Věra pracuje v květinářství jako floristka) a má dvě děti (syna Ivana a dceru Veroniku).\n\nOd roku 1990 je členem KSČM, působil jako vedoucí Okresní organizace KSČM.\n\nDo politiky vstoupil, když byl v komunálních volbách v roce 1998 zvolen za KSČM do Zastupitelstva města Karlovy Vary. Mandát zastupitele města pak obhájil v komunálních volbách v roce 2002, v roce 2006, v roce 2010 a v roce 2014 (vždy za KSČM). V zastupitelstvu působil také jako člen Kontrolního výboru, člen Výboru pro místní rozvoj a integraci do EU a předseda Komise pro metodiku v oblasti bytové politiky a přidělování bytů.\n\nDo vyšší politiky se dostal, když byl v krajských volbách v roce 2000 zvolen za KSČM do Zastupitelstva Karlovarského kraje. Mandát krajského zastupitele pak obhájil v krajských volbách v roce 2004, v roce 2008 a v roce 2012. Ve všech čtyřech krajských volbách byl kandidátem KSČM na hejtmana Karlovarského kraje. Této funkce se mu sice dosáhnout nepodařilo, ale v letech 2008 až 2012 byl náměstkem hejtmana pro oblast majetkoprávní a vnitřních věcí, působil jako člen Bezpečnostní rady Karlovarského kraje a v listopadu 2012 byl zvolen 1. náměstkem hejtmana pro oblasti ekonomika a vnitřní záležitosti. Funkci opustil v únoru 2014 kvůli svému zvolení poslancem. Ve volbách v roce 2016 opět obhájil za KSČM post zastupitele Karlovarského kraje.\n\nTřikrát rovněž kandidoval za KSČM do Senátu PČR, a to v obvodu č. 1 - Karlovy Vary. Nejprve v roce 1998, kdy se ziskem 13,25 % hlasů skončil na čtvrtém místě a nepostoupil ani do druhého kola. Po druhé v roce 2004, kdy opět nepostoupil ani do druhého kola (třetí místo; 16,55 % hlasů) a po třetí v roce 2010, kdy skončil se ziskem 12,23 % hlasů na pátém místě opět v prvním kole.\n\nDvakrát neúspěšně kandidoval v Karlovarském kraji do Poslanecké sněmovny PČR, a to v roce 2006 a v roce 2010. Změna přišla až ve volbách do Poslanecké sněmovny PČR v roce 2013, když kandidoval na druhém místě kandidátky KSČM v Karlovarském kraji a byl zvolen poslancem. Získal totiž 1 824 preferenčních hlasů a přeskočil tak i lídra Pavla Hojdu, který se vzhledem k zisku jednoho mandátu pro KSČM v Karlovarském kraji do Sněmovny vůbec nedostal. Tato skutečnost však vyvolala roztržku v karlovarské KSČM, protože Pavel Hojda věřil, že mu Jaroslav Borka post přenechá. Ten se však rozhodl, že opustí funkci náměstka hetjmana a bude poslancem. Hojda k tomu uvedl, že Borka ještě před volbami slíbil, že do Sněmovny nevkročí. Borka to však odmítá s tím, že případné přenechání funkce slíbil jen mladšímu kolegovi Vladimíru Zimovi.\n\nV poslanecké sněmovně jako první upozornil na problematiku hospodaření se strategickými surovinami, konkrétně na plánovanou těžbu lithia australskou společností European Metal Holding (EMH). 19. ledna 2017 poprvé interpeloval ve věci těžby lithia tehdejšího předsedu vlády Bohuslava Sobotku. Těžbou lithia se pak začal systematicky zabývat, je autorem webu, který komplexně popisuje celou kauzu lithium a stále jej aktualizuje. \n\nVe volbách do Poslanecké sněmovny PČR v roce 2017 byl lídrem KSČM v Karlovarském kraji. Mandát se mu však obhájit nepodařilo, strana nezískala v kraji ani jeden mandát.\n\nV červnu 2017 jej vydala Poslanecká sněmovna PČR ke stíhání Policii ČR, a to v souvislosti s kauzou dotačních podvodů v Regionálním operačním programu Severozápad. \nNásledně v červenci převzal od policie obvinění.\n\nV srpnu 2017 policie obstavila jeho majetek, konkrétně byt a podíly na společných prostorách domu v obci Teplá na Chebsku, pětinový podíl na pozemku v Teplé a pozemky na Vysočině, jejichž hodnota podle cenové mapy dosahuje výše maximálně tři miliony korun.\n"}
{"id": "951934", "url": "https://cs.wikipedia.org/wiki?curid=951934", "title": "Odložené chlebíčky", "text": "Odložené chlebíčky\n\nOdložené chlebíčky nebo také Metronom 2 je album pražské hip hopové skupiny Prago Union, vydané 14. listopadu 2013 jako \"Free CD\" u příležitosti křtu desky Vážná hudba v Lucerna Music Baru. Obsahuje nevydané, nebo na albech nevyskytující se skladby, čímž navazuje na původní kompilaci Metronom. Stejně jako Metronom, toto album dostal každý, kdo si na místě koupil aktuální CD, nebo si ho přinesl z domova již koupené.\n\n\n"}
{"id": "951935", "url": "https://cs.wikipedia.org/wiki?curid=951935", "title": "Bruce Palmer", "text": "Bruce Palmer\n\nBruce Palmer (9. září 1946 Liverpool, Kanada − 1. října 2004 Belleville, Kanada) byl kanadský baskytarista. Svou kariéru zahájil jako člen souboru Robbie Lane & The Disciples, později odešel k Jack London & The Sparrows a počátkem roku 1965 začal hrát se skupinou The Mynah Birds, kde potkal kytaristu Neila Younga. Po rozpadu skupiny Palmer spolu s Youngem odjel z Kanady do Los Angeles, kde založili skupinu Buffalo Springfield; ta se rozpadla po vydání tří alb a dvou letech existence v roce 1968. Palmer však nedlouho předtím skupinu opustil a byl nahrazen Jimem Messinou.\n\nPozději se vrátil zpět do Kanady, kde krátce hrál v kapele Luke & The Apostles a rovněž vydal své první a jediné sólové album \"The Cycle Is Complete\". Album nemělo žádný komerční úspěch a Palmer se na čas přestal věnovat hudbě. Roku 1977 krátce hrál ve skupině Kensington Market a v letech 1982 až 1983 odehrál turné jako člen doprovodné skupiny Neila Younga. Zemřel v roce 2004 na infarkt ve svých osmapadesáti letech.\n"}
{"id": "951936", "url": "https://cs.wikipedia.org/wiki?curid=951936", "title": "Gaétan Boucher", "text": "Gaétan Boucher\n\nGaétan T. Boucher (* 10. května 1958 Charlesbourg, Québec) je bývalý kanadský rychlobruslař.\n\nPrvních mezinárodních závodů se zúčastnil v roce 1975, kdy debutoval na juniorském i seniorském světovém vícebojařském šampionátu. V roce 1976 skončil na Mistrovství světa juniorů čtvrtý, na seniorském Mistrovství světa ve sprintu devátý. Startoval také na Zimních olympijských hrách 1976, kde byl nejlépe šestý na kilometrové distanci, kromě toho dosáhl shodně 14. místa v závodech na 500 m a 1500 m. Na světovém sprinterském šampionátu 1979 získal první medaili, stříbrnou, kterou následující rok obhájil. Ze zimní olympiády 1980 si přivezl stříbro ze závodu na 1000 m, dále byl osmý na poloviční trati a patnáctý na patnáctistovce. Další cenný kov, rovněž stříbro, vybojoval na Mistrovství světa ve sprintu 1982. Jeho nejúspěšnější sezónou byl ročník 1983/1984, kdy vyhrál světový sprinterský šampionát a na ZOH 1984 získal dvě zlaté (1000 m, 1500 m) a jednu bronzovou (500 m) medaili. V roce 1985 skončil druhý na Mistrovství světa ve sprintu, v dalších letech se již umisťoval ve druhé desítce. Závodů prvního ročníku Světového poháru se premiérově zúčastnil na podzim 1985. Startoval také na Zimních olympijských hrách 1988, kde se nejlépe umístil na pátém místě na trati 1000 m, dále byl devátý na 1500 m a čtrnáctý na 500 m. Po sezóně 1987/1988 ukončil sportovní kariéru.\n\nV roce 1984 obdržel cenu Oscara Mathisena.\n\n"}
{"id": "951939", "url": "https://cs.wikipedia.org/wiki?curid=951939", "title": "Jocelyn Angloma", "text": "Jocelyn Angloma\n\nJocelyn Angloma (* 7. srpen 1965, Abymes) je bývalý francouzský fotbalista narozený na Guadeloupe. Reprezentoval Francii i rodný Guadeloupe. Hrával na pozici obránce.\n\nS francouzskou fotbalovou reprezentací získal bronzovou medaili na mistrovství Evropy roku 1996. Na tomto turnaji byl federací UEFA zařazen i do all-stars týmu. Zúčastnil se také mistrovství Evropy 1992. Celkem za francouzský národní tým odehrál 37 utkání, v nichž vstřelil 1 gól, Guadeloupe reprezentoval ve 14 zápasech (země ovšem není členem FIFA).\n\nS Olympiquem Marseille vyhrál v sezóně 1992/93 Ligu mistrů. Stal se s Marseille dvakrát mistrem Francie (1992, 1993), s Valencií mistrem Španělska (2002).\n"}
{"id": "951941", "url": "https://cs.wikipedia.org/wiki?curid=951941", "title": "Jošihiro Kitazawa", "text": "Jošihiro Kitazawa\n\nJošihiro Kitazawa ( , \"Kitazawa Jošihiro\"; * 4. srpna 1962 Kuširo) je bývalý japonský rychlobruslař.\n\nStartoval na Zimních olympijských hrách 1984, kde v závodě na 500 m získal stříbrnou medaili; na dvojnásobné trati se umístil na 31. místě. Toho roku se zúčastnil také Mistrovství světa ve sprintu, které dokončil na 22. příčce. V roce 1986 byl čtvrtý v závodě na 500 m na Asijských zimních hrách.\n"}
{"id": "951943", "url": "https://cs.wikipedia.org/wiki?curid=951943", "title": "Dewey Martin", "text": "Dewey Martin\n\nJméno a příjmení Dewey Martin nosí více různých osob:\n\n"}
{"id": "951944", "url": "https://cs.wikipedia.org/wiki?curid=951944", "title": "Dewey Martin (hudebník)", "text": "Dewey Martin (hudebník)\n\nDewey Martin (rodným jménem Walter Milton Dwayne Midkiff; 30. září 1940 Chesterville, Ontario, Kanada − 31. ledna 2009 Van Nuys, Kalifornie, USA) byl kanadský rockový bubeník a občasný zpěvák. Svou první skupinu nazvanou The Jive Rockets založil během studií na střední škole. Později se přestěhoval do Nashvillu, kde působil jako bubeník v kapelách různých zpěváků, jako byli například Charlie Rich, Roy Orbison a Carl Perkins. Později se usadil v Los Angeles, kde hrál v několika kapelách a v roce 1966 se stal členem skupiny Buffalo Springfield. Se skupinou hrál až do jejího rozpadu v roce 1968. Přestože ve skupině působil primárně jako bubeník, v několika písních zpíval i hlavní vokály. Jde například o písně „In the Midnight Hour“ a „Good Time Boy“.\n"}
{"id": "951946", "url": "https://cs.wikipedia.org/wiki?curid=951946", "title": "Sergej Fokičev", "text": "Sergej Fokičev\n\nSergej Rostislavovič Fokičev ( ; * 4. února 1963 Čerepovec, Ruská SFSR) je bývalý sovětský rychlobruslař.\n\nNa velkých mezinárodních závodech se poprvé představil v roce 1984. Tehdy na Zimních olympijských hrách získal zlatou medaili v závodě na 500 m, což byl největší úspěch celé jeho kariéry. Toho roku se umístil také na pátém místě na Mistrovství světa ve sprintu. V závodech Světového poháru se v jeho premiérovém ročníku poprvé objevil na podzim 1985. Pátou příčku na světovém sprinterském šampionátu zopakoval v roce 1987. Zúčastnil se zimní olympiády 1988, kde skončil čtvrtý na trati 500 m. Sportovní kariéru ukončil po sezóně 1991/1992.\n\n"}
{"id": "951952", "url": "https://cs.wikipedia.org/wiki?curid=951952", "title": "Davis Cup 2013 – baráž", "text": "Davis Cup 2013 – baráž\n\nV baráži Světové skupiny Davis Cupu 2013 se mezi 13. a 15. zářím utkalo osm týmů, které prohrály v 1. kole Světové skupiny – Španělsko, Rakousko, Chorvatsko, Švýcarsko, Německo, Belgie, Brazílie a Izrael, s osmi družstvy z 1. skupin tří regionálních zón. Los proběhl 11. dubna 2013 v Londýně.\n\nVítězové se kvalifikovali do Světové skupiny pro rok 2014 a poražení pak sestoupili do 1. skupin tří regionálních zón pro rok 2014.\n\nTučně jsou zvýrazněny týmy, které postoupily do Světové skupiny 2014. \n\n\n\n\"Datum konání: 13. – 15. září 2013\"\n\n"}
{"id": "951953", "url": "https://cs.wikipedia.org/wiki?curid=951953", "title": "Rudolf Stadion", "text": "Rudolf Stadion\n\nFilip Josef Rudolf hrabě Stadion-Warthausen (23. února 1808 Vídeň – 25. dubna 1882 Vídeň) byl rakouský úředník, v letech 1845 až 1847 moravský místodržitel a krátce na přelomu let 1847 a 1848 nejvyšší purkrabí a prezident českého gubernia. Byl také vlastníkem majorátních statků rodu Stadionů.\n\nPocházel z hraběcího rodu Stadionů. Narodil se jako nejmladší syn tehdejšího rakouského ministra zahraničí Jana Filipa Stadiona-Warthausena a jeho manželky Marie Anny, rozené Stadionové-Thannhausenové. Starší bratr František se stal guvernérem v Haliči a později ministrem vnitra a byl i poslancem Říšského sněmu.\n\nDne 9. července 1850 se oženil s Gizelou Hadikovou z Futaku a měli spolu tři děti – dcery Johannu (provdanou hraběnku Csákyovou), syna Huga a nejmladší Helena (provdanou hraběnku Coudenhove). Manželství bylo v roce 1859 anulováno.\n\nRoku 1827 se stal konceptním kandidátem u dolnorakouské vlády ve Vídni, roku 1828 konceptním praktikem u krajského úřadu v Berouně, poté byl od roku 1830 mimořádným krajským komisařem v Českých Budějovicích a od roku 1832 mimořádným sekretářem u Moravskoslezského gubernia. V roce 1835 byl postoupil na místo mimořádného dvorského sekretáře a o rok později se stal mimořádným guberniálním radou. V letech 1839–1842 byl krajským hejtmanem v Olomouci, poté byl jmenován radou dvorské kanceláře. V letech 1845 až 1847 působil jako moravský místodržící. V roce 1847 byl vyslán jako císařský komisař do Haliče, aby uklidnil tamní povstání. Záhy byl však odvolán a v úřadě ho nahradil jeho starší bratr František. 23. listopadu 1847 byl jmenován nejvyšším purkrabím a prezidentem českého gubernia. Během revoluce podepsal 31. března 1848 druhou pražskou petici. Obklopil se poradním sborem složeným z českých politiků, který 13. dubna spojil se Svatováclavským výborem, čímž vznikl Národní výbor. Do 15. dubna byl jeho prezidentem, poté ho nahradil hrabě Lev Thun a Stadion se stáhl z politického života.\n\nByl císařským komořím a skutečným tajným radou, čestným rytířem maltézského řádu.\n\nPodle rodinné dohody z 1. ledna 1846 se stal majorátním pánem rozsáhlých rodových panství, mezi která patřily Kout na Šumavě, Trhanov, Úterý, Zahořany a Rýzmberk v západních Čechách a fideikomisní statky Bohorodczan včetně Grabowiecz a Przerośl v Haliči (dnes na Ukrajině). Dále spravoval stavovské panství Thannhausen v Bavorsku a původní rodové panství Stadion ve Württembersku.\n\nHeslo v Gothajské almanachu\n"}
{"id": "951954", "url": "https://cs.wikipedia.org/wiki?curid=951954", "title": "Projekt 206MR", "text": "Projekt 206MR\n\nProjekt 206MR (v kódu NATO třída Matka) je třída křídlatých raketových člunů sovětského námořnictva z doby studené války. Celkem bylo postaveno 18 jednotek této třídy. Dalšími uživateli jsou ruské námořnictvo, ukrajinské námořnictvo a gruzínské námořnictvo.\n\nCelkem bylo v letech 1977–1982 postaveno 18 člunů této třídy.\n\nTrup a pohonný systém jsou převzaty z třídy \"Osa II\", trup však dostal pomocná křídla. Výzbroj tvoří jeden 76mm dvojkanón ve věži na přídi, jeden 30mm rotační kanón kompletu AK-630 ve věži na přídi a dvě protilodní střely P-15 Termit. Pohonný systém tvoří tři diesely roztáčející trojici lodních šroubů. Nejvyšší rychlost dosahuje 49 uzlů.\n"}
{"id": "951955", "url": "https://cs.wikipedia.org/wiki?curid=951955", "title": "Silnice II/278", "text": "Silnice II/278\n\nSilnice II/278 je silnice II. třídy v severní části České republiky, v okresech Česká Lípa a okres Liberec, patřících do Libereckého kraje. Začíná ve Stráži pod Ralskem a končí v Hodkovicích nad Mohelkou.\n\n\n\n"}
{"id": "951957", "url": "https://cs.wikipedia.org/wiki?curid=951957", "title": "Davis Cup 2012 – baráž", "text": "Davis Cup 2012 – baráž\n\nV baráži Světové skupiny Davis Cupu 2012 se mezi 14. a 16. zářím utkalo osm týmů, které prohrály v 1. kole Světové skupiny – Kazachstán, Německo, Japonsko, Švédsko, Kanada, Rusko, Itálie a Švýcarsko, s osmi družstvy z 1. skupin tří regionálních zón.\n\nVítězové se kvalifikovali do Světové skupiny pro rok 2013 a poražení pak sestoupili do 1. skupin tří regionálních zón pro rok 2013.\n\nTučně jsou zvýrazněny týmy, které postoupily do Světové skupiny 2013.\n\n\n"}
{"id": "951958", "url": "https://cs.wikipedia.org/wiki?curid=951958", "title": "Humience", "text": "Humience\n\nHumience (1398 m n. m.) jsou hora v Malé Fatře na Slovensku. Nachází se v rozsoše vybíhající jihozápadním směrem z vrcholu Podkova (1437 m). Rozsocha dále klesá k jihovýchodu až k vrcholu Hrádok (676 m). Západní a jižní svahy hory spadají do doliny potoka Bystrička, východní do doliny Príslopského potoka. Vrcholové partie pokrývají horské louky s roztroušenými zakrslými smrky.\n\n\n\n"}
{"id": "951960", "url": "https://cs.wikipedia.org/wiki?curid=951960", "title": "Hradiště Šance (Hostivař)", "text": "Hradiště Šance (Hostivař)\n\nHradiště Šance (též nazývané hradiště Hostivař) se nacházelo na ostrohu na pravé straně potoka Botiče, mezi pozdějšími vesnicemi a dnešními městskými čtvrtěmi Petrovice a Hostivař v jihovýchodní části Prahy, na území Hostivaře. Na jižní straně ostrohu byla postavena Hostivařská přehrada. Soudě dle vykopávek, které se zde našly, bylo území osídleno již ve starší době železné, a to v mladší době halštatské, tedy v 6. až 5. století před naším letopočtem, a je jediným známým hradištěm ze starší doby železné na území Prahy. K jeho zániku pravděpodobně došlo velkým požárem, čemuž nasvědčují spečené valy, jež se zde našly. Později bylo osídleno také v raném středověku, od 8. do poloviny 10. století. Místo je vyhlášeno kulturní památkou České republiky a je archeologickou památkou první kategorie.\n\nLokalita je upravena na lesopark, na pláni hradiště je rozsáhlá louka. Existují plány na výstavbu rozhledny spolu se sítí bruslařských stezek. \n\nZ údolí Botiče sem vede odbočka naučné stezky Povodím Botiče, zřízené roku 1980 a obnovené v roce 2008. Od dubna 2010 zde má zastavení též Stezka historií Hostivaře, v jejímž rámci zde byl umístěn přístřešek s modelem hradiště. \n"}
{"id": "951961", "url": "https://cs.wikipedia.org/wiki?curid=951961", "title": "Projekt 1240", "text": "Projekt 1240\n\nProjekt 1240 (v kódu NATO třída Sarancha) byl křídlový raketový člun sovětského námořnictva z doby studené války. Jediný postavený kus byl vyřazen roku 1991.\n\nJediný postavený raketový člun této třídy, označený \"MRK-5\", byl stavěn od roku 1973 leningradskou loděnicí Primorskij. Do služby vstoupil 30. prosince 1977.\n\nHlavňovou výzbroj tvořil jeden 30mm kanón AK-630. K ničení vzdušných cílů sloužilo dvojité vypouštěcí zařízení protiletadlových řízených střel 9K33M Osa-M, kterých bylo lodí neseno 20 kusů. Údernou výzbroj tvořily čtyři protilodní střely P-120 Malachit umístěné ve dvou dvojitých kontejnerech. Pohonný systém tvořily dvě plynové turbíny typu M-10. Nejvyšší rychlost dosahovala 45 uzlů (jiný zdroj uvádí až 61,3 uzlu). Dosah tvořil 1250 námořních mil při rychlosti 36 uzlů.\n"}
{"id": "951962", "url": "https://cs.wikipedia.org/wiki?curid=951962", "title": "Tomáš Parma", "text": "Tomáš Parma\n\nTomáš Parma (* 12. května 1971, Brno) je český církevní historik a překladatel, působící na Cyrilometodějské teologické fakultě UP.\n\nPo gymnaziálních studiích absolvoval nejprve studium historie a archivnictví na Filosofické fakultě Masarykovy univerzity v Brně (1994), následně bakalaureát z teologie na Papežské lateránské univerzitě (2003) a absolutorium katolické teologie na Cyrilometodějské teologické fakultě UP (2005). V roce 2010 získal doktorát na Historickém ústavu Filosofické fakulty Masarykovy univerzity v Brně. Roku 2016 získal titul Licenciát teologie na Cyrilometodějské teologické fakultě UP, v roce 2019 doktorát z praktické teologie tamtéž.\nOd roku 2004 je členem katedry církevních dějin olomoucké teologické fakulty. Jeho odborným zájmem jsou dějiny moravské církve v raném novověku, zejména postava olomouckého biskupa Františka kardinála Dietrichsteina.\n\n\n\n"}
{"id": "951963", "url": "https://cs.wikipedia.org/wiki?curid=951963", "title": "Zázrivá (hora)", "text": "Zázrivá (hora)\n\nZázrivá (1398 m n. m.) je bezlesá hora v Malé Fatře na Slovensku. Nachází se v hlavním hřebeni lúčanské části pohoří mezi vrcholy Dlhá lúka (1305 m) na severu a Krížava (1451 m) na jihu. Západní svahy spadají do horní části Turské doliny, východní do Lopušné doliny. Vrcholové partie jsou pokryty horskými loukami a poskytují poměrně dobré výhledy.\n\n\n\n"}
{"id": "951981", "url": "https://cs.wikipedia.org/wiki?curid=951981", "title": "Tom Clancy's Splinter Cell: Blacklist", "text": "Tom Clancy's Splinter Cell: Blacklist\n\nTom Clancy's Splinter Cell: Blacklist je stealth akční adventura vydaná firmou Ubisoft. Jedná se o šestý díl herní série \"Tom Clancy's Splinter Cell\", přesněji o pokračování \"\", která byla vydána v roce 2010. Hra byla vydaná pro Microsoft Windows, PlayStation 3, Wii U a Xbox 360 v Severní Americe 20. srpna 2013, v Austrálii 22. srpna 2013, v Evropě 23. srpna 2013 a v Japonsku 5. srpna 2013 a odehrává z pohledu třetí osoby.\n\nHráč ovládá po velkou většinu herního času Sama Fishera, tajného agenta, který pracuje pro organizaci Fourth Echelon. Jeho úkolem v tomto dílu série je zastavit teroristickou organizaci Inženýři (anglicky \"Engineers\"), jejichž cílem je donutit vládu USA k odvolání svých vojáků v cizině. Princip hry je obdobný jako v předešlém díle série (TCSC: ), úkolem hráče je plnit úkoly a eliminovat nepřátele. Ve většině misí si může hráč vybrat, zda úkoly splní nepozorovaně (tedy za použití žádného či minimálního násilí), nebo hrubou silou, tedy za pomoci střelných zbraní. Hra se tak jednak vrací ke kořenům (tedy důrazem na stealth prvky, které byly v předešlém díle upozaděny) a jednak si částečně bere vzor z předešlého dílu, který se zaměřoval na akčnost.\n\nJedná se o první hru, kterou vytvořilo Ubisoft Toronto, které bylo založeno mateřským Ubisoftem v roce 2009. Hra vznikala pod vedením Maxime Bélanda, který pracoval i na předešlém díle Conviction. Sama Fishera poprvé v rámci série mluví Eric Johnson, který vystřídal Michaela Ironsida. Ubisoft Toronto byl zodpovědný za všechny verze hry až na verzi pro herní konzoli Wii U, kterou vytvořil Ubisoft Shanghai.\n\nBeta verze hry sklidila pozitivní kritiku s výjimkou nového hlasu Sama, který, jak už bylo zmíněno, byl v rámci série poprvé jiný. I po finálním vydání byla hra pozitivně hodnocena s největším důrazem na dobré naplánování jednotlivých misí v režimu pro jednoho hráče, děj hry a multiplayer. Hůře byla hodnocena grafika hry pro údajnou zastaralost. Ubisoft nebyl po třech měsících od zahájení prodeje spokojen s tržbami za hru, které se prodalo za tuto dobu v počtu 2 miliónů kopií. \n\n"}
{"id": "951982", "url": "https://cs.wikipedia.org/wiki?curid=951982", "title": "Čistý jazyk", "text": "Čistý jazyk\n\nČistý jazyk (angl.\" Clean Language\") v psychologii je terapeutická a koučovací metoda vedení rozhovoru prostřednictvím pokládání speciálně tvořených otázek. Jejich cílem je směřování pozornosti klienta z oblasti problémů do oblasti jejich řešení za předpokladu zachování celistvosti jeho vnímání. Základními informačními celky, které jsou zkoumány pomocí otázek Čistého jazyka, jsou individuální autogenní metafory. Otázky jsou kladeny způsobem, který nedovoluje terapeutovi zkreslovat klientovy informace vlastními domněnkami, předpoklady a interpretacemi, proto se Čistý jazyk řadí mezi tzv. nemanipulativní metody.\n\nKromě oblasti psychoterapie Čistý jazyk nachází svoje uplatnění v koučinku, osobním rozvoji, výzkumu, kognitivní lingvistice, výchovném poradenství, v oblasti zvyšování motivace a efektivity práce, v oblasti modelování byznys procesů, podnikovém a manažerském poradenství.\n\nČisty jazyk vychází z práce Davida Grove (1950–2008), novozélandského terapeuta maorského původu. David Grove studoval na Univerzitě Canterbury, kde v roce 1972 získal bakalářský titul, postgraduální titul v oboru Business Adminstration získal na Univerzitě Otago. Ve vzdělání pokračoval ve Spojených státech na Univerzitě v Minnesotě v oboru poradenské psychologie. V průběhu osmdesátých let pracoval s klienty trpícími fobiemi, poststresovými poruchami, oběťmi incestu, násilí. Odpozoroval, že klienti přirozeně popisovali svá traumata v metaforách. Pokud se otázky směřovaly přesně k těmto metaforám, začínalo se měnit klientovo vnímání traumatu.\nNa základě pozorování práce Davida Grove Penny Tompkins a James Lawley vyvinuli metodologii aplikace a vyučování této metody a rozšiřili její využití za hranice psychoterapie. Tato metodologie získala název Symbolické modelování.\n\n\"\"Při použití Symbolického modelování v kontextu terapie nebo koučování, rolí facilitátora je použit Čistý jazyk tak, aby klient měl možnost prozkoumat různé aspekty svého vnímání pomocí sebemodelování. Klient má za úkol zjistit, jak jím vnímané součásti pracují společně jako jediný systém, a použit získanou zpětnou vazbu v procesu neustálého učení se z vlastních zkušeností.\"\" \n\nKonstrukce (syntax) otázek Čistého jazyka je podmíněna tím, aby facilitátor co nejméně používal svoje vlastní slova, která by mohla zkreslovat klientovo vnímání a pochopení, proto se v nich opakují přesná slova klienta a jsou obsažený takové dotazy, jejichž účelem je pouhé získávání doplňujících informací o tom, co klient vyslovil (nebo ukázal v případě neverbálních projevů). \n\nI(A) (slova klienta), a když (slova klienta), čistá otázka?\n\nV první části otázky se opakují přesná slova klienta, v druhé části (a když …) se zdůrazňují ta slova (obrazy, asociace), která se budou rozvíjet pomocí třetí části věty – tzv. čisté otázky.\n\nHlavní funkcí Symbolického modelování založeného na Čistém jazyce je objevení všech relevantních informací týkajících se klientova problému, možných způsobů řešení a žádoucího výsledku, zjištění a nalezení zdrojů k realizaci potřebných kroků vedoucích k žádoucí změně. Klient prostřednictvím odpovědí na čisté otázky vytváří a zkoumá svůj osobitý model vnímání reality (metaforickou krajinu).\n\n\nČistý prostor je způsob modelování (sebemodelování) klienta v procesu hledání řešení, které je přeneseno do fyzického prostoru. Stejně jako Čistý jazyk, který leží v základu této prostorové metody, Čistý prostor je metoda zaměřená na informace. Tento způsob práce se opírá o teorii informačního pole, teorii komplexních a samoorganizujících se systémů, o poznatky kognitivní sémantiky.\n\nEmergentní poznání bylo poslední etapou práce Davida Grove. Jeho vznik vycházel z úvah, kam \"odchází (nebo se obrací)\" klienti v momentě, kdy se disociují s traumatem (tj. kdy v okamžiku traumatu jakási jejich část \"zmrzne\" a \"oddělí se\" ve snaze se ubránit, nebo ochránit v ten okamžik a do budoucna). Tato část není zcela ztracená, ztracen a/nebo zablokován bývá přístup k těmto informacím, přičemž samotné informace zcela jistě i nadále zaujímají svoje místo v psychoaktivním prostoru klienta. Princip prostorového uspořádání psychologických informací klienta a teorii znalostního (in-formačního) pole se využívá v Čistém prostoru. Metoda Emergentního poznání jde dál – zkoumá propojení informačních uzlů v systému klientova světonázoru a pracuje s jejími vrstvami, přičemž nachází přístup ke klíčovým informacím ukrytým hluboko v podvědomí klienta. V základu metody Emergentního poznání leží zkoumání psychoaktivního prostoru klienta pokládáním opakovaných otázek minimálně šestkrát.\n\n\n"}
{"id": "951983", "url": "https://cs.wikipedia.org/wiki?curid=951983", "title": "Akira Kuroiwa", "text": "Akira Kuroiwa\n\nAkira Kuroiwa ( , \"Kuroiwa Akira\"; * 6. září 1961 Cumagoi) je bývalý japonský rychlobruslař.\n\nV roce 1981 poprvé startoval na Mistrovství světa ve sprintu, tehdy se umístil na šestém místě. Sprinterský světový šampionát vyhrál dvakrát, v letech 1983 a 1987, roku 1986 získal bronzovou medaili. Na Zimních olympijských hrách 1984 byl desátý na trati 500 m a devátý na dvojnásobné distanci. Na podzim 1985 se poprvé představil v závodech Světového poháru. Svoji rychlobruslařskou kariéru zakončil v roce 1988 startem na zimní olympiádě a ziskem bronzové medaile v závodě na 500 m (na trati 1000 m skončil na 20. příčce).\n\n"}
{"id": "951984", "url": "https://cs.wikipedia.org/wiki?curid=951984", "title": "Neurofibromatóza", "text": "Neurofibromatóza\n\nNeurofibromatóza je genetické onemocnění, které způsobuje mnohočetné nádory, zasahující nervovou soustavu. Vyskytuje se ve dvou hlavních typech.\n\nNF 1 je častější typ neurofibromatózy. Vyskytuje se zhruba u jedné ze 3000 osob. Jedná se autosomálně dominantní onemocnění s 50% výskytem mutací \"„de novo“\" v genu pro NF1, který se nachází na 17. chromosomu.\n\nNejčastější projevem NF1 je vznik světle hnědých skvrn na kůži. Jsou známy jako „café au lait spots” (skvrny bílé kávy) a postihují 95 % pacientů.\n\nDalším příznakem NF1 bývá seskupení pih na neobvyklých místech, jako je např. podpaží, ve slabinách či pod prsy.\n\nV dospívání nebo na počátku dospělosti se lidem s NF1 vytvoří neurofibromy – nezhoubné nádory rostoucí na povrchu nervových tkání pod kůží. S přibývajícím věkem se zvětšují. Jejich počet je individuální - zatímco někteří lidé jich mají na těle jen několik, jiným pokrývají celé tělo. Většina neurofibromů není bolestivá.\n\nU některých dětí s NF1 se objevují poruchy učení a chování. Okolo 60 % dětí s NF1 vykazuje lehké mentální postižení.\n\nNF 2 se vyskytuje u 1 z 25 000 osob. Symptomy nemoci se obvykle objeví až po 20. roce života, ačkoli se mohou vyskytnout i u dětí.\n\nNF2 zasahuje nejčastěji nervy vedoucí od uší do mozku. Symptomy proto zahrnují postupnou ztrátu sluchu, zvonění či bzučení v uších, problémy s rovnováhou. Tyto příznaky jsou způsobené nezhoubnými nádory rostoucími v nervových spojeních mozku, které slouží k zajištění sluchu a pocitu rovnováhy.\n\nZhruba polovině pacientů s NF2 se v mozku vyvine jeden či více nezhoubných nádorů, které se nazývají meningeomy. V některých případech pak dochází k nárůstu tlaku v mozku, což způsobuje bolest hlavy, zvracení, záchvaty či poruchy zraku.\n\nAsi 50 % osob s NF2 se vyvine nezhoubný nádor v míše, větší polovině osob nezhoubné nádory pod či na kůži. Často vypadají jako povlak na kůži, v jiných případech jde o zduřeliny pod kůží. Tyto nádory mohou být bolestivé, pokud se vyvinou v místě nervových vláken.\n\nU většiny lidí se vyskytne periferní neuropatie. Jde o poškození periferní nervové soustavy, což se může projevit mravenčením, necitlivostí a omezenou schopností cítit bolest či teplotu, nebo pocitem pálení.\n\nZhruba dvěma třetinám osob s touto nemocí se rozvine šedý zákal.\n"}
{"id": "951986", "url": "https://cs.wikipedia.org/wiki?curid=951986", "title": "Jan Ykema", "text": "Jan Ykema\n\nJan Jelte Ykema (* 18. dubna 1963 Harlingen, Frísko) je bývalý nizozemský rychlobruslař.\n\nPrvního světového šampionátu ve sprintu se zúčastnil v roce 1981 (20. místo). Startoval na Zimních olympijských hrách 1984, kde se umístil nejlépe na 14. místě v závodě na 500 m, dále byl dvacátý na dvojnásobné distanci. V lednu 1986 se premiérově představil v závodech Světového poháru. Největších mezinárodních úspěchů dosáhl v roce 1988, kdy skončil šestý na Mistrovství světa ve sprintu a na trati 500 m na zimní olympiádě vybojoval stříbrnou medaili. Po sezóně 1988/1989 ukončil sportovní kariéru.\n\n"}
{"id": "951989", "url": "https://cs.wikipedia.org/wiki?curid=951989", "title": "Ein el-Jarba", "text": "Ein el-Jarba\n\nEin el-Jarba je archeologická lokalita v místech raně chalkolitické osídlení, které je součástí tzv. kultury Wadi Rabah, datované do 6. tisíciletí př. n. l. Ein el-Jarba se nachází přibližně 20 km jihovýchodně od izraelské Haify v Jizre’elském údolí. Archeologický výzkum byl na místě obnoven Hebrejskou univerzitou v Jeruzalémě.\n\nLokalita se nachází na úpatí pohoří Menaše v Jizre’elském údolí, které vždy bylo hlavní spojnicí mezi středomořským pobřeží a Jordánským údolím. Ein el-Jarba leží v blízkosti dnešního kibucu Hazore'a.\n\nJiž v minulosti na místě proběhlo několik archeologických průzkumů. Po náhodném odkrytí archeologických pozůstatků během mechanických prací proběhla v roce 1966 první sezóna archeologického výzkumu pod vedením J. Kaplana. V roce 1979 bylo prozkoumáno místo, které se nachází přibližně 75 metrů východně od původních nálezů. Další výzkum, který se konal v roce 1980, byl záchranným a vedl jej E. Meyerhof. Podařilo se mu odkrýt masivní architektonické zbytky. V okolí byla odkryta I jiná místa, včetně Tell Qiri (Baruch 1987), Hazore’a (Anati 1971; Anati et al. 1973; Meyerhof 1988), Tell Zeriq (Oshri 2000), Abu Zureiq (Garfinkel a Matskevich 2002) a Mishmar HaEmek – vrstva V (Getzov a Barzilai 2011). Povrchové průzkumy v okolí provedl v roce 1973 E. Anati (1973:29-40).\nNa přibližně 65 m² plošného výzkumu lokality Ein el-Jarba J.Kaplan v roce 1966 objevil cekem čtyři fáze chalkolitického osídlení se zbytky architektury a hroby. (Arensburg 1970). Stratigrafická kumulace mezi přírodní půdní vrstvou a ornicí je pouze kolem 1 m (Kaplan 1969: 4).\n\nZa obnovou archeologického výzkumu na lokalitě Ein el-Jarba v roce 2013 stojí Katharina Streit z Archeologického institutu Hebrejské univerzity v Jeruzalémě v Izraeli ve spolupráci s “Jezreel Valley Regional Project”. Tento výzkum prozatím odkryl dvě sídelní období, která byla datována do rané doby bronzové IB (4. tisíciletí př. n. l.) a raně chalkolitického období (6. tisíciletí př. n. l.). K nálezům z rané doby bronzové se řadí několik spodních vstev oválných domů, podlahy, které využívali lidé k obývání, jámy a silo ohraničené kameny. Z raně chalkolitického období pochází několik podlah, rozpadlé hliněné cihly a sádrové podlahy s kruhovými objekty. Souboru nalezené raně chalkolitické keramiky dominuje klasická keramika typu Wadi Rabah.\n\n"}
{"id": "951990", "url": "https://cs.wikipedia.org/wiki?curid=951990", "title": "Džun'iči Inoue", "text": "Džun'iči Inoue\n\nDžun'iči Inoue ( , \"Inoue Džun'iči\"; * 26. prosince 1971 Arakawa) je bývalý japonský rychlobruslař.\n\nStartoval na Zimních olympijských hrách 1992, kde v závodě na 500 m získal bronzovou medaili. Na konci roku 1992 se poprvé představil v závodech Světového poháru. Na Mistrovství světa ve sprintu 1994 vybojoval bronz, na zimní olympiádě 1994 se umístil na šestém (500 m), resp. osmém (1000 m) místě. Na premiérovém Mistrovství světa na jednotlivých tratích v roce 1996 nedokončil kilometrový závod, dalších ročnících bylo jeho nejlepším umístěním osmé místo na pětistovce v letech 1998 a 1999. V roce 1999 byl šestý na světovém sprinterském šampionátu. Po sezóně 1999/2000 ukončil sportovní kariéru.\n"}
{"id": "951992", "url": "https://cs.wikipedia.org/wiki?curid=951992", "title": "Scratchbox", "text": "Scratchbox\n\nScratchbox je v informatice jméno sady nástrojů pro operační systém Linux, která slouží k vývoji aplikací pro embedded a mobilní zařízení. Projekt byl nejprve vyvíjen společností Movial a sponzorován firmou Nokia. Nyní je šířen pod licencí GNU General Public License (GPL).\n\nPro emulaci architektury, pro niž je potřeba zdrojové kódy zkompilovat, je použit emulátor qemu.\n\nScratchbox byl původně navržen pro platformu Maemo (Nokia 770, N800, N810, Nokia N900 a telefon Nokia N9 s operačním systémem MeeGo). Lze ho využít pro architekturu ARM a x86. Experimentálně jsou také podporovány architektury PowerPC a MIPS.\n"}
{"id": "951996", "url": "https://cs.wikipedia.org/wiki?curid=951996", "title": "Tošijuki Kuroiwa", "text": "Tošijuki Kuroiwa\n\nTošijuki Kuroiwa ( , \"Kuroiwa Tošijuki\"; * 27. února 1969 Cumagoi) je bývalý japonský rychlobruslař.\n\nV roce 1989 se poprvé představil v závodech Světového poháru, na Asijských zimních hrách 1990 byl čtvrtý (1000 m) a pátý (1500 m) a na Mistrovství světa ve sprintu 1990 devátý. První medaili, bronzovou, vybojoval na sprinterském světovém šampionátu 1991, následující rok ji obhájil. Startoval na Zimních olympijských hrách 1992, kde získal stříbro v závodě na 500 m; na dvojnásobné trati skončil devátý. Na zimní olympiádě 1994 dosáhl na distanci 1000 m jedenáctého místa. V dalších letech se účastnil především závodů Světového poháru, na ZOH 1998 byl v závodě na 500 m šestnáctý. Poslední starty absolvoval na konci roku 2001.\n"}
{"id": "951999", "url": "https://cs.wikipedia.org/wiki?curid=951999", "title": "Zmatek", "text": "Zmatek\n\nZmatek nebo také \"chaos\" či \"nepořádek\" (v obecné češtině rovněž \"brajgl\", \"čurbes\" nebo \"maglajs\") je stav, v němž neplatí žádná pravidla či zákonitosti.\n\nZmatek také může být:\n\n\n"}
{"id": "952005", "url": "https://cs.wikipedia.org/wiki?curid=952005", "title": "Ashby-de-la Zouch", "text": "Ashby-de-la Zouch\n\nAshby-de-la Zouch je město v anglickém hrabství Leicestershire. K 28. dubnu 2004 zde žilo 12 758 obyvatel.\n\nNázev města pochází ze staroanglického \"Ashby\" (statek pod jasany) a jména francouzského šlechtického rodu \"Souche\", kterému město s okolím v minulosti patřilo. Ve městě se nachází zřícenina hradu ze 12. století, zničeného za občanské války, která je zařazena na seznam národních památek (\"scheduled monument\").\n\n\nPartnerským městem je Pithiviers ve Francii.\n\n"}
{"id": "952014", "url": "https://cs.wikipedia.org/wiki?curid=952014", "title": "Úvodní obřady", "text": "Úvodní obřady\n\nÚvodní obřady (latinsky \"ritus initiales\") jsou první částí mše nebo jiné křesťanské bohoslužby. Začínají vstupním průvodem, po němž celebrant políbením pozdraví oltář, případně jej též okouří kadidlem; následně se pokřižuje a pozdraví lid. Po úkonu kajícnosti se zpívá Kyrie a o nedělích (mimo dobu adventní a postní), slavnostech a svátcích také Gloria. Úvodní obřady jsou zakončeny vstupní modlitbou, po níž následuje bohoslužba slova.\n\n"}
{"id": "952020", "url": "https://cs.wikipedia.org/wiki?curid=952020", "title": "Nora Lam", "text": "Nora Lam\n\nNora Lam (4. září 1932 Peking – 2. února 2004) byla čínská křesťanka, která založila \"Nora Lam Ministries International\". Až do svého útěku do Hongkongu žila v Čínské lidové republice.\n\nNarodila se v misionářské nemocnici v čínském Pekingu. Hned po narození byla svými rodiči opuštěna a o šest měsíců později ji adoptovali pan a paní Sungovi, prominentní šanghajský pár. Její adoptivní matka byla členkou Organizace nejbohatších rodin v Šangaji (\"Shanghai's wealthiest families\"). Její adoptivní otec se narodil 11. září 1900 a studoval ve Francii, kde se mu dostalo i jistého katolického vzdělání. Přesto nebyl věřící. Nora byla pojmenována \"Neng Yee Sung\" a sama o svém dětství prohlásila, že byla hýčkána a rozmazlována.\n\nKonflikt na pekinském mostě Marca Pola vedl v roce 1937 k válce s Japonským císařstvím. Když v roce 1939 napadla japonská císařská armáda Šanghaj, musela devítiletá Sung se svými rodiči uprchnout. Žili pak u nevlastní babičky ve francouzské koncesi v Šanghaji. V roce 1941 navštěvovala Nora McTyeiryho dívčí školu a internát, kde poprvé uslyšela o křesťanství. Během pobytu zde měla vidění anděla strážného, který vypadal jako starý muž. Tento anděl jí pomáhal a radil po celý její život. V roce 1942, kdy jí bylo deset let, musela její rodina opět uprchnout před Japonci, tentokrát do domu jejího dědečka v Čchung-čchingu, který byl během války Čankajškovým hlavním městem. Rodina ušla oněch téměř 2 400 kilometrů převážně pěšky.\n\nPo skončení 2. světové války se rodina Sungových v roce 1945 navrátila do Šanghaje. Nořin otec začal opět pracovat jako lékař v nemocnici a Nora byla přijata na prestižní internátní dívčí školu Mary Farnhamové, kterou vedli presbyteriánští misionáři.\n\nPo ukončení čínské občanské války v roce 1949 se Nora zapsala na fakultu politických věd a práva na univerzitě v Su-čou, protože se chtěla stát právníkem. Absolvovala v roce 1953 jako třetí ve třídě a stala se asistentkou vyučující právo a historii. Seznámila se přitom s jiným studentem práv Čcheng Šen Lamem a zamilovala se do něj. V roce 1955 se za něj provdala a koncem roku se jim narodil syn.\n"}
{"id": "952023", "url": "https://cs.wikipedia.org/wiki?curid=952023", "title": "Vladimír Šafařík", "text": "Vladimír Šafařík\n\nVladimír Šafařík (* 13. dubna 1964) je český manažer, tenisový trenér a pořadatel sportovních událostí, který od roku 2006 zastává post ředitele firmy Česká sportovní. Jako nehrající kapitán vedl československý fedcupový tým v sezóně 1992 a také český daviscupový tým ve finále 2013.\n\nV rámci manažerské kariéry v Česká sportovní zaštiťuje od sezóny 1999 přípravu mezistátních tenisových utkání české ženské i mužské reprezentace. Měl na starosti akce typu „NHL v Praze“ či košíkařské Final Four v O areně. V mládí hrál závodně tenis, dorosteneckou ligu. Během Letních olympijských her 1992 v Barceloně vedl československou tenisovou výpravu. Mezi lety 1992–1998 působil na pozici tenisového trenéra ve floridské Tenisové akademii Nicka Bollettieriho.\n\nV roce 1992 se ujal ve třech utkáních role nehrajícího kapitána československého fedcupového družstva, které dovedl do čtvrtfinále. Jednalo se o vůbec poslední tři zápasy československé reprezentace před rozpadem státu.\n\n\nV listopadu 2013 byl vybrán za nehrajícího kapitána českého týmu pro finále Davis Cupu 2013, když v týdnu před zápasem proti Srbsku postihla stabilního kapitána Jaroslava Navrátila plicní embolie. Na Šafaříkovi se shodli hráči i další členové týmu. U družstva v té době působil již patnáctým rokem.\n\n"}
{"id": "952024", "url": "https://cs.wikipedia.org/wiki?curid=952024", "title": "Friedrich Leopold Hardegg", "text": "Friedrich Leopold Hardegg\n\nHrabě Friedrich Leopold Hardegg (* 1. října 1968 Vídeň) pochází z rodu rakouských hrabat z Hardeggu.\n\nVyrostl ve Schwarzenbachu a ve Vídni. Po ukončení maturity a částečném studiu lesnictví absolvoval v roce 1992 školení na lesníka a správce nemovitostí. Je jednatelem Isbarische Güterdirektion, zde spravuje 2400 ha lesa a je vlastníkem Hardegg Immobilien. Vedle správy lesa a vedení firmy, která spravuje nemovitosti, chová skotský vysokohorský dobytek. Angažuje se v různých spolcích, které se zabývají lesnictvím a chováním dobytka. V roce 2009 byl zvolený prezidentem ÖFF (Österreichischer Forstfachverband - rakouský spolek pro lesnictví).\n\nSpolečně s Wolfgangem Müllerem napsal knihu o skotském vysokohorském dobytku.\n\n"}
{"id": "952025", "url": "https://cs.wikipedia.org/wiki?curid=952025", "title": "Josef Vondrášek", "text": "Josef Vondrášek\n\nJosef Vondrášek (* 25. července 1950 Příbram) je český politik, v letech 2013 až 2017 poslanec Poslanecké sněmovny PČR, v letech 2004 až 2012 zastupitel Středočeského kraje, od roku 1998 starosta města Rožmitálu pod Třemšínem, nestraník za KSČM.\n\nV letech 1956 až 1965 navštěvoval Základní školu v Rožmitále pod Třemšínem a v letech 1965 až 1969 pak Střední průmyslovou školu strojní v Příbrami.\n\nPo maturitě v roce 1969 nastoupil jako zaměstnanec do podniku Agrostroj v Rožmitále pod Třemšínem, kde pracoval 24 let až do roku 1993 - nejdříve jako řadový dělník, později po návratu ze základní vojenské služby jako směnový mistr, normovač, plánovač - cenař či obchodně-ekonomický náměstek. V letech 1988 až 1993 zastával post ředitele závodu. Při zaměstnání vystudoval v letech 1982 až 1986 Vysokou školu ekonomickou v Praze a získal tak titul Ing.\n\nNa začátku 90. let 20. století odešel z Agrostroje po jeho privatizaci a začal soukromě podnikat. Šest let působil v rožmitálské firmě zabývající se strojírenskou výrobou, servisem a prodejem osobních aut. V letech 1993 až 1999 figuroval navíc jako člen dozorčí rady firmy Agrowest a. s.\n\nPůsobí také jako místopředseda občanského sdružení Podbrdsko.\n\nJosef Vondrášek je ženatý a má syna.\n\nDo politiky vstoupil, když byl v komunálních volbách v roce 1994 zvolen jako nestraník za KSČM do Zastupitelstva města Rožmitálu pod Třemšínem. Mandát zastupitele města obhájil v komunálních volbách v roce 1998, po nich se pak stal starostou města Rožmitálu pod Třemšínem. Také v komunálních volbách v roce 2002, v roce 2006, v roce 2010 i 2014 vždy obhájil jako nestraník za KSČM nejprve post zastupitele a následně pak starosty. Z titulu své funkce je i předsedou Povodňové komise.\n\nDo vyšší politiky se dostal, když byl v krajských volbách v roce 2004 zvolen jako nestraník za KSČM do Zastupitelstva Středočeského kraje. Mandát krajského zastupitele obhájil v krajských volbách v roce 2008, kdy byl zároveň kandidátem KSČM na středočeského hejtmana (této funkce ale nedosáhl). Naopak ale působil jako místopředseda Výboru pro regionální rozvoj, člen Finančního výboru, místopředseda Komise pro zahraniční spolupráci a jako předseda a později místopředseda Klubu zastupitelů KSČM. Byl také místopředsedou Výboru Regionální rady Regionálního operačního programu Střední Čechy. V krajských volbách v roce 2012 sice kandidoval, ale mandát neobhájil.\n\nVe volbách do Poslanecké sněmovny PČR v roce 2006 kandidoval jako nestraník za KSČM ve Středočeském kraji, ale neuspěl. O sedm let později ve volbách do Poslanecké sněmovny PČR v roce 2013 kandidoval znovu jako nestraník za KSČM ve Středočeském kraji, a to na čtvrtém místě kandidátky a byl zvolen poslancem.\n\nVe volbách do Poslanecké sněmovny PČR v roce 2017 již nekandidoval.\n"}
{"id": "952026", "url": "https://cs.wikipedia.org/wiki?curid=952026", "title": "Thomas Jacob Bergersen", "text": "Thomas Jacob Bergersen\n\nThomas Jacob Bergersen (* 4. července 1980, Trondheim) je norský hudební skladatel a zakladatel společnosti Two Steps from Hell, na jejíž tvorbě se aktivně podílí. Vydal i sólová alba \"Illusions\" (2011) a \"Sun\" (2013).\n\nJiž v jeho útlém věku si jeho rodiče všimli jeho velikého nadání a proto jej zapsali na lekce hry na klavír. Mladý Bergersen ale nejevil příliš zájem o hraní hudby, která existovala. Vymýšlel si stále své skladby, čímž svého učitele zprvu iritoval, ale když si osvojil techniku hry na klavír, jeho učitel poznal šanci kterou mladý Thomas dostal a začal jej učit i teorii kompozice.\n\nPozději se Thomas Bergersen seznámil se svým přítelem Nickem Phoenixem, který se zabýval tvorbou reklamních soundtracků, a se kterým založili první základy Two Steps from Hell. Vytváří hudbu především do filmů, jako třeba Avatar, Piráti z Karibiku, Letopisy Narnie nebo Harry Potter. Veliký úspěch ale sklízí i na poli posluchačů, kteří jejich žánru dali název Epic music. Nejznámější počiny Two Steps from Hell jsou písně jako \"Freedom Fighters\", \"Heart of Courage\" či \"Moving Mountains\".\n\n"}
{"id": "952027", "url": "https://cs.wikipedia.org/wiki?curid=952027", "title": "Drchlavský vrch", "text": "Drchlavský vrch\n\nDrchlavský vrch (376 m n. m.) je vrch v okrese Česká Lípa Libereckého kraje, ležící asi 1,5 km jižně od vsi Drchlava, na stejnojmenném katastrálním území.\n\n660 metrů severovýchodně leží blízký Mariánský vrch.\n\nVrch náleží do celku Ralská pahorkatina, podcelku Dokeská pahorkatina, okrsku Polomené hory, podokrsku Dubská pahorkatina a Drchlavské části.\nNejbližší dojezd automobilem je k silnici Dubá – Dřevčice (po ní vede i hranice CHKO Kokořínsko) západně od vrchu. Odtud vedou cesty po západním svahu a napojuje se i cesta po východním svahu. Na samotný vrchol nevede žádná oficiální cesta.\n"}
{"id": "952033", "url": "https://cs.wikipedia.org/wiki?curid=952033", "title": "Česko na Zimních olympijských hrách 2014", "text": "Česko na Zimních olympijských hrách 2014\n\nČesko na Zimních olympijských hrách 2014 reprezentovalo 88 sportovců, ve 13 druzích sportu, kteří se zúčastnili her ve dnech 7. – 23. února 2014. Konečná nominace byla oznámena 16. ledna 2014. Výprava získala celkem 8 medailí, což je nejvíce v historii samostatného Česka i Československa na zimních hrách.\n\nPočet českých sportovců startujících v jednotlivých olympijských sportech.\n\n\n\n\n\nVšechny časy jsou místní (UTC+4), tj. SEČ+3.\n\nVšechny časy jsou místní (UTC+4), tj. SEČ+3.\n\nŽeny\n\nMuži\n\nŽeny\n\n\n\n"}
{"id": "952036", "url": "https://cs.wikipedia.org/wiki?curid=952036", "title": "Variogram", "text": "Variogram\n\nV prostorové statistice je teoretický variogram formula_1 funkce popisující stupeň prostorové závislosti na prostorové náhodné proměnné nebo na stochastickém procesu. Je definován jako odchylka rozdílu mezi polem hodnot ve dvou různých místech (x a y) v celé dané realizaci. (Cressie 1993).\n\nformula_2 . \n\nJestliže prostorový náhodný prvek má konstantní průměr formula_3, je to ekvivalent očekávání čtvercového nárůstu hodnot mezi lokalitou formula_4 a formula_5 (Wackenagel 2003) (kde formula_4 a formula_5 nejsou souřadnice, ale body v prostoru): \nformula_8, \nkde formula_9 samotná je nazývána semivariogram. V případě stacionárního procesu variogram a semivariogram může být prezentován jako funkce formula_10 rozdílu h=y-x mezi dvěma místy pouze tímto vztahem (Cressie 1993): \nformula_11. \nV případě že je navíc proces izotropní, poté může být variogram a semivariogram prezentován funkcí formula_12 vzdálenosti formula_13 pouze (Cressie 1993):\nformula_14.\nIndexy formula_15 nebo formula_16 se většinou nepíší. Podmínky jsou používány pro všechny tři formy funkcí. Navíc, výraz \"variogram\" je občas používán pro označení semivariogramu, a formula_17 je občas používána pro variogram, což může být matoucí. \nPodle (Cressie 1993, Chiles and Delfiner 1999, Wackernagel 2003), teoretický variogram má následující vlastnosti:\nformula_24\ncož koresponduje s faktem, že rozdíl formula_25 \"je dán záporem dvojnásobku sumy a musí být nezáporný\"\nformula_26\nPro nestacionární proces musí být přidána mocnina rozdílu mezi očekávanými hodnotami v obou bodech:\nformula_27\nPro pozorování formula_33 v místech formula_34 je empirický variogram formula_35 definován jako (Cressie 1993):\nformula_36\nkde formula_37 značí soubor párů pozorování formula_38 jakými jsou formula_39 a formula_40 je počet párů v souboru. (Všeobecně \"aproximovaná vzdálenost\" formula_41 se používá vykonáním jisté tolerance.)\n\"Empirický variogram\" je použit v geostatistice jako první odhad (teoretického) variogramu potřebného pro prostorovou interpolaci krigingem.\nPodle (Cressie 1993) pro pozorování formula_42 ze stacionárního náhodného pole formula_43 je empirický variogram s \"lag tolerance 0 je nezaujatý odhace teoretického variogramu\" jelikož:\nformula_44\nNásledující parametry jsou často použity k popsání variogramu:\n\nEmpirický variogram nemůže být počítán pro každou lag vzdálenost formula_41 a vzhledem k rozdílům v odhadu není jisté že je správný, jak je definováno výše. Některé geostatistické metody jako je kriging potřebují správné semivariogramy. V aplikované geostatistice jsou empirické variogramy tudíž často upravovány podle modelu funkce zajišťující jejich správnost (Chiles&Delfiner 1999). Některé důležité modely (Chiles&Delfiner 1999, Cressie 1993):\nformula_49\nformula_50\nformula_51\nParametr formula_52 má odlišné hodnoty v různých odkazech, díky nejednoznačnosti definice v rozsahu. Např. formula_53 je hodnota použita v (Chiles&Delfiner 1999). formula_54je 1 jestliže formula_55 a 0 jindy.\n\nTři funkce jsou používány pro popsání prostorové nebo časové korelace pozorování: korelogram, kovariance a semivariogram. Poslední je také jednoduše nazýván variogramem. Variogram na rozdíl od semivariogramu ukazuje, kde je značný stupeň prostorové závislosti ve vzorku prostorové.\n\nVariogram je klíčovou funkcí v geostatistice, stejně jako se používá pro \"fitování\" modelu časové nebo prostorové korelace pozorovaného jevu. Experimentální variogram je používán pro vizualizaci možné prostorové/časové korelace a \"variogramový model\" je používán k definování váhy krigingové funkce. Všimněte si, že experimentální variogram je empirický odhad kovariance Gaussovského procesu. Jako takový nemusí být přímo použitelný v krigingu bez omezení nebo dalšího zpracování. To vysvětluje proč je používán pouze omezený počet modelů variogramu: lineární, sférický, gaussovský a exponenciální.\nJestliže je variogram použit k popsání korelace rozdílných proměnných je nazývám \"křížový-variogram\". Křížový variogram je používán v ko-krigingu. V případě, že proměnná je binární nebo reprezentuje třídy hodnot, poté mluvíme o \"indikátoru variogramu\". Indikátor variogramu je používán v indikátor krigingu.\n\n"}
{"id": "952037", "url": "https://cs.wikipedia.org/wiki?curid=952037", "title": "Velká pardubická 2013", "text": "Velká pardubická 2013\n\nVelká pardubická 2013 byl 123. ročník tohoto překážkového závodu, který se konal na závodišti v Pardubicích. Uskutečnil se v neděli 13. října toho roku.\n\nNa start závodu se postavilo celkem 21 koní:\n\nZávod dokončilo celkem šest koní:\n\nŽokej Josef Váňa na poslední překážce upadl a závod tak nedokončil. V televizním rozhovoru po závodě přiznal, že s ohledem na jeho věk (závod se jel sedm dnů před jeho 61. narozeninami) to byl jeho poslední závod. Současně vyzval k podpoře Andreje Babiše a jeho politického uskupení ANO 2011 v blížících se volbách do Poslanecké sněmovny Parlamentu České republiky.\n"}
{"id": "952038", "url": "https://cs.wikipedia.org/wiki?curid=952038", "title": "Nikola Pilić", "text": "Nikola Pilić\n\nNikola Pilić, známý jako Niki Pilić (* 27. srpna 1939 Split), je bývalý jugoslávský tenista chorvatské národnosti, v současnosti tenisový trenér. Největšími úspěchy jeho hráčské kariéry bylo vítězství ve čtyřhře na US Open 1970 a finále dvouhry na French Open 1973. V týmové soutěži Davisovu poháru hrál v letech 1961 – 1977 za tým Jugoslávie, odehrál 62 zápasů. Působil v roli nehrajícího kapitána daviscupových týmů Německa a Chorvatska a jako poradce u týmu Srbska. Stal se prvním člověkem, který dokázal jako nehrající kapitán vyhrát Davisův pohár se třemi různými zeměmi. Po skončení hráčské kariéry Pilić založil tenisovou akademii v Oberschleißheimu u Mnichova, kterou prošli například tenisté Ernests Gulbis, Michael Stich nebo Novak Djoković.\n\n"}
{"id": "952039", "url": "https://cs.wikipedia.org/wiki?curid=952039", "title": "Stefan Effenberg", "text": "Stefan Effenberg\n\nStefan Effenberg (* 2. srpen 1968, Hamburg) je bývalý německý fotbalista. Hrával na pozici záložníka.\nS německou reprezentací získal stříbrnou medaili na mistrovství Evropy 1992. Na tomto turnaji byl federací UEFA zařazen i do all-stars týmu. Hrál též na mistrovství světa roku 1994. Celkem za národní tým odehrál 35 utkání a vstřelil 5 branek.\n\nS Bayernem Mnichov vyhrál v sezóně 2000/01 Ligu mistrů. Za stejnou sezonu obdržel cenu UEFA Club Footballer of the Year (2002/03)\n\nTřikrát se v dresu Bayernu stal mistrem Německa (1998/99, 1999/00, 2000/01). Dvakrát vyhrál německý pohár, poprvé s Borussií Mönchengladbach (1994/95), podruhé s Bayernem (1999/00).\n\n"}
{"id": "952040", "url": "https://cs.wikipedia.org/wiki?curid=952040", "title": "Přes noc třicítkou", "text": "Přes noc třicítkou\n\nPřes noc třicítkou uváděná také pod názvem Náhle třicetiletá je americká romantická komedie z roku 2004 režírovaná Garym Winickem.\n\nJenna Rinková je neoblíbená holka, jejímž snem je být součástí party Lucy Wymanové. Když slaví narozeniny, její kamarád Matt Flamhaff jí dá jako dárek domeček pro panenky, který jí sám vyrobil a na jehož střechu nasypal kouzelný prášek. Na párty se objeví i Lucy Wymanová a její parta a udělají nehezký vtip, o kterém si Jenna myslí, že za něj může Matt. Jenna se rozpláče a zavře se v kumbále, kam před tím schovala domeček pro panenky od Matta. Práskne za sebou dveřmi, což způsobí, že trocha kouzelného prášku z domečku pro panenky spadne na Jennu. Jenna si zavřená v kumbále přeje, aby už jí bylo třicet a byla přitažlivá.\n\nKdyž se druhý den Jenna probudí, je jí třicet let a nepamatuje se, co se stalo od jejích narozenin, kdy dostala domeček pro panenky, dosud. Zjistí, že je nejlepší Lucyina kamarádka a že pracuje pro \"Poise\", její oblíbený módní časopis od doby, kdy byla náctiletá. Chybí jí Matt, kterého se rozhodne najít. Zjistí, že Matt se jí začal stranit, když se Jenna stala součástí Lucyiny party, a že je zadaný.\n\nJenna uslyší, že ji Lucy pomlouvá a uvědomí si, že to, co dřív chtěla, nebylo důležité. Jenna je neoblíbená, už několik let se nestýká se svými rodiči a má aféru s manželem své kolegyně. Je také obviněna, že nápady časopisu, pro který pracuje, předává konkurenčnímu časopisu \"Sparkle\". Ani jí samotné se už nelíbí, co se z ní stalo a začne svůj život měnit.\n\nJenna se vrátí domů do New Jersey, a když její rodiče nejsou doma, schová se v kumbále, ve kterém se schovala jako malá holka, než se probudila jako třicetiletá, a pláče. Když se Jenniny rodiče vrátí, dovolí jí zůstat přes noc. Jenna si druhý den prohlíží školní ročenku a zastaví se u záznamů z doby, kdy jí bylo 17 a kterou si nepamatuje. Ty jí inspirují k návratu na Manhattan, kde pracuje na několika projektech, při kterých opět skamarádí s Mattem. Přestože jsou Matt i Jenna zadaní, při jedné společné procházce se políbí.\n\nJenna se snaží obnovit svojí práci pro \"Poise\", ale zjistí, že výsledky její práce skončily u \"Sparkle\" a \"Poise\" končí. Jenna si uvědomí, že je tím, kdo může za konec časopisu. Když to zjistí Lucy, přesvědčí Matta, aby na ni převedl práva k fotografiím, které udělal pro Jennu kvůli snaze o obnovení časopisu \"Poise\". Přijme pozici šéfeditora \"Sparkle\" a řekne Jenně, že by ráda, aby jejich přátelství vydrželo.\n\nJenna zjistí, že Matt se následující den žení, a snaží se ho přesvědčit, aby se neženil. Matt je ale již rozhodnut a slibuje Jenně, že zůstanou přátelé. Dá jí její domeček pro panenky, který pro ni kdysi vyrobili a na kterém je ještě kouzelný prášek, který se za Jennina pláče z domečku zvedne a část ho spadne na Jennu. Jenna se s domečkem pro panenky zavře do kumbálu a přeje si, aby byla opět malou holkou. Když vyjde z kumbálu, je z ní opět malá holka. Všimne si, že přichází Matt, tak se na něho vrhne a začne ho líbat a vedouce se ruce vycházejí po schodech a prochází dveřmi. Po projití dveřmi se oba ocitají venku jako třicetiletí, před domem, který připomíná Jennin domeček pro panenky.\n\n"}
{"id": "952041", "url": "https://cs.wikipedia.org/wiki?curid=952041", "title": "27 šatů", "text": "27 šatů\n\n27 šatů () je americká romantická komedie z roku 2008 režírovaná Anne Fletcherovou.\n\nJane Nicholsová se jako družička zúčastnila 27 svateb. Jednoho dne, když je družičkou na dvou svatbách téměř současně, se seznámí s Kevinem Doylem, který pod pseudonymem píše do novin svatební oznámení. Kevin pomůže Jane dostat se večer domů, v taxíku, kterým jeli společně, pak najde Janein diář, který před tím, než ho Jane vrátí, použije jako podklad pro svoji práci.\n\nJaneina sestra Tess se zamiluje do George, Janeina nadřízeného a celkem brzo oznámí, že se budou brát. Jane nepřizná, že je do George už dlouho zamilovaná také.\n\nKevin dělá rozhovor s Jane a přesvědčí jí, aby se nechala vyfotografovat ve všech 27 šatech, které měla na sobě jako družička. Rozhovor je schválen k otištění, ovšem Kevin si uvědomí, že Jane je ve skutečnosti jiná, než se zdá a požádá šéfa o nějaký čas na úpravu rozhovoru. Po té pozve Jane na drink, kde zjistí, že Jane je zamilovaná do George. Jane se opije a v autě se s Kevinem pomilují.\n\nVydání rozhovoru s Jane o Tess se Tess nelíbí, ale i přesto Tess požádá Jane, aby jí udělala prezentaci na zásnubní párty o tom, jaká je. Jane se rozhodne do prezentace uvést vše, co Tess před Georgem skrývá. Po té, co navíc Pedro poznamená, že Tess Pedra využívala k úklidu Georgeova bytu, Gerorge se s Tess rozchází.\n\nJane se později Georgovi přizná, že ho milovala, ale uvědomí si, že nyní miluje Kevina. Po roce se Jane a Kevin berou a všech 27 nevěst, kterým byla Jane za družičku, se účastní jejich svatby a mají na sobě šaty, které na jejich svatbách měla Jane\n\nNásledující herci nejsou zmínění v titulcích:\n\n"}
{"id": "952042", "url": "https://cs.wikipedia.org/wiki?curid=952042", "title": "Sedm vojáčků", "text": "Sedm vojáčků\n\nSedm vojáčků ( \"Семеро солдатиков\") je film pro děti z roku 1982 režírovaný Eduardem Bočarovem.\n\nMalý Oležka píše svému tatínkovi plukovníkovi, aby mu poslal několik vojáčků, nejlépe sedm. Tatínek mu pošle sedm skutečných vojáků, kteří se o Oležka starají. Vojáci mají jména jako dny v týdnu.\n\n"}
{"id": "952043", "url": "https://cs.wikipedia.org/wiki?curid=952043", "title": "Dieter Eilts", "text": "Dieter Eilts\n\nDieter Eilts (* 13. prosinec 1964, Upgant-Schott) je bývalý německý fotbalista. Hrával na pozici záložníka.\nS německou reprezentací získal zlatou medaili na mistrovství Evropy 1996. Na tomto turnaji byl federací UEFA zařazen i do all-stars týmu. Celkem za národní tým odehrál 31 utkání.\n\nS Werderem Brémy vyhrál v sezóně 1991/92 Pohár vítězů pohárů. Dvakrát se v dresu Werderu stal mistrem Německa (1987/88, 1992/93), třikrát vyhrál německý pohár (1990/91, 1993/94, 1998/99).\n\nPo skončení hráčské kariéry rozjel i trenérskou dráhu, vedl německou jednadvacítku či Hansu Rostock.\n"}
{"id": "952045", "url": "https://cs.wikipedia.org/wiki?curid=952045", "title": "Chci jen syna", "text": "Chci jen syna\n\nChci jen syna ( Paternity) je americká romantická komedie z roku 1981 režírovaná Davidem Steinbergem.\n\nBuddy Evans je je manažer firmy v New Yorku. Jeho životem prochází mnoho žen, snad žádnou noc nespí sám. Jinak ale vede osamělý život. Jednou při pohledu na dítě své přítelkyně si uvědomí, že by měl rád syna. Nechce ani rodinu, ani manželku, jenom syna. Začne tedy hledat vhodnou matku. Jednou při obědě potká číšnici Maggie, která chce pokračovat ve studiu hudby v Paříži a jako číšnice si vydělává na studia. Buddy jí nabídne odměnu padesát tisíc dolarů za to, pokud mu porodí syna. Zpočátku vše bere pouze obchodně, ale časem se Buddy s Maggie sblíží. Ovšem se zplozením syna mají problémy.\n\nJednoho dne se Maggie Buddyho zeptá, jakou má o jejich zplození syna představu a Buddy jí řekne, že by si představoval seznámení s dívkou, která má na tváři pihu. Seznámení by mělo probíhat v restauraci a nakonec by měli skončit u něho doma. Plán oba společně uskuteční. Maggie otěhotní, ale Buddy jí věnuje málo pozornosti, takže Maggie přemýšlí, že od Buddyho i přes péči, kterou jí věnuje jako budoucí matce svého syna, odejde. Budy by pak ztratil i syna. nakonec se spolu udobří. Buddy se s Maggie syna nedočká, ale po letech společného života mají několik dcer.\n\n"}
{"id": "952047", "url": "https://cs.wikipedia.org/wiki?curid=952047", "title": "Hee Haw", "text": "Hee Haw\n\nHee Haw je první EP australské rockové skupiny The Boys Next Door, vydané v roce 1979 u vydavatelství Missing Link Records. Nahráno bylo v červnu toho roku. O produkci alba se starala skupina The Boys Next Door spolu s Keithem Glassem a nahrávacím technikem byl Tony Cohen. V prosinci 1983 vyšlo album v reedici, ale jako jeho interpret zde byla uvedena skupina The Birthday Party (název, který si skupina vzala krátce po původním vydání alba).\n\n"}
{"id": "952052", "url": "https://cs.wikipedia.org/wiki?curid=952052", "title": "The Birthday Party (album)", "text": "The Birthday Party (album)\n\nThe Birthday Party je druhé studiové album australské rockové skupiny The Boys Next Door, vydané v listopadu 1980 u vydavatelství Missing Link Records. Nahráváno bylo od srpna do září 1979 a znovu od ledna do února 1980 a o produkci se starali, spolu se skupinou samotnou, ještě Keith Glass a Tony Cohen. V roce 1982 vyšlo album v reedici již pod novým názvem skupiny (The Birthday Party).\n\n"}
{"id": "952053", "url": "https://cs.wikipedia.org/wiki?curid=952053", "title": "Korjukivka", "text": "Korjukivka\n\nKorjukivka (; – \"Korjukovka\") je město v Černihivské oblasti na Ukrajině. Leží na březích Breče, přítoku Snovu, ve vzdálenosti zhruba sto kilometrů na severovýchod od Černihiva, správního střediska celé oblasti. V roce 2011 žilo v Korjukivce bezmála patnáct tisíc obyvatel.\n\nSídlo založili v roce 1657 kozáci.\n\nZa druhé světové války zde 1. a 2. března 1943 došlo k hromadné vraždě obyvatel a vypálení města, při čemž zahynulo 6700 obyvatel.\n\nOd roku 1958 je Korjukivka městem.\n"}
{"id": "952056", "url": "https://cs.wikipedia.org/wiki?curid=952056", "title": "The Parting Glass", "text": "The Parting Glass\n\nThe Parting Glass je skotská a irská lidová píseň, často zpívaná na konci oslav či posezení s přáteli. Údajně byla nejzpívanější písní na rozloučenou ve Skotsku, dokud Robert Burns nenapsal píseň \"Auld Lang Syne\".\n\nText písně byl poprvé vytištěn jako tzv. \"broadside\" (levný výtisk na jednom listu papíru) v 70. letech 18. století a zveřejněn v knize \"Scots Songs\" od Herda. První verze je někdy připisována Siru Alexu Boswellovi.\n\nNa stejnou melodii se zpívá i irská píseň Sweet Cootehill Town, jejímž tématem je také loučení — emigrant odcházející do Ameriky se v ní loučí s domovem.\n"}
{"id": "952057", "url": "https://cs.wikipedia.org/wiki?curid=952057", "title": "Komplexní analýza", "text": "Komplexní analýza\n\nKomplexní analýza, tradičně známá jako teorie funkcí komplexní proměnné, je obor matematické analýzy, který zkoumá funkce komplexních čísel. Je užitečná v mnoha odvětvích matematiky, včetně oborů jako algebraická geometrie, teorie čísel, aplikovaná matematika; ale i ve fyzice, např. v oborech jako hydrodynamika, termodynamika, mechanické inženýrství a elektrotechnika.\n\nMurray R. Spiegel napsal, že komplexní analýza je „jedním z nejhezčích a nejužitečnějších oborů matematiky“.\n\nKomplexní analýza se nejvíc zabývá analytickými funkcemi komplexních proměnných (nebo obecněji meromorfními funkcemi). Protože reálná i imaginární část každé analytické funkce musí splňovat Laplaceovu rovnici, komplexní analýza je široce aplikovatelná na dvoudimenzionální problémy ve fyzice.\n\nKomplexní analýza je jeden z komplexních oborů matematiky s kořeny v 19. století i dříve. Zabývali se jí známí matematici jako Euler, Gauss, Riemann, Cauchy, Weierstrass a mnoho dalších v 20. století. Komplexní analýza, zejména teorie konformních zobrazení má mnoho fyzikálních aplikací a používá se i v analytické teorii čísel. V současnosti se stala velmi populární díky novým podnětům z komplexní dynamiky a díky obrázkům fraktálů produkovaných iterací holomorfních funkcí. Další důležitá aplikace komplexní analýzy je v teorii strun, která studuje konformní invarianty v kvantové teorii pole.\n\nKomplexní funkce je funkce, kde nezávislá proměnná i závislá proměnná jsou obě komplexní čísla. Přesněji, komplexní funkce je funkce, u které definiční obor i obor hodnot jsou podmnožiny komplexní roviny.\n\nPro každou komplexní funkci lze nezávislou proměnnou i závislou proměnnou separovat na reálnou a imaginární část:\n\nJinými slovy, složky funkce \"f\"(\"z\"),\n\nlze interpretovat jako reálné funkce dvou reálných proměnných, \"x\" a \"y\".\n\nZákladní koncepty komplexní analýzy se často představují rozšířením elementárních funkcí reálné proměnné (např. exponenciální funkce, logaritmická funkce a trigonometrická funkce) do komplexní domény.\n\nHolomorfní funkce jsou komplexní funkce definované na otevřené podmnožině komplexní roviny, které jsou diferencovatelné. Komplexní diferencovatelnost má mnohem větší důsledky než obvyklá (reálná) diferencovatelnost.\n"}
{"id": "952061", "url": "https://cs.wikipedia.org/wiki?curid=952061", "title": "Alois Ugarte (mladší)", "text": "Alois Ugarte (mladší)\n\nAlois hrabě Ugarte (9. března 1784 – 25. dubna 1845) byl rakouský úředník a velkostatkář. Byl mimo jiné viceprezidentem českého gubernia, později stál v čele zemských vlád v Horních Rakousích a na Moravě.\n\nPocházel z původem baskického rodu Ugartů usazeného na Moravě od 17. století. Byl mladším synem Jana Václava Ugarteho (1748–1796), prezidenta dolnorakouského apelačního soudu a ředitele dvorského divadla ve Vídni, a Marie Anny, rozené hraběnky Windischgrätzové. Jeho strýc Alois Ugarte i bratranec Antonín Bedřich Mitrovský zastávali úřad nejvyššího českého a prvního rakouského kancléře. Synem jeho staršího bratra Maximiliána byl říšský a zemský poslanec Josef Ugarte.\n\nZe sňatku 3. června 1810 s Ernestinou Troyerovou (6. červenec 1782 – 15. leden 1839) měl dceru Luisu (16. březen 1813 – 30. červen 1887 Torre del Greco u Neapole), poprvé 7. června 1836 provdanou za hraběte Viléma Chotka (1803–1850), poté za barona Klemense von Gudenau (1806–1857).\n\nJako třináctiletý nastoupil na tereziánskou rytířskou akademii, v šestnácti letech se stal koncepčním praktikantem u znojemského krajského úřadu. V roce 1801 nastoupil k moravskoslezskému guberniu. O dva roky později stal mimořádným sekretářem benátského gubernia, v roce 1805 se však vrátil zpět do Brna. Během francouzské okupace prokázal takové zásluhy, že byl roku 1807 jmenován neplaceným guberniálním radou. Roku 1814 byl jmenován druhým radou generální intendatury italské armády. O rok později se stal skutečným radou dvorské komory. Po osmi letech služby byl 6. dubna 1823 jmenován viceprezidentem českého gubernia. Roku 1827 byl jmenován tajným radou a předsedou hornorakouské zemské vlády a 29. listopadu 1834 stanul v čele moravskoslezského gubernia, kde zůstal až do své smrti. V Linci se se zasloužil o založení ústavů hluchoněmých, slepeckého ústavu a ústavu pro choromyslné, zasloužil se také o vznik tamního muzea. V Brně podporoval rozvoj městských parků, zasloužil se o zkvalitnění cest.\n\nV roce 1810 mu byl udělen rytířský kříž Leopoldova řádu, roku 1836 potom velkokříž téhož řádu. V roce 1814 byl oceněn za civilní zásluhy Občanským čestným křížem. Velkokříž občanského záslužného řádu mu udělil také bavorský král.\n\nByl majitelem statků Kravsko a Přímětice na Znojemsku.\n\n"}
{"id": "952065", "url": "https://cs.wikipedia.org/wiki?curid=952065", "title": "USS Barry", "text": "USS Barry\n\nOznačení USS \"Barry\" nesla v historii amerického námořnictva čtyři plavidla:\n\n"}
{"id": "952066", "url": "https://cs.wikipedia.org/wiki?curid=952066", "title": "HC Lomnice nad Popelkou", "text": "HC Lomnice nad Popelkou\n\nHC Lomnice nad Popelkou (celým názvem: Hockey Club Lomnice nad Popelkou) je český klub ledního hokeje, který sídlí ve městě Lomnice nad Popelkou v Libereckém kraji. Založen byl v roce 1920 pod názvem Sokol Lomnice nad Popelkou. Svůj současný název nese od roku 1989. Od sezóny 2009/10 působí v Liberecké krajské lize, čtvrté české nejvyšší soutěži ledního hokeje. Klubové barvy jsou modrá a bílá.\n\nSvé domácí zápasy odehrává na zimním stadionu Lomnice nad Popelkou s kapacitou 800 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "952069", "url": "https://cs.wikipedia.org/wiki?curid=952069", "title": "HC Smíchov 1913", "text": "HC Smíchov 1913\n\nHC Smíchov 1913 (celým názvem: Hockey Club Smíchov 1913) je český klub ledního hokeje, který sídlí v pražském Smíchově. Založen byl v roce 1913 pod názvem SK Zbraslav. A-tým zbraslavského hokeje byl obnoven v roce 2012. Od sezóny 2017/18 působí v Pražské krajské lize, čtvrté české nejvyšší soutěži ledního hokeje. Klubové barvy jsou zelená a bílá.\n\nV červnu 2019 byla schválena změna názvu a od sezóny 2019/20 klub vstupuje do soutěží jako HC Smíchov 1913.\n\nSvé domácí zápasy odehrává na zimním stadionu Nikolajka ve Smíchově s kapacitou 2 100 diváků.\n\nBenda Vojtěch, Bláha Martin, Bláha Ondřej, Bláha Štěpánm Bodor David, Brunát David, Březina Tomáš, Bulín Kryštof, Dongres Matěj, Dongres Marek, Dušek Filip, Frič Adam, Furch Aleš, Furch Dominik, Getsberger Adam, Hájek Aleš, Havelka Dominik, Heindl Richard, Hierman Jakub, Hrabík Kryštof, Hybner Aleš, Janeček Petr, Janoušek Jan, Karásek Pavel, Kašpar Jakub, Kern Jan, Klečka Adam, Klečka Jan, Kolowrat Alex, Kolowratová Samantha, Křížek Daniel, Kubišta Tomáš, Lytvynov Ivan, Míka Radek, Mrkvička Tobiáš, Nagy Martin, Paták Jan, Slabý Martin, Smrž Daniel, Solničková Kateřina, Štěbeták Petr, Švec Jiří, Synáč Jan, Vostřák Jaroslav.\n\nHokejové výběry roč. 2000: Bláha M., Bláha O., Kašpar, Lytvynov, Nagy, Slabý\n\nHokejové výběry roč. 2001: Kulma, Kumpošt, Najman J., Najman M., Obadal, Skalík, Švehlák ,Vitouch D.\n\nHokejové výběry roč. 2003: Vitouch M.\n\nHokejové výběry roč. 2005  Adam Quick\n\nZdroj: \n\n\n\nZdroj: \n\n\n\nZdroj: \n\n"}
{"id": "952075", "url": "https://cs.wikipedia.org/wiki?curid=952075", "title": "Club América", "text": "Club América\n\nClub de Fútbol América je fotbalový klub z Mexico City. Je úřadujícím mistrem Mexika a s dvanácti profesionálními tituly historicky nejúspěšnějším klubem země. América ještě nikdy nesestoupila z nejvyšší soutěže. Klub vznikl 12. října 1916 spojením týmů Colón FC a Record FC, pojmenoval se podle výročí objevení Ameriky. Podle průzkumu z roku 2013 je nejpopulárnějším klubem celé Latinské Ameriky. Největším rivalem je CD Guadalajara, vzájemný zápas je označován jako \"El Clásico de Clásicos\". Domácí zápasy hraje na Aztéckém stadionu, jednom z největších fotbalových stadionů světa.\n\n\"Aktuální k datu: 18. června 2014\"\n\n\n"}
{"id": "952081", "url": "https://cs.wikipedia.org/wiki?curid=952081", "title": "Prayers on Fire", "text": "Prayers on Fire\n\nPrayers on Fire je první studiové album australské rockové skupiny The Birthday Party, vydané pod tímto názvem (dříve skupina vydala dvě alba jako The Boys Next Door). Album vyšlo v dubnu 1981 u vydavatelství Missing Link Records v Austrálii a u vydavatelství 4AD ve Spojeném království. Nahráno bylo od prosince 1980 do ledna 1981 a o produkci se spolu s členy skupiny staral Tony Cohen.\n\n"}
{"id": "952082", "url": "https://cs.wikipedia.org/wiki?curid=952082", "title": "SK Sršni Kutná Hora", "text": "SK Sršni Kutná Hora\n\nSK Sršni Kutná Hora (celým názvem: Sportovní klub Sršni Kutná Hora) je český klub ledního hokeje, který sídlí v Kutné Hoře ve Středočeském kraji. Založen byl v roce 2011 oddělením mládežnických oddílů od klubu TJ Stadion Kutná Hora, jehož mužský oddíl zanikl o rok později. Historii kutnohorského hokeje je ovšem výrazně starší, datuje se již od roku 1932. Od sezóny 2017/18 působí ve Středočeské krajské lize, čtvrté české nejvyšší soutěži ledního hokeje. Klubové barvy jsou černá a žlutá.\n\nSvé domácí zápasy odehrává na zimním stadionu Kutná Hora s kapacitou 2 500 diváků.\n\n\nZdroj: \n\n\n\nZdroj: \n\n"}
{"id": "952086", "url": "https://cs.wikipedia.org/wiki?curid=952086", "title": "KLH Božkov", "text": "KLH Božkov\n\nKLH Božkov (celým názvem: Klub ledního hokeje Božkov) byl český klub ledního hokeje, který sídlil v Plzni v Plzeňském kraji. Založen byl v roce 1997 pod názvem TJ Božkov. Svůj poslední název nesl od roku 2006. Zanikl v roce 2015. V letech 2009–2015 působil v Plzeňské krajské lize, čtvrté české nejvyšší soutěži ledního hokeje. Klubové barvy byly červená a černá.\n\nSvé domácí zápasy odehrával na zimním stadionu Košutka s kapacitou 255 diváků.\n\n\n\nZdroj: \n\n\n\nZdroj: \n\n"}
{"id": "952088", "url": "https://cs.wikipedia.org/wiki?curid=952088", "title": "Junkyard", "text": "Junkyard\n\nJunkyard je druhé studiové album australské rockové skupiny The Birthday Party, vydané v květnu 1982 vydavatelstvím Missing Link Records (Austrálie) a 4AD (Spojené království). Nahrávání alba probíhalo od prosince 1981 do ledna 1982. O produkci se staral Tony Cohen, v některých písních pak Richard Mazda.\n\n"}
{"id": "952091", "url": "https://cs.wikipedia.org/wiki?curid=952091", "title": "Jiří Valenta (politik)", "text": "Jiří Valenta (politik)\n\nJiří Valenta (* 28. prosince 1965 Plzeň) je český politik, od října 2013 poslanec Poslanecké sněmovny PČR, v letech 2012 až 2016 zastupitel Plzeňského kraje, v letech 2006 až 2014 zastupitel města Plzně, člen KSČM.\n\nV letech 1980 až 1984 vystudoval III. Gymnázium v Plzni - Doubravce. Studium na vysoké škole měl však zakázáno kvůli vystoupení matky z KSČ v roce 1970 na protest proti vstupu vojsk Varšavské smlouvy a postupu při tzv. prověrkách. Po ukončení ročního nástavbového studia v roce 1985 na Střední průmyslové škole strojnické v Plzni tak začal pracovat jako skladník a obchodní příručí v Obchodním domě Prior, od roku 1986 sloužil v policejním sboru - SNB.\n\nOd roku 1990 pracuje v Domově mládeže Vyšší odborné školy a Střední průmyslové školy elektrotechnické Plzeň jako vychovatel, lektor, metodik prevence sociálně-patologických jevů a sportovní instruktor. Zároveň je od stejného roku členem Českomoravského odborového svazu pracovníků školství.\n\nPo revoluci si rovněž doplnil vzdělání. Nejprve v letech 1991 až 1992 absolvoval obor průvodce cestovního ruchu na Institutu obchodní výchovy v Plzni, pak v letech 1994 až 1998 bakalářský obor sociální práce a sociální pedagogika na Fakultě pedagogické Západočeské univerzity v Plzni (získal titul Bc.). V letech 1999 až 2001 absolvoval magisterský obor kulturní a sociální antropologie na Filozofické fakultě stejné univerzity (získal titul Mgr.) a v letech 2004 až 2006 ještě magisterský obor sociální politika opět na Fakultě pedagogické (získal další titul Mgr.).\n\nVzdělání si rozšířil i na jiných vysokých školách. V letech 2003 až 2004 vystudoval obor obecná politologie na Fakultě sociálních věd Univerzity Karlovy v Praze (získal titul PhDr.) a v letech 2009 až 2011 navíc obor Veřejná správa a regionální rozvoj na Provozně ekonomické fakultě České zemědělské univerzity v Praze, kde získal titul Ing..\n\nOd roku 2017 studoval marketing na LIGS University v Praze, a to v programu DBA (Doctor of Business Administration), což je nejvyšší stupeň manažerského vzdělávání.Toto studium úspěšně ukončil v květnu 2019 a získal titul DBA. \n\nI přesto byl v letech 1980 až 1989 členem Socialistického svazu mládeže, v letech 1983 až 1989 členem Svazu československo-sovětského přátelství a v letech 1985 až 1986 členem Revolučního odborového hnutí Obchodního domu Prior.\n\nV roce 1986 absolvoval náhradní vojenskou službu ve Frýdku-Místku. Po návratu z ní vystudoval v letech 1987 až 1988 Střední praporčickou školu Ministerstva vnitra ČSR v Praze. V období let 1987 až 1990 pracoval na různých pozicích u Sboru národní bezpečnosti - nejdříve jako referent na V. správě Federálního ministerstva vnitra (ochrana ústavních činitelů a budov zvláštní důležitosti), pak jako referent Krajské správy SNB v Plzni. Po přeřazení do Plzně působil v roce 1989 čtyři měsíce jako příslušník Státní bezpečnosti.\n\nOd roku 1970 je členem České unie sportu (dříve ČSTV).\n\nV roce 2004 vstoupil do KSČM, od roku 2012 je i členem Ústředního výboru KSČM.\n\nDo politiky vstoupil, když v komunálních volbách v roce 2006 kandidoval za KSČM do Zastupitelstva Městského obvodu Plzeň 1, ale neuspěl. Mandátu zastupitele městského obvodu nedosáhl ani v komunálních volbách v roce 2010.\n\nNaopak byl ale úspěšný, když v komunálních volbách v roce 2006 kandidoval za KSČM do Zastupitelstva města Plzně a byl zvolen zastupitelem. Městským zastupitelem byl zvolen nejvyšším počtem hlasů získaných kandidátem KSČM. Mandát zastupitele města obhájil v komunálních volbách v roce 2010, kdy byl zároveň kandidátem KSČM na funkci plzeňského primátora. Tento post sice nezískal, ale působil jako místopředseda Klubu zastupitelů za KSČM a jako člen Komise protidrogové a prevence kriminality (jednalo se o komisi Rady města). V komunálních volbách v roce 2014 však mandát neobhájil a nepodařilo se mu jej získat ani ve volbách v roce 2018.\n\nDo vyšší politiky se pokoušel vstoupit, když v krajských volbách v roce 2008 kandidoval z 49. místa na kandidátní listině KSČM do Zastupitelstva Plzeňského kraje, ale neuspěl. Mandát krajského zastupitele získal až v krajských volbách v roce 2012. Působil také jako člen Komise pro ekonomický rozvoj a zaměstnanost Rady Plzeňského kraje a byl členem Výboru pro výchovu, vzdělávání a zaměstnanost. Po zvolení krajským zastupitelem pracoval ve Výboru pro výchovu, vzdělání a zaměstnanost. Současně působil jako člen redakční rady krajského periodika Plzeňský kraj. Ve volbách v roce 2016 mandát krajského zastupitele obhajoval, ale neuspěl.\n\nZúčastnil se i voleb do Senátu PČR v roce 2008, kdy kandidoval za KSČM v obvodu č. 9 - Plzeň-město. Se ziskem 14,09 % hlasů však skončil na čtvrtém místě a nepostoupil ani do druhého kola. Ve volbách do Senátu PČR v roce 2012 kandidoval za KSČM v obvodu č. 8 – Rokycany a těsně mu místo senátora uniklo (o 4,8 %), když po postupu do II. kola voleb prohrál s bývalou ministryní zdravotnictví Miladou Emmerovou (ČSSD).\n\nVe volbách do Poslanecké sněmovny PČR v roce 2010 kandidoval za KSČM v Plzeňském kraji, ale neuspěl. Ve stejném roce kandidoval jako lídr kandidátní listiny KSČM, a současně jako kandidát na primátora do Zastupitelstva města Plzně. Městským zastupitelem byl zvolen nejvyšším počtem hlasů získaných kandidátem KSČM. O tři roky později ve volbách do Poslanecké sněmovny PČR v roce 2013 kandidoval znovu za KSČM v Plzeňském kraji, a to na druhém místě kandidátky a tentokrát už byl zvolen poslancem. Zde zastává post člena Hospodářského výboru a Výboru pro evropské záležitosti, a také předsedá Podvýboru pro ICT a eGovernment. Je též členem Meziparlamentní unie přátel ČR a Čína, ČR a SRN a ČR a státy Předního Východu. Ve svém prvním volebním období byl vyhodnocen jako poslanec s nejvyšší účastí při sněmovním hlasování (99,3%).\n\nVe volbách do Poslanecké sněmovny PČR v roce 2017 byl lídrem KSČM v Plzeňském kraji. Získal 1 820 preferenčních hlasů a obhájil tak mandát poslance.\n\nVe svém druhém volebním období se stal místopředsedou Výboru pro evropské záležitosti a je také zastoupen v české parlamentní delegaci do PACE (Parlamentní shromáždění Rady Evropy ve Štrasburku).\n\nVe volbách do Evropského parlamentu v roce 2014 kandidoval na 13. místě kandidátky KSČM, ale neuspěl.\n\nJiří Valenta je rozvedený a má jedno dítě.\n\n"}
{"id": "952094", "url": "https://cs.wikipedia.org/wiki?curid=952094", "title": "Mariánský vrch (Polomené hory)", "text": "Mariánský vrch (Polomené hory)\n\nMariánský vrch (372 m n. m.) je vrch v okrese Česká Lípa Libereckého kraje, ležící asi 1 km jjv. od vsi Drchlava, na stejnojmenném katastrálním území.\n\n660 metrů jihozápadně leží blízký Drchlavský vrch.\n\nVrch náleží do celku Ralská pahorkatina, podcelku Dokeská pahorkatina, okrsku Polomené hory, podokrsku Dubská pahorkatina a Drchlavské části.\nNejbližší dojezd automobilem je do Drchlavy severně od vrchu. Odtud vede pěší cesta po východním svahu blízko obou vrcholů Mariánského vrchu.\n"}
{"id": "952104", "url": "https://cs.wikipedia.org/wiki?curid=952104", "title": "Doreen Chanter", "text": "Doreen Chanter\n\nDoreen Chanter je britská zpěvačka. Svou kariéru zahájila v roce 1967 jako členka skupiny Chanters, ve které zpívala ještě její sestra Irene a doprovázelo je pět bratrů. Později bratři ze skupiny odešli a sestry začaly vystupovat pod názvem Chanter Sisters. Své první album nazvané \"Birds of a Feather\" duo vydalo v roce 1970 a vedle jiných zde hrál například Elton John. Další album pak vyšlo pod názvem \"First Flight\" v roce 1976. Během své kariéry zpívala doprovodné vokály na mnoha albech různých interpretů. V roce 1982 hrála menší roli ve filmu \"\". Několik let spolupracovala s Rogerem Watersem, bývalým baskytaristou skupiny Pink Floyd; zpívala vokály na několika jeho albech a doprovázela jej rovněž na turné The Pros and Cons of Hitch Hiking (1984−1985) a Radio K.A.O.S. (1987).\n\n\n"}
{"id": "952105", "url": "https://cs.wikipedia.org/wiki?curid=952105", "title": "Ryba jménem Selma", "text": "Ryba jménem Selma\n\nRyba jménem Selma je 147. díl amerického animovaného seriálu Simpsonovi.\n\nV tomto díle se stane to, že si Selmu vezme herec Troy McClure a stane se jejím třetím manželem. Ale Troy si Selmu nebere kvůli lásce nýbrž kvůli penězům. Nakonec se Selma s Troyem McClurem rozvede.\n"}
{"id": "952117", "url": "https://cs.wikipedia.org/wiki?curid=952117", "title": "Federico García Lorca: De Granada a La Luna", "text": "Federico García Lorca: De Granada a La Luna\n\nFederico García Lorca: De Granada a La Luna je kompilační album různých umělců, kteří na něm zhudebnili básně španělského básníka Federica Garcíi Lorca. Většina básní zůstala v původním španělském jazyce, ale ve dvou případech (John Cale: „Daybreak“ a Neneh Cherry: „Landscape of a Pissing Multitude“) jde o překlady do angličtiny. Vedle Calea a Cherry se na albu představili například Robert Wyatt, Michael Nyman nebo Compay Segundo.\n"}
{"id": "952118", "url": "https://cs.wikipedia.org/wiki?curid=952118", "title": "The End of Twerk", "text": "The End of Twerk\n\nThe End of Twerk je pátá epizoda páté série amerického hudebního seriálu \"Glee\" a v celkovém pořadí devadesátá třetí epizoda seriálu. Epizodu napsal Michael Hitchcock, režíroval Wendey Stanzler a poprvé se vysílala ve Spojených státech dne 14. listopadu 2013 na televizní stanici Fox. V epizodě se vrací speciální hostující hvězdy, a to Ioan Gruffudd jako herec Paolo San Pablo a Peter Facinelli jako režisér \"Funny Girl\", Rupert Campion.\n\nVedoucí sboru Will Schuester (Matthew Morrison) se rozhodne, že New Directions budou při svém vystoupení na národním kole twerkovat, aby tím vylepšili své vystoupení a pověří Jaka Puckermana (Jacob Artist) a Kitty Wilde (Becca Tobin), aby tento tanec naučili i zbytek skupiny. Mezitím Wade \"Unique\" Adams (Alex Newell) používá dámské toalety, ale nachytá ho při tom Bree (Erinn Westbrooke) a je tak donucen vrátit se na pánské toalety.\nV New Yorku, Rachel Berry (Lea Michele) zkouší \"You Are Woman, I Am Man\" z \"Funny Girl\" se svým kolegou Paolem San Pablem (Ioan Gruffud) a překvapí režiséra Ruperta Campiona (Peter Facinelli), když během vystoupení má na sobě paruku, se kterou režisér po počátečním ohromení souhlasí, protože k postavě Fanny sedí. Rachel později řekne Kurtovi Hummelovi (Chris Colfer), jak bylo pro ní pozitivní, když trochu rebelovala po smrti Finna Hudsona a přesvědčí Kurta, že by si oba měli pořídit tetování.\n\nV Limě je Sue Sylvester (Jane Lynch) zhrozena úkoly ve sboru a zakáže twerking na McKinleyově střední. Will to odmítá přijmout a vystupuje s \"Blurred Lines\" v doprovodu New Directions a dalšími studenty, ale nepochopí skutečný vulgární význam této písně. Sue ho vyhodí, ale on apeluje na školní radu a říká jim, že spousta tanců byla ve své době zakázána a nepochopena, ale postupně je společnost přijala. Školní rada Willa najímá zpět.\n\nUnique je během používání chlapeckých toalet šikanována a ve frustraci zpívá \"If I Were a Boy\". Později požádá Sue o toalety jak pro dámy, tak i pro pány a Sue jako pomstu umístí mobilní toaletu doprostřed sborové místnosti. Will později nabídne Unique, že pokaždé, když bude potřebovat, tak jí umožní vstup na učitelskou toaletu. Když se o tom Sue dozví, tak nabízí, že dá sama Unique klíč od učitelské toalety, pod podmínkou, že Will přestane twerkovat a nebude to se sborem předvádět ani na národním kole soutěže sborů.\n\nV New Yorku je Kurt zděšen, když zjistí, že v jeho tetování je pravopisná chyba a že Rachel si tetování udělat nenechala. Kurt později konfrontuje tatéra (Bradford Tatum), ale chyba je na Kurtově straně, protože mu to nadiktoval s chybou. Tatér nabízí Kurtovi, že mu to zdarma opraví k motivaci, aby nepřestal riskovat a Kurt má nakonec i piercing v jazyku. Ve skutečnosti si Rachel ale nechala udělat tetování, na kterém stojí \"Finn\".\n\nV Limě Bree řekne Marley Rose (Melissa Benoist), že se s Jakem vyspala. Marley Jaka konfrontuje a když ji on potvrdí, že se s Bree vyspal, tak se s ním Marley rozchází a ve smutku zpívá \"Wrecking Ball\" ve školní hale. Následující den Will řekne sboru o své dohodě se Sue, že přestanou s twerkingem a budou se soustředit na jejich silné stránky. Na konci epizody zpívá celý sbor \"On Our Way\".\n\n"}
{"id": "952119", "url": "https://cs.wikipedia.org/wiki?curid=952119", "title": "Bombardování Bělehradu (1941)", "text": "Bombardování Bělehradu (1941)\n\nBombardování Bělehradu (srbsky Бомбардовање Београда/Bombardovanje Beograda, německý název operace: Strafgericht) bylo počáteční akcí Dubnové války, během které si nacistické Německo podmanilo jugoslávské království. \n\nBělehrad byl během druhé světové války napadnut ze vzduchu celkem dvakrát; kromě německé kampaně z počátku roku 1941 i později, spojeneckými silami v roce 1944.\n\nNěmecké letectvo napadlo Bělehrad časně v ranních hodinách dne 6. dubna 1941. Úlohu vykonala Čtvrtá peruť pod vedením Alexandra Löhra. Do operace bylo zapojeno 234 bombardérů a 120 stíhačů. Nad bělehradským nebem bylo celkem 6. i 7. dubna 484 letounů. Jejich základnami byla letiště poblíž Vídně, Grazu a Aradu. \n\nKromě prvního náletu dne 6. dubna 1941 v 6:30 ráno se konaly ještě další letecké údery, a to 7., 11. a 12. dubna. Bylo svrženo na 440 tun zápalných bomb. Úder na Bělehrad měl mít symbolický význam; měl být odvetou za vojenský puč z 27. března. Cílem bylo zlomit historické centrum srbské moci.\n\nProti Luftwaffe byla vyslána elitní Šestá stíhací peruť a mobilizována protivzdušná obrana. Dodnes není známo, kolik strojů se jugoslávskému letectvu podařilo sestřelit; dle dostupných odhadů mezi 42 a 48. Ve vzdušných soubojích zahynulo 11 jugoslávských pilotů. Základnou bělehradských letců bylo letiště v Zemunu. \n\nJugoslávská vláda, která byla na invazi sil Osy připravena velmi chabě, již 3. dubna vydala rozhodnutí, že v případě úderu bude nezbytné prohlásit Lublaň, Záhřeb a Bělehrad za otevřená města. V případě Bělehradu bylo tak i učiněno. Jugoslávská metropole proto nebyla (s výjimkou protivzdušných sil) bráněna; i přesto byli Němci toho názoru, že musí obsadit \"Pevnost Bělehrad\".\n\nDle jugoslávské historiografie je často uváděná jako největší oběť bombardování budova Národní knihovny, která se nacházela na ulici Kosančićev venac a která byla německým úderem v podstatě srovnána se zemí. V budově byla uložena celá řada unikátních textů (celkem tři sta tisíc dokumentů), mnohé z nich pocházely z dob středověku. \n\nCivilní ztráty činily dle jugoslávských odhadů 2200 - 4000 lidí (dle německých 1500 - 1700 osob). Vysoké škody byly způsobeny především stářím zástavby a nedostatečně organizovanou civilní obranou. Britský premiér Winston Churchill odhadl ve svém projevu počet obětí až na 17 000.\n\n627 budov bylo těžce poškozeno, 1601 poničeno částečně a 6829 lehce. Starý palác byl rovněž mezi objekty, které zasáhly německé bomby, stejně tak i Palác Albánie.\n\nBombardování civilního obyvatelstva a kulturních památek mělo velmi vážný dopad na místní obyvatelstvo. \n\nV roce 1966 byl na hřbitově obětí bombardování odhalen památník letcům, kteří bránili Bělehrad před německým úderem.\n"}
{"id": "952128", "url": "https://cs.wikipedia.org/wiki?curid=952128", "title": "Javac", "text": "Javac\n\njavac je primární Java kompilátor, který je součástí Java Development Kit (JDK) od Oracle Corporation.\nKompilátor přijímá zdrojový kód odpovídající \"Java language specification\" (JLS) a produkuje bajtkód v souladu s \n\"Java Virtual Machine Specification\" (JVMS). Kompilátor lze také vyvolat programově.\n\nOd 13. listopadu 2006 jsou Java Virtual Machine od Sun Microsystems a Java Development Kit k dispozici pod licencí GNU GPL.\n\n\n"}
{"id": "952129", "url": "https://cs.wikipedia.org/wiki?curid=952129", "title": "Tukoměr", "text": "Tukoměr\n\nTukoměr je přístroj, který měří podíl lidského tuku v těle. V dřívějších dobách se používal tzv. kaliper, dnes jsou k dispozici i sofistikovanější digitální přístroje.\n\nJedná se o jednoduchou metodu, jež pomáhá určit ideální hmotnost. Liší se podle pohlaví a její základ je tvořen výškou a váhou. V současné době se od metody upouští kvůli nižší věrohodnosti. \n\nIndex tělesné hmotnosti se ujal v roce 1985. Jeho výsledná hodnota slouží nejen k diagnostice obezity, ale je i ukazatelem životní prognózy. Neříká však, kde se tuk v těle hromadí. V důsledku toho, zejména u sportovců, nemusí být tento index směrodatný. \n\nPřístroje na tomto principu měří složení těla na podkladě stanovení odporu těla při průchodu proudu o nízké intenzitě a vysoké frekvenci. Lokalizací elektrod je několik. První z nich je umístěna na zápěstí či nad hlezenním kloubem pravostranných končetin. Další možností je na ploskách nohou nebo na madlech pro uchopení rukama. Výhodou této metody je fakt, že nezatěžuje pacienta a je časově nenáročná. Nevýhodou je závislost na hydrataci a na anatomických poměrech. \n\nPřístroj, se kterým se nejčastěji setkáme třeba na ulicích velkých měst, kde vám zdarma změří tuk v těle. Osobní tukoměr využívá zmiňovanou bioelektrickou impedanci, ale pouze v horních částech těla. Výsledky jsou ovlivněny např. typem obezity či zadávanými údaji.\n\nPro měření tuku se dá využít i přístroj, který vypadá jako domácí váha. Na rozdíl od osobních tukoměrů měří impedanci pouze v dolní části těla, která je závislá na zadaných datech a na vlhkosti chodidel. Nedosahuje takové přesnosti.\n\nTyto přístroje jsou nejvíce používány odborníky v oblasti zdraví a sportu. Nejsou ovlivněné typem obezity a data z nich získaná jsou velice přesná a umožňují získat o měřené osobě podrobné informace. Ty se poté dají zpracovávat v počítači k různým statistikám či dalším měřením.\n\nZ hodnot tloušťky kožních řas je možné pomocí speciálních vzorců určit podíl tukové tkáně na celkové tělesné hmotnosti. Toto vyšetření umožňuje i určení typu otylosti. Provádí se na desíti, na čtyřech, dvou i pouze na jedné řase. Vše se dělá přístrojem zvaným kaliper.\n\nJedná se o velmi používanou metodu díky vysoké kvalitě zobrazení a zároveň velmi nízké radiační zátěží. Používá se ke zjištění hustoty kosti v dolní oblasti páteře a v kyčlích. Lze na ní sledovat i účinnost léčby osteoporózy a monitorovat stav kostí. Mezi nevýhody patří špatná dostupnost a vysoká cena. \n\nVýpočet tukové tkáně je založen na hustotě těla. Tu získáme z měření hmotnosti těla na vzduchu a pod vodou při známé hustotě vody 1 000,00 kg/m³ a dané teplotě po odečtení reziduálního plicního objemu a plynu ve střevech. \n"}
{"id": "952137", "url": "https://cs.wikipedia.org/wiki?curid=952137", "title": "Kaipan 57", "text": "Kaipan 57\n\nKaipan 57 je sportovní automobil, v pořadí druhý model maloautomobilky Kaipan ze Smržovky a nástupce modelu 47. U obou modelů se jedná o kopie Lotusu Seven, oblíbeného roadsteru z 60. let 20. století. Kaipan 57 byl vyvíjen v letech 2001–2002.\n\nKaipan 57 se od Kaipanu 47 liší pouze motorem, převodovkou a také je o malý kousek širší a delší, což napomáhá většímu prostoru v kabině. Je vybaven motorem Škoda-Audi 1,8 TURBO s obsahem 1781 ccm se zrychlením na 100 za 5,8 sekundy. Rám vozidla je vyroben ze svařovaných ocelových trubek a karoserie je plechová s použitím kompozitních materiálů. Vozidlo je poháněno zadní nápravou.\n\n\nModel je možno zakoupit jako stavebnici značenou písmeny F, C nebo D (značení je podle úrovní obtížnosti) nebo jako kompletní vozidlo.\n"}
{"id": "952140", "url": "https://cs.wikipedia.org/wiki?curid=952140", "title": "Perturbace (astronomie)", "text": "Perturbace (astronomie)\n\nV astronomii je perturbace (odchylka) komplexní pohyb masivního tělesa ovlivněný jinými silami jako je gravitační přitažlivost jednoho jiného masivního tělesa. \nJiné síly mohou zahrnovat třetí (čtvrté, páté atd.) těleso, odpor např. atmosféry a mimostředovou přitažlivost sféroidu nebo jinak nepravidelného tělesa.\n\nStudium perturbací začalo s prvními pokusy předpovědět pohyby planet na obloze, i když v starověku příčiny zůstávaly mýtické. Když Newton formuloval pohybové zákony a zákon všeobecné gravitace, aplikoval je na první analýzu perturbací, spoznaje komplexní složitost jejich výpočtu.\nMnoho jiných velkých matematiků od té doby věnovalo pozornost souvisejícím problémům, v 18. a 19. století byl požadavek na přesné tabulky pozicí Měsíce a planet pro navigaci na moři.\n\nKomplexní pohyby gravitačních perturbací lze rozdělit. Hypotetický pohyb daného tělesa pod gravitačním vlivem pouze jiného tělesa je obvykle kuželosečka a lze jí lehce popsat metodami geometrie. Nazývá se to problém dvou těles nebo neodchýlený Keplerův orbit. Rozdíly mezi tímto a skutečným pohybem tělesa jsou perturbace pro další gravitační vlivy jiného tělesa nebo těles. Pokud existuje pouze jedno další důležité těleso, pak je perturbační (odchýlený) pohyb problém tří těles. Pokud existuje více jiných těles, je to problém n těles. Analytická řešení (matematické výrazy na predikci pozicí a pohybů v jakémkoli budoucím čase) pro problém dvou a tří těles existuje, ale zatím nejsou známa pro problém \"n\" těles kromě některých speciálních případů. Dokonce i problém dvou těles se stane neřešitelným, pokud má jedno z těles nepravidelný tvar.\n\nVětšina systémů obsahujících vícenásobné gravitační přitažlivosti prezentuje jedno primární těleso, které je dominantní ve svých vlivech (např. hvězda v případě hvězdy a její planety, nebo planeta v případě planety a jejího satelitu). Gravitační vlivy jiných těles lze uvažovat jako perturbace hypotetického neodchýleného pohybu planety nebo satelitu kolem jeho primárního tělesa.\n\nV metodách všeobecných perturbací se obecné diferenciální rovnice, buď pohybu nebo změny orbitálních elementů, řeší analyticky obvykle použitím rozvojů řad. Výsledek je obvykle vyjádřen pomocí algebraických a trigonometrických funkcí dráhových elementů daného tělesa a perturbujících těles. Tento postup lze obecně aplikovat na mnoho různých podmínek a není specifický pro nějakou určitou sestavu gravitačních objektů.\n\nVe sluneční soustavě je mnoho rušení jedné planety druhou periodických, složených z malých impulzů vznikajících pokaždé, když se planety přiblíží na svém orbitu. To způsobuje, že tělesa konají pohyby, které jsou periodické nebo kvaziperiodické, např. Měsíc ve svém silně odchýleném orbitu, který je předmětem lunární teorie. Tato periodicita vedla k objevu Neptunu v roce 1846 jako výsledek jeho perturbací na orbit Uranu.\n\nKeplerova rovnice\n"}
{"id": "952145", "url": "https://cs.wikipedia.org/wiki?curid=952145", "title": "Frode Rønning", "text": "Frode Rønning\n\nFrode Rønning (* 7. července 1959 Trondheim) je bývalý norský rychlobruslař.\n\nNa světovém sprinterském šampionátu poprvé startoval v roce 1977 (14. místo), následující rok již získal stříbrnou medaili a v roce 1979 medaili bronzovou. Na Zimních olympijských hrách 1980 vybojoval bronz na trati 1000 m a na poloviční distanci se umístil na 4. příčce. Další cenné kovy přidal v následujících letech, vyhrál Mistrovství světa ve sprintu 1981 a o rok později získal bronz. Startoval na zimní olympiádě 1984 (500 m – 7. místo, 1000 m – 14. místo), v dalších letech se na světových sprinterských šampionátech umisťoval ve druhé desítce. Na podzim 1985 se poprvé představil v premiérovém ročníku Světového poháru. Na ZOH 1988 dosáhl nejlépe desáté příčky v závodě na 500 m, na dvojnásobné distanci dobruslil na 25. místě. Poslední starty absolvoval na konci roku 1989.\n\n"}
{"id": "952148", "url": "https://cs.wikipedia.org/wiki?curid=952148", "title": "Vladimir Lobanov", "text": "Vladimir Lobanov\n\nVladimir Vladimirovič Lobanov ( ; 26. prosince 1953 Moskva – 29. srpna 2007 Moskva) byl sovětský rychlobruslař.\n\nV roce 1974 se poprvé představil na Mistrovství světa juniorů, kde se umístil na páté příčce. Roku 1977 již startoval na seniorských šampionátech, na evropském i světovém vícebojařském skočil devátý. O rok později byl v obou soutěžích shodně pátý, což bylo také jeho nejlepší umístění. Na Zimních olympijských hrách 1980 získal v závodě na 1000 m bronzovou medaili, na patnáctistovce dobruslil na osmém místě. V dalších dvou letech se představil na světových sprinterských šampionátech, nejlépe byl pátý v roce 1981. Poslední závody absolvoval na konci roku 1983.\n"}
{"id": "952150", "url": "https://cs.wikipedia.org/wiki?curid=952150", "title": "Řád práva zemského", "text": "Řád práva zemského\n\nŘád práva zemského (latinsky \"Ordo iudicii terrae\") je česká právní kniha z 2. poloviny 14. století, která popisuje hlavně procesní právo, jak se užívalo na zemském soudu, ale dotýká se i práva majetkového a trestního.\n\nNejedná se o zákonodárné dílo, nýbrž spíše o příručku šlechtického práva určenou pro soudní praxi. Zachovala se v české a latinské verzi, které se od sebe obsahově liší. Starší latinská verze obsahem připomíná neschválený zákoník \"Majestas Carolina\", možná souvisí s jeho přípravou a byla sepsána pod vlivem názorů Karla IV. Mladší česká verze vychází z verze latinské, místy ji ale doplňuje o parafrázi reforem Karla IV. Oproti verzi latinské vykazuje větší respekt k obyčejovému právu.\n\n\n"}
{"id": "952155", "url": "https://cs.wikipedia.org/wiki?curid=952155", "title": "HC Stadion Vrchlabí", "text": "HC Stadion Vrchlabí\n\nHC Stadion Vrchlabí (celým názvem: Hockey Club Stadion Vrchlabí) je český klub ledního hokeje, který sídlí ve městě Vrchlabí v Královéhradeckém kraji. Založen byl v roce 1948 pod názvem TJ Stadion Vrchlabí. Svůj současný název nese od roku 2011. Od sezóny 2013/14 působí ve 2. lize, třetí české nejvyšší soutěži ledního hokeje.\n\nOficiální klubové barvy nejsou pevně stanoveny. V současné době je používána červeno-modro-bílá kombinace, která vychází z firemních barev generálního partnera klubu. Tým většinou hraje základní část sezóny domácí zápasy v bílých a venkovní zápasy v modrých dresech, v nadstavbové části a play-off se kombinace otáčí. Dominantní modrá barva je nicméně jednou z nejtradičnějších klubových barev, v posledních třech desetiletích hrál klub domácí zápasy většinou v žluto-modrých dresech. V minulosti patřila k týmu také červeno-černá nebo bílo-zelená (partnerství s podnikem Státní lesy) kombinace. Do sezony 2017/18 vstoupil klub s novým logem.\n\nSvé domácí zápasy odehrává na zimním stadionu Vrchlabí s kapacitou 1 200 diváků. Největším úspěchem klubu bylo působení v 1. lize, kterou hrával od roku 2007 do roku 2011. Nejznámějším odchovancem klubu je Jiří Jebavý, dřívější obránce HC Slavia Praha a účastník české nejvyšší soutěže v ledním hokeji.\n\nHokejový oddíl byl ve Vrchlabí založen v roce 1948. Zpočátku se hrálo pouze na přírodním ledě s malou hráčskou základnou. S narůstající hokejovou kvalitou oddílu přišel konečně postup do oblastního přeboru východočeského kraje v roce 1968 – 1969. Přírodní kluziště bylo opuštěno v roce 1977, kdy byl otevřen současný zimní stadion. V roce 1997 klub opouští tělovýchovnou jednotu a je přejmenován na HC Vrchlabí. Zlom nastal v roce 2000, kdy bylo rozhodnuto o zastřešení stadionu, které bylo dokončeno v roce 2002. I díky tomu slavil klub již za tři roky postup do 2. ligy a za další dva dokonce do 1. ligy. V 1. lize dosáhl klub výborných výsledku a vždy postoupil do play-off. V roce 2011 však klub opustil hlavní sponzor a klub se tak musel přihlásit pouze do krajského přeboru, ze kterého se v roce 2013 vrátil zpět do 2. ligy, kde působí dosud.\n\nZdroj:\n\n\n\nZdroj:\n\n\n\nZdroj:\n\nHC Stadion Vrchlabí angažuje významné hráče Českého a Evropského hokeje, reprezentanty a Mistry Světa v ledním hokeji, hráče NHL, KHL a Tipsport Extraligy např.: Jan Hlaváč, Jaroslav Bednář, Petr Sýkora, Jiří Vašíček, Tomáš Rolinek a další.\n\n"}
{"id": "952157", "url": "https://cs.wikipedia.org/wiki?curid=952157", "title": "Kai Arne Engelstad", "text": "Kai Arne Engelstad\n\nKai Arne Engelstad (* 21. prosince 1954 Oslo) je bývalý norský rychlobruslař.\n\nNa juniorském světovém šampionátu debutoval v roce 1973 šestým místem a i v dalších letech dosáhl podobných umístění (1×4. místo, 1×5. místo). V roce 1976 startoval poprvé na seniorském Mistrovství světa ve sprintu, kde skončil na páté příčce, což bylo dlouho jeho nejlepší umístění. Vyrovnal jej na šampionátu v roce 1980, tentýž rok se zúčastnil také Zimních olympijských her (16. místo v závodě na 500 m). Největších úspěchů dosáhl v sezóně 1983/1984. Na zimní olympiádě vybojoval na kilometru bronz (dále byl osmnáctý na 500 m a dvanáctý na 1500 m) a o několik týdnů později získal bronzovou medaili také na Mistrovství světa ve sprintu. Na konci roku 1985 se poprvé představil v závodech Světového poháru, poslední start absolvoval v roce 1988.\n"}
{"id": "952166", "url": "https://cs.wikipedia.org/wiki?curid=952166", "title": "HC Stadion Cheb", "text": "HC Stadion Cheb\n\nHC Stadion Cheb (celým názvem: Hockey Club Stadion Cheb) je český klub ledního hokeje, který sídlí v Chebu v Karlovarském kraji. Založen byl v roce 1978 pod názvem TJ Stadion Cheb. Svůj současný název nese od roku 2008. Od sezóny 2018/19 působí v Západočeském krajském přeboru, čtvrté české nejvyšší soutěži ledního hokeje. Klubové barvy jsou modrá, bílá a šedá.\n\nSvé domácí zápasy odehrává na zimním stadionu Cheb s kapacitou 1 670 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "952168", "url": "https://cs.wikipedia.org/wiki?curid=952168", "title": "Knihy devatery", "text": "Knihy devatery\n\nO právech, súdiech i o dskách země české knihy devatery (známo též jako \"Knihy devatery\") je právní kniha, jejíž autorem je Viktorin Kornel ze Všehrd, t.č. místopísař zemských desk. První verze díla pochází z roku 1497, druhá z roku 1507, jde o poslední právní knihu zabývající se zemským právem z Čech.\n\nDílo vzniklo v době českých snah o kodifikaci českého zemského práva, Viktorin Kornel ze Všehrd jej začal sepisovat roku 1495. Autor využil svých znalostí z úřadu místopísaře zemských desk. Při sepisování autor vycházel hlavně z domácích právních zdrojů (hlavně zmíněných zemských desk), nicméně je dílo nepatrně ovlivněno i právem kanonickým a římským. \"Knihy devatery\" se však nikdy nestaly závazným pramenem práva - podle vyšší šlechty dílo příliš stranilo městům a nižší šlechtě. Místo tohoto díla se závaznou kodifikací stalo roku 1500 Vladislavské zřízení zemské. \"Knihy devatery\" následně nesměly vyjít tiskem, dochovaly se z řady opisů; poprvé byly vytištěny až roku 1841.\n\nDílo se, jak název napovídá, skládá z devíti částí. První tři části se věnují procesnímu právu, autor zde podrobně popisuje jednání před zemským soudem. Zbylé části se věnují právu majetkovému a trestnímu a praxi při vedení zemských desk.\n\n\n"}
{"id": "952169", "url": "https://cs.wikipedia.org/wiki?curid=952169", "title": "HC Chotíkov", "text": "HC Chotíkov\n\nHC Chotíkov (celým názvem: Hockey Club Chotíkov) je český klub ledního hokeje, který sídlí v obci Chotíkov v Plzeňském kraji. Od sezóny 2018/19 působí v Plzeňské krajské soutěži - sk. A, páté české nejvyšší soutěži ledního hokeje. Klubové barvy jsou černá, bílá a červená.\n\nSvé domácí zápasy odehrává v Plzni na zimním stadionu Košutka s kapacitou 255 diváků.\n\n\nZdroj: \n\n\n\nZdroj: \n\n"}
{"id": "952171", "url": "https://cs.wikipedia.org/wiki?curid=952171", "title": "Sergej Chlebnikov", "text": "Sergej Chlebnikov\n\nSergej Anatoljevič Chlebnikov ( ; 27. srpna 1955 Sortavala, Ruská SFSR – 12. června 1999 Moskva) byl sovětský rychlobruslař.\n\nNa mezinárodní scéně debutoval v roce 1979 pátým místem na Mistrovství světa ve sprintu, o rok později byl čtvrtý. Na Zimních olympijských hrách 1980 startoval na tratích 500 m (15. místo) a 1000 m (9. místo). První medaili, stříbrnou, si přivezl ze světového sprinterského šampionátu 1981, v roce 1982 jej vyhrál. Na zimní olympiádě 1984 vybojoval stříbrné medaile na distancích 1000 m a 1500 m, tentýž cenný kov získal na Mistrovství světa ve sprintu 1984. V dalších sezónách již startoval pouze na sovětských šampionátech nebo menších závodech, sportovní kariéru ukončil v roce 1986.\n\n"}
{"id": "952174", "url": "https://cs.wikipedia.org/wiki?curid=952174", "title": "Všenky", "text": "Všenky\n\nVšenky (\"Mallophaga\"- z řeckého\" \"μαλλί, mallí- vlna a φαγάς, fagás- pojídač) jsou parafyletická skupina parazitického hmyzu v rámci řádu Phthiraptera zahrnující luptouše (Amblycera), péřovky (Ischnocera) a podle některých autorů také Rhynchophthirina. V současné době je známo přes 4000 druhů všenek.\nŘád Phthiraptera je v současné době dělen na čtyři podřády: Anoplura, Rhynchophthirina, Amblycera a Ischnocera. Poslední dva (někdy i tři) jmenované byly původně zahrnuty v souhrnném podřádu Mallophaga na základě podobné morfologie a způsobu života. Přestože vztahy mezi těmito skupinami nejsou dodnes úplně jasné, monofyletismus podřádu Mallophaga byl kladistickou analýzou vyvrácen. Všenky tedy již netvoří formální taxon, nýbrž jsou souhrnnou skupinou zahrnující dva podřády Phthiraptera s podobnou morfologií.\n\nVšenky mají drobné (většinou méně než 5 mm dlouhé) zploštělé tělo. Křídla chybí, nohy jsou menší než u vší a zakončené jedním či dvěma drápky. Složené oči mají velmi redukované či úplně chybí. Jako ústní ústrojí slouží všenkám žvýkací mandibuly, které u podřádu Amblycera žvýkají horizontálně a u Ischnocera vertikálně. Amblycera mají navíc maxilární palpy, které u Ischnocera chybí. Tykadla jsou krátká, složená ze tří až pěti článků (u podřádu Amblycera jsou skryta v hlavových drážkách). Hlava je minimálně stejně široká jako hruď, často širší. To slouží jako dobrý znak k odlišování všenek od vší, které mají hlavu vždy užší než hruď.\n\nCelkový tvar a robustnost těla všenky je často dán tím, na které části těla hostitele daný druh žije (a jakým mechanismům tedy musí vzdorovat, aby se na hostiteli udržel). Ptačí všenky osidlují buď křídla, hlavu, tělo, či jsou generalisté. Druhy žijící na křídlech mívají protáhlé úzké tělo, které jim umožňuje skrýt se před vnějšími vlivy (například očistou peří provozovanou hostitelem) do žlábků mezi větvemi pera. Všenky žijící na těle a hlavě bývají kratší a tělo mívají spíše robustní, zaoblené.\n\nSamičky všenek mají zadeček opatřený prstovitými výběžky zvanými gonopody, které jim pomáhají manipulovat s vajíčky a lepit je na peří či chlupy. To je uskutečňováno pomocí lepivého sekretu produkovaného přídavnými žlázami. Přijaté spermie skladují samičky ve spermatéce.\n\nVšenky jsou ektoparazité pravděpodobně všech druhů ptáků a asi 20% druhů savců. Na savce se specializuje asi 15% známých druhů všenek. Živí se většinou peřím, chlupy a kůží (přičemž podřád Ischnocera je více specializován na peří, zatímco Amblycera najdeme častěji na kůži), jejich ústní ústrojí je proto uzpůsobeno ke žvýkání (v angličtině se jim proto říká „chewing lice“- žvýkající vši) a při trávení keratinu jim napomáhají endosymbiotické bakterie. Některé druhy všenek, především z podřádu Amblycera, se umí po prokousnutí kůže či brku živit i vytékající krví a tkáňovými moky hostitele a několik druhů z této skupiny se krví živí výhradně. Hematofágie všenek rodu \"Trochilocoetes \"(Amblycera), které parazitují na kolibřících, dospěla tak daleko, že mají ústní ústrojí přeměněno na sací orgán. Některé skupiny všenek se specializovaly na velmi specifické části těla hostitele- rod \"Piagetiella\" (Amblycera) například cizopasí v hrdelním vaku pelikánů, zástupci několika jiných rodů zase žijí uvnitř brku. \n\nNa hostiteli se všenky drží pomocí drápků na konci chodidel a mandibulami (na rozdíl od vší, které se přidržují pouze pomocí nohou a mají je proto mohutnější). Některé druhy všenek žijící na křídlech ptáků mají úzké protáhlé tělo, které zasouvají do žlábků mezi větvemi pera. To jim umožňuje pevnější přichycení a zároveň částečný kryt a ochranu především před očistou, kterou hostitel provozuje, aby se parazitů zbavil. Dalšími strategiemi, kterými se všenky brání proti těmto snahám hostitele, jsou život na jeho hlavě (kde hostitel nemůže využívat zobáku k čištění) či u všenek žijících na trupu aktivní únik (zalézají do spodních vrstev peří či přebíhají z pera na pero).\n\nVšenky jsou na svého hostitele úzce vázány a tráví na něm většinou celý svůj život. K přenosu z jednoho hostitele na druhého může docházet příležitostně při těsném kontaktu hostitelů, protože všenky nejsou schopny mimo hostitele přežívat delší dobu. Díky této izolaci vznikla v této skupině velká morfologická diverzita a vysoká hostitelská specifita- každý druh všenky cizopasí pouze na jednom či několika málo (průměrně dvou) většinou blízce příbuzných hostitelských druzích a k přichycení si často vybírá specifickou část těla hostitele. U některých druhů však byla zaznamenána také foréze na létajícím hmyzu, například na kloších. Tento jev byl pozorován především u Ischnocera, u Amblycera se zdá být vzácný (to je pravděpodobně důsledkem toho, že Amblycera mají vertikálně pohyblivé mandibuly, což není tak vhodné k přichycení a udržení se na létajícím hmyzu, jako mandibuly fungující horizontálně, které mají Ischnocera). Amblycera jsou naopak obecně pohyblivější než Ischnocera a v případě smrti hostitele mohou jeho tělo opustit a na krátkou vzdálenost se pokusit vyhledat nového jedince.\n\nExistuje názor, že obecná extrémní hostitelská specifita u všenek může být jen zdánlivá a dána tím, že v minulosti byly všenky popisovány jako samostatné druhy nikoliv na základě jejich vlastní odlišnosti, nýbrž na základě hostitelů, na nichž byly nalezeny. Ukazuje se totiž, že některé všenky z různých druhů hostitelů popsané jako samostatné druhy ve skutečnosti náleží ke stejnému druhu. Nicméně u mnoha druhů všenek byla vysoká hostitelská specifita skutečně potvrzena.\nPopulace všenek na hostiteli je redukována jeho péčí o tělní pokryv. Má se za to, že popelení (prachové koupele, které provozují některé druhy ptáků) slouží ke zbavování se všenek. Stejně tak účel namravenčování (při němž se pták postaví do mraveniště či si přímo otírá peří mravencem, kterého drží v zobáku), by mohl být hubení všenek pomocí kyseliny mravenčí. Pokud je počet všenek hostitelem takto omezován, nezpůsobují mu vážnější komplikace (hostitel ale musí na jejich regulaci vynakládat množství času a energie), ve velkém množství ale způsobují silné podráždění, které může mít za následek úbytek hmotnosti a v případě samic menší snůšky vajec. U samců může zamoření všenkami výrazně snižovat jejich atraktivitu u samic. Vykousané díry v perech zvyšují jejich náchylnost k dalšímu poškození a ve velkém množství mohou zhoršovat letové schopnosti a tepelnou izolaci ptáků. Všenky mohou mít také nepřímý vliv na zdraví hostitele tím, že fungují jako mezihostitelé pro jiné parazity, jako jsou některé filárie. Například všenka \"Trinoton anserinum\" (Amblycera) slouží jako mezihostitel ptačího \"srdečního červa\" \"Sarconema eurycerca\". Některé psí a kočičí všenky mohou být mezihostiteli tasemnice psí (\"Dipylidium caninum\").\n\nVajíčka všenek jsou válcovitá a opatřená víčkem zvaným operculum, které líhnoucí se nymfa vytlačí a vyleze takto vytvořeným otvorem ven. Samička připevňuje vajíčka v podobě hnid buď jednotlivě nebo ve shlucích (obvykle u ptačích všenek) na peří či chlupy. Produkce vajíček je nižší než u vší, což je pravděpodobně důsledkem nižší výživové hodnoty peří, chlupů a pokožky oproti krvi. Inkubační doba těchto vajíček se pohybuje od 4 do 10 dní v závislosti na druhu. Všenky patří mezi hmyz s proměnou nedokonalou a během vývoje prochází třemi nymfálními instary, z nichž každý trvá 3-12 dní. Nedospělé všenky vypadají podobně jako dospělci, jsou ale menší, mají méně chloupků a nemají vyvinuté genitálie. Generační doba se pohybuje kolem 20-30 dní.\n\nNa rozdíl od vší žádný zástupce všenek nenapadá člověka. Mnoho druhů však cizopasí na domácích a hospodářských zvířatech, především na drůbeži, čímž mohou způsobovat hospodářské škody.\n\nNa hospodářských zvířatech ze skupiny savců často parazitují zástupci rodu \"Bovicola\" (Ischnocera). Kosmopolitním parazitem tura domácího je \"Bovicola bovis\" (Ischnocera), na koni cizopasí \"B. equi\" a na ovci \"B.ovis\". U drůbeže mohou všenky ve velkém množství způsobovat úbytek hmotnosti a snížení produkce vajec. Významné jsou v tomto případě například druhy \"Menacanthus stramineus\" (Amblycera), která se v mnoha případech stává i škůdcem, a \"Cuclotogaster heterographus \"(Ischnocera). Celkem na drůběži cizopasí přinejmenším 9 druhů všenek.\n\nV srsti koček parazituje \"Felicola subrostratus\" (Ischnocera) a v srsti psů \"Trichodecter canis\" (Ischnocera). Oba druhy mohou sloužit jako mezihostitelé tasemnice psí (\"Dipylidium caninum\"), což jim přidává na veterinárním významu (potažmo i medicínském, jelikož ve vzácných případech může pro \"D.caninum\" sloužit jako paratenický hostitel i člověk). Kromě \"T.canis\" se u psů vyskytuje také druh \"Heterodoxus spiniger\" (Amblycera). Všenky z čeledi Gyropidae (Amblycera) se vyskytují na morčatech.\n\nV roce 1758 poprvé popsal Carl von Linné 23 druhů všenek v desátém vydání \"Systema Naturae\". Hematofágie byla u podřádu Amblycera poprvé dokumentována už v roce 1778. Dlouhou dobu byly všenky považovány za samostatný podřád, jehož monofyletismus byl vyvrácen v roce 1985 (Lyal 1985).\n\nNejstarší nalezená fosilní všenka je stará asi 44 milionů let, byla nalezena v roce 2004 v Německu a jednalo se o ptačího parazita.\n"}
{"id": "952175", "url": "https://cs.wikipedia.org/wiki?curid=952175", "title": "TJ Apollo Kaznějov", "text": "TJ Apollo Kaznějov\n\nTJ Apollo Kaznějov (celým názvem: Tělovýchovná jednota Apollo Kaznějov) je český klub ledního hokeje, který sídlí ve městě Kaznějov v Plzeňském kraji. Založen byl v roce 1999. Od sezóny 2018/19 působí v Západočeském krajském přeboru, čtvrté české nejvyšší soutěži ledního hokeje. Klubové barvy jsou žlutá, modrá a bílá.\n\nSvé domácí zápasy odehrává v Plzni na zimním stadionu Košutka s kapacitou 255 diváků.\n\n\nZdroj: \n\n\n\nZdroj: \n\n"}
{"id": "952177", "url": "https://cs.wikipedia.org/wiki?curid=952177", "title": "Vůz Bdmtee265, 266 ČD", "text": "Vůz Bdmtee265, 266 ČD\n\nVozy Bdmtee a Bdmtee, obě řady shodně číslované v intervalu 50 54 20-82, jsou řadami osobních vozů z vozového parku Českých drah. Všechny tyto vozy vznikly modernizací interiéru vozů Bdmtee v roce 2013. Vozům po modernizaci zůstala původní pořadová čísla.\n\nV roce 2013 nechaly České dráhy zmodernizovat osm vozů Bdmtee pro provoz s řídicími vozy Bfhpvee. Vozy mají podobně zrekonstruovaný interiér jako vozy Bdmtee, ale kromě toho je cestujícím k dispozici elektronický informační systém a vakuová WC.\n\nJsou to neklimatizované vozy se samonosnou konstrukcí karosérie. Skříň těchto vozů rozměrově vychází z typů UIC-X resp. UIC-Z, jejich celková délka je 26 400 mm, výška podlahy nad temenem kolejnice je 1 250 mm. Nejvyšší povolená rychlost těchto vozů je 160 km/h. Vozy mají podvozky GP 200 S. Brzdová soustava je tvořena tlakovou kotoučovou brzdou DAKO s dvěma kotouči na každé nápravě.\n\nVozy mají neobvykle umístěné nástupní prostory – nikoliv na koncích skříní, ale přibližně v / a / délky. Dvoudílné vstupní dveře s elektropneumaticky ovládanými předsuvnými křídly mají světlost 1 400 mm, a za jízdy jsou blokovány. Mezivozové přechodové dveře jsou řešeny jako jednokřídlé otočné s klikou a panty. Vnitřní oddílové dveře jsou řešeny shodně, ale jsou mnohem lehčí. Okna jsou dvoudílná, vodorovně dělená v poměru 1 : 1, dolní polovina oken je zasklená pevně, horní polovina je výklopná dovnitř v úhlu asi 30 °. V každém oddíle je však zároveň vždy jeden pár oken zasklený pevným neděleným sklem. Zasklení oken i vstupních dveří je provedeno determálním dvojsklem.\n\nPři modernizaci byly do vozů dosazeny nové sedačky. Sedačky jsou umístěny částečně za sebou a částečně proti sobě. Jejich příčné uspořádání je 2 + 2. Sedačky mají modrý látkový potah, opěrky hlavy jsou z modré koženky. Vozy mají 80 (Bdmtee) resp. 82 (Bdmtee) míst k sezení. Ve vozech Bdmtee je navíc vybudován prostor pro vlakovou četu. V každém nástupním prostoru se nachází jedna buňka s uzavřeným systémem WC.\n\nVozy jsou zásobovány elektrickou energií z centrálního zdroje energie (CZE). Vnitřní síť vozu má jmenovité napětí 24 V. Kromě CZE je možné vnitřní síť napájet z třífázové veřejné sítě 230 V / 400 V ~ 50 Hz. Vytápění vozu je horkovzdušné z centrálního elektrického topidla 3 kV = / 40 kW, rozvod teplého vzduchu podporuje ventilátor 24 V / 600 W. Nucené větrání je taktéž řešeno pomocí ventilátorů, ale bez zapnutí ohřevu vzduchu. Pro přirozené větrání jsou použity větráky ve stropech vozů. Vozy jsou osvětleny pomocí zářivek.\n\nVozy jsou lakovány do jednotného modro-bílého stylu Českých drah od studia Najbrt.\n\nVozy jsou nasazovány do vratných souprav s řídicími vozy Bfhpvee v okolí Ústí nad Labem, zejména na trati 072 do Lysé nad Labem. Poprvé s cestujícími vyjely 10. září 2013.\n\n\n"}
{"id": "952184", "url": "https://cs.wikipedia.org/wiki?curid=952184", "title": "Nikolaj Guljajev", "text": "Nikolaj Guljajev\n\nNikolaj Alexejevič Guljajev ( ; * 1. ledna 1966 Vologda, Ruská SFSR) je bývalý sovětský a ruský rychlobruslař.\n\nNa první velké mezinárodní akci se objevil v roce 1986, kdy se umístil na páté příčce na Mistrovství Evropy. O rok později zvítězil jak na evropském, tak na světovém vícebojařském šampionátu. Na jaře 1987 také debutoval v závodech Světového poháru.\n\nV roce 1988 byl favoritem Zimních olympijských her v Calgary na trati 1500 m a také byl považován za kandidáta na medaili v závodě na 1000 m – především proto, že měsíc před zahájením her zvítězil na obou distancích ve Světovém poháru v Inzellu. Před ZOH byl norskými funkcionáři obviněn, že prodal steroidy norskému rychlobruslaři Steinu Krosbymu. Podle Mezinárodního olympijského výboru však neexistoval žádný důkaz o porušení pravidel, takže Guljajev mohl v Calgary startovat. Získal zde zlatou medaili v závodě na 1000 m, kromě toho byl sedmý na patnáctistovce a umístil se na 36. místě na trati 500 m. V dalších sezónách příliš nezávodil a nedosáhl dalšího velkého úspěchu. Jeho nejlepším výsledkem ze začátku 90. let je sedmé místo z Mistrovství světa ve sprintu 1992 a osmá příčka ze závodu na 1000 m na zimní olympiádě 1992. Po sezóně 1991/1992 ukončil sportovní kariéru.\n\nV roce 1987 obdržel cenu Oscara Mathisena.\n\n"}
{"id": "952195", "url": "https://cs.wikipedia.org/wiki?curid=952195", "title": "Giromagny", "text": "Giromagny\n\nGiromagny je francouzská obec v departementu Territoire de Belfort v regionu Franche-Comté v severovýchodní Francii.\n\nKoncem středověku nastal vzestup obce díky těžbě stříbra, olova a mědi v okolí. Těžba prosperovala i přes propad během třicetileté války až do 18. století. V roce 1648 se stal vlastníkem dolů kardinál Mazarin. Postupně prosperita těžby a tím i celé obce upadala. Po konci prvního císařství počátkem 19. století se rozvíjel textilní průmysl. V roce 1882 zaměstnávaly přádelny lnu, bavlny a konopí přes tisíc dělníků. V roce 1883 byla obec spojena železnicí díky trati Paříž - Belfort. Ve 20. století nastal úpadek textilního průmyslu, poslední přádelna byla uzavřena v roce 1958. V současnosti je Giromagny sídlem kantonu, a většina obyvatel dojíždí za prací do nedalekého Belfortu.\n"}
{"id": "952199", "url": "https://cs.wikipedia.org/wiki?curid=952199", "title": "Mlýnský vršek", "text": "Mlýnský vršek\n\nMlýnský vršek (386 m n. m.), jindy jen \"Mlýnský vrch\", je vrch v okrese Česká Lípa Libereckého kraje, ležící asi 0,5 km východně od vsi Břevniště, na příslušném katastrálním území.\n\nVrch náleží do celku Ralská pahorkatina, podcelku Zákupská pahorkatina, okrsku Podještědská pahorkatina, podokrsku Křižanská pahorkatina a Břevnické části.\n\nNejbližší dojezd automobilem je do Břevniště, jehož zástavba obklopuje vrch ze severní poloviny. Z jižní poloviny vede silnička kolem místního hřbitova. Pěší výstup na vrchol je jednoduchý, i když oficiální cesty vedou jen po severním svahu.\n"}
{"id": "952202", "url": "https://cs.wikipedia.org/wiki?curid=952202", "title": "Recharged", "text": "Recharged\n\nRecharged je remixovaná deska americké skupiny Linkin Park, vydaná 28. října 2013. Její hlavní písní je píseň \"A light that never comes\" kterou skupina nazpívala společně se Stevem Aokim.\n\n"}
{"id": "952205", "url": "https://cs.wikipedia.org/wiki?curid=952205", "title": "Jukinori Mijabe", "text": "Jukinori Mijabe\n\nJukinori Mijabe ( , \"Mijabe Jukinori\"; 18. července 1968 Tokio – 7. března 2017 Tokio) byl japonský rychlobruslař.\n\nPrvního mistrovství světa se zúčastnil v roce 1990, kdy se na sprinterském světovém šampionátu umístil na pátém místě. Startoval na Zimních olympijských hrách 1992, kde v závodě na 1000 m získal bronzovou medaili, na trati 500 m byl osmnáctý a na patnáctistovce devátý. O několik týdnů později dokončil Mistrovství světa na deváté příčce, což bylo jeho nejlepší umístění v kariéře, a poprvé se objevil na závodech Světového poháru. V závodě na 1000 m na zimní olympiádě 1994 dobruslil jako čtrnáctý, distanci 1500 m dokončil na 21. příčce. V sezóně 1994/1995 vyhrál celkové pořadí Světového poháru v závodech na 1000 m. Na světovém šampionátu na jednotlivých tratích dosáhl nejlepšího výsledku v roce 1999 v závodě na 500 m (10. místo). Poslední starty absolvoval na konci roku 1999.\n\nJukinori Mijabe podlehl rakovině 7. března 2017. Jeho bratr Jasunori je rovněž bývalým rychlobruslařem.\n"}
{"id": "952218", "url": "https://cs.wikipedia.org/wiki?curid=952218", "title": "Olaf Zinke", "text": "Olaf Zinke\n\nOlaf Zinke (* 9. října 1966 Bad Muskau) je bývalý východoněmecký a německý rychlobruslař.\n\nV roce 1986 debutoval v jednom závodě Světového poháru, ovšem velkých mezinárodních akcí se začal účastnit až v roce 1989, kdy startoval na Mistrovství Evropy (17. místo). Na Mistrovství světa ve sprintu 1990 se umístil na desáté příčce. Největšího úspěchu své kariéry dosáhl na Zimních olympijských hrách 1992, kde vyhrál závod na 1000 m (další výsledky: 500 m – 25. místo, 1500 m – 6. místo). Na zimní olympiádě 1994 startoval pouze na trati 1500 m, na které dobruslil ve třináctém nejrychlejším čase. Po sezóně 1993/1994 ukončil sportovní kariéru.\n\n"}
{"id": "952219", "url": "https://cs.wikipedia.org/wiki?curid=952219", "title": "Kysilka", "text": "Kysilka\n\nPříjmení Kysilka nosí více osobností.\n\n\n"}
{"id": "952223", "url": "https://cs.wikipedia.org/wiki?curid=952223", "title": "Univerzita Juraja Dobrily v Pule", "text": "Univerzita Juraja Dobrily v Pule\n\nUniverzita Juraja Dobrily v Pule (oficiálně , ) je chorvatská univerzita v největším istrijském městě Pula, založena byla v roce 2006. V roce 2011 měla asi 2 465 studentů a 5 fakult.\n\nUniverzita Juraja Dobrily v Pule je zcela integrovanou univerzitou, skládající se z pěti oddělení:\n\n\n"}
{"id": "952224", "url": "https://cs.wikipedia.org/wiki?curid=952224", "title": "Trýzel", "text": "Trýzel\n\nTrýzel (\"Erysimum\") je rod z čeledi brukvovitých který je tvořen mnoha druhy jejichž počet se stále vyvíjí, např. podle z roku 2003 asi 150 a podle z roku 2013 už 225. Rozšířen je téměř v celé Evropě, Asii, Africe, Americe i Austrálii.\n\nRostliny to jsou jednoleté, ozimé, dvouleté nebo krátce vytrvalé s kořenem tenkým až hrubým s rozvětvenou hlavou. Jsou to rostliny s chlupy různě větvenými, dvou až čtyřramennými nebo hvězdicovitými. Pevná lodyha bývá oblá nebo slabě rýhovaná a může být jednoduchá nebo rozvětvená. Lodyžní střídavé listy jsou přisedlé nebo s řapíky a jejich čepele mají tvar elipsovitý, vejčitý, kopinatý, podlouhlý nebo čárkovitý, okraj je celistvý nebo různě zubatý či zvlněný a jsou porostlé různě větvenými chlupy. V přízemní růžici bývají listy s řapíky a jejich čepele mívají tvary obdobné lodyžním. Někdy jsou listy ve spodní a horní části lodyhy rozdílné. Některé druhy mají keřovitý vzrůst a lodyhy jim u báze dřevnatí.\n\nBisexuální květy na stopce vytvářejí vrcholová květenství hrozen nebo latu bez listenů s chlupatým vřetenem jenž se někdy při kvetení prodlužuje. Květy většinou voní s nestejnou a proměnlivou intenzitou. Čtyři vzpřímené úzce podlouhlé kališní lístky bývají mnohdy ve spodní části vakovitě vyduté a přitisknuté ke koruně, na vnější straně jsou chlupaté a mívají blanitý lem. Čtyři korunní lístky, často 2krát delší než kališní, jsou běžně v odstínech sírové, citrónové nebo zlatožluté barvy, méně častěji jsou bílé nebo nafialovělé. Gyneceum je parakarpní, chlupatý mnohovaječný (až 100) semeník je svrchní, čnělka někdy chybí, blizna bývá kulovitá nebo dvoulaločná, tyčinky v počtu šesti mají holé nitky a nesou podlouhlé prašníky. V květu jsou boční nebo střední nektarové žlázky. Blizna dozrává dříve než je zralý pyl v prašnících, rostliny jsou opylovány létajícím hmyzem. Jejich ploidie je 2n = 14 nebo 2n = 16.\n\nPlody jsou mírně čtyřhranné, dvoupouzdré, většinou chlupaté šešule které vyrůstají vzpřímeně nebo šikmo odstávají, někdy jsou obloukovitě ohnuté, často mají zobáček. Holá semena jsou v pouzdrech umístěna v jedné i dvou řadách, bývají podlouhlá až elipsovitá a bez blanitého lemu, většinou jsou zbarvená hnědě.\nVětšina druhů jsou planě rostoucí rostliny, které se velice dobře rozšiřují semeny. Některé jsou v určitých oblastech považovány za plevelné rostliny, jiné obsahující srdeční glykosidy se používají v lidovém léčitelství.\n\nV České republice se trýzel vyskytuje v 11 druzích:\n\n \n"}
{"id": "952229", "url": "https://cs.wikipedia.org/wiki?curid=952229", "title": "Famagusta", "text": "Famagusta\n\nFamagusta (; ) je město na východě Kypru, ve stejnojmenné zátoce. Má okolo 35 000 obyvatel. Od roku 1983 leží na území Severokyperské turecké republiky.\n\nMěsto bylo založeno ve 4. století př. n. l. pod názvem \"Arsinoe\" podle královny Arsinoé II., později bylo díky svým písečným plážím pojmenováno Ammóchostos („skryté v písku“), název byl převeden do latiny jako \"Famagusta\". Rybářská vesnice získala na významu poté, co se sem v 7. století přestěhovali obyvatelé zaniklého města Salamis. Ve městě se nachází řada historických památek, jako je klášter svatého Barnabáše, Othellova věž nebo gotická katedrála, přebudovaná na mešitu \"Lala Mustafa Paša\".\n\nJižní předměstí Varoša bylo opuštěno za občanské války v roce 1974 a od té doby je hlídají jednotky Organizace spojených národů.\n\nVe městě sídlí Eastern Mediterranean University, založená v roce 1979. Hlavním zdrojem příjmů pro ekonomiku Famagusty je turistický ruch.\n\nZ města pocházejí fotbalové kluby Anorthosis Famagusta a Nea Salamis Famagusta FC, které od rozdělení Kypru hrají v Larnace, a Mağusa Türk Gücü, účastník severokyperské nejvyšší soutěže.\n\n"}
{"id": "952235", "url": "https://cs.wikipedia.org/wiki?curid=952235", "title": "Jen děcko se bojí", "text": "Jen děcko se bojí\n\nJen děcko se bojí (2006) je třetí album Sester Steinových. Obsahuje 13 autorských písní Karoliny Kamberské a jednu píseň od Terezy Říčanové (\"Sibiřská\").\n\nK titulní písni vznikl klip.\n\n\n"}
{"id": "952237", "url": "https://cs.wikipedia.org/wiki?curid=952237", "title": "Karel Inzaghi", "text": "Karel Inzaghi\n\nKarel Boromejský Rudolf hrabě Inzaghi (5. prosince 1777 Idrija, Slovinsko – 17. května 1856 Štýrský Hradec, Rakousko) byl rakouský úředník, v letech 1827 až 1834 moravskoslezský gubernátor. V letech 1842 až 1848 působil jako nejvyšší český a první rakouský kancléř.\n\nPocházel z původně italského rodu Inzaghi, usazeného od 17. století ve Štýrsku. Narodil se jako syn vnitrorakouského guberniálního rady a idrijského vrchního horního komisaře hraběte Jana Nepomuka Inzaghiho a jeho manželky hraběnky Marie Walpurgy z Dietrichsteinu-Weichselstädtu. Jeho strýcem byl olomoucký kanovník, mikulovský probošt a pozdější biskup v Gorici František Filip Inzaghi.\n\nJeho manželkou se stala hraběnka Alžběta von Attems, manželství však zůstalo bezdětné. Protože ani jeho bratr Filip nezanechal potomky, stal se jeho univerzálním dědicem synovec Friedrich von Attems. Další bezdětný bratr Antonín (zemřel v Kroměříži) byl kanovníkem v olomoucké kapitule a v letech 1812–1813 působil jako probošt kapituly kroměřížské.\n\nDo státních služeb vstoupil v roce 1798 ve Štýrském Hradci vstoupil, odtud přešel roku 1801 jako koncipista do Haliče. Při přesunech vojsk v této oblasti byl pravděpodobně podřízen arcivévodovi Karlovi. Poté se nastoupil jako úředník při státním a konferenčním oddělení, roku 1804 se stal skutečným komořím. Následně se stal komorníkem lombardsko-benátského místokrále arcivévody Rainiera a zároveň sekretářem jeho kabinetu a nejvyšším hofmistrem. V roce 1815 doprovázel jako rakouský armádní intendant spojenecké armády. V roce 1817 byl jmenován illyrským guvernérem, v roce 1819 zastával stejné místo v Benátkách (1820–1826) a od roku 1827 v Brně. V roce 1834 se stal dvorským kancléřem ve Vídni, po smrti hraběte Mitrovského (1842) ho nahradil v úřadu nejvyššího českého a prvního rakouského kancléře, který zastával až do března 1848. Jako exponent předbřeznového režimu poté odešel na odpočinek do Štýrského Hradce. Souběžně s funkcí nejvyššího kancléře předsedal dvorské studijní komisi a byl také císařským a královským komořím a tajným radou.\n\nSkrz dobročinný ústav ve Štýrském Hradci štědře podporoval řadu tamních charitativních a zdravotnických institucí. Pochován byl na vlastní přání ve Währingu, tehdejším předměstí Vídně. Byl čestným členem vídeňské, benátské a milánské Akademie a literárního ústavu v Padově. Byl členem vídeňské zemědělské společnosti a čestným členem moravskoslezské hospodářské společnosti. Stal se čestným občanem Vídně a Štýrského Hradce.\n\nByl vyznamenán velkokřížem Leopoldova řádu a velkokřížem Johanitského řádu. Byl také rytířem Řádu sv. Jiří udělovaného parmskými vévody.\n\n\n"}
{"id": "952248", "url": "https://cs.wikipedia.org/wiki?curid=952248", "title": "Římskokatolická farnost Herálec pod Žákovou horou", "text": "Římskokatolická farnost Herálec pod Žákovou horou\n\nŘímskokatolická farnost Herálec pod Žákovou horou je územním společenstvím římských katolíků v rámci děkanátu Žďár nad Sázavou brněnské diecéze s farním kostelem svaté Kateřiny.\n\nOsada byla založena pravděpodobně v roce 1279 Heraltem z Obřan, jehož otec Boček z Obřan založil v roce 1252 při libické stezce žďárský cisterciácký klášter. První písemná zmínka o Moravském Herálci pochází z roku 1366. Farní kostel svaté Kateřiny byl postavený v roce 1787 podle plánů zednického mistra Františka Hromádky z Nového Města. Původní kostel byl zmiňován již v roce 1587, v roce 1785 byl poškozen bleskem a došlo ke stavbě nového.\n\nPřehled heráleckých kněží je znám od roku 1765. Více než padesát let (od roku 1953 do roku 2005) zde působil P. Stanislav Svoboda. Administrátorem excurrendo je od 1. prosince 2005 R. D. Vladimír Záleský.\n\nDnem vzájemných modliteb farností za bohoslovce a bohoslovců za farnosti brněnské diecéze je 10. březen. Adorační den připadá na 20. září.\n\nVe farnosti se pravidelně koná tříkrálová sbírka. V roce 2016 se při sbírce vybralo v Herálci 29 555 korun. Farnost se také účastní projektu Noc kostelů.\n\n"}
{"id": "952249", "url": "https://cs.wikipedia.org/wiki?curid=952249", "title": "Zdeněk Ondráček", "text": "Zdeněk Ondráček\n\nZdeněk Ondráček (* 28. července 1969 Žacléř) je český politik a bývalý policista. Od října 2013 poslanec Poslanecké sněmovny PČR, od roku 2012 zastupitel Královéhradeckého kraje, od roku 2010 zastupitel města Trutnova a člen KSČM (dříve člen KSČ). Jako člen Pohotovostního útvaru VB zasahoval proti demonstrantům během Palachova týdne v roce 1989.\n\nZdeněk Ondráček, syn Jaroslava Ondráčka (bývalého horníka, funkcionáře KSČ a člena ÚV KSČ), pracoval nejprve od srpna 1987 do března 1988 jako dělník ve výrobě státního podniku Krkonošské papírny Hostinné, provoz Svoboda nad Úpou. Na základě podmínek stanovených zákonem č. 100/1970 Sb., o služebním poměru příslušníků SNB pro přijetí do služebního poměru byl branec Zdeněk Ondráček před nástupem vojenské základní služby vybrán ke službě v Pohotovostním útvaru Veřejné bezpečnosti (PÚ VB, zřízen v letech 1970–1992). Nejprve vykonal 5 měsíců náhradní vojenské služby u útvaru vojsk ministerstva vnitra ve Frýdku-Místku (04/1988 – 08/1988), kam nastoupil 1. dubna 1988.\n\nPo ukončení náhradní vojenské služby byl 09/1988 přijat do služebního poměru příslušníka Sboru národní bezpečnosti a zařazen na dobu 19 měsíců do pohotovostního útvaru, kde absolvoval praporčickou školu SNB a tím získal základní bezpečnostní vzdělání rozšířené o výcvik se speciální technikou a výcvik v řízení motorových vozidel včetně praxe. Před vyřazením z PÚ SNB (02/1990) byl na základě s ním provedeného rozhovoru zařazen k výkonu služby Veřejné bezpečnosti. Povinné absolvování půlroční nástupní policejní školy v Praze splnil Zdeněk Ondráček v rámci služby u pohotovostního útvaru, který jako vzdělávací instituce SNB nástupní policejní školu nahrazoval. \n\nV této době také vstoupil do KSČ (08/1989). Během těchto svých začátků, kdy vykonával službu u pohotovostního útvaru VB, zasahoval v lednu 1989 proti demonstrantům na akci tzv. Palachova týdne a jako mladý ideový agitátor čety byl vybrán, aby se k zásahu před televizí vyjádřil. Na základě dalšího služebního postupu si doplnil na gymnáziu v Trutnově (1990) úplné středoškolské vzdělání zakončené maturitou. Na základě rozkazu MV ČSSR č. 48 ze dne 30. března 1990, kterým bylo všem příslušníkům SNB nařízeno bezpodmínečné přerušení členství a činnosti v politických stranách a politických hnutích, vystoupil 02/1990 z KSČ. Po povýšení do funkce vyšetřovatele si musel Zdeněk Ondráček doplnit vzdělání na „Důstojnické škole Ministerstva vnitra ČR” v Jihlavě, kterou absolvoval od 03/1993 do 07/1993 (škola fungovala v letech 1964–1993). \n\nPo zřízení Policie ČR působil nadále u policie jako vyšetřovatel Útvaru odhalování korupce a finanční kriminality, vedl mimo jiné vyšetřování kauzy Opencard či záležitosti týkající se prezidenta NKÚ Františka Dohnala. Do roku 2015 měl prověrku Národního bezpečnostního úřadu pro stupeň utajení přísně tajné. Na základě zákona č. 186/1992 Sb. o služebním poměru příslušníků Policie České republiky absolvoval během své služby další rozšiřování nebo zvýšení vzdělání:\n\n\nPo odchodu od Policie ČR 10/2011 vstoupil 02/2012 opětovně do komunistické strany (KSČM).\n\nOd roku 2011 soukromě podniká, je veden jako jednatel firmy Confisio-CZ, s.r.o. se sídlem v Trutnově a od roku 2012 do roku 2013 byl zástupcem ředitelky Městského gymnázia a střední odborné školy Úpice.\n\nOd srpna 1989 do února 1990 byl členem KSČ, v únoru 2012 pak vstoupil do KSČM.\n\nDo politiky vstoupil, když byl v komunálních volbách v roce 2010 zvolen ještě jako nestraník za KSČM do Zastupitelstva města Trutnova. V komunálních volbách v roce 2014 mandát zastupitele města obhájil, když vedl kandidátku KSČM. Zastupitelem města byl zvolen také ve volbách v roce 2018.\n\nDo vyšší politiky se dostal, když byl v krajských volbách v roce 2012 zvolen za KSČM do Zastupitelstva Královéhradeckého kraje. Ve volbách v roce 2016 svůj mandát za KSČM obhájil. Na kandidátce byl původně na 5. místě, ale vlivem preferenčních hlasů skončil druhý.\n\nV letech 2011 až 2013 působil jako poradce Kontrolního výboru Poslanecké sněmovny PČR. Ve volbách do Poslanecké sněmovny PČR v roce 2013 kandidoval na druhém místě kandidátky KSČM v Královéhradeckém kraji a byl zvolen poslancem. Ve volebním období 2017–2017 působil ve Stálé komisi pro kontrolu činnosti Bezpečnostní informační služby. \n\nVe volbách do Poslanecké sněmovny PČR v roce 2017 byl lídrem KSČM v Královéhradeckém kraji. Získal 1 948 preferenčních hlasů a obhájil tak mandát poslance. Dne 2. března 2018 byl zvolen předsedou Komise pro kontrolu činnosti Generální inspekce bezpečnostních sborů (GIBS). Hlasovalo pro něj 79 poslanců (pro zvolení bylo potřeba minimálně 78 hlasů). O tři dny později oznámil premiér ČR v demisi Andrej Babiš, že navrhne Ondráčkovo odvolání z čela komise. Tuto výzvu následně přijal předseda ODS Petr Fiala, v 11 českých městech se zároveň proti Ondráčkovu zvolení uskutečnily dne 5. března 2018 demonstrace. Den po demonstracích na funkci předsedy Komise pro kontrolu činnosti GIBS rezignoval.\n\nV červenci 2018 nepodpořil druhou vládu Andreje Babiše při hlasování o důvěře, KSČM se přitom zavázala tuto vládu tolerovat. Jako důvod později uvedl, že se neztotožnil s jejím programovým prohlášením v oblasti bezpečnosti. Předseda KSČM Vojtěch Filip jej kvůli tomu vyzval, aby zvážil působení ve výkonném orgánu strany. Sám Filip však později svá slova zlehčoval.\n\nV říjnu 2018 mu Český svaz bojovníků za svobodu udělil pamětní medaili Za vlast a za svobodu. Dne 18. října mu ji osobně předal předseda spolku Jaroslav Vodička. Ocenění, které spolek nezdůvodnil, vzbudilo kritické ohlasy, např. spisovatel Jiří Padevět k němu uvedl: „Konfident Veřejné bezpečnosti a člen normalizační KSČ, zároveň předseda Svazu bojovníků za svobodu soudruh Vodička předal pamětní medaili Za svobodu bývalému příslušníkovi Pohotovostního pluku SNB, poslanci KSČM a podporovateli proruských teroristů soudruhovi Zdeňkovi Ondráčkovi. Připadá to členům spolku, který má v názvu slovo svoboda normální?“\n\nVe volbách do Evropského parlamentu v květnu 2019 kandidoval na 18. místě kandidátky KSČM. Nebyl sice zvolen, ale získal 10 894 preferenčních hlasů a celkově tak skončil na 2. místě (tudíž se stal prvním náhradníkem).\n\nPo zásahu Pohotovostního útvaru VB v lednu 1989 proti demonstrantům během tzv. Palachova týdne se také vyjádřil v prosinci 1989 v rozhovoru pro časopis Mladý svět, kdy přiznal, že tehdy mlátil lidi a obuškem uhodil i dívku.\n\nV listopadu 1989 poskytl také rozhovor Československé televizi, ve kterém popisoval, jak měli být demonstranti údajně vyzbrojeni. Úryvek z tohoto rozhovoru se pak objevil v roce 2012 v seriálu \"Vyprávěj\".\n\nPo jeho zvolení poslancem Poslanecké sněmovny PČR v roce 2013 vznikla i petice, která ho vzhledem k těmto okolnostem vyzvala k rezignaci na mandát poslance. \n\nKvůli své minulosti se v roce 2014 dostal i do sporu s Miroslavem Kalouskem, který Ondráčka v průběhu jednání na půdě poslanecké sněmovny označil za „komunistickou mlátičku“ a „komunistického fízla“. Mandátový a imunitní výbor Sněmovny Kalouskovi přikázal se za to Ondráčkovi omluvit, ten to odmítl. S označením Ondráčka Kalouskovými slovy vyjádřily souhlas a podpořily ho v tom, že se nemá omlouvat, i některé veřejné osobnosti, např. šéfredaktor Respektu Erik Tabery.\n\nV prosinci 2015 mu byl po příletu na letiště v Kyjevě znemožněn vstup do země a Ondráček byl nucen obratem odletět. Nežádoucí osobou na Ukrajině se stal v den svého odletu 16. prosince 2015. V lednu 2016 poslanec Ondráček spolu s dalším poslancem za KSČM, Stanislavem Mackovíkem, navštívili separatistickou Doněckou lidovou republiku v den konání tamních komunálních voleb. Ruská i separatistická média označila tuto třídenní návštěvu za oficiální, mluvčí KSČM Cicvárková za soukromou cestu. Zahraniční výbor Poslanecké sněmovny Parlamentu se od jeho cesty distancoval. Poslanec Ondráček vyslovuje ukrajinským separatistům podporu.\n\n11. května 2019 se vypravil Ondráček do Doněcku na oslavy pátého výročí vyhlášení samozvané separatistické Doněcké lidové republiky na Ukrajině. Uvedl, že šlo o soukromou cestu, nicméně na akci přijel ve voze s českou vlaječkou, hlasatel oznámil příjezd „delegace České republiky“, Ondráček vystoupil na červený koberec a přivítala ho čestná stráž v čele se separatistickým prezidentem Denisem Pušilinem. Nato zahrála česká hymna. Ministr zahraničí Tomáš Petříček napsal, že šlo o ostudu České republiky, kterou Ondráček při této akci nezastupoval. Ministerstvo zahraničí k tomu uvedlo, že neuznává republiky na dočasně okupovaných územích Ukrajiny a že do nich ani neuspořádává žádné zahraniční cesty. Uvedlo, že Ukrajina zapovídá vstup do těchto území bez zvláštního povolení, za což hrozí pokuta, vykázání z Ukrajiny nebo i trestní stíhání. Proti tomuto aktu se vymezily i sněmovní opoziční strany - místopředseda KDU-ČSL Jan Bartošek připomněl v souvislosti s Ondráčkem vzpomínku na období komunismu, předseda poslaneckého klubu TOP 09 Miroslav Kalousek uvedl, že se Ondráčkova návštěva blíží vlastizradě: „Ústavní činitel, který přísahal na zákony ČR, jedná v přímém rozporu se zahraniční politikou státu a v zájmu cizí moci.“ Nicméně poslanci ANO, sociálních demokratů a komunistů způsobili, že neprošel ani návrh, aby se Sněmovna od cesty Z. Ondráčka distancovala.\n\nV říjnu 2019 portál \"iDNES.cz\" uvedl, že Ondráček v disertační práci „\"Násilí jako sociálně patologický jev v rodině\"“ na Univerzitě Palackého v Olomouci doslovně opsal celé odstavce z jiných závěrečných prací bez citace zdrojů. Při kontrole práce v roce 2011 olomoucká univerzita nezjistila pochybení a na podezření z plagiátorství zareagovala novým přezkumem. V listopadu 2019 univerzita potvrdila, že v disertační práci používal pasáže z jiných zdrojů, které necitoval. Kontrola též zjistila, že teoretická část, tvořící více než polovinu jeho práce, byla kompilací již známých poznatků. Přestože Ondráčkovi žádný postih nehrozil, protože již uplynula zákonem určená tříletá lhůta k odebrání neprávem získaného titulu Ph.D., tak jej univerzita formou morálního apelu vyzvala k jeho nepoužívání.\n\nV listopadu 2016 stál v čele 64 poslanců z KSČM, ANO, ČSSD a Úsvitu, kteří podali návrh na vrácení paragrafu o hanobení prezidenta republiky do trestního zákoníku.\n\nV červnu 2018 se přibližně 60 lidí v Hradci Králové přiotrávilo ze zkaženého masa v kebabu. Zdeněk Ondráček na svém facebookovém profilu mylně informoval, že kebab v Hradci Králové byl úmyslně otráven. Zřejmě nepochopil informaci z rádia Impuls.\n\nZdeněk Ondráček je ženatý. Má dvě dcery Lenku a Lucku.\n\n"}
{"id": "952254", "url": "https://cs.wikipedia.org/wiki?curid=952254", "title": "Theda Bara", "text": "Theda Bara\n\nTheda Bara (29. července 1885 — 5. dubna 1955) byla americká herečka němého filmu.\n\nNarodila se jako Theodosia Burr Goodmannová ve středostavovské židovské rodině v Cincinnati. První film \"A Fool There Was\" natočila, když jí bylo třicet let. Stala se prototypem femme fatale, dekadentní krásky využívající a ničící muže. Reklama kolem ní vytvářela auru záhadné orientální princezny, pseudonym Theda Bara byl přesmyčkou slov \"Arab Death\" (\"Arabská smrt\"). Natočila asi čtyřicet filmů, většina z nich však později shořela. V roce 1921 se Theda Bara provdala za režiséra Charlese Brabina a krátce nato ukončila hereckou činnost.\n\n"}
{"id": "952268", "url": "https://cs.wikipedia.org/wiki?curid=952268", "title": "Schrödinger", "text": "Schrödinger\n\nJméno Schrödinger se objevuje ve více významech:\n\n\n\n"}
{"id": "952273", "url": "https://cs.wikipedia.org/wiki?curid=952273", "title": "Odrhovačky a baladajky", "text": "Odrhovačky a baladajky\n\nOdrhovačky a baladajky (1990) je čtvrté album skupiny Znouzectnost. Obsahuje 24 autorských kapelových písniček. Album vyšlo na MC, v roce 1997 kapela vydala reedici i na CD.\n\n\n\n"}
{"id": "952281", "url": "https://cs.wikipedia.org/wiki?curid=952281", "title": "Nad Maráskem", "text": "Nad Maráskem\n\nNad Maráskem je hora v Brdské vrchovině, v části Jižní Brdy, asi 10 km západně od Rožmitálu pod Třemšínem. S výškou 801 m jde o nejnižší brdskou osmistovku, ale také o nejvyšší horu Brd ležící v Plzeňském kraji. Hora představuje jižní cíp hlavního brdského hřebene, který pokračuje na severovýchod přes vrch Na skalách (744 m) a dále do Středních Brd. Skalnatý vrchol nabízí výhled na jihozápad z odkrytého kamenného moře, na kterém lze narazit na v Brdech ojedinělý (i když druhotný) výskyt kosodřeviny.\n\nNázev Nad Maráskem vznikl zkomolením dřívějšího jména Nad marastkem, které pochází od slova marast, tedy mokřina.\n\nHora se nachází mimo Vojenský újezd Brdy a je tak přístupná bez omezení. Nejvhodnějším východiskem je obec Míšov, odkud vede zelená turistická značka, která po 4 km a 200 metrech převýšení končí na rozcestí těsně pod vrcholem. Přes toto rozcestí vede i žlutá značka z Borovna (5 km), která dále pokračuje až na Třemšín.\nNa svazích hory se nachází tři maloplošná chráněná území:\n\n\n\n\n"}
{"id": "952282", "url": "https://cs.wikipedia.org/wiki?curid=952282", "title": "Jiří Hradec (hudebník)", "text": "Jiří Hradec (hudebník)\n\nJiří Hradec (* 30. prosince 1947) je český hudební skladatel, aranžér a interpret. Od roku 1973 člen beatové skupiny \"Extempore\", od 80. let 20. století člen country skupiny \"Kardinálové\" a diskotékové skupiny \"MAXIMUM Petra Hanniga\", příležitostný hudebník \"Orchestru Ferdinanda Havlíka\" v divadle Semafor.\n\nByl jedním z prvních skladatelů, kteří se technicky začali spoléhat na vlastní možnosti a již v roce 1980 si sestavil vlastní nahrávací studio. Od roku 1983 se tyto nahrávky stávají součástí některých rozhlasových a televizních pořadů. Ve svém domácím hudebním studiu umožnil pořízení nahrávek skupinám Laura a její tygři, Karamel, Garáž, Peterka a spol. nebo Katapult, později remasteroval i řadu alb skupiny The Plastic People of the Universe. Získané zkušenosti zúročil koncem 80. let, když v časopise \"Melodie\" publikoval od května 1988 do prosince 1989 seriál \"Domácí studio\" o nahrávání profesionální hudby v neprofesionálních podmínkách.\n\nJeho dohledatelná písňová tvorba není rozsáhlá, specializoval se spíše na tvorbu hudebních znělek, předělů a upoutávek (jinglů) především pro Československou televizi, resp. Českou televizi. Zvuk jeho hudby je výrazně elektronický (bicí, elektrofonické klávesy, syntezátory) za použití nepřírodních motivů a zvuků a lze se domnívat, že zejména u tvorby pro ČST po roce 1989 jde o vymezení se vůči předešlé době, kdy většina pořadů měla hudbu komponovanou pro skutečné hudebníky.\n\n\nOd roku 1990 je ve sporu s ochranným svazem autorským, který podle něj řadu let fungoval souběžně pod různými právními subjektivitami za účelem falšování a zastírání přijatých tantiém - jen on sám do OSA zaregistroval na 300 skladeb a následně vymáhal tantiémy v řádu desítek milionů korun: ČST i ČT sice ve prospěch OSA řádně odváděly poplatky za užití hudebních děl mnohokrát denně, nicméně OSA je autorům hudby nezasílala a tvrdila, že krátké jingly nejsou autorsky chránitelné. Hradec se vymezuje zejména proti praktikám Petra Jandy a jeho bratrance Luboše Andršta ve vedení OSA, proti amatérismu Pavla Chrastiny či proti „legalizaci organizovaného zločinu“ mj. pozdějším ministrem kultury Václavem Riedlbauchem. Kvůli tantiémám, a později také kvůli ochraně osobnosti, vedl Hradec vůči OSA v letech 1993 - 2006 soudní spory. Ty byly zkomplikované mj. opakovanou ztrátou spisů ze soudní budovy, přesouváním agendy mezi jednotlivými soudy nebo nejednoznačností samotné právní existence OSA.\n\nPodle něho byl spor o desítky milionů korun také důvodem, proč byl podrobován několik let stálým policejním perlustracím a sledování, které ukončilo až rozpuštění některých policejních týmů za působení ministra vnitra Františka Bublana. Zároveň podle něj žaloba z roku 1995 vedla k tomu, že Česká televize následující rok rychle stáhla většinu pořadů užívajících jeho hudbu a nahradila je jinými.\n\n"}
{"id": "952286", "url": "https://cs.wikipedia.org/wiki?curid=952286", "title": "Hranol", "text": "Hranol\n\nHranol je trojrozměrné těleso s dvěma rovnoběžnými základnami, tvořenými shodnými a shodně orientovanými mnohoúhelníky, tedy vzájemně zobrazitelnými pouhým prostorovým posunutím. Je-li toto posunutí ve směru kolmém k základně, jedná se o hranol kolmý, v opačném případě o hranol šikmý.\n\nObecně \"n\"-boký hranol, tedy hranol s \"n\"-úhelníkovými podstavami (základnami), má \"n\"+2 stěn, 3\"n\" hran a 2\"n\" vrcholů, z každého vrcholu vycházejí 3 hrany.\n\nObjem hranolu se vypočítá jako\nkde formula_2 je obsah podstavy a formula_3 výška.\n\nPovrch hranolu se vypočítává jako součet obsahu základen a obsahu jednotlivých stěn - jejich počet je dán počtem stran základen.\nkde formula_5 je obsah podstavy a formula_6 je obsah pláště (který se rovná obvod podstavy krát výška).\n\nPokud jsou všechny stěny hranolu tvořeny obdélníky, mluvíme o \"kvádru\", pokud jsou tvořeny čtverci, jedná se o \"krychli\".\n\n\n\n"}
{"id": "952293", "url": "https://cs.wikipedia.org/wiki?curid=952293", "title": "ANO", "text": "ANO\n\nZkratka ANO označuje více subjektů:\n"}
{"id": "952295", "url": "https://cs.wikipedia.org/wiki?curid=952295", "title": "Brána svatého Benedikta", "text": "Brána svatého Benedikta\n\nBrána svatého Benedikta je zaniklá stavba v Praze. Byla součástí městského opevnění, které plnilo funkci obrany Starého Města v době panování posledních Přemyslovců za vlády Václava I. \n\nOpevnění vedlo od Vltavy v místech, které se nazývá Na Františku přes dnešní Národní třídu, Na Příkopech a Revoluční ulici zpět k Vltavě a mělo 11 bran. \n\nJeho součástí byly i čtyřboké kamenné věže. Součástí nižší parkánové zdi byla i brána zasvěcena svatému Benediktovi. Stála na konci Králodvorské, původně zvané \"„svatého Benedikta“\" podle dnes již nexistujícího kostela svatého Benedikta při komendě německých rytířů nad úvozem v místech dnešního obchodního domu Kotva. \n\nNa severu sousedila s branou v Dlouhé a na jihu s branou svatého Ambrože. Zanikla v průběhu 18. století, kdy ztratila na významu.\n\n\n"}
{"id": "952296", "url": "https://cs.wikipedia.org/wiki?curid=952296", "title": "Strahovská brána", "text": "Strahovská brána\n\nStrahovská brána také Černá či Hansturkovská je pražská zaniklá stavba. Byla součástí opevnění Prahy z doby Přemysla Otakara II. z 13. století, jehož část vedla podél dnešní Nerudovy ulice. Uprostřed této části opevnění stála tato brána do roku 1711, která uzavírala prostor Malé Strany proti Hradčanům a Strahovu. Touto branou roku 1611 pronikli pasovští žoldnéři, kteří následně vyplenili a vypálili Malou Stranu. Tudy také vtrhla do Prahy roku 1620 vojska Ferdinanda II. po vítězné bitvě na Bílé hoře a 1648 Švédové, aby se zmocnili Hradčan a Malé Strany.\n\nZchátralá brána byla zbořena roku 1711 v souvislosti se stavbou theatinského kostela Panny Marie Matky ustavičné pomoci, na jehož stavbu bylo také její zdivo částečně použito.\n"}
{"id": "952297", "url": "https://cs.wikipedia.org/wiki?curid=952297", "title": "Říšská brána", "text": "Říšská brána\n\nŘíšská brána \"(nová Strahovská brána)\" je pražská zaniklá stavba ze 17. století. Stála na Pohořelci jako součást opevnění Prahy. Byla postavena roku 1657 nedaleko starší Strahovské brány, jejiž funkci převzala. Strahovská brána stála o něco níže v malostranském opevnění. Tudy vedlo spojení Prahy prastarou cestou do západních Čech, tudy také vtrhla do Prahy roku 1620 vojska Ferdinand II. a 1648 Švédové, aby se zmocnili Hradčan a Malé Strany. Zbořena byla v letech 1898 až 1899. \n\n"}
{"id": "952299", "url": "https://cs.wikipedia.org/wiki?curid=952299", "title": "Šárecká brána", "text": "Šárecká brána\n\nŠárecká brána, také Špitálská brána, je zaniklá pražská stavba. Byla vystavěna roku 1631 v Kanovnické ulici vedle kanovnického domu\n, protože po rozšíření Hradčan o Strahov a Pohořelec bylo nutné rozšířit také původní opevnění ze 14. století. Stála až do roku 1885, kdy ztratila na významu a proto byla zbořena, aby ustoupila rozvíjejícímu se městu.\n\n"}
{"id": "952300", "url": "https://cs.wikipedia.org/wiki?curid=952300", "title": "Újezdská brána", "text": "Újezdská brána\n\nÚjezdská brána je pražská zaniklá stavba. Brána měla tři průchody. Byla vystavěná v roce 1862 v novogotickém stylu. Stávala na konci Hladové zdi, kde nahradila kapacitně nevyhovující původně renesanční a v 17. století barokně upravenou Kartouzskou bránu. Po 30. letech služby, kdy opevnění včetně této brány ztratilo na významu, byla zbořena. Četné zbytky původního opevnění a bran se dochovaly většinou v suterénech jednotlivých domů.\n\n\n"}
{"id": "952301", "url": "https://cs.wikipedia.org/wiki?curid=952301", "title": "Kartouzská brána", "text": "Kartouzská brána\n\nKartouzská brána je zaniklá pražská stavba. Byla nazývaná též branou Újezdskou, byla renesančně upravena roku 1551 a koncem 17. století barokně přestavěna. Stávala na konci Hladové zdi. Roku 1862 byla z důvodu nedostatečné kapacity zazděna a vedle ní vystavěna nová větší Újezdská brána v novogotickém stylu se třemi otvory. I ta byla ovšem po 30. letech zbořena a četné zbytky původního opevnění a obou bran se dochovaly většinou jen v suterénech jednotlivých domů.\n\n"}
{"id": "952302", "url": "https://cs.wikipedia.org/wiki?curid=952302", "title": "Poříčská brána", "text": "Poříčská brána\n\nPoříčská brána je pražská zaniklá stavba. Brána stála v blízkosti místa, kde bylo vybudováno dnes již zrušené nádraží Těšnov. Sloužila až do let 1858 až 1859, kdy byla nahrazena třetí branou, tentokrát v novorenesančním slohu. \n\nPro průchod ze Starého Města do Nového Města sloužila brána sv. Petra vybudovaná v roce 1350, zvaná též Špitálská. Tuto bránu coby součást hradeb Nového Města spolu s Horskou branou spravovali Staroměstští. Špitálská brána nazývána podle Špitálského pole, dnešního Karlína) stála blízko řeky Vltavy, ovšem při budování barokního opevnění se ukázala jako nedostatečná a byla roku 1663 nahrazena novou branou, zavírající ulici Na Poříčí, branou Poříčskou. Při nových způsobech vedení války pozbylo opevnění města na významu. Pro nedostatek financí chátralo a bránilo rozvoji a růstu města, proto císař František Josef I. v 60. letech 19. století rozhodl, že Praha se stane otevřeným městem. S bouráním opevnění se započalo v roce 1874 a proto i Poříčská brána byla v roce 1875 zbořena.\n\n"}
{"id": "952303", "url": "https://cs.wikipedia.org/wiki?curid=952303", "title": "Slepá brána", "text": "Slepá brána\n\nSlepá brána (též Svinská brána či Brána svatého Jana) je zaniklá pražská stavba, která stávala v místech, kde se dnes nachází náměstí I. P. Pavlova a ústí Ječné ulice.\n\nPři budování nového barokního opevnění přestavbou nahradila dřívější „Svinskou bránu“, dříve známou pod jménem „brána svatého Jana“, pojmenovanou podle kostelíka svatého Jana, který stál v ulici Na Bojišti a který byl zbořen za husitských bouří. Slepá se nazývala proto, že nebyla průjezdná, ale pouze průchozí. Byla zavřena v 2. polovině 17. století a jako náhrada za ní byla vybudována brána Koňská. Od Slepé brány na jih měly kasárna na hradbách svá skladiště. Po zboření zbytku hradeb roku 1897 zde vzniklo nové náměstí, původně zvané Komenského (náměstí I. P. Pavlova). V těchto místech, před založením Nového Města Karlem IV. stála vesnice Bojiště.\n\n\n\n"}
{"id": "952304", "url": "https://cs.wikipedia.org/wiki?curid=952304", "title": "Grosmagny", "text": "Grosmagny\n\nGrosmagny je francouzská obec v departementu Territoire de Belfort, v regionu Franche-Comté v severovýchodní Francii. Obec leží v oblasti pohoří Vogézy.\n"}
{"id": "952305", "url": "https://cs.wikipedia.org/wiki?curid=952305", "title": "Komolý dvacetistěn", "text": "Komolý dvacetistěn\n\nKomolý dvacetistěn je trojrozměrné těleso v prostoru, polopravidelný dvaatřicetistěn. Vzniká z dvacetistěnu seseknutím/zkomolením pětistěnných vrcholů právě o třetinu délky hrany. Tím vznikne 12 nových pětiúhelníků a z původních 20 trojúhelníků zas 20 pravidelných šestiúhelníků. Toto polopravidelné komolé těleso je dvaatřicetistěn, už ale jen archimédovský: Má 32 stěn (12 petiúhelníků a 20 šestiúhelníků), 90 hran a 60 vrcholů.\n\nToto těleso v praxi lze pozorovat jako molekulu fullerenu C, známe ho také šitou konstrukci míčů, typicky fotbalových.\n\n\n"}
{"id": "952311", "url": "https://cs.wikipedia.org/wiki?curid=952311", "title": "Donald Bailey", "text": "Donald Bailey\n\nDonald Orlando „Duck“ Bailey (26. března 1933 Filadelfie, Pensylvánie − 15. října 2013 Montclair, Kalifornie) byl americký jazzový bubeník. V letech 1956−1964 hrál ve skupině varhaníka Jimmyho Smithe, se kterým rovněž nahrál řadu alb. V následujících letech působil v Los Angeles jako studiový hudebník a později se usadil v Japonsku, kde spolupracoval s mnoha zdejšími jazzovými hudebníky. Během své kariéry natočil několik alb pod svým jménem a spolupracoval s mnoha hudebníky, mezi které patří Hampton Hawes, Harold Land, Oliver Nelson, George Benson, Sarah Vaughan nebo Carmen McRae.\n"}
{"id": "952314", "url": "https://cs.wikipedia.org/wiki?curid=952314", "title": "Denílson de Oliveira Araújo", "text": "Denílson de Oliveira Araújo\n\nDenílson de Oliveira Araújo, během své hráčské kariéry často nazývaný pouze Denílson (* 24. srpen 1977, Diadema) je bývalý brazilský fotbalista. Hrával na pozici útočníka či záložníka.\n\nS brazilskou reprezentací vyhrál mistrovství světa roku 2002 a získal stříbrnou medaili na šampionátu roku 1998. Jednou též vyhrál mistrovství Jižní Ameriky, tedy soutěž Copa América (1997) a Konfederační pohár (1997). Celkem za národní tým odehrál 61 utkání a vstřelil 9 branek.\n\nS Betisem Sevilla získal v sezóně 2004/05 španělský pohár.\n"}
{"id": "952315", "url": "https://cs.wikipedia.org/wiki?curid=952315", "title": "Ann Magnuson", "text": "Ann Magnuson\n\nAnn Magnuson (* 4. ledna 1956 Charleston, Západní Virginie) je americká herečka a zpěvačka. Na přelomu sedmdesátých a osmdesátých let působila v New Yorku jako diskžokej. Později působila v několika hudebních skupinách a v roce 1985 spoluzaložila skupinu Bongwater, která se rozpadla sedm let poté. V roce 1995 vydala své první sólové album \"The Luv Show\"; druhé \"Pretty Songs & Ugly Stories\" následovalo v roce 2006.\n\nSvou první roli ve filmu \"Vortex\" dostala v roce 1982; později hrála v mnoha dalších filmech, mezi které patří \"Láska na druhý dotek\" (1997), \"I Woke Up Early the Day I Died\" (1998) nebo \"Úkryt\" (2002)\n\n"}
{"id": "952316", "url": "https://cs.wikipedia.org/wiki?curid=952316", "title": "Kanteletar", "text": "Kanteletar\n\nKanteletar je sbírka finských lidových písní sestavená Eliasem Lönnrotem. Byla vydána v roce 1840 pod názvem \"\" („Kanteletar aneb Staré písně a žalmy finského národa“) a do češtiny ji přeložil Josef Holeček v roce 1904. Název sbírky je odvozen ze slova \"kantele\", označující tradiční finský hudební nástroj, a finské přípony \"-tar\", která slouží k utvoření ženského rodu. Celý název se dá přeložit jako „dcera kantele“ nebo „bohyně kantele“.\n\nKanteletar se dělí na tři knihy. První kniha je pojmenována jako ' („společné písně“) a obsahuje 238 lyrických básní. Druhá kniha, ' („specifické písně“), má 354 lyrických básní, které jsou rozděleny na mužské, ženské, chlapecké a dívčí. Třetí kniha nazvaná \"\" („církevní písně“) obsahuje 60 historických romancí, legend, balad a lyricko-epických básní. Ve třetím Lönnrotově vydání Kanteletar z roku 1887 byl však jejich počet navýšen na 137. V úvodu sbírky je pak dalších 24 básní.\n\nZatímco lyricko-epické básně z první a druhé knihy sesbíral Lönnrot převážně z finské části Karélie, básně z třetí knihy pochází hlavně z její ruské části. Podobně jako Kalevala, její sesterské dílo, je poezie v Kanteletar psána kalevalským metrem.\n\n\n"}
{"id": "952326", "url": "https://cs.wikipedia.org/wiki?curid=952326", "title": "Edith Sitwell", "text": "Edith Sitwell\n\nEdith Sitwell, DBE (7. září 1887 Scarborough – 9. prosince 1964 Londýn) byla anglická básnířka, dcera politika George Sitwella a starší sestra spisovatelů Osberta Sitwella a Sacheverella Sitwella. Své první básně publikovala v roce 1913. V roce 1954 byla oceněna Řádem britského impéria. Kolem roku 1957 byla kvůli Marfanovu syndromu upoutána na invalidní vozík. Zemřela v roce 1964 ve svých sedmasedmdesáti letech. Několik jejích básní bylo zhudebněno Benjaminem Brittenem nebo Williamem Waltonem.\n\n"}
{"id": "952334", "url": "https://cs.wikipedia.org/wiki?curid=952334", "title": "Projekt 1141", "text": "Projekt 1141\n\nProjekt 1241 Sokol (v kódu NATO třída Babochka) byl křídlový torpédový člun sovětského námořnictva z doby studené války. Sovětské označení plavidla bylo malá protiponorková loď.\n\nPostaven byl jediný torpédový člun této třídy, nesoucí jméno \"Alexandr Kunachovič\" (Александр Кунахович), byl postaven v letech 1974–1977 loděnicí v Zelenodolsku. Po celou dobu služby člun sloužil v Černomořském loďstvu. Dne 10. března 1994 byl vyřazen ze služby.\n\nHlavňovou výzbroj tvořily dva 30mm kanóny AK-630 se systémem řízení palby MR-123-01 Vympel-A. K ničení ponorek sloužily dva čtyřhlavňové 406mm torpédomety TR-224 sloužící k vypouštění torpéd SET-72. V roce 1990 byly původní torpédomety demontovány a nahradily je dva čtyřnásobné vypouštěcí kontejnery protiponorkových střel RPK-9 Medvedka (v kódu NATO SS-N-29) s dosahem 12 m.\n\nPohonný systém tvořily tři plynové turbíny o celkovém výkonu 54 000 hp (dvě typu M10A a jedna M10B) a dva diesely DRA-211 o celkovém výkonu 2200 hp. Nejvyšší rychlost dosahovala 52 uzlů.\n"}
{"id": "952337", "url": "https://cs.wikipedia.org/wiki?curid=952337", "title": "Hartle", "text": "Hartle\n\nPříjmení Hartle nosí více různých osob:\n\n"}
{"id": "952341", "url": "https://cs.wikipedia.org/wiki?curid=952341", "title": "Enid", "text": "Enid\n\nJméno Enid nosí více různých osob:\n\n\n"}
{"id": "952355", "url": "https://cs.wikipedia.org/wiki?curid=952355", "title": "HC Rebel město Nejdek", "text": "HC Rebel město Nejdek\n\nHC Rebel město Nejdek (celým názvem: Hockey Club Rebel město Nejdek) je český klub ledního hokeje, který sídlí v Nejdku v Karlovarském kraji. Dříve hrával v Karlových Varech a Ostrově nad Ohří, odkud se v roce 2012 přestěhoval do Nejdku. Svůj současný název nese od roku 2012. Od sezóny 2018/19 působí v Západočeském krajském přeboru, čtvrté české nejvyšší soutěži ledního hokeje. Klubové barvy jsou červená, šedá a bílá.\n\nSvé domácí zápasy odehrává na zimním stadionu Nejdek.\n\nZdroj: \n\n\n\nZdroj: \n\n\n\nZdroj: \n\n"}
{"id": "952356", "url": "https://cs.wikipedia.org/wiki?curid=952356", "title": "Láska, svatba, manželství", "text": "Láska, svatba, manželství\n\nLáska, svatba, manželství je americká filmová komedie z roku 2011 od režiséra Dermota Mulroney. Film měl v USA premiéru 3. června 2011. \n\n"}
{"id": "952357", "url": "https://cs.wikipedia.org/wiki?curid=952357", "title": "HC Pubec Plzeň", "text": "HC Pubec Plzeň\n\nHC Pubec Plzeň (celým názvem: Hockey Club Pubec Plzeň) je český klub ledního hokeje, který sídlí v Plzni ve stejnojmenném kraji. Založen byl v roce 1998. Od sezóny 2016/17 působí v Plzeňské krajské soutěži - sk. A, páté české nejvyšší soutěži ledního hokeje. Klubové barvy jsou červená a černá.\n\nSvé domácí zápasy odehrává v tréninkové hale u Zimního stadionu s kapacitou 200 diváků.\n\n\nZdroj: \n\n\n\nZdroj: \n\n"}
{"id": "952360", "url": "https://cs.wikipedia.org/wiki?curid=952360", "title": "SKP Rokycany", "text": "SKP Rokycany\n\nSKP Rokycany (celým názvem: Sportovní klub policie Rokycany) je český klub ledního hokeje, který sídlí Rokycanech v Plzeňském kraji. Od sezóny 2014/15 působí v Plzeňské krajské soutěži - sk. A, páté české nejvyšší soutěži ledního hokeje. Klubové barvy jsou červená a modrá.\n\nSvé domácí zápasy odehrává na zimním stadionu Rokycany s kapacitou 4 000 diváků.\n\n\nZdroj: \n\n\n\nZdroj: \n\n"}
{"id": "952366", "url": "https://cs.wikipedia.org/wiki?curid=952366", "title": "HC Cvočkaři Hořovice", "text": "HC Cvočkaři Hořovice\n\nHC Cvočkaři Hořovice (celým názvem: Hockey Club Cvočkaři Hořovice) je český klub ledního hokeje, který sídlí ve městě Hořovice ve Středočeském kraji. Založen byl v roce 1927. Svůj současný název nese od roku 2010. Od sezóny 2013/14 působí ve Středočeské krajské soutěži, páté české nejvyšší soutěži ledního hokeje. Klubové barvy jsou modrá a žlutá.\n\nSvé domácí zápasy odehrává na zimním stadionu Hořovice s kapacitou 500 diváků.\n\n\nZdroj: \n\n\n\nZdroj: \n\n"}
{"id": "952370", "url": "https://cs.wikipedia.org/wiki?curid=952370", "title": "TJ Hvězda Kladno", "text": "TJ Hvězda Kladno\n\nTJ Hvězda Kladno (celým názvem: Tělovýchovná jednota Hvězda Kladno) je český klub ledního hokeje, který sídlí v Kladně ve Středočeském kraji. Od sezóny 2003/04 působí ve Středočeské krajské soutěži, páté české nejvyšší soutěži ledního hokeje.\n\nSvé domácí zápasy odehrává na ČEZ stadionu s kapacitou 8 600 diváků.\n\n\nZdroj: \n\n\n\nZdroj: \n\n"}
{"id": "952371", "url": "https://cs.wikipedia.org/wiki?curid=952371", "title": "TJ Spartak Příbram", "text": "TJ Spartak Příbram\n\nTJ Spartak Příbram (celým názvem: Tělovýchovná jednota Spartak Příbram) je český klub ledního hokeje, který sídlí v Příbrami ve Středočeském kraji. V roce 2004 došlo k přeregistrování hokejové klubu z Obecnice pod hlavičku Spartaku Příbram. Od sezóny 2010/11 působí ve Středočeské krajské soutěži, páté české nejvyšší soutěži ledního hokeje.\n\nSvé domácí zápasy odehrává na zimním stadionu Příbram s kapacitou 5 700 diváků.\n\n\nZdroj: \n\n\n\nZdroj: \n\n"}
{"id": "952380", "url": "https://cs.wikipedia.org/wiki?curid=952380", "title": "Kostel Narození svatého Jana Křtitele (Město Touškov)", "text": "Kostel Narození svatého Jana Křtitele (Město Touškov)\n\nŘímskokatolický kostel Narození svatého Jana Křtitele v Městě Touškově byl vystavěn v letech 1777–1778. Nechal jej postavit poslední kladrubský opat Amand Streer, který jej dne 18. října 1778 slavnostně vysvětil. Stavbu prováděl Antonín Haffenecker, snad podle plánů K. I. Dienzenhofera, nebo pod jeho vlivem. Kostel byl postaven v místech předešlého. Uvnitř se nachází rokokový hlavní oltář sv. Jana Křtitele a dva boční oltáře Panny Marie a sv. Benedikta. Vybavení kostela je převážně z doby jeho postavení. Kostel je chráněn jako kulturní památka České republiky.\n\nDo roku 1785 byl hlavním proboštovským kostelem touškovského proboštství, to zaniklo spolu s kladrubským klášterem. V roce 1787 zemřel poslední touškovský probošt Havel Tulipan, který je pohřben v hrobce uprostřed lodi kostela. Dále už se kostel uvádí jako farní. V roce 1780 nebyla dokončena věž, tu nechal dostavět tehdejší patron kostela Johann Anton Starck. Za něho se také restauroval inventář kostela. Na začátku 20. století byl zcela opravena fasáda kostela a v roce 1928 i interiér. V té době byl také vymalován strop kostela freskami. V letech 1919–1938 zde jako farář působil Mons. Josef Resl a v letech 1966–1999 arciděkan P. Jiří Mošna. V letech 1995–1998 byla postupně opravena střecha, fasáda i interiér.\n\nNa věži kostela visí přes 3,5 tuny vážící zvon z roku 1601 Nejsvětější Spasitel, který je jeden z největších v Plzeňském kraji.\n"}
{"id": "952385", "url": "https://cs.wikipedia.org/wiki?curid=952385", "title": "Lucien Laurent", "text": "Lucien Laurent\n\nLucien Laurent (10. prosince 1907, Saint-Maur-des-Fossés — 11. dubna 2005, Besançon) byl francouzský fotbalový útočník. Je autorem prvního gólu v dějinách mistrovství světa ve fotbale.\n\nLaurent hrál za CA Paříž, FC Sochaux, FC Mulhouse a Stade Rennes. Zúčastnil se olympiády 1928, jako amatérský hráč a dělník továrny Peugeot byl nominován na premiérové mistrovství světa ve fotbale 1930. 13. července 1930 v Montevideu vstřelil v 19. minutě utkání s Mexičany vůbec první branku MS. Zápas skončil vítězstvím Francie 4:1.\n\nLucien Laurent odehrál deset reprezentačních zápasů, vstřelil v nich dvě branky. Byl povolán také na mistrovství světa ve fotbale 1934, ale v jediném zápase Francouzů na šampionátu nenastoupil. Zúčastnil se druhé světové války, strávil tři roky v německém zajetí. Jako jediný člen týmu z roku 1930 se dožil zisku světového titulu na domácím mistrovství světa ve fotbale 1998.\n\n"}
{"id": "952390", "url": "https://cs.wikipedia.org/wiki?curid=952390", "title": "Pontivy", "text": "Pontivy\n\nPontivy je francouzská obec v departementu Morbihan v regionu Bretaň. V roce 2010 zde žilo 13 765 obyvatel. Je centrem arrondissementu Pontivy.\n\n\"Počet obyvatel\" \n\n"}
{"id": "952394", "url": "https://cs.wikipedia.org/wiki?curid=952394", "title": "Rožná (rozcestník)", "text": "Rožná (rozcestník)\n\nRožná má více významů:\n\n"}
{"id": "952397", "url": "https://cs.wikipedia.org/wiki?curid=952397", "title": "Josef Krňávek", "text": "Josef Krňávek\n\nJosef Krňávek (* 28. září 1923, Olomouc) je bývalý československý fotbalový rozhodčí. \n\nV československé lize působil v letech 1961-1973. Řídil celkem 97 ligových utkání. Jako mezinárodní rozhodčí v letech 1964-1972 řídil 3 mezistátní utkání včetně čtvrtfinále Mistrovství Evropy ve fotbale 1968. V evropských pohárech řídil v Poháru mistrů evropských zemi 7 utkání, v Poháru vítězů pohárů 5 utkání a v Poháru UEFA 2 utkání.\n\n\n"}
{"id": "952402", "url": "https://cs.wikipedia.org/wiki?curid=952402", "title": "Kansas City Scouts", "text": "Kansas City Scouts\n\nKansas City Scouts byl profesionální americký klub ledního hokeje, který sídlil v Kansas City ve státě Missouri. V letech 1974–1976 působil v profesionální soutěži National Hockey League. Scouts hrály ve své poslední sezóně ve Smytheově divizi v rámci Campbellovy konference. Své domácí zápasy odehrával v hale Kemper Arena s kapacitou 17 513 diváků. Klubové barvy byly modrá, červená, žlutá a bílá.\n\nV NHL sehráli 160 zápasů, ale do play-off se však ani jednou nedostali. Po dvou sezónách existence byli „skauti“ přestěhování do Denveru, kde se přejmenovali na Colorado Rockies.\n\n\n\nZdroj: \n\n\n\nZdroj: \n\n\n\n"}
{"id": "952403", "url": "https://cs.wikipedia.org/wiki?curid=952403", "title": "1903 v hudbě", "text": "1903 v hudbě\n\nNa této stránce naleznete seznam událostí souvisejících s hudbou, které proběhly roku 1903.\n\n\n\n"}
{"id": "952404", "url": "https://cs.wikipedia.org/wiki?curid=952404", "title": "1905 v hudbě", "text": "1905 v hudbě\n\nNa této stránce naleznete seznam událostí souvisejících s hudbou, které proběhly roku 1905.\n\n\n\n"}
{"id": "952405", "url": "https://cs.wikipedia.org/wiki?curid=952405", "title": "Augustin Krist", "text": "Augustin Krist\n\nAugustin Gustav Krist (\"také\" Gustav Krist) (12. prosince 1894 Kroměříž, Rakousko-Uhersko - 2. března 1964) byl československý fotbalový rozhodčí. \n\nV československé lize působil v letech 1927-1941. Řídil celkem 83 ligových utkání. Jako mezinárodní rozhodčí v letech 1928-1938 řídil 17 mezistátních utkání. V roce 1938 byl jmenován FIFOU pomezním rozhodčím při fotbalovém finále mistrovství světa ve Francii, při kterém se utkaly fotbalové reprezentace Maďarska a Itálie. Ve Středoevropském poháru řídil 18 utkání včetně finále v letech 1937 a 1939. Od roku 1935 byl místopředsedou Sboru československých fotbalových soudců. V roce 1946 byl zvolen do výboru ČSAF jako zástupce rozhodčích. Byl vedle Františka Cejnara nejvýznamnější osobností mezi rozhodčími meziválečného období.\n\n\n"}
{"id": "952412", "url": "https://cs.wikipedia.org/wiki?curid=952412", "title": "Zwarte Piet", "text": "Zwarte Piet\n\nZwarte Piet ( \"Černý Petr\") je společníkem Svatého Mikuláše (nizozemsky Sinterklaas) folklorní postavou Nizozemí.\n\nJeho kostým je tvořen stylizovaným maurským oděvem a nalíčenou černou tváří a výrazným červenými rty. Den Svatého Mikuláše je slaven 5. prosince v Nizozemsku jako státní svátek. V Belgii je slaven 6. prosince.\n\nPostava Černého Petra je aktivisty označována za rasistickou a je dle nich údajně asociována s otroctvím, což je ovšem sporný výklad. Černý Petr je postava ze španělského královského dvora, oblečen do blýskavých šatů pážete. Představuje černého sluhu Mikuláše, který do Nizozemska přijíždí tradičně lodí symbolicky ze Španělska. Tato tradice pochází z doby, kdy bylo Nizozemsko španělskou kolonií, a je tedy stará stovky let. O tomto tématu hovoří kontroverzní dokument afro-amerického filmaře Rogera Rosse Williamse \"Is this Dutch holiday character rasist?\" (2015). Dle výzkumu z roku 2013 nevnímá 92% Holanďanů Černého Petra rasisticky či ve spojení s otroctvím a 91% je proti změnám jeho vzhledu.\n"}
{"id": "952418", "url": "https://cs.wikipedia.org/wiki?curid=952418", "title": "Atlanta Flames", "text": "Atlanta Flames\n\nAtlanta Flames byl profesionální americký klub ledního hokeje, který sídlil v Atlantě ve státě Georgie. V letech 1972–1980 působil v profesionální soutěži National Hockey League. Flames hrály ve své poslední sezóně v Patrickově divizi v rámci Campbellovy konference. Své domácí zápasy odehrával v hale Omni Coliseum s kapacitou 15 155 diváků. Klubové barvy byly červená, žlutá a bílá.\n\nV NHL sehráli 636 zápasů a kvalifikovali se šestkrát do playoff. V roce 1980 byli Flames přestěhováni do kanadského Calgary.\n\nZdroj: \n\nZdroj: \n\n\nZdroj: \n\nTop 10 nejproduktivnějších hokejistů klubové historie.\n\n\"Poznámka: Poz = Pozice; Z = Odehrané zápasy; G = Góly; A = Asistence; B = Kanadské body; TM = Trestné minuty\n\nZdroj: \n\nCalder Memorial Trophy\n\nLady Byng Memorial Trophy\n\nZdroj: \n\n\n\nZdroj: \n\n\n\nZdroj: \n\nZdroj: \n\n\n\n"}
{"id": "952421", "url": "https://cs.wikipedia.org/wiki?curid=952421", "title": "Blecha obecná", "text": "Blecha obecná\n\nBlecha obecná neboli lidská (\"Pulex irritans\") byla v Českých zemích i v celé Evropě v období mezi 14.–19. stoletím nejrozšířenějším a nejtypičtějším lidským parazitem. Nyní je více rozšířeným druhem blecha psí či blecha kočičí, které ale také mohou napadat člověka. Blechy jsou významnými ektoparazitickými přenašeči nemocí.\n\nBlecha obecná je rozšířena téměř po celé zeměkouli, výjimku tvoří jen několik oblastí tropických pralesů. Četnost výskytu klesá spolu se zvyšující se životní úrovní. Předpokládá se, že není původním cizopasníkem člověka, ale psovitých šelem, na kterých se i dnes hojně vyskytuje. Na člověka se pravděpodobně přenesla právě při domestikaci psa.Většinou se objevují u psa.\n\nBlechy nebývají vysoce hostitelsky specifické. Napadají teplokrevné živočichy a snadno se mezidruhově přenášejí. Více se vyskytují u hostitelů se stálým pelechem/hnízdem či jiným stanovištěm. Blechu obecnou nejčastěji v domácnosti najdeme u člověka, psa, kočky či prasete a ve volné přírodě například u tchoře, kuny, jezevce nebo lišky, ale i některých hlodavců.\n\nBlecha obecná je bezkřídlý hmyz hnědé až černé barvy (přesné zbarvení závisí na složení potravy), ze stran je zploštělá a tvořena články, které se směrem ke koncové části těla zvětšují a překrývají. Články jsou sklerotizované a porostlé brvami, které také směřují k zádi a tím usnadňují pohyb srstí hostitele. Záď je složena z 10 článků, z nichž 3 poslední slouží k rozmnožování. Má tři páry nohou, dva páry (zadní a střední) jsou skákavé. Blechy dokáží vyvinout dostatečnou sílu pro velmi dlouhé skoky, což je způsobeno dobře vyvinutými stehny a kyčlemi a zároveň speciálními strukturami uvnitř nohy (resilin). Jsou velké od 2 do 8 mm a dokáží skočit do vzdálenosti asi 35 cm při výšce skoku 20 cm. Na chodidlech se také nachází 2 drápy, které slouží k přidržování se na hostiteli. Oči blechy jsou málo vyvinuté a reagují spíše jen na intenzitu světelných podnětů. Na hlavě se dále nachází kyjovitá tykadla a bodavě-sací ústní ústrojí. To je tvořeno bodcem, který je vybaven žlábkem a za pomoci maxill s ním blecha saje krev. Dále můžeme na hlavě najít pysková a čelistní makadla, která mají bodec ochraňovat. Blecha dokáže vypít až 15x větší množství krve, než je její velikost. Od jiných druhů blech se blecha obecná odlišuje absencí ktenidií (ctenidium) na hlavě a chybějícím hřebenem na hlavě a předhrudí.\n\nBlechy mají oddělené pohlaví. Pohlavní ústrojí samiček je tvořeno vaječníky – soustava trubiček a vejcovodů, které ústí do dělohy. Pohlavní ústrojí samečků je tvořeno párem varlat a chámovodovou schránkou s \"phallusem\". Ten je velmi důležitý při klasifikaci druhů blech. Samička se se samečkem najde díky čichu, páří se v srsti hostitele. Blechy procházejí dokonalou metamorfózou. Oplodněná samička klade vajíčka v srsti hostitele, ta po několika hodinách oschnou a opadnou (dokáží se tak dobře šířit). Vylíhnou se z nich larvy, které mají kousací ústrojí a živí se organickými zbytky (kůže atd.) či výkaly dospělců, které obsahují poměrně velké množství nestrávených zbytků krve. Larvy se třikrát svlékají a po několika dnech se přemění v kokon s kuklou. Z kokonu se po různě dlouhé době líhnou dospělci.\n\nBlechy jsou přenašeči různých onemocnění a to pomocí krve, kterou sají. Při nabodnutí kapiláry vpouští trochu slin dovnitř těla hostitele a spolu s tím se můžou z jejich ústního ústrojí přenášet i potenciální patogeny. Dále může napadený pozorovat svědivé červené fleky podobné štípnutí komára, které ale do několika málo dnů mizí. Problém může způsobit až nadměrné škrábání místa vpichu, kde se v důsledku toho vytvoří infekční zánět.\n\nU zvířat může docházet k přemnožení blech a v důsledku toho k zablešení. U člověka je ovšem zablešení (latinsky \"púlicosis\") velmi vzácné.\n\nPři kousnutí se z blechy do hostitele dostávají tzv. hapteny, což jsou částečné antigeny, které dokážou vyvolat imunitní odpověď organismu. Při zablešení dochází k dlouhodobému přísunu těchto látek do těla hostitele, u kterého se může objevit přecitlivělost a následně i zdravotní problémy. Tento jev je častý u psů a objevuje se přibližně měsíce až roky po napadení blechami.\n\nBlecha obecná spolu s blechou morovou (\"Xenopsylla cheopis\") byla, a v některých částech světa stále je, přenašečem moru. Jde o mor dýmějový, septikémický či plicní, které stály za epidemií nazývanou Černá smrt. Ta se ve 14. století rozšířila z Asie (východního Kazachstánu) přes Čínu až do Evropy.\n\nOznačení „černá“ získala epidemie dýmějového moru kvůli otokům mízních uzlin hlavně v tříslech a podpaží, kde se objevoval zánět, ze kterého vytékal hnis a krev. To pokračovalo zánětem kůže, která se barvila do tmavé barvy (\"acral necrosis\").\n\nČlověk se mohl tímto morem nakazit po kontaktu s blechami, které se vyskytovaly především na krysách (ty jsou zdrojem nákazy). V trávicím ústrojí nakažené blechy žijí bakterie Yersinia pestis, které způsobují vlastní onemocnění. Tyto bakterie se uvnitř blechy namnoží a zablokují žaludek. Důsledkem toho je neutišitelný hlad blechy, která stále saje krev a \"Yersinie\" tak mohou proudit do svého nového hostitele. Plicní mor se šířil také kapénkovou infekcí.\n\nGraham Twigg v roce 1984 dokázal, že není možné, aby se dýmějový mor přenášel pomocí krys a blech a to kvůli klimatickým a ekologickým podmínkám v Evropě a vyslovil domněnku, že se nejspíš jednalo o jiný druh bakterie (\"Bacillus anthracis\").\n\n"}
{"id": "952422", "url": "https://cs.wikipedia.org/wiki?curid=952422", "title": "1897 v hudbě", "text": "1897 v hudbě\n\n\n\n"}
{"id": "952423", "url": "https://cs.wikipedia.org/wiki?curid=952423", "title": "Rajčany", "text": "Rajčany\n\nRajčany jsou obec na Slovensku, v okrese Topoľčany v Nitranském kraji.\n\nV roce 2011 zde žilo 550 obyvatel.\n"}
{"id": "952424", "url": "https://cs.wikipedia.org/wiki?curid=952424", "title": "Zé Roberto", "text": "Zé Roberto\n\nJosé Roberto da Silva Jr. nazývaný Zé Roberto (* 6. červenec 1974, Ipiranga) je brazilský fotbalista. Hraje na pozici záložníka.\n\nS brazilskou reprezentací získal stříbrnou medaili na světovém šampionátu roku 1998. Hrál i na mistrovství světa roku 2006. Na tomto turnaji byl federací FIFA zařazen do all-stars týmu. Dvakrát též vyhrál mistrovství Jižní Ameriky, tedy soutěž Copa América (1997, 1999) a Konfederační pohár (1997, 2005). Celkem za národní tým odehrál 84 utkání a vstřelil 6 branek.\n\nS Realem Madrid vyhrál v sezóně 1997/98 Ligu mistrů. S Bayernem Mnichov se stal čtyřikrát mistrem Německa (2002/03, 2004/05, 2005/06, 2007/08), s Realem jednou mistrem Španělska (1996/97).\n"}
{"id": "952425", "url": "https://cs.wikipedia.org/wiki?curid=952425", "title": "1896 v hudbě", "text": "1896 v hudbě\n\n\n\n"}
{"id": "952426", "url": "https://cs.wikipedia.org/wiki?curid=952426", "title": "Terje Andersen", "text": "Terje Andersen\n\nTerje Andersen (* 4. března 1952 Tønsberg) je bývalý norský rychlobruslař.\n\nV roce 1972 poprvé startoval na Mistrovství světa juniorů, kde získal bronzovou medaili. Na velkých seniorských závodech debutoval devatenáctým místem o rok později na Mistrovství Evropy. Na Zimních olympijských hrách 1976 se zúčastnil závodů na 1000 m (16. místo) a 1500 m (15. místo). V roce 1978 skončil šestý na Mistrovství světa ve sprintu. Jeho největším úspěchem je zisk bronzové medaile na trati 1500 m na zimní olympiádě 1980, kde závodil i na distanci 1000 m (12. místo). Na světovém sprinterském šampionátu dosáhl nejlépe čtvrté příčky v roce 1981. Po sezóně 1980/1981 ji nezávodil, s výjimkou jednoho startu v roce 1988.\n"}
