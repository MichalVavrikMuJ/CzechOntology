{"id": "804048", "url": "https://cs.wikipedia.org/wiki?curid=804048", "title": "Malé dějiny jedné rodiny", "text": "Malé dějiny jedné rodiny\n\nMalé dějiny jedné rodiny je československý rodinný komediální televizní seriál z konce 80. let 20. století. Sledují se v něm všednodenní zážitky, starosti a radosti běžné „socialistické rodiny“ Kolářových (novinářky, jejího manžela - mistra ze strojírenských závodů a jejich dvou adolescentních dětí) na pozadí společenského dění.\n\nSeriál byl komponován jako malá rodinná sága s průběžně tvořeným dějem (podobně jako o dvacet let později komerční seriály typu Ordinace v růžové zahradě), díky čemuž mohlo seriálové dění držet krok s děním skutečným a reagovat na skutečné události, občas uváděné na pozadí děje (politické a sportovní události, spadlé lešení na Vinohradech, zavedení údaje o minimální trvanlivosti potravin aj.). Děj několika dílů je nahlížen z pozice novinářky Marty Kolářové jako vypravěčky a komentátorky děje, což mohlo mnohem později připomínat i americký seriál Sex ve městě a monology novinářky Carrie Bradshowové. Koncepce dění z továrny pak působí dojmem, že měl divákům přinést pozitivní náhled na uvolňování ekonomiky a její přechod z centrálně řízených národních podniků se jmenovanými řediteli na formu částečně samostatných státních podniků s řediteli, které si volí sami zaměstnanci, a to ještě doprovázeno postupným startem soukromého podnikání.\n\nPro natáčení seriálu byl za cca 1 milion Kčs zakoupen rodinný dům v Modřanech včetně zařízené pekařské dílny i s pecí. Rodina Kolářova ovšem bydlí ve starším zděném činžovním domě v městečku Dubice, Přívozní ulice 7, jejich telefonní číslo je 4562, od jara 1989 po přečíslování 27481. Děda Kolář bydlí v hornickém městysu Černá Lhota, prarodiče z Martiny strany na Moravě.\n\nPrvní díl seriálu byl odvysílán ve čtvrtek 1. 9. 1988 od 20:00 na prvním programu Československé televize, poslední díl pak ve čtvrtek 7. 9. 1989 od 20:00 s reprízou druhý den v 11:20.\n\nNěkteré postavy se objevují skoro ve všech dílech, resp. jejich obsazení je stálé a ne pouze epizodní. Jsou to zejména:\n\nRodina:\n\nPříbuzenstvo:\n\nPracovníci podniku \"Dustroj\":\n\nPracovníci redakce deníku \"Dubická záře\":\n\nSousedé a známí:\n\nOstatní postavy:\n\nNaopak jiné postavy se objeví jen v některých dílech.\n\n\"(1. díl, scénář Jiří Bednář, dramaturgie Gustav Oplustil, premiéra 1. 9. 1988)\"\n\nMarta dostala v redakci za úkol začít psát seriál příhod „ze života“ a už cestou z práce vidí spoustu příležitostí a témat, o kterých by se mohlo psát. S manželem se potká na zchátralém nádraží \"Dubice sever\", kam se čtyřicetiminutovým zpožděním dorazí vlak s dětmi vracejícími se z prázdnin – a hned mají nový problém: Lenka totiž koupila bratrovi dětskou jízdenku, což revizor neuznal a nutí je zaplatit u výpravčího pokutu. Je to však bývalý Jiřího podřízený a ten prohřešek velkoryse vyřeší domluvou.\n\n\"(2. díl, scénář Gustav Oplustil, dramaturgie Halina Pawlowská, premiéra 8. 9. 1988)\"\n\nMarta dostala za úkol napsat reportáž o Dni horníků a tak jede na návštěvu k dědovi (děda: \"„Přímo u ředitele? A tak to tam jdi. On ti řekne, jak plněj závazky, jak stoupla mechanizace, jak se snížil počet pracovních úrazů, cheche. Hezky si to napiš. No a pak tam vraž trochu novýho myšlení, hornickýho potu a takovejch těch rozesmátejch tváří, no a budeš mít článek jako cumel.“\") – ten právě odmítá pomoci organizátorům s následky větrné smrště, protože na tu slávu původně nechtěli pozvat hornické důchodce. A také se dozvědí, že na oslavě má být tajemníkem zfixlovaná tombola a ředitel podniku má vyhrát zajíce. Když však dostanou „osobní pozvánky od ředitele“, pomohou opravit elektrorozvody i okna a ještě pak tajemníkovi zatopí u ředitele.\n\n\"(3. díl, scénář Gustav Oplustil, dramaturgie Halina Pawlowská, premiéra 15. 9. 1988)\"\nKolářovi se chystají předělávat byt. Musejí si vyřídit na OPBH (kde se nejprve maluje, pak sekají instalace a pak znovu maluje) povolení k vnitřní přestavbě bytu, což neochotná úřednice nechce povolit s odkazem na to, že jde o byt II. kategorie a ten OPBH zatím nehodlá rekonstruovat, i když jde o „dům hrůzy“ se stálými haváriemi – a kdyby Kolářovi platili rekonstrukci sami, i to by jim škodolibě rozmluvila (\"„Povolení ke stavbě a dokumentaci k tomu, dvojmo. Máte? Nemáte. Tak vypracovat. Povolení od kominíků máte? Nemáte. Povolení od plynáren máte? Nemáte. Také od nás budete chtít povolení ke skládce před domem, že? No, podívejte se, já si myslím, že byste s tím měli počkat, až budete v plánu.“\" a \"„Také od nás určitě budete chtít nějaké finanční přispění. Tak my vám nedáme nic. Protože to by pak chtěl přestavovat každej!“\"). Když však úřednici nahradí jiná a mladší, jde vše jako po drátkách a povolení dostanou okamžitě.\n\n\"(4. díl, scénář Gustav Oplustil, dramaturgie Halina Pawlowská, premiéra 22. 9. 1988)\"\n\nMarta dostala za úkol napsat reportáž o pobočce \"Stavebnin\" v nedalekém Kostelci, kam shodou okolností Kolářovi míří kvůli rekonstrukci bytu. Jiří odmítá dávat úplatky a proto si je nepříjemné zaměstnankyně přehazují a všemožně znechucují, jen zdánlivě vstřícný je skladník ocelových výrobků a ochotou sice překypuje šéf dopravy, ale až když Kolářovi konečně mají materiál doma, zjistí, že mu za dvacetikilometrovou cestu museli zaplatit „do kapsy“ dalších 600 Kčs. A až nakonec se Marta dozví, že šéfredaktor má k dispozici řadu stížností na uvedené zaměstnance Stavebnin, ale Martě to předem neřekl, protože jinak by „její“ reportáž nebyla „ze života“.\n\n\"(5. díl, scénář Gustav Oplustil, dramaturgie Halina Pawlowská, premiéra 29. 9. 1988)\"\n\nMarta má za úkol článek o využívání výpočetní techniky ve strojírnách. Jde proto na reportáž do místních strojíren, kde se Jiří právě dostal do konfliktu: jako mistr totiž odmítá uvolnit některé podřízené na dvoudenní bramborovou brigádu do patronátního JZD, protože jednak před dvěma týdny výroba stála pro nedostatek materiálu a teď to musejí dohnat, jednak by na brigádu jeli jen vypočítavci pro metrák brambor zadarmo (\"„Kdyby se vážně uvažovalo o tom Vránově zlepšováku, o tom jeho nápadu, kdyby tu byly počítače, tak se vsadím, že bude čas jít třeba na mrkev. Jenomže my děláme přestavbu přes brambory!“\"). A zpátečnický ředitel \"Dustroj\"e, za vydatné podpory funkcionářských frází a i některých podřízených, stále odmítá modernizovat řízení podniku zavedením výpočetní techniky. Marta pak provokativně nazve článek „Bramborová brigáda“.\n\n\"(6. díl, premiéra 6. 10. 1988)\"\n\n\"(7. díl, scénář Gustav Oplustil, dramaturgie Halina Pawlowská, premiéra 13. 10. 1988)\"\n\nRekonstrukce bytu se blíží. Přivolaný mistr kominický odmítá (s poukazem na chybějící povolení plynařů, kteří ovšem čekají na něj) dát dobrozdání na stavbu komína plynového etážového topení – jeho přístup se rázem změní, když Marta prohlásí, že by se s ním samozřejmě „nějak“ vyrovnala. Mistr si naúčtuje 28,- Kčs za pětisekundové nahlédnutí do světlíku a zaokrouhlí to na 100 Kčs i s prohlídkou původního komínu – přitom ale vyrazí komínovou zátku a saze létají po celé koupelně i s pověšeným prádlem. Zoufalá Marta běží za Jiřím do podniku, ale ten má jiné starosti: vedení totiž dostalo anonymní dopis, hanobící mistra Koláře a inženýra Vránu jako kumpány, kteří zavedením počítačů chtějí obrat dělníky o peníze. Ředitel Havránek místo rozhodnutí odjede mimo podnik a předá dopis k řešení na schůzi. Proti Kolářovi s Vránou vystoupí jen šéfodborář Jouza s bezpečnostním technikem Zárubou, zatímco předseda CZV KSČ Hodek dopis odmítne jako cílenou provokaci a výrobní náměstek Mráček ho dokonce demonstrativně roztrhá. Věc tedy končí morálním vítězstvím Koláře a Vrány. Kolářovi jsou navíc potěšeni ještě jednou věcí: podezřívali dceru Lenku, že je v sedmnácti letech těhotná, ale ta jim sdělila, že miminko si bude přát až později, ne teď.\n\n\"(8. díl, scénář Gustav Oplustil, dramaturgie Halina Pawlowská, premiéra 20. 10. 1988)\"\n\nPracovník Sběrných surovin upozornil Veřejnou bezpečnost na to, že se ve výkupu kovů objevila měď za několik tisíc korun. To zjistíme v okamžiku, kdy ke Kolářovým přijde mladý příslušník SNB požádat Lenku o doložení, odkud s ostatními studenty gymnázia při úklidové brigádě v \"Dustroj\"i vzali šrotové kabely a odvezli je do sběrny. Otec Jiří jede pro jistotu také – a jeho přítomnost na zadním sedadle služebního vozu VB (a také nepřítomnost v práci následující den) vyvolá fámu, že byl zatčen. Předseda odborů Jouza je na koni a v kantýně vyhrožuje všem, kteří Kolářovi v podniku fandí, že i oni možná půjdou do vězení. Věc se ale vyvine jinak: kriminální služba totiž zjistila, že jde o dlouhodobou rozkrádačku, podpořenou nekontrolovanými investicemi (kriminalista: \"„Na stopu nás přivedli studenti gymnázia.“\" – ředitel Havránek: \"„Studenti? Hm, to je zvláštní, když člověk po nich chce, aby hrábli trochu práce, tak to ne. Ale na volovinky, to je užije!“\"). Na OV KSČ téhož dne tajemník vynadá Havránkovi za zpátečnické, alibistické a nerozhodné vedení podniku – a šedesátiletý Havránek si příliš nepomůže tím, když prozradí, že on vždy jen dělal, co se po něm chtělo a plnil direktivy, že továrna z roku 1913 se po třiceti letech jeho ředitelování fyzicky rozpadá, že mu nevadí dluhy v exportu a že on sám ohledně inovací nepřijme žádné rozhodnutí, pokud nedostane písemný příkaz úřední nebo stranický. Díl končí optimisticky: pod neschopným Havránkem se kýve židle, zlodějský skladník Kokeš je zatčen a divák zjistí, že Kolář nebyl zatčen, ale měl jednodenní dovolenou.\n\n\"(9. díl, scénář Gustav Oplustil, dramaturgie Halina Pawlowská, premiéra 27. 10. 1988)\"\n\nParalelně vedle sebe běží příběhy různých „mistrů“: Jiří Kolář jako výrobní mistr se na dílně pohádá s komisí BOZP a poté, co mu okolojdoucí ředitel Havránek sdělí, že \"„nikdo nemá svoje vedoucí místo předplacené“\", dojde rozčileně oznámit předsedovi CZV KSČ Hodkovi, že skládá funkci mistra a raději se vrací „na mašinu“, kde bude mít klid. V téže době potom emeritní mistři řemeslníci (Jiřího otec František Kolář s kamarády Kalouskem a Šedou) rozjíždějí rekonstrukci Kolářových bytu, ale záhy se Kalouskovi povede prorazit olověnou stoupačku a tím pádem se voda valí nejen o patro níž k Bártlovým, ale i do přízemí do obchodu s léčivými rostlinami, kde znehodnoti část uskladněného býlí. Ačkoliv Marta má strach z možná agresivního souseda Bártla, ten to vezme sportovně a když se potká před domem s Jiřím, ještě vesele ukáže na trojici studentek vstupující do obchodu a vesele pronese: \"„A vono to mokro není marný. Stahujou se sem žáby.“\"\n\n\"(10. díl, scénář Halina Pawlowská, dramaturgie Gustav Oplustil, premiéra 3. 11. 1988)\"\n\nV Kolářových bytě běží naplno rekonstrukce, při které se děda František řízne a kamarád Šeda při pohledu na krev omdlí. Záchranářskou akci provede paní Nováková z Lerosu, Šeda se do ní zamiluje a protože se domnívá, že ho chce snacha dát do domova důchodců, požádá ji o ruku – je už ale pozdě, o několik dní ho předběhl botanolog Smutný a ve středu 3. 11. 1988 (poznámka: ve skutečnosti toto datum připadá na čtvrtek!) mají svatbu. Šeda se tedy obává nejhoršího, protože na ten den se chystá jeho domnělý „odsun“ autobusem do domova a snacha mu ráno nad kufrem vesele říká: \"„Ale tohle si tam neberte, voni vám tam daj něco erárního.“\" a Šeda si to pro sebe komentuje: \"„Hmm, Franta měl pravdu, skoro jako v base.“\" Opět se ale dočkáme happy-endu: snacha mu totiž nezařídila domov důchodců, ale účast ve filmovém komparsu, protože Šeda je náruživý fanoušek kinematografie a tak má večer o čem vyprávět vnučce před spaním. Zato svatební noc novomanželů se moc nedaří, pan Smutný ho totiž stráví nadšeným listováním v herbáři...\n\n\"(11. díl, scénář Halina Pawlowská, dramaturgie Gustav Oplustil, premiéra 10. 11. 1988)\"\n\nMarta jela do Prahy zjistit pro svou práci cosi na nejmenovaném ministerstvu a s ní jel i šéfredaktor \"Dubické záře\" s. Háček, který se v Praze setkat s místním poslancem Federálního shromáždění. V parlamentním foyer se setká s kolegy novináři z ČST a nabídne jim, ať se v případě reportáže o \"Dubických strojírnách\" zastaví i u něj (jde o návaznost na slib předsedy vlády ČSSR Ladislava Adamce, že odměňování zaměstnanců podniků se stane pouze záležitostí podniku a stát jim do toho nebude mluvit).\n\nTýž den večer se v Dubici konají schůzky SRPŠ, kterých se Jiří obává s tím, že zaplaťpámbu za to, že děti vyvádějí jen současné vylomeniny – protože on sám zamlada dělal horší věci. Marta tedy jde na schůzku do sedmé třídy k Honzovi a dokonce se stane předsedkyní třídního výboru, načež ji překvapí velmi dobré hodnocení Honzova prospěchu. Naopak Jiří je v Lenčině čtvrté třídě gymnázia zaskočen špatnými Lenčinými studijními výkony (neboť si mimo jiné čte při hodině pod lavicí Ovidia) a množícími se absencemi. Lenka je totiž platonicky zamilovaná a večer si ji u strýce Filipa chce otec srovnat (Jiří: \"„Lenčina maturita hoří! Přijímačky na vysokou hořej!“\" – Honza: \"„No tak bodejť by ne, když se jí zapalujou lejtka.“\"), Jiří pak Filipa sice pochválí za Honzův zájem o historii, ale střetnou se spolu nad otázkou Lenčiny lásky ke spolužákovi (Filip: \"„… se domnívám, že víc jak 70 % dívek v Lenčině věku má dneska už svoje vlastní zkušenosti.“\" – Jiří: \"„A to je podle tebe samozřejmě dobře.“\" – Filip: \"„Já nevím, jestli je to dobře v osmnácti, ale bezpečně vím, že když o tom nic vědět nebude, je to špatně i v pětadvaceti.“\") a Filip vysvětluje, že antická krásná literatura je pro duševní sexuální zasvěcení lepší než vyprávění spolužáků, o morálních naschválech nemluvě.\n\nNáladu ale Jiřímu zlepší nechtěně vyslechnutý rozhovor Marty s Lenkou, ve kterém zjistí, že Lenka je zamilovaná do spolužáka právě proto, že je roztomilý a tím jí připomíná tátu. A divák nakonec zjistí, že Honza je ve skutečnosti stejně raubíř po otci a že Marta v Lenčině věku už s Jiřím chodila se vším všudy…\n\n\"(12. díl, scénář Jiří Bednář, dramaturgie Halina Pawlowská, premiéra 17. 11. 1988)\"\n\nDubické gymnázium připravuje u příležitosti VŘSR recitační besídku v tamním kině Čas a přítomní si stěžují na nevytopenou budovu, ze které jsou čím dál víc nastydlí. Topič odmítá topit (\"„já si musím šetřit, kdyby přišly náhodou skutečný mrazy“\"), po sporu se studenty jde radši do hospody a vedoucí kina jim pomoc taky odmítá (vedoucí: \"„To víte, je to těžký, spíš seženete deset ředitelů než jednoho topiče, o uklízečce nemluvě. Tak co mám dělat?“\" – učitelka: \"„Zatopit.“\" – vedoucí: \"„Já?!? No to bych si přeci naprosto podkopal autoritu, soudružko!“\") a snaží se to alibisticky zdůvodnit, že \"„Tady jde o celkový šetření, ne jenom o vytápění kina, tady jde o celkovou energetickou krizi a to přeci musíme chápat všichni. “\" Nakonec sice slíbí, že \"„když už je to ta VŘSR“\", tak na besídku teplo bude – ale slib stejně nesplní a diváci při besídce posmrkávají a pokašlávají v nevytopeném hledišti. Marta přitom ještě řeší Lenčinu pětku z češtiny, protože holka se nestíhá učit a přitom ji chce dotáhnout na novinářskou fakultu, tak jí domluví praxi u nich a spolu napíšou článek o studeném kině. Vedoucí kina si na něj přiletí stěžovat šéfredaktorovi: \"„Já si myslím, soudruhu šéfredaktore, že byste neměl připustit, aby se v novinách špinilo dobrý jméno našeho kolektivu!“\" a šéfredaktor ho vyhodí: \"„Tak heleďte, vy kolektive, víte co všechno špiníte vy? Víte, ten článek se mírní ve výrazech, ale já vám to řeknu naprosto srozumitelně: Koukejte vypadnout!“\"\n\n\"(13. díl, scénář Halina Pawlowská, dramaturgie Gustav Oplustil, premiéra 24. 11. 1988)\"\n\nKvůli rekonstrukci bytu Honza s Lenkou již dva týdny bivakují u strýce Filipa v jeho staromládeneckém bytě. Honza předvede Filipovi, proč dostal ve škole poznámku: střelí flustrubkou Lenku do prsou, ta si jde do koupelny vyčistit tričko a když se naštvaně vrátí, jasně se jí pod mokrým tričkem rýsují prsa... a Honza jen lakonicky konstatuje: \"„Skoro každá se na to nachytala.“\" Překvapený Filip se nezmůže na protest, ale čeká ho horší překvapení: na druhý den se totiž k němu pozvala oblíbenkyně Marcelka a nepokrytě se ho snaží svést, ale nikdo netuší, že krátce předtím přišel do bytu Honza se dvěma spolužáky obhlédnout torzo sochy Afrodité (\"„Tak vidíš, že jsem nekecal, že je hezčí než Šámalová!“\") a následně se museli ukrýt po bytě. Marcelku vyšokuje nejprve hýbající se župan v koupelně (kde je schovaný jeden kluk) a vzápětí hlavně přišedší Lenka, kterou považuje za Filipovu nezletilou milenku (Marcelka: \"„Rodiče o tom vědí? Chm, takovej zajíc!“\"). Takže Filip dostane od Marcelky vynadáno a kopačky, a nakonec se snaží utěšit nešťastně zamilovanou Lenku: \"„Ona první láska... druhá... třetí... čtvrtá, pátá... ona každá je krásná. A každá je nejkrásnější. A i když tomu nebudeš věřit, tak i ta nešťastná. Protože každá láska je vlastně zázrak.“\"\n\n\"(14. díl, scénář Halina Pawlowská, dramaturgie Gustav Oplustil, premiéra 1. 12. 1988)\"\n\nMarta organizuje oslavu sedmdesátin dědy Koláře a protože jí vychází ohromné množství hostí, chce zamluvit salonek v hotelu (Filip: \"„No to je výbornej nápad. Tam nás vokradou a budou nás vokřikovat, že hlučíme – a hlučet holt budeme, protože děda už moc neslyší. (…) Takže se na tu oslavu nacpeme všichni sem, vytvoříme si zde v tomto útulném prostředí pěkně srdečnou domácí atmosféru a zábava tu bude…“\" Lenka: \"„… jak v márnici, pokud vím, věkovej průměr tu bude něco málo pod padesát let.“\"). Nakonec se u Kolářů v rekonstruovaném bytě sejde skutečně veliká společnost, již dědův kamarád Šeda s gustem filmuje, a velmi vítání jsou hlavně moravští rodiče Marty a Filipa i s jednatřiceti litry vína. Petr Vrána si vykoleduje od Lenky facku za nevhodné vyznání citů, ale Filip ho citáty klasické literatury pobídne, ať ve snaze nepolevuje. Nadšený z hromady návštěvníků je i Honza (Honza: \"„Dědo, kdyby ti to udělalo radost, já bych si taky vzal nějakou moravskou cérku.“\" – Děda: \"„Co by si s ní dělal?“\" – Honza: \"„No, tak bysme se odstěhovali do Slušovic.“\" – Marta: \"„Ty, Honzíku, ty jsi trochu ož… piclej, ne?“\"). Na setkání se objeví i mladý muž, považovaný střídavě za ostravského synovce Dušana Gajdečku nebo ašského synovce Dušana Vomáčku. Je to však místní herec Hasman, který moderuje v těch dnech probíhající folklorní festival a přišel se omluvit gratulantce Lucii Gáblišové za to, že při moderování zapomněl název jejich souboru.\n\"Zajímavost: Jiřího otec i Martina matka jsou oba Skopci, ale na přelom listopadu a prosince ve skutečnosti připadá znamení Střelce…\"\n\n\"(15. díl, premiéra 8. 12. 1988)\"\n\n\"(16. díl, scénář Jiří Bednář, dramaturgie Halina Pawlowská, premiéra 15. 12. 1988)\"\n\nMarta chce mít z Lenky profesionální novinářku a zařídí jí praxi v \"Dubické záři\", přestože Lenka neumí psát slohy a na novinařinu nechce. Šéfredaktor Háček to chápe, z něj pro změnu chtěl mít otec právníka. Lenka pak doma rychle uteče od večeře a zjistí, že podobný konflikt jako u ní probíhá i u spolužačky Martincové (tu pro změnu chtějí rodiče dostat na medicínu) a hledá radu u strýce Filipa, který se snaží mít doma klid na rande a doporučí jí zkusit studovat na práva (Filip: \"„Stejně si myslím, že bys na tu vysokou měla jít. Jak říkala tvoje babička a moje maminka, že jí titul chyběl nejvíc vždycky v lázních – to je samej inženýr, doktor, pane profesore, vydrbete mi záda?“\"), zvlášť když ho překvapí nečekaná návštěva bývalého spolužáka Kadlece, právníka holedbající se svými vztahy s děkanem fakulty. Lenka pak doma mluví o protekci na studia VŠ jako o samozřejmosti (\"„A vy jste si nevšimli, že dneska se už neříká >Dostala se ta vaše holka na vysokou<, ale >Dostali jste ji na vysokou<?“\") a s Filipem se to snaží u Kadlece zařídit. Dozví se však, že hlavně musí mít perfektní známky a výborně vykonat přijímačky – pak teprve se on za ni může přimluvit výměnou za Filipův kladný lektorský posudek Kadlecovy práce v latině a demižón vína navrch (Filip: \"„Není nic horšího, než hlupák, který má štěstí. To řekl Cicero. Já teď maně přemýšlím, kdo z nás je větší hlupák – jestli von...“\" (míněno Kadlec) \"„... nebo já. “\"). Lenka však nakonec zjistí, že Kadlece na právnické fakultě nikdo nezná a Filip zase zjistí, že Kadlecova práce je slátanina, která mu teprve má pomoci se na katedru dostat. Lenčino pevné rozhodnutí jít i přesto na práva nakonec rodiče potěší.\n\n\"(17. díl, scénář Vít Špaňhel, dramaturgie Gustav Oplustil, premiéra 22. 12. 1988)\"\n\nDění v předvánočním týdnu se zaobírá komunální satirou, po které straničtí funkcionáři často volali (jak je znázorněno i ve filmu Nejistá sezóna) a popisuje nepoctivé praktiky prodejců kaprů (ve stylu připomínajícím povídku pánů Šimka&Krampola \"Jak jsem prodával kapry\"). Marta se snaží o důkladnou přípravu hezkých svátků, ale už dohoda redakčních kolegyň na tom, kdo upeče jaké cukroví, se zadrhne – v práci jsou jen dvě a obě udělaly vanilkové rohlíčky. Honza navíc marně shání vánoční stromek, živé jsou už přebrané a tak na radu prodavače jde do obchodu koupit umělý stromek. Doma se mu vysmějí, protože stromek připomíná spíš štětku na WC (otec: \"„A to ti nebylo divný, že to bylo bez fronty?“\") a situaci zachrání soused Bártl, který má stromky dva a jeden jim velkoryse věnuje.\n\n\"(18. díl, scénář: Luděk Nekuda & Halina Pawlowská, dramaturgie Halina Pawlowská, premiéra 29. 12. 1988)\"\n\nSilvestrovský díl začíná svéráznou scénou u sousedů – divák až po chvíli zjistí, že Bártl není podnapilý násilník v cizím bytě, ale že hraje experimentální etudu se svou manželkou (slaví desáté výročí svatby), navíc ozvláštněnou citacemi ze soudobého tisku. Přitom se dozvědí, že na los Státní loterie č. R98766 vyhráli 100.000 Kčs – a ještě je ani nemají, ale už plánují, kolik peněz bude stát dovolená v Jugoslávii, oblečení, obuv či další věci. Bártlovou napadne, že by si mohli koupit chalupu, ale Bártlovi dojde, že pak „budou muset“ na chalupu týdně jezdit autobusem, shánět materiál a řemeslníky, a že se nakonec budou muset ve všem uskromnit, aby na ni vůbec měli, protože z jeho platu 2800 Kčs čistého to neutáhnou a tak se krásně pohádají... načež Bártl, aby zkrotil manželčinu počínající hysterii, raději los demonstrativně spálí. Samozřejmě ne ten výherní, ale to se prozradí až později.\n\n\"(19. díl, scénář Ivan Bednář, dramaturgie Gustav Oplustil, premiéra 5. 1. 1989)\"\n\nHned první pracovní den po Novém roce Jiří poruší dvě svá předsevzetí: že se nebude přecpávat a že bude do práce chodit včas. Snaží se tedy dodržet aspoň to, že se nebude rozčilovat, a dokonce vzápětí v práci vydrží gratulovat řediteli Havránkovi k šedesátinám – ale už ten den večer se navzteká, když kvůli synově pohozené tašce v kuchyni zakopne s talířem polévky. Druhý den nepřímo obviní ředitele z pasivity a nezájmu o podnik. Závodní lékař mu při prohlídce naměří tlak 180/110, diagnostikuje neurastenii a doporučí lázně, ale namísto toho ředitel prohlásí, že Jiří už má těch mínusů nějak moc a tak ho převede na místo nočního hlídače. Proti tomuto rozhodnutí se postaví závodní výbor KSČ a i Marta to hodlá zveřejnit v tisku, takže Havránek je nucen jednat na OV KSČ a tajemník Kučera mu jasně nabídne, aby už raději odešel do důchodu.\n\n\"(20. díl, premiéra 12. 1. 1989)\"\n\n\"(21. díl, scénář Ivan Bednář, dramaturgie Vít Špaňhel, premiéra 19. 1. 1989)\"\n\nV podniku \"Dustroj\" nastupuje na nově zřízenou pozici \"„expert pro zkvalitňování řídící a organizátorské práce na závodě“\" bývalý pracovník z ministerstva všeobecného strojírenství Josef Kovařík (ministerstvo dostalo úkol snížit administrativu o 30 %, Kovařík byl odejit jako první a protože dříve často kryl Havránkovy průšvihy, dostal místo v \"Dustroj\"i za odměnu), ovšem už na první ředitelské poradě v novém roce kvůli němu vznikne konflikt. Jiný konflikt vyvolal Martin článek v \"Dubické záři\", kde popisuje Jiřího příběh s ředitelem – aniž by konkretizovala osoby i podnik, Havránek se v tom pozná, článek označí za pamflet a volá po \"„mimořádných opatřeních“\" v podobě ředitelské cenzury informací. Stranický tajemník Kučera ho ale rychle zpacifikuje. Na následném podnikovém aktivu Kovařík vysvětluje, že direktivní vedení národních podniků vedlo k falšování výsledků a že státní podniky tedy nově budou vést volené samosprávy, což Havránek nese nelibě, ale Kovařík ho uklidní, že on v nich určitě vyhraje. Problémy s přechodem na státní podnik jsou i jinde a Jiří potměšile vysvětluje Petrovi Vránovi pojem osobního ohodnocení: \"„Návrh podá mistr společně s vedoucím provozu. Pak se to projedná za účasti úsekovýho důvěrníka u náměstka. Schvalovat to bude partajní výbor, závodní výbor ROH a v závěrečný fázi snad i ředitel.“\" – Petr: \"„A to je to slavný zjednodušení mzdový soustavy?.“\" – Jiří: \"„To jsou prej porodní bolesti, víš?“\" – Petr: \"„To se mi snad zdá. Tak to budeme muset bejt moc hodný a držet hubu, abysme dostali nějakou korunu navíc!“\"\n\n\"(22. díl, scénář Halina Pawlowská, dramaturgie Gustav Oplustil, premiéra 26. 1. 1989)\"\n\nV redakci se snad všichni věnují jinému oboru než mají a podobný úkol dostane i Marta: místo regionálií má psát o módě a šéfredaktor Háček s despektujícím pohledem na její oděv podotkne, že se snad něco přiučí. Shodou okolností týž den přinese Filip tři vstupenky na \"VII. reprezentační ples Československé televize\", jenž se koná v Paláci kultury 20. 1. 1989. Marta s Lenkou tedy rychle shánějí něco pěkného na sebe a několik minut děje věnují kritice vnitřního trhu ČSSR, kde nejsou kvalitní věci k dostání a vše, co za něco stojí, je „z venku“. Podpultovým způsobem Marta nakonec novou róbu sežene, zato Jiří jde na ples v dokonale padnoucím obleku se zvonovými kalhoty a s velkým motýlem ze 70. let. Televizního plesu si však moc neužijí, Marta dlouze bloudí v labyrintu chodeb \"Pakulu\" a když se konečně vynoří, má na otázku \"„kde jsi byla“\" jedinou odpověď: \"„Na to se mě teď neptejte, odpovím jadrně až doma!“\" Jiřího aspoň zatím mohla svou přítomností oblažovat Miluška, tajemnice CZV KSČ z \"Dustroj\"e. Ale věc má pozitivum: Martu šéfredaktor pochválí, jak z jediného plesu dokázala vytěžit obsáhlý článek s tématy módy, kultury i služeb.\n\n\"(23. díl, premiéra 2. 2. 1989)\"\n\n\"(24. díl, scénář Vít Špaňhel, dramaturgie Gustav Oplustil, premiéra 9. 2. 1989)\"\n\nZ pohledu roku 2012 řeší Kolářovi úsměvnou výši účtů: inkaso 1430 Kčs, z toho telefon 172 Kčs (údajně protelefonováno Lenkou). Martě nechtějí proplatit honorář za včas odevzdanou práci, protože v redakci \"„už překročili limit“\", a následná Jiřího věta je univerzálně platná i po letech: \"„Když ti organizace z nějakýho důvodu nepošle honorář, na kterej máš nárok, hned, je to v pořádku, to se nic neděje. Ale běda, když se zpozdíš se zaplacením nájemnýho nebo inkasa – tak seš v tu ránu neplatič. Nepřítel společnosti!“\"\n\nDen poté se v redakci objeví ředitel bytového podniku s požadavkem zveřejnit v \"Dubické záři\" seznam nájemníků, na které podnik podal obžalobu kvůli tomu, že mu dluží více než 1/2 roku nájemné: \"„Tihle lidé si zaslouží nejenom rozsudek, ale i kritiku veřejnosti (...) jinak těch lidí bude přibývat, já už vážně nevím, jak z nich těch 720 tisíc dostat“\". Marta se šéfredaktorem to chtějí řešit formou rozhovorů s neplatiči, které se stanou seriálem sloupků na třetí straně zpravodaje – a Jiří doma večer tento její nápad cupuje: \"„Tenhle tvůj nápad celá rodina odskáče: uvědom si, že ty lidi maj v Dubici svoje postavení!“\"\n\nProblémy začínají vzápětí: seznam neplatičů si totiž přečte Lenka a vyzradí spolužačce Martincové, že na něm jsou i oni. Otec Martinec nelení a běží do redakce nejprve seřvat šéfredaktora, jednak to odůvodnit: neplatí nájem už sedmý měsíc právě proto, že bytový podnik už osmý měsíc ignoruje problémy a doporučené stížnosti nájemníků. Bytový podnik uznává závady na bytech, ale havarijních výměrů má již na tři desítky, nemají ani volné byty jen proto, že všichni dodavatelé oprav jsou v druhotné dodavatelské neschopnosti, od stavbařů přes výtaháře po kotelnu... Martinec podává žalobu na bytový podnik, který tedy svou žalobu raději stahuje a se zpětnou platností mu snižuje nájemné po dobu snížené kvality bydlení o 35 Kčs měsíčně. Martinec si aspoň uleví moudrostí od svého otce: \"„Neschopnost osazenstva podniku odpovídá neschopnosti jeho vedení.“\"\n\nKarta se tedy obrací proti bytovému podniku. Zpráva o plánu zveřejnit neplatiče sice letí bleskem po celém městě, stejně jako kopie onoho seznamu, kterou ve škole dostali Honzík i Lenka a o kterou se zajímá i Veřejná bezpečnost (přičemž pro redakci je štěstím, že jejich kopie seznamu je zapečetěna v trezoru). Věc má dobrý konec: bytový podnik stáhl skoro všechny žaloby. Ne proto, že by se bál problémů jako u Martincových, ale proto, že většina dlužníků zaplatila... A Marta potom píše reportáž ne o dlužnících, ale o neschopnosti podnikového ředitele, jenž sám zastává názor, že \"„veřejná ostuda je nejlepší prostředek k nápravě“\".\n\n\"(25. díl, premiéra 16. 2. 1989)\"\n\n\"(26. díl, scénář Alexandr Lukeš, dramaturgie Halina Pawlowská, premiéra 23. 2. 1989)\"\n\nDěda Kolář se s kamarády pobavil v Klubu důchodců, kde senilní ráčkující psycholog přednášel o \"„gerontoaktivační stimulaci“\" pro zdravý životní styl a pletl v to témata předškolního věku. Takže důchodci si natruc sednou s pivem na čerstvý vzduch na dětské hřiště. Dědové Kolář a Šedou se pak v hospodě nechají vedoucím kina Papírníkem marně přemlouvat, aby dělali uvaděče za 800 Kčs čistého měsíčně. Zato Kalousek při své příští sólo pochůzce najde na lavičce u hřiště čísi zapomenutý diář a jelikož v něm je stokoruna, začne na vlastní pěst pátrat po možném majiteli podle zápisků - je nucen utrácet v hotelu II. cenové skupiny či jet do Prahy, na majitele je čím dál naštvanější a nakonec ho vypátrá, ale nakonec se svěří kamarádům, že onoho referenta vlastně lituje, protože na rozdíl od nich nemá žádný soukromý život...\n\n\"(27. díl, scénář Vít Špaňhel, dramaturgie Gustav Oplustil, premiéra 2. 3. 1989)\"\n\nHned v úvodu jsme svědky toho, jak se sekretářka předsedy CZV Olinka snaží svádět Jiřího, který se chystá jet s rodinou na týdenní rekreaci na horách – ten jí aspoň slíbí, že se mu tam bude po ní stýskat. Rodina zatím doma balí, Honza mentoruje Lenku a ta se blýskne postřehem, že dneska už lidi nejezdí na hory za sportem, ale vytahovat se... A z Marty vyleze, že na nátlak ROH se stala vedoucí rekreačního turnusu.\n\nPo příjezdu na místo začínají problémy: není sníh, přepracovaný vedoucí rekreační chaty nestíhá a nepřijel pro ně včas k autobusu, takže v turnusu se ozývají nespokojenci, mezi kterými vyniká zejména puntičkářský inženýr Ostrý odvolávající se stále na to, že něco není \"„podle instrukcí“\" a Kolářovi jsou na něj od počátku alergičtí (Honza: \"„Bez ohledu na to, co zlého se přihodí, se vždycky najde někdo, kdo to předpovídal.“\" – Jiří: \"„Joj, to je postřeh. Strejda Filip by to neřekl líp.“\"). Musejí tedy jít na chatu pěšky, Ostrý zavede výpravu na neprohrnutou cestu, ale nebrání mu to v dalším znepříjemňování života ostatním.\n\nProblémy pokračují i po příchodu na chatu, kterou Marta popsala jako \"„skladiště odepsaného nábytku“\" a utahaný vedoucí se omlouvá, protože podnik mu vloni propustil dva zaměstnance a s manželkou jsou sami na veškeré ubytování, vaření, servírování a uklízení, podnik odmítá poslat i jen údržbáře. Jiří mu jde aspoň pomoci skládat třicet metráků koksu (nechce se mu na sjezdovku na padesát let starých lyžích) a správce mu při skládání prozradí, že jsou jejich posledním turnusem, protože si berou do pronájmu hospodu ve vsi a rádi opouštějí chatu, kde navíc musejí čelit anonymním udáním...\n\n\"(28. díl, scénář Halina Pawlowská, dramaturgie Vít Špaňhel, premiéra 9. 3. 1989)\"\n\nDíl o období oslav MDŽ jasně ukazuje, že oslavují především muži a že ženy se na to musí připravit o to víc – například Marta v rámci redakční „gastronomické soutěže“ upekla kachnu po staročesku, na které si pochutnala hlavně mužská část redakce, a ještě čelí uštěpačným poznámkám čerstvě rozvedené kolegyně Janě Pařízkové, která vloni šla do soutěže s krůtí paštikou, zatímco jí manžel vesele zahýbal. Ani doma pak Martu moc nepotěší: Honza jí daroval kopačky pro sebe, aby je už nemusela shánět, a Lenka přinesla fíkus s dovětkem \"„... a když se o něj budeš dobře starat, tak nám vyroste až ke stropu“\".\n\nV jídelně podniku \"Dustroj\" probíhá také oslava MDŽ s vystoupením Petry Černocké, přičemž je předvedena i uniformita podnikových oslav a ředitelských proslovů (Černocká: \"„Já už jsem tenhle týden absolvovala čtrnáct vystoupení k MDŽ. Klidně bych vám mohla říct, co bude následovat.“\" – Vrána: \"„Co?“\" – Černocká: \"„Teď bude optimistický projev ředitele podniku.“\" Ředitel Havránek, který se právě zvedá k mikrofonu, po ní jen sekne pohledem a jde děkovat všem manželkám, matkám, babičkám a milenkám. Černocká: \"„No a teď se začnou pomaličku zvedat všechny ty matky a manželky, aby ještě stihly udělat večeři, a tančit budou hlavně ty svobodné, rozvedené a muži.“\").\n\nJiří se právě na MDŽ málem dopustil nevěry: až moc se věnoval Olince, dokonce ji doprovodil domů a tam se zdržel až do 22. hodiny – a praskne to na něj, protože se telefonicky vymluvil na „něco“ s kolegou Vránou, jenže ten právě jako jediný přišel ke Kolářovým domů s kyticí pro Martu a té je tedy okamžitě ta Jiřího domácí absence jasná. Chce to řešit s Janou (která doporučuje Jiřího zkonfrontovat a vykopnout) i Filipem (který jí doporučuje zachovat rozvahu, problém řešit se ctí a v zájmu všech zbytečně nezvyšovat rozvodovost). Jiří se na chodbě domu potká s odcházejícím Vránou, který mu vynadá (Vrána: \"„Já jsem si tam připadal jako blbec. Hele, kdybys mi aspoň něco řek!“\" - Jiří: \"„Ale co, nic nebylo, k ničemu nedošlo, čestný moje slovo!“\" - Vrána: \"„No tak to seš blbej nadvakrát. Máš průser a ještě zbytečně. Nazdar.“\"), a doma mu je doporučeno, aby radši mlčel.\n\nA všechny ty katastrofy pro Martu v práci dorazí šéfredaktor Háček: \"„Stejně je to strašně nespravedlivý, Marto. Vy si užíváte, a my? Už je načase, aby byl vyhlášenej i Mezinárodní den mužů.“\"\n\n\"(29. díl, scénář Jiří Bednář, dramaturgie Halina Pawlowská, premiéra 23. 3. 1989)\"\n\nMarta, jako předsedkyně výboru SRPŠ v Honzově třídě, navrhne při příležitosti blížícího se Dne učitelů, aby se složili na kytici jako symbolickém poděkování třídní učitelce. Ostatní to okamžitě zavrhnou se slovy, že \"„proč hned dávat prezenty učitelce, pro kterou je snad povinností něco dělat pro děti, protože má určitě větší plat než ostatní a kytek si určitě užije na konci roku“\"... Marta pak v práci filozofuje o tom, jak kantor býval autoritou a dnes je spíš úředníkem, na kterého každý nadává. A doma se řeší Honzův silně zhoršený prospěch – hoch je nešťastně zamilovaný, nemyslí na učení, a snaží se žádat o radu u strýce Filipa. Dozví se o slově motivace a doma se to snaží zaonačit tak, že by pro něj bylo motivací, kdyby za dobré známky dostával peníze. Rozbil totiž ve škole obraz a řízením osudu se mu nakonec, právě díky tomu incidentu, povede mít rande se spolužačkou Ivanou, která se mu líbí...\n\n\"(30. díl, scénář Gustav Oplustil, dramaturgie Vít Špaňhel, premiéra 30. 3. 1989)\"\n\nMartu v práci nejprve šéfredaktor vyvede předčasným aprílem, načež jí dá vážný úkol: sepsat něco humorného pro aprílové vydání zpravodaje. Tu sice nic nenapadá, ale když koncem týdne jede rodina na návštěvu za dědou „nadýchat se čerstvého vzduchu“ do důlní oblasti, stanou se svědky aprílového sázkařského žertu, Marta má hned námět na článek a ještě si pak dokáže vystřelit ze šéfredaktora.\n\n\"(scénář Jiří Bednář, dramaturgie Gustav Oplustil)\"\n\nNa gymnáziu se připravují písemné maturitní zkoušky – takže třídní profesorka upozorňuje studenty, že témata pro eseje budou (stejně jako v roce 1988) připravovat přímo jednotlivé školy a jejich předmětové komise, takže studenti by neměli zapomínat na výročí nebo na regionální témata. Přesná témata samozřejmě nikdo neví, a tak si kromě studentů lámou hlavy zejména jejich rodiče: budou v zadání spíš osobnosti jako Charles Darwin (180 let od narození), Jiří Wolker (65 let od úmrtí), František Ladislav Čelakovský (190 let od narození) či Karel Václav Rais (140 let od narození)? Nebo spíš politická témata, jako první pětiletka (40 let), Druhá internacionála (100 let) či aktuální mírová politika Sovětského svazu? Nebo historie, jako Bitva u Lipan (555 let), Dobytí Bastilly (200 let), vyhlášení I. světové války (75 let) či okupace Československa (50 let), případně Slovenské národní povstání (45 let)? Nebo nakonec kultura, tj. třeba Bedřich Smetana (165 let od narození a 105 let od úmrtí) nebo Karel Gott a jeho padesátiny? Jejich děti to přeci bez pomoci rodičů nezvládnou! A tak po nocích spisují referáty na tato témata...\n\nLence i spolužákovi Pavlovi však rodičovská aktivita spíš vadí a oběma vrtá hlavou zmínka o regionáliích: Lenka tedy vytáhne zápisek o dekadentní básnířce Lunavě Rajské (narozena v Dubici 3. 10. 1909), uměleckým pseudonymem Lunava Cavallo. Jenže ani strýc knihovník Filip žádnou knihu, natož jakési „Sebrané spisy“, od této autorky v rejstříku své či cizích knihoven nenalezl. Nalezl však lidskou stopu: v domově důchodců objevil Lunavinu první lásku, pana Málka, jenž má údajně její básnickou sbírku. Výsledek je ale rozpačitý: ona láska se jmenovala Anna Pecková a „Toníčkovi“ sice při dávném rozloučení věnovala básně, ale ve skutečnosti to byl jenom přepsaný \"Splav\" od Fráni Šrámka. Když se to snaží panu Málkovi vysvětlit, dozví se v jeho rozhořčení, že Lunava Rajská byla nafoukaná holka, která ony „sebrané spisy“ sebrala ze všemožných památníků – a vydal jí je její otec, jsa majitelem tiskárny, přičemž všichni emigrovali hned po II. světové válce.\n\nLenka tedy nakonec nevyužije ani jeden z předpracovaných referátů. Vybere si totiž onoho Fráňu Šrámka...\n\n\"(scénář Martin Švehla, dramaturgie Gustav Oplustil)\"\n\nNa celopodnikovém aktivu v \"Dustroj\"i se řešil spor ředitele Havránka s předsedou CZV KSČ Hodkem ohledně reklamací, uměle sníženého plánu a nadcházející kontroly, což vyústilo i v dopis samotného ministra strojírenství Františka Oldřicha vytýkající dlouhodobou závadovost a zavádějící kontrolní režim Výboru lidové kontroly nad podnikem. Havránek v tom vidí jen podraz od zákazníka (\"Polabských strojíren\") těsně před volbami ředitele a chce si to s nimi rozdat „na partajní půdě“ – protože nechápe, že by bylo záhodno zvýšit jakost expedovaných výrobků aspoň tím, že by se odstranily pohledové vady na nakupovaných odlitcích… A stranický tajemník se za něj odmítne postavit, dokud podnik vyrábí šmejdy: \"„Kdo vyvede Dustroj z kontrolního režimu, ten vyhraje volby!“\" Do toho přijde zjištění vysloužilého ekonoma s. Voborníka, že Dustroj v zásobách vykazuje 150 milionů, z toho má ale v rozpracované výrobě umrtvených 80 milionů Kčs, což při tisíci zaměstnanců činí jakoby hodnotu nového Favorita u každého z nich. Marta o tom napíše fejeton a šéfredaktor Háček ji nejen pochválí, ale dokonce ji vyšle jako reportérku kontrolního režimu v Dustroji.\n\nKolářovi doma řešili přízemnější věci: rozbitou záchodovou mísu, na kterou Martě spadla lahev s okurkami. Přivolaný instalatér nečekaně odmítl spropitné, vyúčtoval 148 Kčs za mísu + 25 Kčs za půlhodinovou práci a prohlásil, že od příštího čtvrtletí jde na volnou nohu a jako soukromník si tedy musí pěstovat klientelu...\n\n\"(33. díl, scénář Vít Špaňhel, dramaturgie Gustav Oplustil, premiéra 13. 4. 1989)\"\n\nDěda Kolář odjíždí s kamarády penzisty do Ostravy a tak nechává u syna s rodinou na tři dny přespat svého „kamaráda“ – voříška Broka, který s nimi autobusem jet nemůže, „protože není v odborech“. Rodina si psa zamiluje (i když Jiří mu v opilosti snědl žrádlo a Lence vynadala sousedka za Brokovo hovínko na chodníku), všichni domů snášejí psí jídlo, Honza dokonce utratí ve Zverimexu několik set korun za samonavíjecí vodítko, obojek, žvýkací kosti, vitamínové suchary a spoustu dalších drobností. Brok pak ale Jiřímu v pátek uteče při venčení – v sobotu se sice sám vrátí, ale mezitím už Lenka sehnala velkého knírače, Jiří jezevčíka a Honza kocoura (což odskáče pobytem na pohotovosti a protože se neví, kdo z těch čtyř zvířat vlastně Honzu pokousal, musí se ještě provádět testy na vzteklinu), takže v pondělí knírače i jezevčíka vracejí… Jen kocoura se děda rozhodne vzít si s sebou domů.\n\n\"(34. díl, scénář Pavel Hanuš, dramaturgie Gustav Oplustil, premiéra 20. 4. 1989, ale zjevně jde o díl natočený do zásoby a doplněný aktuálně dotočenou poslední scénou – původně byla epizoda plánována na 23. 2. 1989)\"\n\nJiří se doma svěřil Martě, že s jejím kolegou Hrdličkou viděli Honzu hrát kopanou s kamarády a že ten si počínal tak šikovně, že by mohl začít trénovat, takže ho chce přihlásit do sportovního klubu, což podporuje i strýc Filip. Nadšení je vzápětí zmraženo: jednatel tělovýchovy ho přijmout nechce, protože Honzovi je už 13 let a má brýle, přitom TJ má na tři fotbalové kluby má jen jedno škvárové hřiště a jednoho neplaceného trenéra. Děda Kolář ho sice zná osobně, ale dozví se jen překážky: na počet členů klubu je norma, kvůli Honzovi by musel někdo jiný odejít a muselo by to schvalovat představenstvo klubu. Otec Kolář pohoří na hokeji ze stejných důvodů – moc klubů na jednu ledovou plochu a plné stavy. Nejvíc šokován je strýc Filip, který zkusí Honzu přihlásit na soukromé hodiny tenisu a dozví se, že jedna stojí 20 západoněmeckých marek nebo ekvivalent v tuzexových bonech…\n\nMarta nakonec napíše smutný fejeton o tom, že současným dětem se nabízejí jen drahé sportovní kluby, snažící se připravit profesionální hráče, ale sport pro radost nikdo nepodporuje a takto zklamaným „bývalým talentům“ už často zbude jen místo na tribuně s pivem a cigaretou. A Hrdlička to uzavře tím, že \"„sport mladý lidi učí nejen vyhrávat, ale i prohrávat.“\"\n\n\"(scénář Gustav Oplustil, dramaturgie Vít Špaňhel)\"\n\nMarta dostala nový úkol: zaměřit svoje fejetony na morálku lidí, v čemž jí má pomoci i stoh dopisů od čtenářů. A shodou okolností se ten den její kolegyně fotografka Jana Pařízková nechtěně ocitne inkognito na oslavě šedesátin ředitele dubické textilky \"Krotex\", kde se schází místní „honorace“ – a kde je vidět už od vrcholu společnosti prohnilá morálka založená na známostech a vzájemných „službičkách“ potentátů, šmelinářů, úředníků a dalších. O třídenní soukromé oslavě, placené ovšem z reprefondu podniku, nemluvě. Jana tak má díky náhodě bohatý materiál na Martinu reportáž pod názvem \"„Z cizího krev neteče“\".\n\n\"(40. díl, scénář Vít Špaňhel, dramaturgie Halina Pawlowská, premiéra 1. 6. 1989)\"\n\nPoslední květnový den se Marta účastní v 7. třídě ZŠ schůzky SRPŠ ohledně volby dalšího studia žáků. Vynikne při ní zejména otec Hampl s poznámkou, že \"„... ti přesně vědí, kolik jejich škola musí dodat kominíků, natěračů, zedníků, vojáků z povolání...“\" a následně dokáže třídní učitelce její nedůvěryhodnost: jejich Vlastíkovi totiž odmítla přijmout nasušené byliny pro údajnou nekvalitu, leč Hampl je den předtím koupil v LEROSu jako I. jakost.\n\nJak Jiřímu s úšklebkem sdělil Petr Vrána, na den dětí se chystá exkurze ZŠ Dubice do \"Dustroj\"e (Vrána: \"„Naše ROH si udělá čárku za akci s mládeží a škola ušetří za dopravu do Technickýho muzea.“\" – Kolář: \"„Počkej, tomu nerozumím. Jaký technický muzeum?“\" – Vrána: \"„Ono to vyjde nastejno – maj jezdit do Prahy, nebo si ty křápy můžou prohlídnout tady u nás, a ještě v pohybu? No neříkej, že nemám pravdu, vždyť na těch mašinách trhali rekordy už naši tátové za dvouletky!“\") Pozve přitom Jiřího na večerní seminář Vědecko-technické společnosti, leč ten se hodlá raději sejít s Olinkou, která ho již delší dobu uhání. Ovšem jakmile večer zjistí, že její syn má právě příušnice, ani nejde dovnitř a prchne raději na onen seminář. V rozjaření se polije červeným vínem, přítomný chemik Borek z VŠCHT mu kalhoty beze zbytku vyčistí.\nSouběžně s tím to „roztáčejí“ i Honza Kolář s Romanem Bártlem: svými uštěpačnými poznámkami vyštvou otce Bártla od domácího počítače, kde se snaží už dva měsíce „vědecky“ vést domácnost (ignorujíc však spotřebitelská balení potravin), a sami se tam pustí do programu, jenž z rodičovských příjmů a výdajů dokáže vypočítat rodinnou rozpočtovou bilanci. Divák se přitom dozví, že Bártlovi mají čistý měsíční příjem 5500 Kčs (Románek to bystře spočítal z toho, že jejich známky ROH činí 55 Kčs, což při 1 % z platu znamená...).\n\nDruhý den se při exkurzi zvídavý Honzík zeptá Jouzy na počítače, ten ho popadne a strčí do mzdové účtárny mezi tři zarputilé ženské s psacími stroji: \"„Tohle je naše mozkové a počítačové centrum!“\" Honza pak doma počítá, že Kolářovi mají příjem 5800 Kčs (Marta tvrdí, že bere 2500 Kčs měsíčně a o Jiřím zjistil Honza v účtárně, že jeho plat mistra činí 3300 Kčs). Když to chce dát do počítače, dozví se, že včerejší výsledek účetnictví rozčílil paní Bártlovou natolik, že odnesla počítač do bazaru s prodejní cenou 12.000 Kčs.\n\nKorunu všem excesům nasadí doma Marta, když – neznajíc večerní extempore ve vinárně – se na Jiřího oboří s podezřením na nemravnost: \"„Jak to, že tvoje kalhoty od obleku jsou úplně čistý, a že spodky máš od červenýho vína?“\" Holt Jiří má vždy průšvih na jakýkoliv \"Den něčeho\"...\n\n\"(scénář Jiří Bednář, dramaturgie Halina Pawlowská)\"\n\nBěhem předmaturitního týdne dostane Lenka od spolužačky Markéty skvělou nabídku: desetidenní zájezd do Jugoslávie s CKM za 3500 Kčs (tj. za polovinu oproti Čedoku) s každodenní diskotékou přímo v hotelu – ale otec jí to je ochoten zaplatit leda za dobrou maturitu, přijetí na vysokou a až za rok... Takže Lenka se obává, zda přijímačky vůbec zvládne. Vyvine se to však lépe než čekala: ty peníze na zájezd jí nezávisle na sobě věnují strýc Filip (\"„šetřím si to na pohřeb, ale teď se mi do penálu nechce“\"), matka (\"„to jsem tajně ušetřila z honorářů“\") i otec (\"„bral jsem mimořádné prémie“\") a navzdory všem obavám odmaturuje s vyznamenáním, protože dosud přísná třídní profesorka ji nenechá na holičkách.\n\nJedinou skvrnou příběhu tedy zůstává to, že Honza s kamarády Jiřičkou a Čadou ve škole tajně kouří na záchodě. V tomto ohledu si Honza bere příklad z kamaráda Míši – ovšem když ten se rozhodne kvůli kampani Šance pro tři milióny kouření nechat, tak v tom se už po něm Honza opičit nechce.\n\n\"(scénář Jiří Bednář, dramaturgie Halina Pawlowská)\"\n\nLenka by se možná měla připravovat na zájezd do Jugoslávie, ale v pomaturitní euforii je v klidu: jídlo má přece zaplacené, kapesné dostane, do jedné kapsy si dá mýdlo a kartáček na zuby, do druhé plavky a je sbalená... Z pohody ji vytrhne dopis: nebyla přijata na práva \"„pro velký počet uchazečů“\" a při tomto prvním svém větším maléru v životě okamžitě zahořkne na celý svět: odmítne napsal odvolání proti nepřijetí, odmítne se přihlásit i později, začne se vyhýbat i svému Pavlovi a ani se jí nechce jet na ten zájezd (Markéta: \"„Hele, čeká nás krásnej život. Deset dní na pláži s mladejma klukama. Vrátíme se opálený, zhublý a se zážitkama.“\" - Lenka: \"„No právě. Vrátíme se, ty půjdeš na medicínu, Pavel na farmacii, Robert na strojárnu, a já?“\" – Markéta: \"„Ty si budeš užívat dospělýho života.“\")\n\nS maturitním vysvědčením v kapse se přihlásí jako uklízečka v \"Dubické záři\" a dalším traumatem pro ni je, že vlastní matka si jí v práci všimne až čtvrtý den. Vzápětí ji naštve článek \"„Protekce na vysokých školách?“\", jehož obsah o způsobu zajištění objektivity při přijímačkách označí za lež právě s ohledem na svou zkušenost s nepřijetím na školu i přes zvládnuté zkoušky; ve vzteku pak málem napadne i autora článku. Týž den však přijde dopis z fakulty, že rektor odvolání (které ovšem tajně napsala Marta, ne Lenka) vyhověl a na studia ji přijímá.\n\nA jak to bývá, plusy a mínusy se střídají: v sobotu ráno u autobusu se Markéta s Lenkou dozvědí, že v Jugoslávii se bude jíst 3× denně v přeplněné samoobsluze na žetony, a že v zájezdu \"„mladých“\" jsou nejmladší ony dvě, ostatní účastníci zájezdu jsou spíš ve věku předdůchodovém, jeden z nich se označí i za \"„bejvalýho svazáka“\".\n\n\"Poznámka: oním „bejvalým svazákem“ v závěrečné scéně u autobusu je Ivan Bednář, jeden ze scenáristů tohoto seriálu.\"\n\n\"(scénář Martin Švehla, dramaturgie Gustav Oplustil)\"\n\nPři přebírání výplatních sáčků ve mzdové účtárně všichni přítomní brblají nad nižší než očekávanou mzdou – na Mráčkův pokyn totiž nejsou mnohé přesčasy uznány jako přesčasy, ale jako neplacená oprava zmetků (například Záruba musel svoje dílo přebrušovat po dvě soboty). Ostatně kvůli zavedenému kontrolnímu režimu nemá v \"Dustroj\"i prémie ani nikdo z ředitelství, ani z mistrů (což na chybějící pětistovce pocítil Jiří Kolář, právě znovu ustavený do funkce mistra). A nezávisle na vydírání ředitele Havránka obchodním náměstkem z dodavatelského podniku \"Novosvit\" (pokud bude \"Dustroj\" trvat na reklamaci odlitků, tak \"Novosvit\" mu buď na II. pololetí nepotvrdí dodávky, anebo naschvál dodá celoroční bilanci najednou) už Mráček shání dodavatele kvalitnějších odlitků. Například v Polsku, NDR i Sovětském svazu\n\nDo toho se do \"Dustroj\"e vypraví štáb Československé televize natočit reportáž o vyrovnávání se podniku s kontrolním režimem, kterou zaměřili na problémy s vyráběnými čerpadly (vibrují a zadírají se jim ložiska): v průběhu natáčení totiž vyjdou najevo problémy v technologických a kontrolních postupech, které dosud nikdo nebyl ochoten řešit. Kovařík sice obviní reportéry z tendenčnosti a zobrazování jen špatných věcí, ale i sám Havránek ho okřikne: \"„Nech toho, prosím tě, vždyť vidíš, že je to všecko úplně jinak! Slyšel jsi to, takhle mluvěj naše lidi, to jsou naši dělníci, naši řemeslníci. Ty bramborové kopou do vlastní brány. A vůbec jim to nevadí.“\"\n\nVečerní Televizní noviny potom rozčeří stojaté vody, \"Dubická záře\" hodlá udělat nové reportáže pokud možno nestranně vůči Havránkovi i Mráčkovi, ovšem mezi těmi dvěma hoří spor: poté, co v televizi Mráček pohaněl kvalitu odlitků, totiž \"Novosvit\" zcela určitě odmítne dál dodávat. Shodou okolností však právě v tu dobu dodá polská huť vzorek odlitku s tím, že sériové dodávky můžu začít příští měsíc.\n\n\"(scénář Ivan Bednář & Alois Joneš, dramaturgie Gustav Oplustil)\"\n\nNa poradě vrcholového vedení \"Dustroj\"e podává ekonomický náměstek zprávu o tom, že díky Mráčkovým zásahům do výroby roste kvalita, ale že nadnormativně narostly zásoby: na přímý Havránkův příkaz totiž podnik přijal zakoupil najednou roční zásobu materiálu, ačkoliv dosud je bral průběžně. Kovařík to navrhne vyřešit účetně: část materiálu prodat zpět dodavateli a v příštím pololetí koupit zpět… V podniku se pak koná předvolební mítink, kde se představují kandidáti na nového ředitele: dosavadní ředitel Havránek (pro kterého agituje Jouza, s Kovaříkem v pozadí), rázný výrobní náměstek Mráček (který zabodoval v kontrolním režimu) a „do počtu“ ředitel odštěpného závodu Gerhart (oblíbený za bezproblémový chod svěřeného závodu a dobré výdělky), který má problém: jeho lidé ho totiž volit nebudou, protože ho nebudou chtít pustit z Litošic. Svou kandidaturu vzdá poté, co Kolář odhalí účetní trik se skladovými zásobami a požádá o jejich revizi.\n\n\"(scénář Alois Joneš & Martin Švehla, dramaturgie Vít Špaňhel)\"\n\nVolbu nového podnikového ředitele v \"Dustroj\"i vyhrál racionální výrobní náměstek Ing. Mráček, díky kterému se podnik změnil natolik, že \"Výbor lidové kontroly\" při nové prověrce konstatuje splnění všech 78 nutných zlepšení a už po půl roce navrhuje zrušit kontrolní režim. Je ale nutno najít nového výrobního náměstka – Mráček navrhuje jistého Ing. Okrouhlického, předseda CZV KSČ Hodek namítne, že ten není ve straně, a litošický závodní ředitel Gerhart okamžitě reaguje: \"„No a co? To snad vadí?“\" Gerharta pak překvapí, že jeho samotného také navrhují jako náměstka.\n\nOn má totiž jiné plány: chce z litošického závodu udělat samostatný státní podnik, protože do mateřského závodu směřuje jen 30 % jeho produkce, nákup i odbyt si chtějí dělat nezávisle, jejich hospodářský výsledek dotuje Dubici, i přes výborné výsledky nemají na investice do modernizace provozů atd. Protože ale potřebuje souhlas mateřského podniku, lobbuje u bývalého ředitele Havránka a ten se projevuje nečekaně férově – vadí mu, že by to podrazilo jak nového ředitele Mráčka, tak samotný \"Dustroj\". Jakmile Gerhart svůj návrh přednese na poradě ředitelů, jsou také všichni proti – zejména funkcionáři KSČ a ROH, kteří na ekonomicky racionálního Gerharta jdou politickými frázemi a Gerhart je na poměry nezvykle ostře a přímo obviňuje z pohrdání členskou základnou (Gerhart: \"„Jak víš, soudruhu Hodku, že stranická organizace bude proti mému návrhu převedení?“\" – Hodek: \"„No… vím to… prostě jsem o tom přesvědčený!“\" – Gerhart: \"„Ale ještě jsi o tom s nikým nemluvil, že? Ještě jste to neprojednali. Jak tedy můžeš takhle kategoricky tvrdit, že celá stranická organizace bude proti? Zatím jsi proti pouze ty. A ty, pokud vím, nejsi celá stranická organizace. Je to tak? Když chceš o něčem za někoho rozhodovat, tak se s ním o tom musíš napřed domluvit, ne? Já, kdybych to chtěl dovést do konce, tak bych mohl říct, že jsi právě v tomto okamžiku zneužil svou funkci.“\" – Hodek: \"„To je demagogie! Gerharte, to, co jsi teď předvedl, je liberalisticko-oportunistická exaltace nejhrubšího zrna!“\"). Gerharta však později nepřímo podpoří i tajemník OV KSČ Kučera s tím, že Hodek měl Gerhartovi argumentovat logicky a ne citově. Což Hodka ještě víc vydráždí a označí nepřítomného Gerharta jako záhumenkáře a hokynáře, který dokázal zblbnout lidi natolik, že by ho ještě podpořili a šli za ním do Litošic navzdory vůli předsedů stranických a odborových výborů.\n\nNa následné schůzi samosprávy se zřejmě rozvine velmi racionální debata, která je ale z děje vystřižena. Výsledkem je, že Mráček z pozice podnikového ředitele jmenuje bývalého ředitele Havránka investičním náměstkem pro zajištění nových technologií a uděluje závodům Dubice i Litošice ekonomickou a rozhodovací samostatnost od 1. 10. 1989. Gerhart vzápětí prohlásí, že tím pádem je založení samostatného státního podniku v Litošicích zbytečné a Mráček přisvědčí, že ano – ovšem \"„pokud si věříme“\".\n\n\"(scénář Jiří Melíšek, dramaturgie Gustav Oplustil)\"\n\nKolářovým na třídenní návštěvu přijela Lucie Gáblišová, která chce vidět divadelní představení s Radkem Hasmanem v hlavní roli. Marta si vymíní, že do divadla pojedou autem, jenže jejich škodovka odmítá nastartovat a zatímco Jiří noří ruce do motoru, děvčata raději utíkají na autobus a Lucie ještě volá, že ten divadelní kus má být \"„niečo absurdné“\", načež Jiří huláká: \"„Absurdní je jenom tohle auto. Jezdí po celým světě, ale doma ne!“\" Trucující auto se mu sice podaří zprovoznit, ale do divadla dorazí až po představení, právě když je všechny zve Radek na svou chatu do Podhrází.\n\nDruhého dne u Kolářovic škodovky pro změnu praskla jakási hadička a pro jízdu na chatu tak musejí Lucie, Marta i Lenka vzít zavděk Radkovým Oltcitem (\"„Elegantní a spolehlivý výsledek práce rumunských pracujících je vám k dispozici“\") a když pak Jiří dorazí do divadla za kamarádem Huděrou, který mu má auto opravit, zjistí, že jim onemocněl člen souboru a nemohou sehnat Hasmana jako záskok. Jiřího přítomnost je spásou, protože do té doby nikdo nevěděl, kde Radek je, a ředitel divadla pro něj neváhá poslat lítačku VB, aby stihli večerní představení.\n\nRadek se zatím usadil s děvčaty v zahradní hospůdce v Podhrází, u udrbané hostinské, která se štamgasty řeší vykradené sousedy. Hercův náhlý odjezd na zadním sedadle policejního vozu je pro ni vítanou záminkou k pomluvám: \"„No viděli jste to? V televizi hraje Ilju Muromce a v civilu krade jako straka. A že já na to nepřišla dřív, kde bere na ty trachtace! (…) Tak nám ho odvezli! A máme po laureátovi!“\" Děvčata, která to neslyšela, si večer musejí vystačit sama – namísto u opékání buřtů a kytary hrají žolíky a na večeři se vrací na dámskou jízdu do hospody.\n\nDruhý den ráno zažije hostinská spravedlivý šok: v jedné minutě ještě pomlouvá \"„ty tři Hasmanovy grácie“\", co si včera ještě drze přišly na večeři jakoby nic – a vzápětí ji ztrestá ledová sprcha v podobě nadstrážmistra VB, který zadržel jejího syna a jím ukradené vzácné housle nalezl v hranici střešních tašek u hospody. Do toho přijedou Jiří s Radkem, kteří o ničem nemají tušení, a Radek vida v nadstrážmistrových rukou housle si zvesela poroučí píseň \"Král z boje zvesela se vrací\", což šokovanou hospodskou donutí do pláče.\n\n\"Poznámka: Jiřího věta o absurdním autě zjevně naráží na reportážní cyklus Tatra kolem světa, jejíž účastníci nalezli škodovky v provozu ve Spojených státech i v Nikaragui.\"\n\n\"Poznámka 2: v tomto díle se vrší scenáristické zmatky: Radek Hasman je chvíli členem ostravského, chvíli místního divadla. VB má dopravit Hasmana do Dubice, ale příslušník VB mluví o rychlém odjezdu do Prahy. A Jiří s ředitelem divadla si vzdálenost Dubice – Podhrází ukazují v autoatlase na úseku Kyjov – Pohořelice.\"\n\n\"(scénář Gustav Oplustil, dramaturgie Halina Pawlowská)\"\n\nMěla to být krásná neděle. Sousedé Bártlovi pozvali Kolářovy na výlet novou červenou škodovkou, zakoupenou ze silvestrovské výhry v loterii, a děti měly mít doma pré. Už při loučení na sebe pokřikovali známé slogany (Lenka&Honza: \"„Táto, mámo, přesvědč mě, že jezdíte bezpečně!“\" - Bártl: \"„Heleďte, vy dva kulihrášci! Děti, nehrajte si se sirkama a pozor, alkohol je metla lidstva!“\") a pravděpodobně si tím jeden na druhého přivolali neštěstí...\n\nLenka se doma rozhodla uspořádat mejdan. Vyexpedovala Honzu na fotbal s kamarády (dvacetikorunový úplatek komentoval slovy, že \"„za dvě pětky obětovat charakter, to je teda úpadek!“\") a s pěti kamarády se jala hrát „flašku“, jenže do toho se sousedovi Smutnému udělalo špatně a tak ke Kolářovým do bytu vtrhl strýc Filip s paní Smutnou za zády a telefonují (přesněji: snaží se dovolat) pro sanitku. Takže mejdan předčasně končí.\n\nProblémy se začínají hromadit i u dospělých: Bártl zaparkoval u služební brány safari na zákazu stání a byl potrestán hned dvakrát: přes bránu skočivší klokan totiž zdemoloval přední kapotu a přivolaný příslušník VB navíc vystavil pokutu 100 Kčs za parkování v zákazu. V motorestu se pak pohádají s obsluhou, Bártlovi se zaplete ubrus do zipu u kalhot a podaří se mu strhnout celý obsah stolu na podlahu (škoda 100 Kčs + 84 Kčs úhrada za nespotřebovanou konzumaci), na uklidnění vypije deci becherovky a samozřejmě ho na další cestě staví dopravní hlídka VB. Takže domů pak musejí auto všichni společně dotlačit.\n\n\"Poznámka: tento díl může sloužit jako ukázkový přehled chyb ve filmech. „Nové“ auto je zjevně bazarové (zrcátka z ročníků 1986-87, chybí štítek výrobce na chladiči, chybí střešní anténa, omezovač řidičových dveří vrže kvůli vyschlé vazelíně), v některých scénách je viditelný stín snímací kamery a mikrofonu, v jiných scénách se v nablýskaném automobilu odráží šestičlenný televizní štáb, \"smaltovaná\" cedule s označením Přívozní ulice se na plotě ve větru houpe na provizorních filmařských závěsech... O tom, že je ignorována vyhláška č.100/1975 (Bártlovi ani Kolářovi se v autě nepřipoutali) a že nikomu nepřijde divné ponechávat auto bez dozoru odemčené, popř. i s otevřenými okny a s klíčky pod volantem, nemluvě.\"\n\n\"Poznámka 2: jinak je ovšem díl prošpikován již poměrně otevřenou kritikou poměrů. Že se v neděli nedá nikde dobře najíst a televize pak pranýřuje, že jsou restaurace prodělečné. Že předpisy zakazují v motorestu podávat pivo před 16. hodinou bez jídla, nicméně vodkou či vínem se řidič může „zhulákat jako dráteník“ podle předpisů. Že na nejrozšířenější automobil na československých silnicích nejde sehnat náhradní díly. Že přetížené pobočkové telefonní ústředny nedovolují zatelefonovat ani pro sanitku...\"\n\n\"(46. díl, scénář Vít Špaňhel, dramaturgie Halina Pawlowská, premiéra 13. 7. 1989)\"\n\nV tomto dílu sledujeme osudy dvou různých nemovitostí: Kolářovi chtějí dopřát dětem vlastní pokoje a otce Koláře napadne, že by bylo možné adaptovat část společné půdy a vystavět tam pro Lenku parádní podkrovní místnost. Přitom je navštíví Filip a přinese Martě námět na reportáž – vydají se spolu do vísky Zloběchovice.\n\nMístním zámkem je provází Filipův kamarád, knihovník Martin Tůma. Vypráví, že jeho historie sahá do 16. století, malované obrazy na omítce místností tvořil pražský malíř Laster atd. Marta se zakloní a optá se: \"„A který mistr zdobil strop?“\" – v tu chvíli se kamera stočí vzhůru a divák teprve teď zjistí, že ve zdobené místnosti s cennými freskami, zbytky původního nábytku a porcelánovými kamny je z poloviny propadlý strop a z plesnivějící podlahy lze pozorovat prořídlou střechu. Martin to komentuje jednoduše: \"„Jo, tak to je mistr nad mistry: déšť a zub času.“\" MNV Zloběchovice zámek, jako státem chráněnou památku, vykoupil v roce 1977 od bývalého majitele za 150.000 Kčs, což Filip ihned glosuje, že státem chráněnou památku lze koupit v ceně dvou Favoritů a bez poukazu. Ovšem Martin ho upozorní, že opravy by vyšly na minimálně 50 milionů, a že předseda MNV vůbec nejeví ochotu cokoliv řešit, i když už jsou hotové plány na přestavbu zámečku na víceúčelové kulturní středisko pro potřeby SSM a JZD. Martinův děda jim pak popisuje, že devastace zámku započala už po válce, kdy si v zámku udělala ČSLA kasárna pro motostřelce a bezohlední vojáci v kamnech topili i třikrát leštěným mahagonem z obkladů stěn: \"„Dycinky jsem si myslel, že hodnoty se mají udržovat, zvelebit a předat následníkům. Ale vono to dneska bude asi nějak jinak, že jo.“\" Podivný přístup MNV pak potvrdí i jeho předseda: předseda JZD už za ním 3× byl se žádostí, ale MNV odmítá povolit zřízení lakovny a opravny traktorů v areálu zámku a ten tak pustne stále rychleji...\n\nZato přestavba půdy vypadá mnohem nadějněji: referent stavebního odboru MěstNV Dubice je Jiřího spolužák Karel Langer a tak mu velice ochotně poradí, co a jak s úředním zabezpečením půdní vestavby: musí si získat souhlas všech nájemníků v domě, souhlas majitele domu, stavební povolení, statický výpočet, projektovou dokumentaci, povolení zaměstnavatele, elektrikářů, kominíků, požárníků, atd. – a nakonec z toho vyleze potřeba zajistit si 14 orazítkovaných povolení. Filip se pak nemůže nezeptat: \"„A nebylo by jednodušší koupit si nějakou drobnou, státem chráněnou památku?“\"\n\n\"(scénář Halina Pawlowská, dramaturgie Gustav Oplustil)\"\n\nKolářových soused pan Smutný je těžce nemocný, ale odmítá jít do nemocnice, i když je jeho stav tak těžký, že už mu o půl třetí v noci musela žena volat pohotovost – a on jí pak zakázal otevřít, takže doktor zvonil i u Kolářových nevěda, ke které domácnosti byl volán. Děda Kolář pak s kamarády vymýšlí fintu, jak Smutného dostat k lékaři – upletl si tím na sebe bič, protože stráví celé dopoledne v nemocnici s nedostatkem personálu a přetíženými lékaři. Pomůže mu pak až náhodné setkání s bývalým spolužákem, lékařem, a Smutného přesvědčí, že má vzácnou krevní skupinu a že by ji mohl darovat – načež jde Smutný celkem dobrovolně do nemocnice na testy, zda má krev v pořádku.\n\n\"(53. díl, scénář Halina Pawlowská, dramaturgie Vít Špaňhel, premiéra 31. 8. 1989)\"\n\nPoslední týden školních prázdnin tráví Kolářových děti u prarodičů na Moravě a Marta rozhodla, že z toho pár dní zůstanou na chalupě u Filipa (přes protesty Jiřího, který by raději jezdil po hradech a zámcích). Ten tam tráví už dovolenou se snoubenkou Simonou – a venkovské samoty má plné zuby už po třech dnech (\"„Velmi se toužím vrátit do lůna velkoměsta, do oázy smogu, krajiny rozbitých chodníků a vysypaných popelnic.“\"). To plně vyhovuje i Jiřímu, muži tedy záhy odjedou zpět do Dubice a ženy zůstanou na venkově.\n\nMartě se zprvu život na venkově líbí, protože Dubice je plná smogu, děti jsou z něj nemocné a jejich část města se má výhledově bourat kvůli stavbě elektrárny, nicméně Simona ji od toho zrazuje a příroda jí záhy dá zapravdu: na zahradě je ohrožují včely a vosy, poté co se ukryjí do domu, přiběhne na zahradu vzteklý pes, vstup do lesa je zakázán kvůli nakaženým klíšťatům i polomům, bramborové pole je chemicky ošetřené… A v noci se obě bojí různých šramotů v chalupě, takže ráno obě velmi rychle balí věci a jedou do Dubice také. Tam zjistí, že muži si moc pánské jízdy neužili: souseda Smutného odvezla v noci sanitka a Jiří tedy trávil ráno počestným utěšováním paní Smutné.\n\nSkutečně „smutná“ je ale i Marta: namísto článku o ekologii jí šéfredaktor doporučí napsat něco o chystané přednášce psychiatra Sedláčka na téma partnerských vztahů. Uvědomí si přitom, že zatímco Simona se těší, že je těhotná a že by si mohla Filipa vzít, tak Kolářových děti zanedlouho odejdou na kolej a internát a oni doma s Jirkou osamějí – a náladu jí nepřidá ani to, když se vzápětí dozví, že Simona „bohužel“ těhotná není, Filip se do ženění nežene a jejich dům se skutečně bude během několika měsíců bourat.\n\nKorunu všemu smutku nasadí poslední scéna, kdy se Jiří snaží Martu utěšit a povzbudit, ale vzápětí mají telefonát z nemocnice a musejí jít vyřídit k paní Smutné, že její manžel před pár minutami zemřel…\n\n\"(54. díl, scénář Gustav Oplustil, dramaturgie Halina Pawlowská, premiéra 7. 9. 1989)\"\n\nTak už je to definitivní: v Dubici se bude stavět elektrárna a Přívozní ulice je z těch, které se budou bourat. Mezi prvními se stěhují pryč Bártlovi, kteří krátce předtím koupili chalupu v Kohoutovicích a podařilo se jim tam i sehnat práci ve školce a na pile. Při stěhování je potkají před domem děda Kolář i s kamarády Kalouskem a Šedou, kteří nesou ke Kolářovým tlumok plný okurek a Kalousek s Martou je pak zavařují. Do toho se zvesela vrací z práce Jiří s Petrem Vránou: Kolářovi dostanou ještě letos služební byt od \"Dustroj\"e v Dubici a Petr se stěhuje do Litošic, kde dostane byt okamžitě a funkci mistra k tomu. Petr s Jiřím si pak jsou užívat veselou opičku do obýváku, Marta, Lenka a Kalousek zavařují okurky a děda Kolář se Šedou jsou utěšovat vdovu Smutnou.\n\nRoman Bártl se před Honzou pochlubil novým favoritem a Honza si ho hned vypůjčil k jízdě do samoobsluhy. Jenže vjel v rychlosti do kanálu a při pádu si zlomil ruku – zničené kolo předal Romanovi před nemocnicí, ze které ho pak vyzvedává náhodou okolo jdoucí Filip. Všichni se pak dohromady sejdou u Kolářových, Bártlovi se loučí a odjíždějí bydlet do Kohoutovic.\n\nNakonec se večer u Kolářových v obýváku koná veselá sešlost, do které přibude i šéfredaktor Háček a přinese jako zápisné dvě lahve mělnické Ludmily. Toto je poslední scéna celého seriálu, závěrem které Filip přednese přípitek: \" „Takže milá rodinko, můžeme si hezky přiťuknout, pak se mile rozloučíme a každý půjdeme zase svou cestou.“\" Úplně posledním záběrem seriálu je tak polodetail na číše s červeným vínem, kterými si přítomní seriáloví hrdinové právě přiťukli.\n\nHned v první epizodě \"A zase ta škola\" byli diváci svědky řady protirežimních narážek a sarkasmů, např. že \"„psát o skutečném životě chce dneska hodně velkou odvahu“\" či koupit obyčejné školní kružítko vyžaduje velkou protekci. Autoři později nepochybně museli na příslušných místech vysvětlovat použitý vtip o funkcionáři, který nebude u své vilky provádět přestavbu, protože jeho „nahoře“ se to netýká a co je u lidí „dole“, ho nezajímá.\n\nNelibě musely být přijímány i některé „mimochodem“ pronesené životní pravdy, například když Honza odmítl pít mléko s poukazem na to, že na něj viděl reklamu a \"„... u nás jsou reklamy jen na věci, který lidi nekupujou, a většinou je důvod proč“\".\n\nPrávě narážky na politické a ekonomické aktuality se udávají jako důvod k tomu, že byl tento „nekonečný“ seriál po jednom roce vysílání stažen a poslední premiérový díl byl odvysílán 7. 9. 1989, oficiální datum se však udává na 19. října 1989, tedy pouhý měsíc před začátkem Sametové revoluce) a hlasatelka byla tehdy údajně nucena oznámit, že se seriál ruší z důvodu četných diváckých stížností – ve skutečnosti prý však bylo problémem to, že se hlavní představitelé účastní protestních protirežimních shromáždění. Dějově je však ukončení seriálu postaveno naprosto přirozeně, tj. podnik \"Dustroj\" se podařilo transformovat na samostatný státní podnik s odborným neideologickým vedením, Kolářových děti odcházejí na školy a Dubice se pomalu připravuje na stěhování před zbouráním. Lze se tedy jen dohadovat, jak by asi bylo pozdější politicko-ekonomické dění v seriálu znázorněno.\n\nPo roce 1989 nebyl seriál Československou televizí, resp. Českou televizí, nikdy reprízován jako celek - jen sporadicky se objevily jednotlivé epizody v rámci bloku tematických pořadů.\n\nPrvní velké reprízy se tak seriál dočkal až po téměř 24 letech: soukromá televizní stanice TV Barrandov mu vyhradila páteční pozdní večery od 1. 6. 2012. Nicméně tato stanice hned první den narušila originální dramaturgii tím, že jako druhý díl uvedla předvánoční epizodu, která se původně vysílala až jako sedmnáctá v pořadí. Ani dál nebyla původní následnost děje příliš dodržena, několik dílů bylo zpřeházeno (což lze dobře poznat na ročním období v úvodních titulcích) a z řetězu byly vypuštěny např. díly 6, 11, 15, 20, 23, 25 i několik dalších, takže z celkového počtu 54 epizod jich bylo reprízováno jen 42. Číslování dílů tak, jak je uvedeno např. na serveru Ulož.to, z velké části neodpovídá původnímu pořadí.\n\n"}
{"id": "804053", "url": "https://cs.wikipedia.org/wiki?curid=804053", "title": "Understudy", "text": "Understudy\n\nUnderstudy je desátá epizoda amerického muzikálového seriálu \"Smash\". Tato epizoda se poprvé vysílala na americkém televizním kanálu NBC dne 7. dubna 2012.\n\nKdyž se nová hlavní hvězda muzikálu \"Bombshell\", Rebecca Duvall (Uma Thurman) zdrží na Kubě, Derek (Jack Davenport) navrhne, aby ji v roli Marilyn Monroe prozatím zastupovala Karen (Katharine McPhee) a určí Karen i jako její oficiální náhradnici (understudy). Karen je v roli Marilyn výborná, ale po dvou dnech přijíždí Rebeca a Karen má opět místo jen ve sboru.\n\nTom (Christian Borle) a Julia (Debra Messing) oslavují své výročí. Julia je celou dobu smutná a Tom nakonec zjistí, že se Juliin manžel Frank (Brian d'Arcy James) dozvěděl o jejím poměru s Michaelem (Will Chase) a odešel od ní. Tomovi se podaří zoufalou Juliu alespoň trochu uklidnit.\n\nDne 8. prosince 2011 bylo poprvé oznámeno, že se Uma Thurman objeví v tomto seriálu. Na tiskové konferenci bylo uvedeno, že by se měla objevit v pěti epizodách seriálu v roli filmové hvězdy, která se zajímá o roli Marilyn Monroe v muzikálu. V této epizodě také hostoval Terrence Mann jako stárnoucí a vyhaslá rocková hvězda, která se stane hlavním investorem muzikálu \"Bombshell\". Zatím není známo, zda se v seriálu ještě někdy objeví.\n\nV epizodě zazní verze písně „Never Give All the Heart“ od Katharine McPhee, jež poprvé zazněla v pilotním dílu, kde ji zpívala Megan Hilty. Také zde poprvé zazní původní píseň „Don't Say Yes Until I Finish Talking“, kterou v muzikálu má zpívat Darryl F. Zanuck, ale v seriálu ji interpretoval Christian Borle jako Tom Levitt, když se představitel hrající Zanucka neukáže.\n\nTaké během této epizody vidíme postavu Megan Hilty, Ivy Lynn, když prochází newyorskou 43. ulicí a vidíme zde pohled na Hotel Carter a klub Cheetah's New York v pozadí.\n\nEpizodu v den vysílání sledovalo 5,99 milionů amerických diváků a získala rating 2,0/5.\n"}
{"id": "804054", "url": "https://cs.wikipedia.org/wiki?curid=804054", "title": "Mennecy", "text": "Mennecy\n\nMennecy je francouzská obec v departementu Essonne v regionu Île-de-France. Leží 33 kilometrů jihovýchodně od Paříže.\n\nPůvodní galořímský název sídla byl \"Minacius\". Současné jméno obec získala v roce 1793.\n\nSousední obce: Lisses, Villabé, Ormoy, Le Coudray-Montceaux, Chevannes, Fontenay-le-Vicomte a Écharcon.\n\nÚzemím obce protéká řeka Essonne.\n\nMěstské části: : Vieux-Mennecy, Petit-Mennecy, Jeannotte, Verville (alias \"Le village Levitt\"), Bel-Air a Châtries.\n\n\"Počet obyvatel\"\nObec má mateřskou i základní školu, středoškolské vzdělávání je poskytováno na lyceu Marie-Laurencin.\n\nObec je dostupná autobusem nebo RER D.\n\n\n"}
{"id": "804055", "url": "https://cs.wikipedia.org/wiki?curid=804055", "title": "Pulitzer Prize for Breaking News Photography", "text": "Pulitzer Prize for Breaking News Photography\n\nOcenění Pulitzer Prize for Breaking News Photography je součástí Pulitzerovy ceny od roku 2000 a je udělováno za významný přínos v černobílé nebo barevné fotografii. Od roku 1969 se jediná kategorie - Pulitzer Prize for Photography - rozdělila na spot news (od roku 2000 breaking news) a feature photography. Pulitzerova komise s oceněním vydává také oficiální zprávu vysvětlující důvody pro udělení.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "804056", "url": "https://cs.wikipedia.org/wiki?curid=804056", "title": "Jezdecká kasárna Prostějov", "text": "Jezdecká kasárna Prostějov\n\nJezdecká kasárna byla historická vojenská budova v Prostějově.\n\nJezdecká kasárna v Prostějově byla založena v roce 1891 jako náhrada za staré kasárny, které stály na náměstí Tomáše Garrigua Masaryka. Stará kasárna na náměstí T. G. M. byla zbourána v roce 1911 kvůli stavbě nové radnice. Za první republiky sídlil v jezdeckých kasárnách část 6. jezdeckého pluku. Od 1. 9. 1969 sídlil v kasárnách VÚ 3412, který se specializoval na radiolokaci. V roce 1996 byl VÚ 3412 přesunut do Přerova. V areálu kasáren bylo celkem 13 budov. Součástí byla jídelna, sklad a autopark.\n\nJezdecká kasárna byla zbourána v roce 2016.\n"}
{"id": "804057", "url": "https://cs.wikipedia.org/wiki?curid=804057", "title": "Booker T. &amp; the M.G.'s", "text": "Booker T. &amp; the M.G.'s\n\nBooker T. & the M.G.'s je americká hudební skupina, založená v roce 1962 v Memphisu ve státě Tennessee. Původními členy skupiny byli Booker T. Jones (varhany, klavír), Steve Cropper (kytara), Lewie Steinberg (baskytara) a Al Jackson, Jr. (bicí). V roce 1992 byla skupina uvedena do Rock and Roll Hall of Fame.\n\n\n\n"}
{"id": "804062", "url": "https://cs.wikipedia.org/wiki?curid=804062", "title": "Montrose", "text": "Montrose\n\nMontrose byla americká hard rocková skupina. Skupina se pojmenovala podle jejího vůdce, kytaristy Ronnieho Montrose. Skupina původně existovala mezi roky 1973 a 1976. Později byla dvakrát (1987 a 2005) jednorázově obnovena.\n\n"}
{"id": "804063", "url": "https://cs.wikipedia.org/wiki?curid=804063", "title": "Apple TV", "text": "Apple TV\n\nApple TV je digitální mediální přijímač nebo také set-top box od společnosti zvané Apple Inc. Přehrávač je určen pro přehrávání obsahu z iTunes, Youtube, Flickr, iCloud, k přenosu obrazu z počítačů nebo tabletů se systémem macOS, iOS nebo Windows. Má tvar menšího čtverce se zaoblenými rohy, povrch z černého plastu s logem společnosti a zkratkou TV. Jeho první verze byla představena dne 8. ledna 2007.\n\nNejnovější 4. generace běží na platformě tvOS. Apple představil tvOS 10 s rozsáhlejší podporou Siri na WWDC 2016.\n\nApple TV nebylo první zařízení od Applu s myšlenkou televizního přijímače. Už v roce 1993 se pokusil Apple integrovat televizi do počítače. Nazval to Macintosh TV a vypadal jako Mac se 14\" CRT monitorem. Tento projekt se ale netěšil velkému úspěchu a prodalo se jen 10 tisíc kusů. A to hlavně kvůli špatnému výkonu grafiky.\n\nDalším posunem k současné Apple TV byl Apple Interactive Television Box z roku 1994. Jednalo se o set-top box, který se dostal do fáze prototypu, ale těsně před dokončením byl vývoj zastaven a z neznámých důvodů ukončen.\n\nTo vše vedlo k první generaci Apple TV. Toto zařízení bylo odhaleno na tiskové konferenci Applu 8. ledna 2007 samotným Stevem Jobsem a pojmenováno iTV. Což ale vedlo ke sporům s jistou britskou televizní společností, která si tento název nárokovala a hrozila, že na Apple podá žalobu. Došlo k přejmenování na Apple TV a 21. března začaly být rozváženy první kusy. Nejprve ve verzi 40 GB a zanedlouho poté také v rozšířenější 160 GB verzi. Nicméně důležitost Apple TV byla zveličována.\n\n2. generace toho přístroje byla odhalena na tiskové konferenci Applu 1. září 2010. Nová verze zmenšuje svoji velikost na čtvrtinu, přináší výkonnější procesor a nahrazuje Mac OS za mobilní operační systém iOS.\n\nPři představování iPadu 3 7. března 2012 Apple CEO Tim Cook představil 3. generaci Apple TV. Nová generace je od pohledu identická, ale v sobě ukrývá výkonnější procesor a podporu Full HD videa.\n\nSoučasná Apple TV umožňuje spotřebitelům používat svoji HDTV k prohlížení fotografií, videa a přehrávání hudby za pomocí dostupných internetových medií nebo místní sítě.\nMezi podporovaná internetová média patří:\n\niTunes – přístup k této aplikaci zaručuje půjčování nebo zakoupení filmů a seriálů ve standardním nebo vysokém 1080p rozlišení, ceny jsou 2,99 až 3,99 $ za půjčení na 48 hodin a kolem 10 $ za zakoupení. Dále kupování a přehrávání písniček nebo celých alb ve vysoké kvalitě.\n\nApple TV umožňuje přehrávání z internetového serveru Youtube a Vimeo. Zobrazování fotek ze služeb Flickr a MobileMe.\n\nNabízí také sledování zpravodajství, sportovních přenosů a dokonce i zpravodajství ze sportu. To vše můžete zastavit, přetočit zpět nebo uložit do archivu a zhlédnout později. Ale abyste měli k tomu přístup, musíte mít předplatné MLB.TV. Ze zpravodajských služeb je dostupné Wall Street Journal Live, což je americké zpravodajství.\n\nPro majitele iPhone 4s nebo tabletu iPad je tu připravena funkce Airplay Mirroring, která umožňuje promítnout obraz z vašeho zařízení na televizi a v reálném čase hrát hry, sledovat video, upravovat fotografie nebo pouštět hudbu.\n\nOvládání je vyřešeno jednoduchým dálkovým IR ovladačem Apple Remote Control. U 4. generace je v balení přibalen Bluetooth ovladač a pro iOS zařízení je možnost stáhnout z App Store aplikaci Apple TV Remote pro ovládání Apple TV z této aplikace.\n\n"}
{"id": "804064", "url": "https://cs.wikipedia.org/wiki?curid=804064", "title": "Sabina Spielrein", "text": "Sabina Spielrein\n\nSabina Naftulovna Spielrein, rusky Сабина Нафтуловна Шпильрейн (7. listopadu 1885, Rostov na Donu, Rusko – 12. srpna 1942, tamtéž) byla ruská lékařka židovského původu, jedna z prvních zakladatelů dětské psychoanalýzy a vůdčí představitelka ruské psychoanalytické školy.\n\nPocházela z bohaté rodiny, její otec byl velkoobchodník Nikolaj Spielrein a matka Eva Spielrein. Byla nejstarší z pěti dětí (Jan, Isaak, Emilia (Milotschka) a Emil).\n\nStudovala na Kateřinském gymnáziu v Rostově. V letech 1905-1911 studovala medicínu na univerzitě v Curychu. Od května do srpna 1911 byla posluchačkou dějin umění na univerzitě Mnichově (napsala práci \"Destrukce jako příčina vzniku\"). V říjnu 1911 se stala členkou Vídeňské psychoanalytické společnosti. Byla velmi inteligentní a vzdělaná. Ovládala ruský jazyk, tak i německý jazyk.\n\nOd srpna 1904 až do června 1905 byla hospitalizována v curyšské psychiatrické léčebně v Burghölzli. Tam byl zaměstnán jako doktor a zastupující sekundář Carl Gustav Jung. Byla ji diagnostikována hysterie a trpěla hysterickými záchvaty. Při aplikování psychoanalýzy přiznala, že jí její otec od čtyř let bil a ji to vzrušovalo. Poté vyhledávala ponížení.\n\nJung porušil etický kodex, protože měl milostný poměr se svou pacientkou. V té době čekala jeho manželka Emma jejich dceru Agátu. Rozchod s Jungem nesla Sabina po psychické stránce velmi těžce a její zdravotní stav se zhoršil. Snažila se rozptýlit cestováním – krátce žila v Mnichově, ve Vídni a Berlíně.\n\nDne 1. června 1912 se vdala za lékaře Paula Scheftela, se kterým měla dcery Irmu-Renatu (* 17. prosinec 1913) a Evu (* 18. červen 1926). Manžel ji ale podváděl a měl dokonce nemanželskou dceru, takže manželství skončilo rozvodem.\n\nZa 1. světové války žila s dcerou Irmou-Renatou v Ženevě, kde pracovala jako psychoanalytička. V roce 1923 se vrátila do Rostova k manželovi. Situace se však nelepšila ani po narození druhé dcery Evy. Zde pokračovala v psychiatrické a psychologické práci. Založila a několik let vedla tzv. Bílou školku. Mateřskou školku, která využívala prvky psychoanalýzy k výchově dětí ke svobodě. Sovětský svaz však nijak tento obor nepodporoval a od roku 1933 byla psychoanalýza dokonce zakázána. Bílá školka byla ruskými vojáky rozmetána.\n\nZa 2. světové války byl Rostov dvakrát okupován Němci. Při druhé okupaci byla nahnána se svými dvěma dcerami jako Židovka do místní synagogy, kde byly zastřeleny. Poté byly pohřbeny v hromadném hrobě.\n\nV roce 1999 vyšlo české vydání knihy \"Nebezpečná metoda\" – \"Příběh Junga, Freuda a Sabiny Spielreinové\" amerického redaktora Johna Kerra.\n\nV roce 2011 napsala Sabine Richebächerová, švýcarská klinická psycholožka a psychoterapeutka z Curychu, životopis Sabiny Spielreinové \"Život mezi Jungem a Freudem\", který pojednává o životě Sabiny Spielreinové (jako zdroj posloužila korespondence z let 1908 – 1923 mezi Freudem, Jungem a Sabinou a Sabinin deník).\n\nV roce 2002 natočila švédská režisérka maďarského původu Elisabeth Márton dokument \"Ich hiess Sabina Spielrein\"\n\nV roce 2002 natočil italský režisér Roberto Faenza film \"Strážce duše\" (org. \"Prendimi L'anima\").\n\nV roce 2011 byl natočen životopisný film o švýcarském psychologovi Carlu Gustavu Jungovi \"Nebezpečná metoda\", kde Sabinu Spielreinovou představovala Keira Knightley.\n\n"}
{"id": "804066", "url": "https://cs.wikipedia.org/wiki?curid=804066", "title": "Rada zvířat", "text": "Rada zvířat\n\nTheriobulia (Rada zvířat) je dílo Jana Dubravia. Jde o soubor rad nastupujícímu králi Ludvíku Jagellonskému o tom, jak by měl panovník postupovat při správě státu. Vychází z \"Nové rady\" Smila Flašky z Pardubic. \n\nTheriobulia představuje beletrizovanou teorii řízení státu, která je určena panovníkovi. Všímá si panovníka jako individua a formuluje požadavek na jeho lidské i vladařské vlastnosti, jeho vztah k bohu, ale především se soustřeďuje na jeho vztah k poddaným a na způsob, jak by měl při vládě postupovat (jaký je jeho lidský vztah k nim). \n\nMáme zde tedy model ideální osobnosti vladaře, model ideálně fungujícího státu, který je ideově poznamenán humanistickým pojetím panovníka jako vzdělance. Požadavek kolektivnějšího způsobu vlády, v níž panovník není jen vládcem z boží milosti, ale tím, kdo je nejlépe svými vlastnostmi i vzděláním k vládě připraven.\n\nPoprvé bylo dílo pozitivně hodnoceno až ve třicátých letech 20. století J. B. Čapkem. Vydáno bylo norimberské vydání, později vydání v Krakově a Herbornu. Sám autor v díle odkazuje na starší předlohu (nejspíše Nová rada Smila Flašky z Pardubic), ale samotné dílo nese samostatný přístup ke zvolenému tématu i ke kompozici díla v rámci žánru.\n\nDubravius zde uplatnil dualistický kompoziční přístup – dílo je rozděleno na dvě části, které jsou odděleny hostinou sněmujících s králem. Hostina odděluje rady do života panovníka (správa státu, právní otázky, jednání krále jako vládce a vztahu krále k bohu) od druhé části věnované jeho osobnímu životu (jak má žít v soukromí, vojenské otázky, vztah k náboženským sporům). Přestože rozdělení není zcela striktní a vnější odůvodnění se opírá o to, že měl Ludvík dvě království, je toto rozdělení pravděpodobné. Dualismus spočívá i v samotné povaze rad – jeden soubor rad se vztahuje na vztah panovníka k bohu, druhý soubor na vytvoření ideálního modelu vztahu panovníka a poddaného. Král vstupuje do hovoru výjimečně, pouze na začátku, v prostředku a na konci skladby. Je pasivním posluchačem, ale přesto dává impuls k jednání, poslouchá uvedené rady.\n\n\n"}
{"id": "804067", "url": "https://cs.wikipedia.org/wiki?curid=804067", "title": "Nainville-les-Roches", "text": "Nainville-les-Roches\n\nNainville-les-Roches je francouzská obec v departementu Essonne v regionu Île-de-France. Leží 40 kilometrů jihovýchodně od Paříže.\n\nPůvod jména není znám. Současné jméno obec získala v roce 1793, přídomek \"les-Roches\" byl doplněn v roce 1909.\n\nSousední obce: Auvernaux, Saint-Fargeau-Ponthierry, Champcueil, Saint-Sauveur-sur-École a Soisy-sur-École.\n\n\n\"Počet obyvatel\"\n\nObec má jednu základní školu.\n\n"}
{"id": "804069", "url": "https://cs.wikipedia.org/wiki?curid=804069", "title": "Dialogus", "text": "Dialogus\n\nDialogus je hlavní dílo Jana z Rabštejna. Má předchůdce v humanistických dialozích, hlavně Petrarcových a Eneášových, ale i Jana Troestra. Vychází z literární fikce. Dialogus poprvé objevil František Palacký.\n\nDílo je zasazeno do vnějšího rámce dopisu, formálně adresovaného italskému právníku Janu Grassovi – tímto přihlášením se ke svému pavijskému učiteli chtěj nejspíše Rabštejn zvýšit váhu svých právnických dedukcí. Dialogus vychází z literární fikce.\n\nPříběh vypráví o tom, že po návratu z Itálie má autor možnost setkat se se třemi katolickými pány rozdílné politické linie, dát se zasvětit do příčin domácího rozbroje a zaujmout své stanovisko k válce rozpoutané proti Jiříkovi. Tato fikce je porušována tím, že do ní autor začleňuje časové narážky i na události pozdější, než byla doba jeho návratu. Navíc ví v Dialogu leccos sám autor lépe, než jeho dialogičtí zasvěcovatelé. \n\nRabštejn vykreslil vyhraněné postavy diskutujících šlechticů, např. krvežíznivého Zdeňka ze Šternberka, usvědčovaného z křiklavé nedůslednosti v poměru ke králi, nebo Viléma z Rabí, bodrého, útočného odpůrce odbojných snah (projevuje politické sympatie s utrakvisty). Dále Jana ze Švamberka, dobrého, pasivního a dobromyslného, ale málo informovaného velkopřevora ztotožňujícího neutrální stanovisko samotného autora.\n\nSám autor vystupuje jako „čtvrtá“ postava, s uznávanou právnickou a humanistickou převahou, který přebírá myšlení za ostatní účastníky hovoru, přejímá teoretické výklady s humanistickou povýšeností. Projevuje se zde humanistická útočnost spolu s ironií a sarkasmem.\n\nRabštejn ve vlastním přesvědčení nesouhlasí s potlačováním kacířství „ohněm a mečem“, hledá cesty „rozumnosti a humanity“, ale své názory vyjadřuje jen jako disputační námět, nikoliv formou určitého tvrzení. To znamená, že ve svém podání je Rabštejn na stanovisku zcela středověkém, pouze polemizuje. Náboženská válka přináší lidu zkázu, to Rabštejn ví, ale bude raději \"po papežsku\" trpět.\n\nPoslední část díla vyznívá rezignovaně:\" již několikrát jsme pánu naznačili,co z toho vzejde, nicméně on chce, aby se věc řešila ohněm a mečem, přiznáváme, že to je naše zkáza, ale dejž se vůle papežova a stolice apoštolské... \"\n\nTento závěr je v tragickém rozporu s Rabštejnovým češstvím.\n\nV díle kritizuje Zdeňka za krádeže, loupeže a kořistění, boření domů a zapalování. Vilémovi vkládá do úst větu \"kdyby to bylo známo papežovi\", jako by doufal, že při vyšší informovanosti by papež zakročil.\n\nJan z Rabštejna, Dialogus (1946)\n"}
{"id": "804070", "url": "https://cs.wikipedia.org/wiki?curid=804070", "title": "Kalendář historický", "text": "Kalendář historický\n\nKalendář historický je jedním z nejvýznamnějších děl Daniela Adama z Veleslavína. Obsahuje popis historických událostí seřazených podle jednotlivých dní v roce. Původní kalendář vyšel v roce 1578 a navazoval na podobné dílo Prokopa Lupáče z Hlaváčova. Upravené vydání je z roku 1590.\n\nDaniel Adam Kalendář historický napsal, protože se cítil být opravdovým vlastencem a zejména pražským patriotem. V Praze žil jeho otec Štěpán Adam, mlynář, sloužící mnoha pražským pánům, kteří ho dobře odměňovali. Kalendář proto Daniel napsal jako poděkování pražským měšťanům, i městu jako takovému. Věřil totiž, že vděčnost k zemi stojí výše než vděk k matce nebo otci, jak tvrdil i Platón, kterého cituje.\n\nKalendář působil na spisovatele barokní za Třicetileté války, autory 18. století i na spisovatele národního obrození, a to obsahem i jazykem - vycházel z něj i František Palacký. Dílo bylo kritizováno v době osvícenství.\n\nKalendář nemá ani nástupce, ani předchůdce – je unikátním dílem. V 19. století se sice pokusil Jan Rulík v tomto díle pokračovat, ale neměl dostatek materiálu ani jasný pohled na celé pásmo národní historie tak, jako Daniel Adam na sklonku 16. století. Aby mohl Daniel Adam Kalendář napsat, probral se téměř všemi dostupnými českými letopisy, a také rukopisy Starých letopisů českých. Těmi se probíral jako jeden z prvních, po Martinu Kuthenovi a Václavu Hájkovi.\n\nKalendář vytváří historickou charakteristiku pro každý den roku, od stvoření světa do druhé poloviny 16. stol. Ve srovnání s většinou dobové historiografické produkce se neomezuje jen na dějiny Čech, přináší důležité informace z historie vedlejších zemí korunních, historie Německa, Polska, Uher a balkánských zemí, obsahuje události popsané v Bibli a události antických dějin. Zajímá se o osobnosti, tj. panovníky a církevní hodnostáře, učence, spisovatele, politiky, umělce – zmínka zde je např. o Janu Husovi. Pozorovány jsou nejen významné události, např. povýšení na biskupa, sepsání významných smluv, ale i zprávy například o „špatném“ počasí.\n\nKronika má za úkol taktéž varovat před nástrahami života, obsahuje potřebná poučení o všech zmíněných věcech. Má přispět k užitečné a pokojné správě měst, k vyhynutí škodlivých příčin, které by mohly vést k záhubě.\n\n"}
{"id": "804071", "url": "https://cs.wikipedia.org/wiki?curid=804071", "title": "Ormoy (Essonne)", "text": "Ormoy (Essonne)\n\nOrmoy je francouzská obec v departementu Essonne v regionu Île-de-France. Leží 32 kilometrů jihovýchodně od Paříže.\n\nPůvod názvu není znám. V roce 1793 vznikla obec pod názvem \"Ormoy-lès-Essonnes\", později byl přídomek vypuštěn.\n\nSousední obce: Villabé, Corbeil-Essonnes, Mennecy a Le Coudray-Montceaux.\n\n\n\"Počet obyvatel\"\nObec má jednu mateřskou a jednu základní školu Louise Pasteura.\n\n"}
{"id": "804077", "url": "https://cs.wikipedia.org/wiki?curid=804077", "title": "Moira Kelly", "text": "Moira Kelly\n\nMoira Kelly (* 6. března 1968 Queens, New York, USA) je americká herečka, která se stala známou svou rolí ve filmu \"Ledové ostří\" z roku 1992, kde si po boku herce D. B. Sweeneyho zahrála ambiciózní krasobluslařku.\n\nDcera houslisty Petera a ošetřovatelky Anne, narozena v Queensu ve státě New York. Svá středoškolská studia na \"Connetquot Sennior High School\" ukončila roku 1986. Poté absolvovala manhattanskou školu \"Marymount College\". Věnovala se i hře na housle a opernímu zpěvu.\n\nSvoji hereckou kariéru zahájila v roce 1991, kdy natočila svůj první film \"Láska, lži a vražda\". V tomto filmu představovala hlavní hrdinku Cinnamon, dospívající dívku, kterou její otec zmanipuloval k vraždě své macechy. Na filmovém plátně se nejvíce proslavila se svou rolí nesnesitelné Kate Moseley ve filmu \"Ledové ostří\", která společně s bývalým hráčem ledního hokeje (D.B.Sweeney) trénuje na olympijské hry v krasobruslení. Od režiséra Richarda Attenborougha dostala nabídku na ztělesnění Hetty Kelly, ženy, která výrazně ovlivnila život Charlieho Chaplina ve stejnojmenném filmu \"Chaplin\"z roku 1992. Ve filmu \"Chaplin\" si zahrála po boku herce Roberta Downeyho Jr..\n\nDalší z jejích výrazných rolí byla role středoškolačky Donny Hayward z filmu \"Twin Peaks\". Svůj hlas propůjčila kreslené postavičce Nale ve filmech Lví král, a . Roku 2003 si také zahrála matku Lucase Scotta (Chad Michael Murray) v drama seriálu \"One Tree Hill\".\n\nVe svých třiceti dvou letech se provdala za amerického obchodníka Steva Hewitta, se kterým má dvě děti. Dceru Ellu a syna Eamona.\n"}
{"id": "804078", "url": "https://cs.wikipedia.org/wiki?curid=804078", "title": "Écharcon", "text": "Écharcon\n\nÉcharcon je francouzská obec v departementu Essonne v regionu Île-de-France. Leží 32 kilometrů jihovýchodně od Paříže.\n\nMísto se postupně jmenovalo \"Eschercum\", \"Escharcon\" a \"Echarcon\". V roce 1793 vznikla obec pod současným názvem.\n\nSousední obce: Vert-le-Grand, Lisses, Mennecy, Vert-le-Petit a Fontenay-le-Vicomte.\n\n\n\"Počet obyvatel\"\nObec má jednu základní školu Jeana Satonneta.\n\nObec je dostupná autobusem.\n\n"}
{"id": "804084", "url": "https://cs.wikipedia.org/wiki?curid=804084", "title": "Jan Surý", "text": "Jan Surý\n\nJan Maria Surý SDB (18. října 1912 Frýdek-Místek – 14. prosince 1969 Zákupy) byl český katolický kněz, člen řádu salesiánů, autor a režisér divadelních her s náboženskou tematikou.\n\nStředoškolské vzdělání získal v nově otevřeném středisku saleziánského řádu v moravském Fryštáku a ve studiích pokračoval ve Svatém Beňadiku na Slovensku. Řád poslal Surého do Ljublaně ve Slovinsku, aby zde studovat divadelní vědu a herectví. Po vysvěcení na kněze v roce 1937 se věnoval práci s Junáky a manželskému poradenství ve střediscích v Ostravě a v Brně.\n\nVěnoval psaní divadelních her a úpravám cizích textů. Ve zlomku jeho zachovalé pozůstalosti jsou jen dvě práce: junácká veselohra \"Michael, odvážný vzduchoplavec\" z roku 1941 a vánoční hra z roku 1953 připravovaná pro Katusice.\nV letech 1942-1943 působil jako katecheta v salesiánské komunitě v Brně-Žabovřeskách. Zde se úspěšně věnoval, kromě katechetiky, opět divadlu.\nŘád ho požádal o sestavení pašijových her, k nimž použil podle vlastního tvrzení textů italských, německých a českých. Ze sestavení hlavních\npostav v jeho provedení máme dojem, že využil i lidových textů známých z několika míst v Čechách. Italské předlohy asi posloužil při dramatické\nvýstavbě textu.\nMěl schopnost kolem sebe soustředit velké talenty - ochotníky, a sám také všechny hry režíroval. Byl také výborným hercem. Vzpomíná se zvláště na jeho roli Ježíše Krista při pašijích. Pod jeho vedením dozráli i herci ve velké osobnosti - ze salesiánů zejména pan Spusta, Havlík, Matýsek a z oratoriánů Leonid Ochrymčuk, F. Antl, F. Putna, M. Rejnuš, K. Vecheta, A. Jelínek, M. Stehlík a mnoho dalších.\n\nCo se týče pašijových her, tyto hry \"O utrpení a přeslavném vzkříšení Našeho Pána Ježíše Krista\" tyto mají dlouhou tradici. Jen na Českolipsku je možné vystopovat profil pašijových scén aranžovaných jako dramatické výjevy mimo chrám od druhé poloviny 17. století. Objevují se postupně v několika městech. Pouze v Mimoni dospěly k určitému ucelenému projevu jako mnohahodinové souvislé představení.\nJejich text byl zpracován nově ve dvacátých letech 20. století kaplanem Standelmannem a využíval se až do válečného přerušení tradice. Nový text po válce vytvořil Jan Maria Surý, přičemž použil dílo sestavené již dříve před jeho příchodem do Mimoně.\nSurý po válce působil v jako ředitel oratoře saleziánském středisku Na Skřivánku v Pardubicích a v rámci oslav 950. výročí smrti sv. Vojtěcha v 26. a 27. dubna 1947 byly pašije předvedeny ve Východočeském divadle v Pardubicích. Autor sám vystoupil v roli Ježíše. K zajímavostem jeho pojetí patří, že ve hře nevystupovala Ježíšova matka Maria ani Marie Magdalena.\nKdyž byl jmenován litoměřickým biskupem Štěpán Trochta v roce 1947, pozval své salesiánské spolubratry podle možnosti do duchovní správy ve své diecézi. Přihlásil se i Surý a tak se dostal do Mimoně, kde se aktivně zasadil o inscenaci pašijí. Místní okolnosti jejich uvedení popsal Osvald Hons v knize \"Pašijové hry v Mimoni\".\n\nNevyhnul se však v 50. letech 20. století pronásledování řeholníků ze strany komunistických úřadů a tak byl v rámci Akce K v roce 1950 internován. Po propuštění z internace se objevil na mladoboleslavsku v Katusicích a Kováni. V roce 1954 podle katalogu litoměřické diecéze působil jako administrátor farnosti Kováň a excurrendo administrátor farnosti Skalsko.\nOd přelomu padesátých a šedesátých let působil v České Lípě. Stal se českolipským vikářem a administrátorem farnosti Zákupy.\nKdyž se vrátil z internace Štěpán Trochta do své diecéze v roce 1968, chtěl zařídit návrat některých řeholníků a tak do České Lípy povolal augustiniány v osobě Ivana Peši. Surý se stáhl do Zákup. Dne 14. prosince 1969 zde zemřel v sakristii kostela po mši svaté na infarkt. Pohřben byl ve Frýdku-Místku odkud pocházel. Pamětníci hovoří o něm jako o člověku, který vedl liturgii nápadně vznešeně a liturgická znamení činil s gesty skutečného herce.\n\n\n\n\n"}
{"id": "804090", "url": "https://cs.wikipedia.org/wiki?curid=804090", "title": "Lisses", "text": "Lisses\n\nLisses je francouzská obec v departementu Essonne v regionu Île-de-France. Leží 29 kilometrů jihovýchodně od Paříže.\n\nPůvod jména není znám. V roce 1793 vznikla obec pod současným názvem.\n\nSousední obce: Courcouronnes, Évry, Corbeil-Essonnes, Villabé, Mennecy, Écharcon, Vert-le-Grand a Bondoufle.\n\n\n\"Počet obyvatel\"\nObec má tři základní školy, kolej Rózy Luxemburgové a lyceum Françoise Truffauta.\n\nPřes obec vede pět autobusových linek, dvě z nich navazují na RER.\n\n\n"}
{"id": "804092", "url": "https://cs.wikipedia.org/wiki?curid=804092", "title": "Michael Hossack", "text": "Michael Hossack\n\nMichael Hossack (27. října 1946 Paterson, New Jersey, USA − 12. března 2012 Dubois, Wyoming, USA) byl americký rockový bubeník. V letech 1971-1973 byl členem skupiny The Doobie Brothers, do které se znovu vrátil v roce 1987 a s přestávkami se skupinou hrál až do své smrti. Sloužil ve vietnamské válce.\n"}
{"id": "804095", "url": "https://cs.wikipedia.org/wiki?curid=804095", "title": "Kelsey Chow", "text": "Kelsey Chow\n\nKelsey Asbill Chow (* 9. září 1991, Columbia, USA) je americká herečka. Je známá díky své roli Mikayly ze sitcomu od Disney XD \"Královská dvojčata\". Mezi lety 2005–2009 hrála menší roli Gigi Silveri v dramatickém seriálu \"One Tree Hill\". Zahrála si také Tracy Stewart v seriálu \"Vlčí mládě\" a to v letech 2015–2016.\n\nKelsey otec pochází z Číny a její matka z Anglie. Narodila se v Columbii v Jižní Karolíně a opravdu velmi málo mluví mandarinštinou. Má dva mladší sourozence, o dva roky mladšího bratra a o osm let mladší sestru. Navštěvovala střední školu Hammond School. V New Yorku právě navštěvuje Columbia University.\n\nPoté, co získala zkušenosti v místním divadle se přesunula k televizním rolí. Poprvé se objevila na obrazovkách v roce 2005, kdy získala roli Gigi Silveri v seriálu stanice CW \"One Tree Hill\". V seriálu hrála až do roku 2009. V roce 2008 získala hostující roli v seriálu \"Sladký život Zacka a Codyho\". Vedlejší roli získala v Disney Channel původním filmu \"Bratr rádce\". V roce 2010 získala hlavní roli v Disney XD seriálu \"Královská dvojčata.\"\n\nV roce 2012 získala malou roli ve filmu \"Amazing Spider-Man. \"Později v roce byla obsazena do filmu \"Run\".\n\nV roce 2014 byla obsazena do seriálu stanice FOX \"Hieroglyph\", ale seriál byl zrušen před premiérou. Na začátku roku 2015 se objevila v seriálu \"Goldbergovi\". Později v roce se objevila ve videoklipu Hayley Kiyoko k písničce \"Girls Like Girls\".Jako Tracy Stewart se objevila v seriálu stanice MTV \"Vlčí mládě\".\n"}
{"id": "804097", "url": "https://cs.wikipedia.org/wiki?curid=804097", "title": "Vader", "text": "Vader\n\nVader je polská death metalová kapela, založená v roce 1983 (původně jako thrash metalová). Založili ji společně Piotr Wiwczarek a Zbyszek Wroblewski. Jako první metalová skupina z tzv. východního bloku se prosadili ve světě a jejich demo „Morbid Reich“ se stalo v roce 1990 nejprodávanějším demem v historii death metalu.\n\nPrvní roky se kapela formovala, mnoho lidí v ní hledalo své místo, až v roce 1985 začala koncertovat po klubech ve svém domovském městě Olsztynu ve složení: Zbigniew Wróblewski (kytara), Piotr Wiwczarek (kytara), Piotr Tomaszewski (zpěv), Grzegorz Jackowski (bicí) a Robert Struczewski (basová kytara). V této době se objevili na místní rádiové stanici v programu \"Nové Talenty\", kde natočili 3 písně, které po mnoha letech vyšly jako první demo kapely. To Vader dementoval s tím, že tyto prvotiny nebyly nahrány jako demo.\n\nZásadním bodem v historii kapely byla účast na prvním Polském a de facto i východoevropském metalovém festivalu Metalmania v roce 1986. Byl to jejich první větší krok (5000 diváků) na cestě k úspěchu na mezinárodní metalové scéně. Po tomto festivalu byli zváni do různých rádií celostátního formátu. V této době z kapely odešel Zbigniew Wróblewski, aby mohl hrát méně agresivní formu metalu ve skupině Raxas, a Vader vydal své první demo \"Live in Decay\", což byla nahrávka jejich prvního samostatného koncertu.\nV roce 1988 odešel z kapely Grzegorz Jackowski a nahradil ho Krzysztof Raczkowski. Zpěvu se ujal Piotr Wiwczarek , který u něj zůstal a svým nezaměnitelným hlasem také Vader značně odlišil od ostatních deathmetalových kapel. Na jaře 1989 nahráli svůj první oficiální materiál demo - \"Necrolust\", které obsahovalo 4 písně. Byla to také první studiová práce, která se prosadila i mimo polské hranice. V roce 1990 vydali demo, které se stalo úspěšným po celém světě a zároveň jedním z nejprodávanějších deathmetalových počinů všech dob - \"Morbid Reich\". Celkem se prodalo 10000 kopií. Roku 1992 vydali Vader svoje debutové album \"The Ultimate Incantation\". K písni \"Dark Age\" z alba \"\"The Darkest Age - Live '93\" natočili za podpory britské MTV svůj první videoklip. V letech 93' - 94' měli do té doby nejvíce koncertů, a to více než 200.\n\nDalší album \"Sothis\" vyšlo v roce 1994. V Polsku ho vydal Baron records a o několik let později vyšlo i po celém světě, což obstaral vydavatel Repulse records. Ve stejném roce vyrazili na své první vlastní turné po Polsku. Hosty na tomto turné byly kapely Proletariat, Sweet Noise a Testor. Roky 95' a 96' přinesly kapele dalších 250 koncertů. Mezi léty 96' a 98' vydali tři alba: \"Future Of The Past\", \"Kingdom\" a \"Black To The Blind\" a dále nahrávku svého prvního koncertu v Japonsku, nazvanou \"Live in Japan\". Koncem roku 1998 Vader podepsali smlouvu s vydavadelem Metal Blade records. Pod tímto vydavatelem vyšlo v roce 2000 album \"Litany\" a od roku 2001 až do 2005 vydali dalších 7 alb. V roce 2005 ukončili smlouvu s Metal Blade rec. a začali spolupracovat se švédským vydavatelstvím Regain rec., se kterým přestali spolupracovat v roce 2009, aby mohli přejít k největšímu vydavateli metalové hudby Nuclear Blast.\n\n\n\nZa svou dlouhou existenci se zde vystřídala celá řada muzikantů, jejich úplný seznam naleznete zde.\n\n"}
{"id": "804108", "url": "https://cs.wikipedia.org/wiki?curid=804108", "title": "Champcueil", "text": "Champcueil\n\nChampcueil je francouzská obec v departementu Essonne v regionu Île-de-France. Leží 38 kilometrů jihovýchodně od Paříže.\n\nPůvodně se sídlo jmenovalo \"Chancolia\". V roce 1793 vznikla obec pod současným názvem.\n\nSousední obce: Chevannes, Auvernaux, Ballancourt-sur-Essonne, Nainville-les-Roches, Baulne, Mondeville a Soisy-sur-École.\n\n\n\"Počet obyvatel\"\nObec má dvě základní školy a kolej Olympie de Gouges.\n\n\n"}
{"id": "804109", "url": "https://cs.wikipedia.org/wiki?curid=804109", "title": "Alojz Pažák", "text": "Alojz Pažák\n\nAlojz Pažák (10. června 1926 Levoča – květen 2015) byl slovenský a československý vysokoškolský pedagog, rektor Vysoké školy technické v Košicích, politik Komunistické strany Slovenska a poslanec Sněmovny lidu Federálního shromáždění za normalizace.\n\nVystudoval základní a střední školu v Košicích. Maturoval roku 1946 na košické Střední průmyslové škole strojické. V roce 1952 absolvoval obor tepelná energetika na Strojnické fakultě Slovenské vysoké školy technické v Bratislavě. Nastoupil pak jako odborný asistent na nově vznikající Vysokou školu technickou v Košicích. Od roku 1952 byl odborným asistentem na katedře částí strojů a mechanismů. V roce 1965 se habilitoval. V roce 1971 se stal profesorem. Dizertační práci obhájil v roce 1977 na Strojnické fakultě Slovenské vysoké školy technické v Bratislavě. Získal čestný doktorát na univerzitě v Miškovci. Byl autorem či spoluautorem dvou vysokoškolských učebnic a pěti skript. Napsal 39 původních vědeckých studií (zejména v oblasti teorie ozubených převodů). Za svou profesní dráhu byl školitelem osmi vědeckých aspirantů. Zastával i posty ve vedení akademické obce. Byl proděkanem, později děkanem Strojnické fakulty a roku 1972 se stal rektorem Vysoké školy technické v Košicích. V této funkci setrval do roku 1989, kdy odešel do penze. V čele košické vysoké školy stál v letech 1972–1989. Předtím působil i jako první předseda organizace akademického sportu v Košicích.\n\nByl i politicky aktivní. V letech 1973-1974 se uvádí jako účastník zasedání Ústředního výboru Komunistické strany Slovenska.\n\nVe volbách roku 1986 zasedl za KSS do Sněmovny lidu (volební obvod č. 188 - Bohdanovce, Východoslovenský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\nK roku 1986 se profesně uvádí jako rektor Vysoké školy technické v Košicích.\n\nZemřel počátkem května 2015. 7. května se v košickém krematoriu konalo poslední rozloučení.\n\n"}
{"id": "804114", "url": "https://cs.wikipedia.org/wiki?curid=804114", "title": "Chevannes (Essonne)", "text": "Chevannes (Essonne)\n\nChevannes je francouzská obec v departementu Essonne v regionu Île-de-France. Leží 36 kilometrů jihovýchodně od Paříže.\n\nPůvodně se sídlo jmenovalo latinsky \"Cabanacum\" a galořímsky \"Chabannes\". V roce 1793 vznikla obec pod současným názvem.\n\nSousední obce: Fontenay-le-Vicomte, Mennecy, Le Coudray-Montceaux, Ballancourt-sur-Essonne, Auvernaux a Champcueil.\n\n\n\"Počet obyvatel\"\nObec má dvě základní školy.\n\n\n"}
{"id": "804119", "url": "https://cs.wikipedia.org/wiki?curid=804119", "title": "Alan Jay Lerner", "text": "Alan Jay Lerner\n\nAlan Jay Lerner (31. srpna 1918, New York – 14. června 1986, New York) byl broadwayský skladatel a libretista. Mezi jeho nejznámější muzikály, ke kterým napsal libreto, patří \"My Fair Lady\".\n\n"}
{"id": "804120", "url": "https://cs.wikipedia.org/wiki?curid=804120", "title": "Frederick Loewe", "text": "Frederick Loewe\n\nFrederick Loewe (10. června 1901 Berlín, Německo – 14. února 1988 Palm Springs, Kalifornie) byl rakousko-americký klavírista a hudební skladatel. Ve spolupráci s dramatikem Alanem J. Lernerem zkomponoval řadu muzikálů pro divadla na Broadwayi, včetně slavných muzikálů My Fair Lady a Camelot, které byly také zfilmovány.\n\nNarodil se v Berlíně rodičům pocházejícím z Vídně. Jeho otec, Edmond Loewe, byl znám jako židovská operetní hvězda a vystupoval v mnoha divadlech Evropy a Severní i Jižní Ameriky\n\nFrederick vyrůstal v Berlíně. Od raného věku hrál podle sluchu na klavír a pomáhal svému otci při studiu rolí. Písničky začal komponovat v sedmi letech. Později studoval na berlínské konzervatoři u Ferruccia Busoniho a Eugena d'Alberta. Ve svých třinácti letech vystoupil jako nejmladší klavírista v historii s Berlínskými filharmoniky. Školu absolvoval s vyznamenáním a vystupoval jako koncertní klavírista.\n\nV roce 1924 získal otec angažmá v New Yorku. Frederickova představa jak rychle dobude Broadway se ukázala být naivní. Vystřídal různá povolání jako značkování dobytka, zlatokopectví i zápas o ceny až konečně získal místo klavíristy v německých klubech v Yorkville a jako klavírista doprovázející němé filmy.\n\nStal se členem klubu \"The Lambs\", klubu sdružujícího divadelní umělce a manažery. Tam v roce 1942 poznal Alana J. Lernera. Jejich prvním společným dílem byla adaptace komedie Barryho Connerse \"The Patsy\", nazvaná \"Life of the Party\". Udržela se na scéně po devět týdnů. Povzbuzeni úspěchem se spojili s Arthurem Piersonem a jejich dílem se stal v roce 1943 muzikál \"What's Up?\", který se stal prvním Loewým muzikálem uvedeným na Broadwayi. Dočkal se 63 představení. Po dvou letech pak následoval \"The Day Before Spring\".\n\nPrvním skutečným úspěchem však byl \"Brigadoon\" v roce 1947. Romantická fantasie situovaná do pověstné skotské vesnice, která se objevuje vždy jen jednou za sto let. Po méně úspěšném muzikálu \"Paint Your Wagon\" přišel v roce 1956 konečně úspěch století – adaptace divadelní hry Pygmalion G. B. Shawa pod názvem My Fair Lady. V hlavních rolích vystoupili Rex Harrison a Julie Andrews. Muzikál získal Cenu Tony za nejlepší muzikál a filmová společnost Metro-Goldwyn-Mayer si u nich objednala filmový muzikál Gigi (1958), který byl odměněn devíti Oscary, včetně ceny za nejlepší film. Dalším představením uvedeným na Broadwayi byl v roce 1960 \"Camelot\". Hlavní role ztvárnili Richard Burton, Julie Andrews a Robert Goulet. Muzikál se stal dalším obrovským úspěchem.\n\nPo tomto představení se Loewe rozhodl odejít na odpočinek do Palm Springs v Kalifornii. V roce 1973 však ještě pracoval na úpravě a rozšíření hudby pro jevištní uvedení filmového muzikálu \"Gigi\". Divadelní podoba získala další Cenu Tony. V následujícím roce spolupracoval na fílmové verzi pohádkového příběhu Antoine de Saint-Exupéry Malý princ. Tento film propadl jak u kritiků tak u diváků. Film sám i hudba k němu však byla vydána na CD i DVD.\n\nV Palm Springs zůstal Loewe až do své smrti v roce 1988. Je pohřben na hřbitově Desert Memorial Park v Cathedral City. V roce 1972 byl uveden do Songwriters Hall of Fame a v roce 1995 získal také svou hvězdu na Palm Springs Walk of Stars.\n\n\n"}
{"id": "804121", "url": "https://cs.wikipedia.org/wiki?curid=804121", "title": "Elektroakustická kytara", "text": "Elektroakustická kytara\n\nElektroakustická kytara je hudební nástroj, který funguje na principu elektrické kytary s tím rozdílem, že se její zvuk nemění a zůstává zachován zvuk akustické kytary. Princip je založen podobně jako u elektrické kytary. Tento typ kytary je ideální pro hráče, kteří chtějí spojit hru na akustickou a elektrickou kytaru. Výhodou elektroakustické kytary je, že se nemusí zapojit do elektriky. Dá se tedy použít i jako akustická kytara.\n\n\n\n\nVzhled elektroakustických kytar je často dosti podobný elektrickým kytarám, ale jsou i vzhledově příbuzné klasickým akustickým kytarám, dělají se také v takzvaném Loutnovém stylu.\n\nDalší druhy elektroakustických kytar tvoří kytary, které mají užší korpus, takže mají hlubší zvuk, tyto kytary se vyrábějí především z polomasivu. Právě takové kytary byly a pořád jsou pro svůj nádherný zvuk nenahraditelné.\n\nHistorie elektroakustických kytar sahá až do druhé poloviny 20. století. Asi největším přínosem byly elektroakustické kytary pro Blues a Rock, který se vyvinul z blues. Známé značky, které tyto kytary vyráběly, jsou např. \"Encoure\", \"Fenix\", \"Charvel\", \"Washburn\", \"Epiphone\" , \"Yamaha\" a mnoho dalších, všichni však vycházeli ze značky \"Gibson\", která začala tyto kytary vyrábět jako jedna z prvních.\n\nKaždý kus je sám o sobě jedinečným dílem. Tyto nádherné kytary si oblíbili mnozí hráči a jak již bylo řečeno, měly velký přínos pro hudební žánry jako jsou blues a rock. Ne nadarmo se také říká, že kytara je pěkný kus nábytku .\n\n"}
{"id": "804123", "url": "https://cs.wikipedia.org/wiki?curid=804123", "title": "František Antonín Švercl", "text": "František Antonín Švercl\n\nFrantišek Antonín Švercl (16. července 1931, Praha – 5. března 2004, Hradec Králové) byl český římskokatolický kněz, člen řádu dominikánů, \"\"Strážce hrobu\"\" sv. Paní Zdislavy v Jablonném v Podještědí.\n\nNarodil se v Praze na Žižkově, ale dětství prožil v Lysé nad Labem, kde se také zrodilo jeho kněžské povolání a přátelství ze školních lavic se spoluministrantem Františkem Angelikem Fišerem OP. Ten ho později přivedl k otci Metodějovi Habáňovi OP. První kroky Švercla přivedly do františkánského juvenátu v Kroměříži, avšak nakonec v letech 1947–1951 studoval na Střední průmyslové škole textilní ve Dvoře Králové. Do roku 1959 pracoval v továrně Elite ve Varnsdorfu, kde se seznámil se sestrami dominikánkami a jejich prostřednictvím s řádem svatého Dominika. Poté odešel na brigádu do dolů na Sokolovsku. Na Chlumu sv. Máří se setkával s Metodějem Habáněm. Jeho povolání pozvolna uzrávalo. V roce 1960 zahájil studium na Cyrilometodějské bohoslovecké fakultě v Litoměřicích. Na kněze byl vysvěcen 27. června 1965 v Litoměřicích. V duchovní správě působil v Litoměřicích a Hrubém Jeseníku.\n\nV roce 1967 vstoupil do řádu svatého Dominika a 7. prosince 1968 složil řeholní sliby. Od té doby žil a pracoval u hrobu sv. Zdislavy v Jablonném v Podještědí. Do roku 1973 působil jako administrátor farnosti. Poté mu bylo komunistickým režimem zabráněno vykonávat kněžskou službu a musel nastoupit do zaměstnání v závodě NISA v Jablonném. V roce 1990 se vrátil do veřejné kněžské služby, ve které působil až do roku 2000. Poslední léta života strávil v charitním domově sv. Václava ve Staré Boleslavi. Poslední měsíce trpěl zhoubnou nemocí. Do posledního dechu při plném vědomí nesl svůj kříž. Zemřel ve věku 73 let v pátek 5. března 2004 v nemocnici v Hradci Králové. Poslední rozloučení s ním se konalo v pátek 12. března 2004 při mši svaté v bazilice sv. Vavřince a sv. Zdislavy v Jablonném v Podještědí. Poté bylo jeho tělo týž den uloženo do rodinného hrobu v Lysé nad Labem.\n\n\n"}
{"id": "804126", "url": "https://cs.wikipedia.org/wiki?curid=804126", "title": "Silnice II/430", "text": "Silnice II/430\n\nSilnice II/430 je česká silnice II. třídy vedoucí z Brna do Vyškova. V celé délce je to degradovaná někdejší silnice I. třídy č. 47 a dnes tvoří doprovodnou komunikaci k dálnici D1. Je dlouhá 31 km.\n\n\n\n"}
{"id": "804128", "url": "https://cs.wikipedia.org/wiki?curid=804128", "title": "TJ Plzeň-Litice (pozemní hokej)", "text": "TJ Plzeň-Litice (pozemní hokej)\n\nTJ Plzeň-Litice je klub pozemního hokeje v Plzni. V současnosti hraje tento tým českou extraligu.\n\nPrvní náznaky pozemního hokeje v Liticích lze pozorovat již v roce 1949. V letech 1965–1970 se sjednocují pravidla a vznikají první oddíly nadšenců, nicméně se hraje s tenisovým míčkem. Snaha o hraní pozemního hokeje ale vrcholí na konci roku 1970 a následně 15.2.1971 vzniká oddíl TJ Plzeň-Litice. První soutěžní utkání však již hrají ještě před založením klubu na podzim 1970 ve kterém Litice prohrávají 1:7 s HC 1970 Bolevec. Prvním předsedou se stává Stanislav Benda.\nV roce 1993 Litice (muži) poprvé postupují do první ligy, kterou v roce 1995 opouštějí. V roce 1996 se do ligy opět vrací, ale končí poslední a od sestupu je zachraňuje jen odstoupení HC 1957 Kadaň ze soutěže.\nV roce 2010 získávají muži poprvé titul mistra ČR. \n\nTJ Plzeň-Litice významně spolupracuje s 11. ZŠ Plzeň v oblasti mládeže.\n\nKlub ve své historii získal 21 titulů mistra České republiky v těchto kategoriích:\n\n"}
{"id": "804130", "url": "https://cs.wikipedia.org/wiki?curid=804130", "title": "Le Coudray-Montceaux", "text": "Le Coudray-Montceaux\n\nLe Coudray-Montceaux je francouzská obec v departementu Essonne v regionu Île-de-France. Leží 34 kilometrů jihovýchodně od Paříže.\n\nPůvod jména není znám. V roce 1793 vznikly dvě obce pod názvy Le Coudray a Montceaux, které se roku 1839 spojily v jednu.\n\nSousední obce: Corbeil-Essonnes, Morsang-sur-Seine, Nandy, Saint-Fargeau-Ponthierry, Auvernaux, Chevannes a Mennecy.\n\nObcí protéká řeka Seina.\n\n\n\"Počet obyvatel\"\nObec je dostupná autobusy a RER D.\n\n"}
{"id": "804134", "url": "https://cs.wikipedia.org/wiki?curid=804134", "title": "Věra Pechová", "text": "Věra Pechová\n\nVěra Pechová (* 6. října 1952) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1986 se zmiňuje profesně jako agronomka.\nVe volbách roku 1986 zasedla za KSČ do Sněmovny lidu (volební obvod č. 106 - Znojmo-Břeclav, Jihomoravský kraj). Ve Federálním shromáždění setrvala do ledna 1990, kdy rezignovala v rámci procesu kooptací do Federálního shromáždění po sametové revoluci.\n\n"}
{"id": "804143", "url": "https://cs.wikipedia.org/wiki?curid=804143", "title": "Válka o Agacher", "text": "Válka o Agacher\n\nVálka o Agacher,\nznámá také pod názvem \"vánoční válka\", byl ozbrojený spor mezi Mali a Burkinou Faso (Horní Voltou) na konci roku 1985 o příhraniční území Agacher - nepříliš rozsáhlý region na severovýchodní společné hranici. Vzhledem k tomu, že oblast nemá žádnou strategickou hodnotu a jen hypotetickou hodnotu ekonomickou (jsou zde naleziště manganu, jeho těžba je však v současnosti nerentabilní), šlo spíše o prestižní spor.\nUž v listopadu 1974 se začaly obě strany navzájem obviňovat z porušování společné hranice a poté propukly první ozbrojené srážky. Spor byl urovnán roku 1975 na konferenci v tonžském Lomé, v níž se obě strany zavázaly řešit spor mírovou cestou.\n\nV roce 1983 proběhl v Horní Voltě vojenský převrat a moci se chopil radikální kapitán Thomas Sankara, který se ozbrojených výpadů v roce 1974 osobně zúčastnil a mírovou dohodu vnímal jako národní potupu. Při vedení země zvolil vyhraněný nacionální kurz a z jeho iniciativy byla země přejmenována na Burkinu Faso (Země spravedlivých).\nNapětí mezi zeměmi postupně narůstalo - také proto, že Mali diskrétně podporovalo protisankarovskou opozici. V roce 1985 Sankara na veřejném setkání v Ouagadougou prohlásil, že \"burkinafaská revoluce je k dispozici maliskému lidu, který ji potřebuje, pokud tedy nechce být na věky zaostalý\"\n\nPrvní válečné srážky v Agacheru začaly 14. prosince 1985, kdy úřady Burkiny Faso uspořádaly ve sporné zóně sčítání lidu. Polovojenské jednotky překročily hranici a obsadily čtyři vesnice na maliské straně.\nKonflikt, kdy obě strany letecky bombardovaly území protivníka, trval šest dní, od 25. do 31. prosince 1985. Zahynulo při něm přes 150 lidí a ukázala se převaha maliské armády. Maliské letectvo vzbudilo kontroverze svým bombardováním tržiště ve městě Ouahigouya.\nZnepřátelené strany se poté rozhodly vyřešit spor u Mezinárodního soudního tribunálu v Haagu, který Agacher rozdělil na dvě stejné poloviny. Vyměřování hranice začalo v roce 1990, definitivně vyměřena byla až v květnu 2004.\nVálka umožnila prezidentu Mali Traorému odvést pozornost od vnitřních problémů země a provést další čistky v armádě.\n"}
{"id": "804150", "url": "https://cs.wikipedia.org/wiki?curid=804150", "title": "Martin Peroutka", "text": "Martin Peroutka\n\nMartin Peroutka (* 25. června 1951) je český podnikatel, majitel tiskárny, bývalý československý politik, po sametové revoluci poslanec Sněmovny lidu Federálního shromáždění za Občanské fórum.\n\nRoku 1970 absolvoval Střední průmyslovou školu elektrotechnickou v Kladně 1970. Pak až do roku 1990 působil na různých pozicích v podniku\nPo maturitě až do 1990 na různých Poldi Kladno. V roce 1989 v této továrně zakládal organizaci Občanského fóra. Profesně je k roku 1990 uváděn jako technik Poldi Kladno, bytem Kamenné Žehrovice.\n\nV prosinci 1989 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 19 – Kladno, Středočeský kraj) jako bezpartijní poslanec, respektive poslanec za Občanské fórum. Ve Federálním shromáždění setrval do konce funkčního období, tedy do svobodných voleb roku 1990.\n\nV roce 1990 založil a podnik Tiskárna Martin Peroutka, který se k roku 2009 uvádí mezi deseti největšími výrobci v sektoru papírenské, obalové a polygrafické produkce v České republice.\n\n"}
{"id": "804156", "url": "https://cs.wikipedia.org/wiki?curid=804156", "title": "Horolezecká cesta", "text": "Horolezecká cesta\n\nHorolezecká cesta, lezecká cesta, skalní cesta či jen cesta je v horolezectví trasa výstupu na horu či skálu. U skal hovoříme o masivech (cesta končí zpravidla na temeni, pod vrcholovou hranou, nebo na konci kompaktní horniny) a věžích (cesta končí na vrcholu věže).\n\nPoté co je daná cesta poprvé přelezena regulérním lezeckým stylem (nejlépe tzv. čistě), hovoříme u dalších přelezech horolezců o jejím opakování (např. v Saských pískovcích se při zapisování do vrcholových knih výstupy a opakování navíc číslují do prvních 100). Na skále je tedy nová cesta tzv. \"přelezená\" nebo \"udělaná\", kdežto na umělých stěnách cestu \"postaví\" stavěč cest pro klienty nebo závodníky. Někde umožňují pravidla dělání cest shora (lezec si před přelezem cesty očistí skálu a připraví jištění), zejména na pískovcových skalách je ale povoleno nové cesty dělat pouze zdola s využitím vlastních sil, techniky lezeckého pohybu, včetně osazení vyměnitelných jistících pomůcek nebo stabilního jištění, což je cennější styl ve skalách i v horách.\n\nMinimální délka cest a vzdálenost sousedních cest na skále je dána (místními) pravidly lezení. Na umělých lezeckých stěnách se cesty z důvodu úspory prostoru mohou dokonce překrývat, jsou rozlišeny barvou chytů nebo rozlišovacími páskami. Při boulderingu se místo cesty používá výraz boulder, leze se na kameny, malé skály, nebo jen do stanoveného místa ve skalní stěně.\n\nPrvovýstupce, autor, nebo první přelezce dává cestě její název. Nové výstupy se evidují u správců skal národních lezeckých organizací, uvádí se název, obtížnost, jména, datum, styl a popis cesty, evidují se v databázích a jsou vydávány knižní, nebo internetové průvodce, v poslední době často např. ve formátu pdf. V mnoha lezeckých oblastech podléhají podle pravidel nové výstupy schvalování příslušnou oblastní vrcholovou komisí, což se může lišit místními nebo národními tradicemi. Pěkné cesty můžou být označené hvězdičkami, nebezpečné vykřičníkem, v průvodcích a databázích se používají i další symboly a piktogramy.\n\nCesty mohou mít také společnou část, přičemž pokud má cesta 1/3 společnou, jedná se o další novou cestu. Pokud má cesta společné 2/3 délky, hovoříme o variantě cesty (u názvu se uvádí zkratka \"var.\"), cesta může mít i několik variant, varianta může mít podle některých tradic také samostatný název.\n\nCesty bývají někdy osazeny fixními jistícími body (borháky, nýty, kruhy), které do skály osazuje prvovýstupce, zpravidla hovoříme o tzv. sportovně odjištěných cestách. Většinou ve starších cestách, nebo na skalách, kde jsou dobré možnosti jištění, najdeme jen minimum fixních jistících bodů a při lezení si do skály lezci osazují vyjímatelné jistící pomůcky (nejčastěji např. uzly, smyčky, skoby, vklíněnce a friendy), hovoříme o tzv. tradičních cestách, nebo o tradičním způsobu jištění.\n\nNázev cestě dává zpravidla její první přelezce (prvovýstupce), případně po dohodě členové vrcholového družstva nebo autor cesty. U horských výstupů byly nejstarší cesty pojmenovávány podle světových stran (např. jižní stěna, nebo severozápadní pilíř), národních expedičních týmů (např. Česká cesta), nebo jmen prvovýstupců (např. Messnerova cesta). V případě nejsnadnějšího nebo nejčastěji lezeného výstupu hovoříme o tzv. \"Normálce\" (\"Normální cestě\", \"N.c.\"), což může být i označení mimo samostatný název cesty. Později s větším množstvím cest byly na horách i ve skalách cesty pojmenovávány také na počest např. významného horolezce a dále libovolně dle fantazie jejich tvůrců. Název cesty by neměl být hanlivý. U některých často opakovaných výstupů se traduje také další hovorově užívaný název (cesty si vysloužily přezdívku). V případě historických nepřesností v evidenci výstupů (např. ztráty vrcholové knihy či omylů v horolezeckých průvodcích, nebo nacionální rivality v období válek) mají některé cesty či dokonce skalní útvary více názvů, které se později podařilo zjistit.\n\nMezi další často používané názvy u skalních cest kromě světových stran patří také Náhorní nebo Údolní cesta (\"Náhorka\" a \"Údolka\"), náhorní cesta bývá zpravidla nejsnadnějším (i nejkratším) výstupem. Pokud má cesta horizontální směr nebo část, hovoříme o \"traverzu\", šikmý nebo diagonální směr je \"diagonála\" (pojmy mohou být také jako název nebo jeho část). Obdobně jsou součástí názvu i další horolezecké pojmy: \"hrana, kout, plotna, spára, komín, převis, žlab atd\". Název tedy plní často také popisnou funkci (\"\"Zelený hnus\", \"O strach postaráno\"\"), čímž bývá někdy i jméno (či přezdívka) dobře známého horolezce (\"\"Blázen\", \"Nebojsa\", \"Mistr\"\"), podle jeho výkonnosti či stylu lezení a způsobu či počtu osazeného jištění v dané době.\n\n\n"}
{"id": "804161", "url": "https://cs.wikipedia.org/wiki?curid=804161", "title": "Christian Borle", "text": "Christian Borle\n\nChristian Borle (* 1. října 1973, Pittsburgh, Pensylvánie, Spojené státy americké) je americký herec a zpěvák.\n\nNarodil se a vyrůstal v Pittsburghu v Pensylvánii. Primárně pracoval jako herec v broadwayských představeních.\n\nNavštěvoval St. Edmund's Academy v Pittsburghu, kde v roce 1987 hrál roli Scroogeho v představení Vánoční koleda. Absolvoval Shady Side Academy v Pittsburghu a navštěvoval Carnegieho–Mellonových univerzitu před tím, než se v září 1995 přestěhoval do New Yorku.\n\nJeho broadwayský debut přišel v roce 1999, když byl náhradníkem na roli Willarda v jevištní verzi muzikálového filmu \"Footloose\". V roce 2000 byl hlavním členem sboru v revivalu muzikálu Jesus Christ Superstar a v roce 2002 jako náhradník v krátce trvajícím muzikálu \"Amour\".\n\nV roce 2003 nahradil Gavina Creela v roli Jimmyho ve hře \"Thoroughly Modern Millie\". Herečka Sutton Foster hrála titulní roli; Borle a Foster vzali se v září 2006. V rozhlasovém rozhovoru v roce 2010 bylo oznámeno, že se pár rozchází.\n\nHrál v muzikálu \"Monty Python's Spamalot\", kde hrál v původním obsazení hry několik rolí včetně prince Herberta a historika. Jeho výkon v představení mu přinesl v roce 2005 nominaci na cenu \"Drama Desk Award\" v kategorii nejlepší herec v muzikálu a \"Broadway.com Audience Award\" v kategorii oblíbený herec v muzikálu. Ale nejvíce je z Broadwaye známý za to, že hrál v původním obsazení muzikálu \"Pravá blondýnka\" roli Emmetta Forresta. Za svou roli byl nominován na cenu Tony v kategorii nejlepší herec v muzikálu. Muzikál je založen na stejnojmenném filmu z roku 2001 v hlavní roli s Reese Witherspoon.\n\nTaké se objevil v přídavcích koncertní verzi muzikálu \"On the Town\" jako Ozzie v listopadu 2008. V roce 2009 se objevil na workshopu nové hry s názvem \"Peter and the Starcatchers\".\n\nObjevoval se v televizních reklamách, kde tančil a zpíval chválu na internetový server eBay.\n\nHrál roli Berta v broadwayské produkci muzikálu \"Mary Poppins\". 12. října 2009 nahradil v této roli Adama Fiorentina a muzikál opustil 15. července 2010. Nahradil ho Nicolas Dromard.\n\nV roce 2010 se objevil ve filmu \"Exmanželka za odměnu\", kde si zahrál malou roli golfového nosiče.\n\nNa podzim 2010 a v zimě 2010 hrál roli Priora Waltera ve výročním představení společnosti Signature Theatre Company s názvem \"Angels in America\" od Tonyho Kushnera.\n\n25. února 2011 bylo oznámeno, že se Borle přidal k novému pilotnímu dílu seriálu Stevena Spielberga s názvem \"Smash\". Spolu s ním hlavní role v seriálu hrají Debra Messing, Anjelica Houston, Katharine McPhee, Brian d'Arcy James a Megan Hilty. Seriál sleduje okruh postav, které se společně setkaly, když vytváří muzikál o Marylin Monroe s názvem \"Bombshell\" na Broadwayi. V květnu 2011 bylo oznámeno, že se seriál bude vysílat v televizní sezóně 2011–2012. V březnu 2012 televizní společnost NBC oznámila, že se seriál obnovuje pro druhou řadu, která bude mít 15 epizod. Po odvysílání druhé řady byl seriál zrušen.\n\nÚčinkoval v představení \"Peter and the Starcatcher\" jako The Black Stache. Několik představení se hrálo mimo Broadway až do 24. dubna 2011. Nyní hraje roli v broadwayské produkci, která měla oficiální premiéru v dubnu 2012.\n\nV roce 2015 získal cenu Tony za výkon v muzikálu \"Something Rotten!.\" Od září 2016 do ledna 2017 hrál v muzikálu \"Falsettos.\" Za výkon získal nominaci na cenu Tony. V květnu 2016 bylo ohlášeno, že si zahraje hlavní roli Willy Wonky v Broadway muzikálu \"Karlík a továrna na čokoládu\". Muzikál měl premiéru v březnu 2017 a hrál se do ledna 2018.\n\nHostující roli si zahrál ve třetím díle seriálu \".\" V roce 2017 zrežíroval první muzikál \"Popcorn Falls\", který se hrál v srpnu v divadle Marine City v Michiganu. V březnu 2018 bylo oznámeno, že si zahraje po boku své bývalé manželky Sutton Foster v seriálu \"Younger\".\n\nV roce 2006 se oženil s herečkou Sutton Foster. V rozhlasovém interview v roce 2010 bylo potvrzeno, že Borle a Foster si jsou svými vlastními cestami a rozchází se, ale jsou stále přáteli. V roce 2014 chodil s herečkou Jenn Colella.\n\n\n"}
{"id": "804162", "url": "https://cs.wikipedia.org/wiki?curid=804162", "title": "Petr Pospíchal", "text": "Petr Pospíchal\n\nJméno Petr Pospíchal náleží vícero osobnostem:\n\n"}
{"id": "804170", "url": "https://cs.wikipedia.org/wiki?curid=804170", "title": "Courcouronnes", "text": "Courcouronnes\n\nCourcouronnes je francouzská obec v departementu Essonne v regionu Île-de-France. Leží 27 kilometrů jihovýchodně od Paříže. Ve městě oficiálně sídlí společnost Arianespace, přední světový dopravce nákladu do vesmíru.\n\nJméno pochází z galského \"cour-cou-ronne\".\n\nSousední obce: Ris-Orangis, Évry, Lisses a Bondoufle.\n\n\"Počet obyvatel\"\nObec má 6 základních škol, lyceum a kolej.\n\nObec je dostupná autobusy a RER D.\n\n"}
{"id": "804172", "url": "https://cs.wikipedia.org/wiki?curid=804172", "title": "Jaromír Korejs", "text": "Jaromír Korejs\n\nJaromír Korejs (1. července 1921 Březové Hory – 17. června 1997 Křečovice) byl český římskokatolický kněz, první sekretář a ceremonář kardinála Štěpána Trochty, osobní arciděkan a teolog.\n\nNa kněze byl vysvěcen 26. června 1949 v Litoměřicích. Primici měl pak 12. července 1949 v Příbrami v kostele u sv. Jakuba. Stal se administrátorem v Opařanech a excurrendo také v Ratajích. Dále působil v řadě farností litoměřické diecéze, a po roce 1968, když se vrátil z internace litoměřický biskup Štěpán Trochta, vzal si Jaromíra Korejse jako svého ceremoniáře a prvního ze svých čtyř sekretářů. Po smrti kardinála Trochty v roce 1974 přešel J. Korejs do služeb pražského arcibiskupství. V letech 1975-1997 byl farářem v Křečovicích. Stal se také jedním z členů společnosti Josefa Suka.\nV roce 1989 byl pražským arcibiskupem kardinálem Františkem Tomáškem jmenován osobním arciděkanem. Za své zásluhy byl papežem jmenován monsignorem.\nZemřel 17. června 1997 ve věku 75 let. Poslední rozloučení s ním se konalo 26. června 1997 v Křečovicích, kde byl také na místním hřbitově pohřben.\n\n\n"}
{"id": "804178", "url": "https://cs.wikipedia.org/wiki?curid=804178", "title": "Frederickson", "text": "Frederickson\n\nFrederickson je obec v okrese Pierce v americkém státě Washington. V roce 2010 zde žilo 18 719 obyvatel, ze kterých 73 % běloši, 7 % Afro-Američané a 6 % Asiaté. 9 % obyvatelstva bylo hispánského původu. Z celkové rozlohy 19 km² tvořila zhruba 0,5 % vodní plocha. Obec se nachází ve školním obvodu Bethel.\n"}
{"id": "804179", "url": "https://cs.wikipedia.org/wiki?curid=804179", "title": "Fox Island", "text": "Fox Island\n\nFox Island je obec na Foxově ostrově v okrese Pierce v americkém státě Washington. Foxův ostrov se nachází v Pugetově zálivu, zhruba deset kilometrů jižně od města Gig Harbor. Ostrov pojmenoval při své expedici na západ Charles Wilkes po jednom z expedičních lékařů, J. L. Foxovi. V roce 2010 obec obývalo 3 633 obyvatel.\n\nV roce 1792 se Peter Puget vydal s částí Vancouverovy expedice prozkoumat jih Pugetova zálivu. Po setkání s indiány, které Puget ukončil varovným vypálením z ručnice, expedice přistála na Foxově ostrově, kde se utábořila na noc.\n\nV roce 1856, při Válce o Pugetův záliv bylo na ostrov přemístěno celkem 500 příslušníku nezaujatého indiánského kmene Pujalupů a nezaujaté části kmene Nisqolijů. John Swan byl nasazen jako dozorce indiánského tábora a distributor potravy pro indiány od teritoriální vlády. Na začátku ledna 1856 připluli nepřátelští indiáni v čele s náčelníkem Leschim na kanoích a věřili Swanovi, že se jedná o jednání, jak válku vyřešit. Poté, co se indiáni dostali na ostrov, připlul k ostrovu kapitán Maurice Maloney s parníkem \"Beaver\", kterým měl odvézt Swana do bezpečí. Zapomněl ale nalodit do parníku vyloďovací čluny, takže nemohl na ostrov nikoho poslat. Zatímco Maloney přemýšlel, co udělá, Swan se dostal k parníku pomocí kánoe. Swan Maloneymu vzkázal, že se vše zatím odehrává bez násilí a ať nikoho na ostrov neposílá. Slíbil ale, že se vrátí, a tak svůj slib také dodržel. Maloney se tedy vrátil na pevninu, do města Steilacoom, kde nastoupil na parník \"USS Active\", povolal do práce několik dalších vojáků a vydal se směrem Seattle, kde chtěl nakoupit houfnici, což se mu ale nepovedlo. Poté se vrátil na Foxův ostrov, odkud chtěl Swana zachránit, jenže vrátil se až třicet hodin po příjezdu indiánů, a to už všichni svěřenci náčelníka Leschiho z ostrova zmizeli.\n\nV srpnu 1856 bylo po válce a guvernér Isaac Stevens se rozhodl navštívit indiány utábořené na ostrově s cílem znovu projednat smlouvu z Smlouvu z Medicine Creeku z roku 1854, která hrála důležitou roli na konci konfliktu. Stevens s indiány souhlasil na požadavcích a přemístil je do větších rezervacích na pevnině.\n\nPrvní běloši se na ostrově usadili ještě téhož roku, jednou z prvních realitních transakcí byl prodej 22,6 hektaru půdy za 118 amerických dolarů v roce 1881. V roce 1908 bylo na celém ostrově již 60 domů.\n\nVelikou změnu pro zdejší komunitu představoval rok 1954, kdy byl dokončen most Fox Island Bridge, díky němuž bylo možno dostat se z ostrova na pevninu pouze za využití silnic. Ostrované tak měli lepší přístup k podnikům, školám a lékařům mimo ostrov. V roce 1956 zde žilo 120 obyvatel, do roku 2000 toto číslo vzrostlo na 2 800 a pomalu roste dále.\n\nV dubnu 1988 vyjela z vody na ostrov jaderně poháněná americká ponorka, krátce po ponoru do periskopové hloubky. Tehdy plavidlo operovalo v Carrově úžině na testech hluku ponorek poté, co byly provedeny výrazné opravy. Jednalo se o ponorku USS \"Sam Houston\" (SSBN-609), kterou řídil palubní důstojník poručík Jeffrey H. McClellen, později kvůli havárii přezdívaný „Citronová hlava“, a které velel její kapitán velitel Philip J. Keuhlen, oba absolventi Americké námořnické akademie. Ponorka zůstala na mělčině po dobu osmi hodin, dokud se nevrátil příliv a dokud nebyla odtažena remorkéry. Trup ponorky musel být opraven v suchém doku v Námořní ponorkové základně Bangor.\n\nV posledních letech se ostrov stal bohatým předměstím města Gig Harbor a díky mostu Tacoma Narrows Bridge také Tacomy. Tomu pomáhá velký počet realit umístěných přímo na pobřeží a také poloha ostrova mezi Olympijským pohořím a sopkou Mount Rainier - většina domů na ostrově tedy nabízí úchvatné výhledy na okolní krajinu. Podle důchodu na hlavu se tak jedná o 29. nejbohatší obec ve státě Washington.\n\nZ celkové rozlohy 16,6 km² tvoří až 18 % vodní plocha. Od pevniny ostrov odděluje Halova úžina, na jihozápadním pobřeží se nachází Carrova úžina. Na severu ostrova se nachází přístav a okolní vody jsou využívány k rybaření a potápění.\n\nZe 3 663 obyvatel, kteří v obci žili roku 2010, tvořili 93 % běloši, 1 % Asiaté a necelé 1 % původní obyvatelé. 3 % obyvatelstva byla hispánského původu.\n"}
{"id": "804185", "url": "https://cs.wikipedia.org/wiki?curid=804185", "title": "Jana Petrová", "text": "Jana Petrová\n\nJana Petrová, rozená Jana Pacholíková, později provdaná Jana Marcová (* 16. září 1966 Šternberk), je česká podnikatelka, lobbistka, bývalá československá disidentka, politička, po sametové revoluci poslankyně Sněmovny lidu a Sněmovny národů Federálního shromáždění za Občanské fórum, později za Občanskou demokratickou stranu. V 90. letech mluvčí ODS a poslankyně Poslanecké sněmovny Parlamentu ČR.\n\nKoncem 80. let 20. století se podílela na činnosti disidentských a opozičních skupin (Nezávislé mírové sdružení, Jazzová sekce). Byla signatářkou Charty 77. V lednu 1989 patřila mezi opoziční skupinu, která chtěla položit květiny na místo upálení Jana Palacha na Václavském náměstí v Praze. Byli zadrženi komunistickou policií. Byla odsouzena na devět měsíců nepodmíněně a vězněna v nápravněvýchovném zařízení Všehrdy. Pracovala ve výrobně stykačů. Měla vyměřený trest do 16. října 1989.\n\nProfesně je k roku 1990 uváděna jako členka Koordinačního centra Občanského fóra Praha, bytem Dobruška.\n\nV lednu 1990 zasedla v rámci procesu kooptací do Federálního shromáždění po sametové revoluci do Sněmovny lidu (volební obvod č. 76 – Rychnov nad Kněžnou, Východočeský kraj) jako bezpartijní poslankyně, respektive poslankyně za Občanské fórum. Ve volbách roku 1990 přešla do české části Sněmovny národů, kam byla zvolena za OF. Po rozpadu Občanského fóra přešla do parlamentního klubu Občanské demokratické strany. Za ODS byla opětovně zvolena ve volbách roku 1992 do Sněmovny lidu. Ve Federálním shromáždění setrvala do zániku Československa v prosinci 1992.\n\nVe volbách v roce 1996 byla zvolena do Poslanecké sněmovny Parlamentu České republiky za ODS. Setrvala zde do konce funkčního období, tedy do předčasných voleb v roce 1998. V 90. letech 20. století působila i jako mluvčí ODS.\n\nPozději pracovala coby ředitelka odboru vnějších vztahů na pražské burze. Počátkem 21. století se zmiňuje coby lobbistka pro firmu ČEZ, pro kterou pracovala od roku 2004. Též jako podílnice lobbistické firmy AMI Communications propojené s firmou PAN Solutions.\n\n"}
{"id": "804187", "url": "https://cs.wikipedia.org/wiki?curid=804187", "title": "Jason Earles", "text": "Jason Earles\n\nJason Daniel Earles (* 26. dubna 1977 San Diego) je americký herec a komediant, známý díky své roli Jacksona Stewarta z Disney Channel sitkomu \"Hannah Montana\" a Sensei Rudy v novém Disney XD seriálu \"Kickin' It\".\n\n\n"}
{"id": "804190", "url": "https://cs.wikipedia.org/wiki?curid=804190", "title": "Brigandina", "text": "Brigandina\n\nBrigandina (též brigantina, staročesky pak „kabátec plechem podložený“, „kabát s pancéřovými štrychy“) je typ brnění ze středověku. Je vyrobena z kůže, na níž jsou zevnitř přinýtovány kovové destičky. Tyto destičky jsou zvenku obvykle pokryty látkou.\n\nNosíval se přes ni tabard, ale nebylo to pravidlem (na rozdíl od třeba kroužkové zbroje). Dále se pod ní nosívalo kroužkové brnění. Také mohla zevně být přidělána tvrzená kůže. Tvrzená kůže je neohebná. To by mohla být nevýhoda v boji při zvýšené potřebě pohyblivosti.\n\nStředověké brigandíny mají svůj počátek ve 12. století. Ve 13. století brigandina získala svoji oblíbenost ve východní Evropě, především v Uhrách.\n\nBývala nejčastěji rozšířená mezi vojáky, kteří si nemohli dovolit plátovou zbroj. Nebo ji využívali především lukostřelci či kušníci, kteří masivní a těžkou zbroj nepotřebovali. Brigandína totiž dokáže poměrně efektivně zastavit jim největší hrozící nebezpečí: šípy.\n\nČasto se vyráběla ze zbytků plátových zbrojí, které již nešlo opravit. Každá z destiček tvořící brigandinu byla přinýtována třemi nýty. Po jednom nýtu bylo v každém vrchním rohu, třetí nýt držel destičku uprostřed. Proto, když se na brigandinu podíváte zevně, tak uvidíte krásné nýtové pomyslné trojúhelníky. Tvrzená kůže, jenž byla někdy umístěna z vnější strany zbroje, se vyrábí tak, že je dána do horké vody a poté vytvarována do určitého, požadovaného tvaru.\n\nDruhou možností úpravy je natírání předehřáté kůže nebo její ponoření do nádoby s horkým včelím voskem. Potom je výsledná zbroj impregnována proti vodě. Tento postup ověřili manželé Malinovi. Viz kniha - Vzpomínky na minulost... \n"}
{"id": "804192", "url": "https://cs.wikipedia.org/wiki?curid=804192", "title": "Věra Petrželková", "text": "Věra Petrželková\n\nVěra Petrželková (* 12. srpna 1950) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1986 se zmiňuje profesně jako vedoucí referentka.\nVe volbách roku 1986 zasedla za KSČ do Sněmovny lidu (volební obvod č. 69 - Havlíčkův Brod, Východočeský kraj). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "804193", "url": "https://cs.wikipedia.org/wiki?curid=804193", "title": "Internationaux de Strasbourg 2012", "text": "Internationaux de Strasbourg 2012\n\nTenisový turnaj WTA Internationaux de Strasbourg 2012 se konal ve dnech 19. až 26. května ve francouzském Štrasburku na otevřených antukových dvorcích. Řadil se do kategorie WTA International Tournaments. Odměny činily 220 000 USD.\n\n\nNásledující hráčky obdržely do hlavní soutěže divokou kartu od pořadatelů:\n\nNásledující hráčky se probojovaly do hlavní soutěže z kvalifikace:\n\n\n\n\n"}
{"id": "804194", "url": "https://cs.wikipedia.org/wiki?curid=804194", "title": "Épinay-sous-Sénart", "text": "Épinay-sous-Sénart\n\nÉpinay-sous-Sénart je francouzská obec v departementu Essonne v regionu Île-de-France. Leží 21 kilometrů jihovýchodně od Paříže.\n\nJméno pochází z latinského \"spina\" ve významu \"trnité keře\".\n\nSousední obce: Brunoy, Mandres-les-Roses, Boussy-Saint-Antoine, Soisy-sur-Seine a Quincy-sous-Sénart.\n\nObcí protéká řeka Yerres.\n\n\n\"Počet obyvatel\"\n\nObec má 6 základních škol, lyceum a kolej.\n\nObec je dostupná autobusy a RER D.\n\n\n"}
{"id": "804196", "url": "https://cs.wikipedia.org/wiki?curid=804196", "title": "Hulk (fotbalista)", "text": "Hulk (fotbalista)\n\nGivanildo Vieira de Souza (*25. červenec 1986, Campina Grande), známější pod přezdívkou Hulk, je brazilský fotbalista, který v současnosti hraje za čínský klub SIPG FC.\n\nJde o silného hráče s velkým fyzickým fondem, je rychlý a má kvalitní střelu. Svou přezdívku získal po hrdinovi ze seriálu \"The Incredible Hulk\" z roku 1978 (hraje jej herec Lou Ferrigno), dal mu ji jeho otec Djovan, zanícený fanoušek seriálu.\n\nHulk se narodil v Campina Grande, Paraíba. Svoji profesionální kariéru zahájil v brazilském fotbalovém klubu EC Vitória z města Salvador (stát Bahia). Poté odešel na hostování do Japonska hrát za Kawasaki Frontale. O několik měsíců později byl poslán na hostování do druhé japonské divize, kde hrál v klubu Consadole Sapporo a působil zde po celou sezónu 2006. Vstřelil 25 gólů, o jeden méně, než nejlepší střelec druhé ligy.\n\nV roce 2007 hostoval opět ve druhé divizi, tentokrát v klubu Tokio Verdy, kde byl ještě úspěšnější. Vstřelil 37 gólů ve 42 zápasech a stal nejlepším střelcem sezony. V roce 2008 ho Tokio Verdy odkoupilo, v sezóně odehrál za klub 13 zápasů a vstřelil 7 gólů.\n\nV roce 2008 po pobytu v Japonsku se Hulk stěhoval do Portugalska a podepsal kontrakt s obhájcem titulu FC Porto, které koupilo 50% z hráčových práv za 5,5 milionu eur a peníze putovaly uruguayskému klubu CA Rentistas.\n\nKdyž se zranil marocký spoluhráč Tarik Sektioui, dostal možnost hrát a vsítil svůj první ligový gól v Portugalsku v domácím vítězství 2:0 proti CF Os Belenenses. Jak sezóna postupovala, stal se nepostradatelným hráčem a tvořil útočné trio s Cristianem Rodríguezem a Lisandrem Lópezem. Po několika skvělých výkonech v soutěži UEFA Champions League byl zvolen jako jeden z \"Top 10 stoupajících hvězd\" od UEFA. V srpnu 2009 prodloužil smlouvu s výkupní klauzulí šplhající ke 100 milionům eur do června 2014.\n\nV sezóně 2009/10 se stal Hulk automaticky první volbou do útoku základní sestavy Porta. Avšak 20. prosince 2009 po porážce 0:1 s hlavním rivalem SL Benfica se porval v tunelu vedoucím k hrací ploše. Dostal čtyřměsíční zákaz pouze pro domácí soutěže. Zákaz byl později snížen na čtyři zápasy a Hulk se vrátil na trávník 28. března 2010 a dokázal vstřelit branku proti CF Os Belenenses (3:0). Odehrál o šest zápasů méně než v minulé sezóně a vstřelil 5 branek.\n\nSezónu 2010/11 začal úchvatným způsobem. Vstřelil šestnáct branek v prvních šestnácti zápasech, včetně hattricku proti K.R.C. Genk v Evropské lize dne 26. srpna 2010 (4:2 výhra domácích, 7:2 celkové skóre). Od září do ledna vyhrál celkem 4× portugalskou cenu \"Hráč měsíce\". Zároveň je jediným hráčem, který tuto cenu vyhrál celkem 8x.\n\nDne 13. května 2011 Porto zaplatilo částku 13,5 milionu eur CA Rentistas za dalších 40 procent hráčových práv, čímž se jejich celkový podíl zvýšil na 85%. Hulk poté znovu prodloužil smlouvu, tentokrát do roku 2016 a s výkupní klauzulí ve výši 100 milionů eur. Hulk dokončil sezonu s 36 góly v 53 zápasech, s Portem vyhrál několik titulů, včetně ligy a domácího poháru (Taça de Portugal).\n\n3. září 2012 přestoupil do ruského celku Zenit Petrohrad – účastníka Ligy mistrů, ačkoli o něj měl zájem i vítěz Ligy mistrů ze sezóny 2011/12, londýnský klub Chelsea FC. Příchody Hulka a belgického legionáře Axela Witsela vyvolaly napětí mezi ruskými fotbalisty Zenitu, kterým se nelíbily výrazně vyšší mzdy nových akvizic. Kritikou nešetřil zejména kapitán Zenitu Igor Děnisov, kterého podporoval i Alexandr Keržakov.\n\nV sezóně 2012/13 Evropské ligy pomohl Hulk Zenitu k postupu do osmifinále soutěže. V šestnáctifinále bylo týmu přilosováno anglické mužstvo Liverpool FC. První zápas skončil výhrou domácího Zenitu 2:0, Hulk vsítil jednu branku. V odvetě v Anglii vstřelil Hulk gól v 19. minutě. Ten se nakonec ukázal jako rozdílový, protože Liverpool dokázal poté vstřelit 3 branky, ale na postup mu to nestačilo. Díky prohře 1:3 a vstřelenému gólu na hřišti soupeře postoupil dále Zenit Petrohrad. 7. března absolvoval první zápas osmifinále proti švýcarskému klubu FC Basilej, Petrohrad prohrál na stadionu St. Jakob-Park 0:2. 14. března v domácí odvetě byl při vítězství 1:0 (gól dával Axel Witsel), což však Zenitu k postupu do čtvrtfinále nestačilo. \n\nV odvetě třetího předkola Ligy mistrů 2013/14 7. srpna 2013 proti dánskému celku FC Nordsjælland vstřelil jednu branku, Zenit vyhrál 5:0 a po úvodní výhře 1:0 vyřadil dánský celek ze soutěže. 6. listopadu 2013 vstřelil gól proti svému bývalému týmu FC Porto v základní skupině Ligy mistrů, zápas skončil remízou 1:1. V sezóně 2014/15 získal se Zenitem ligový titul.\n\nV létě 2016 přestoupil do čínského klubu SIPG FC ze Šanghaje.\n\nHulk se poprvé představil v národním týmu Brazílie 14. listopadu 2009 v přátelském utkání proti Anglii v katarském Dauhá, který „kanárci“ vyhráli 1:0 (vystřídal v 67. minutě Luise Fabiana).\n\n12. října 2011 v přátelském zápase proti Mexiku nastoupil Hulk v základní sestavě. Za stavu 1:1 byl v 80. minutě vystřídán Jonasem (Brazílie vstřelila v 83. minutě gól a vyhrála 2:1).\n\nSvé první góly v reprezentačním dresu vstřelil Dánsku 26. května 2012 v Imtech Areně v Hamburku během přátelského utkání, které Brazílie vyhrála 3:1 (jeho góly padly v 8. a 40. minutě utkání).\n\nV přátelském utkání Brazílie s Mexikem 3. června 2012 (v USA) nastoupil Hulk v základní sestavě „kanárků“ a hrál do 77. minuty, kdy byl za stavu 2:0 pro Mexiko vystřídán. Utkání tímto výsledkem skončilo.\n\n9. června 2012 se na stadionu Giants Stadium v East Rutherfordu v USA střetli v přátelském utkání dva jihoameričtí fotbaloví giganti – Brazílie s Argentinou. Hulk zvyšoval na průběžných 3:2, ale v zápase exceloval argentinský supertalent Lionel Messi, jenž vstřelil hattrick a dovedl svůj tým k výhře 4:3.\n\nHulk se v srpnu 2012 zúčastnil s brazilskou reprezentací do 23 let olympijského turnaje v Londýně, kde Brazílie dokráčela až do finále, ve kterém podlehla Mexiku 1:2. Hulk snižoval v nastaveném čase na konečných 1:2.\n\nZúčastnil se Konfederačního poháru FIFA 2013 v Brazílii, kde domácí brazilský tým získal zlaté medaile po vítězství 3:0 ve finále nad Španělskem. Na turnaji se střelecky neprosadil.\n\nTrenér Luiz Felipe Scolari jej vzal na domácí Mistrovství světa 2014 v Brazílii. V semifinále proti Německu byl u historického brazilského debaklu 1:7, v prvním poločase Brazilci dovolili Němcům do 29. minuty pětkrát skórovat. Brazilci obsadili konečné čtvrté místo a zůstali bez medaile.\n\nGóly Hulka za brazilskou reprezentaci do 23 let\nGóly Hulka za A-mužstvo brazilské reprezentace\n\n"}
{"id": "804197", "url": "https://cs.wikipedia.org/wiki?curid=804197", "title": "Jaromír Piskoř", "text": "Jaromír Piskoř\n\nJaromír Piskoř (* 11. srpna 1962 Opava) je český novinář, podnikatel, PR manažer, za normalizace disident, po sametové revoluci československý politik a poslanec Sněmovny lidu Federálního shromáždění za Občanské fórum, později za Občanskou demokratickou stranu.\n\nNa normalizace se podílel na opozičních aktivitách proti komunistickému režimu. Byl aktivní v organizaci \"Severomoravský ekologický klub\", stal se signatářem Charty 77 a byl zapojen do činnosti Polsko-československé solidarity. 8. listopadu 1989 předal rozhlasové stanici Svobodná Evropa protest proti stavbě koksovny ve Stonavě. Komunistická policie ho za to zadržela a vyslýchala. Od listopadu 1989 se podílel na budování Občanského fóra na Ostravsku. Profesně je k roku 1990 uváděn jako technolog, bytem Opava.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 127 – Opava, Severomoravský kraj) jako bezpartijní poslanec, respektive poslanec za Občanské fórum. Mandát za OF obhájil ve volbách roku 1990. Po rozpadu Občanského fóra přešel do parlamentního klubu Občanské demokratické strany. Ve Federálním shromáždění setrval do voleb roku 1992.\n\nPůsobil jako novinář v časopisech Region a Profit a tiskový tajemník ODS. Později se uvádí jako ředitel PR agentury Goodcom.\n\n"}
{"id": "804198", "url": "https://cs.wikipedia.org/wiki?curid=804198", "title": "Karel Dokoupil", "text": "Karel Dokoupil\n\nKarel Dokoupil CSsR (1896 Slavětín – 1966 Moravec), byl český katolický kněz a teolog, člen kongregace redemptoristů.\n\nNa kněze byl vysvěcen v roce 1923. Po vysvěcení vyučoval v libějovickém juvenátě latinu. V období První republiky pořádal redemptoristické lidové misie. V záznamech farností se objevují různé zprávy: \"Podle nařízení litoměřického biskupa se na památku 1000letého výročí mučednické smrti sv. Václava a 200letého konaly eucharistické kongresy ve všech vikariátech diecéze. Pro turnovský vikariát se konal 23. června 1929. Veden byl Karlem Dokoupilem.\". Nebo: \"2. června 1934 přijeli z Prahy dva členové kongregace redemptoristů Karel Dokoupil a Josef Hynek. Emil Novák je přivedl do kostela, který byl velmi pečlivě vyzdoben a připraven na tuto slavnost celé farnosti. „Pani misionáři prohlásili, že takového to uvítání se jim nikde nedostalo“.\"\nV květnu 1945 působil v Karlových Varech. Po roce 1950 vykonával duchovní službu u řádových sester v severních Čechách. Zemřel na Moravci v červenci roku 1966.\n\n\n"}
{"id": "804199", "url": "https://cs.wikipedia.org/wiki?curid=804199", "title": "Hana Pleskotová", "text": "Hana Pleskotová\n\nHana Pleskotová (* 27. ledna 1953) je česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1986 se zmiňuje profesně jako pletařka.\nVe volbách roku 1986 zasedla za KSČ do Sněmovny lidu (volební obvod č. 71 - Chrudim, Východočeský kraj). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "804200", "url": "https://cs.wikipedia.org/wiki?curid=804200", "title": "Vůz Bdmteeo294 ČD", "text": "Vůz Bdmteeo294 ČD\n\nVozy Bdmteeo, číslované v intervalu 50 54 26-18, jsou řada patrových velkoprostorových osobních vozů druhé třídy z vozového parku Českých drah. Všechny tyto vozy vznikly modernizací jediného vozu Bmteeo, všech tří vozů Bmteeo a 12 vozů Bmto. Modernizace proběhla v letech 2010–2011 v ŽOS České Velenice.\n\nDalší řada obdobných vozů Bdmteeo, rovněž číslovaných v intervalu 50 54 26-18, vznikla v roce 2016 v počtu 12 kusů nízkonákladovou rekonstrukcí vozů Bmto v Pars Nova patřící do skupiny Škoda Transportation.\n\nPři modernizaci v letech 2010–2011, která byla provedena v ŽOS České Velenice, byl kompletně zrenovován interiér, vytvořen prostor pro přepravu jízdních kol, přečalouněny sedačky, vyměněno vnitřní obložení i podlahy, revitalizován WC a původní ovládání nástupních dveří madly bylo nahrazeno tlačítky. Nápravový generátor byl odebrán a nahrazen centrálním zdrojem energie (CZE), tedy statickým měničem napájeným průběžným topným kabelem z hnacího vozidla (neplatí pro vozy původních řad Bmteeo, u kterých to bylo provedeno již dříve).\n\nCena modernizace jednoho vozu byla asi čtyři miliony Kč. Čili celá zakázka stála přibližně 64 milionů.\n\nJsou to neklimatizované patrové vozy o délce 26 800 mm. Jejich nejvyšší povolená rychlost je 100 km/h. Mají podvozky \"Görlitz VI K\" se špalíkovými brzdami.\n\nVozy mají dvoukřídlé vnější nástupní dveře ovládané tlačítky. V kombinaci s nízkopodlažností v dolním patře vozy umožňují snadnou přepravu tělesně postižených, ale nejsou vybaveny patřičně přizpůsobeným WC, dětských kočárků a jízdních kol. Okna v dolním patře jsou výklopná dovnitř v horní třetině, okna v horním patře jsou v dolní třetině vytahovací směrem nahoru.\n\nVozy mají sedačky řešené jako dvoumístné lavice v příčném uspořádání 2 + 2 potažené modrou látkou. Poskytují celkem 126 míst k sezení.\n\nProvozní osvětlení vozů je zářivkové, nouzové žárovkové. Vytápění vozů je teplovzdušné, vzduch je elektricky ohříván a následně rozháněn po interiéru pomocí větráků.\n\nNátěr je vyveden v modro-bílém korporátním stylu Českých drah od studia Najbrt.\n\nPrvní modernizovaný vůz se do provozu zapojil 7. prosince 2010. Vozy se vyskytují převážně, spolu s BDsee, na osobních vlacích v Kraji Vysočina.\n\nV roce 2016 pak vzniklo dalších 12 vozů řady Bdmteeo, opět číslovaných v intervalu 50 54 26-18 , a to nízkonákladovou renovací vozů Bmto v Pars Nova patřící do skupiny Škoda Transportation .\n\nRekonstrukce oproti vozům Bdmteeo zahrnula navíc také instalaci uzavřeného systému WC, zásuvek pro napájení elektroniky (jak 230V tak i 5V USB), zavedení WIFI a informačního systému pro cestující.\n\nDo provozu jsou od roku 2017 zařazovány v pražské příměstské dopravě, přičemž 24 míst v první třídě zajišťuje rekonstruovaný řídící vůz ABfhpvee (slangově Sysel).\n\n"}
{"id": "804207", "url": "https://cs.wikipedia.org/wiki?curid=804207", "title": "Vincenc Straňák", "text": "Vincenc Straňák\n\nVincenc Jan Straňák OP (22. května 1894 Nivnice – 16. dubna 1967 Horní Poustevna), byl český katolický kněz, teolog a člen řádu dominikánů.\n\nŘeholní sliby v dominikánském řádu složil 8. září 1915 v Olomouci. Na kněze byl vysvěcen 5. července 1919 v Olomouci. Působil jako submagistr noviců a kleriků v Olomouci. Dále byl kooperátorem a katechetou v Třeboni, prefektem juvenátu v Praze, farářem v Praze, kazatelem v Uherském Brodě a kaplanem v Plzni. V roce 1950 v rámci Akce K, kterou pořádala Státní bezpečnost zažil likvidace plzeňského kláštera dominikánů. Následně byl internován v Broumově (dominikáni se mohli do svého kláštera v Plzni-Lobzích vrátit až 40 let po této události). Po propuštění z internace byl v letech 1953-1955 duchovním správcem kostela Všech svatých v Litoměřicích. V letech 1955-1963 byl administrátorem ve farnosti Novosedlice. Dále pracoval v civilním zaměstnání a posléze přijal místo kaplana řeholních sester v Horní Poustevně. Pohřben je ve svém rodišti v Nivnici.\n\n\n"}
{"id": "804208", "url": "https://cs.wikipedia.org/wiki?curid=804208", "title": "Lewis Larsson", "text": "Lewis Larsson\n\nLewis Larsson (1881, rozený jako Hol Lars Larsson v Nås, Švédsko – 1958 Jeruzalém, Britský mandát Palestina), byl švédský fotograf a působil v podstatě jako šéf fotografického oddělení Americké kolonie (anglicky \"Photographic Department of the American Colony\") v palestinském Jeruzalémě. Byl známý fotožurnalista, který zaznamenával a dokumentoval kulturu na jihu Středomoří, především v palestinské oblasti. Larsson byl také uznávaný švédský diplomat, který působil jako konzul a vicekonzul v Jeruzalémě a v té roli jednal v nejlepším zájmu Americké kolonie.\n\nNarodil se jako jediný syn Hola Larse Larssona a Izraelky Brity Ersdotterové ve švédském Nås. Jeho otec zemřel, když mu byly tři roky a zůstal se svou matkou. Byl jedním z pěti sourozenců, další čtyři byly jeho sestry, dvě narozené mimo manželství. V roce 1896 mnoho z obyvatelů města Nås emigrovalo a následovalo evangelistu Olafa Henrika Larssona do Americké kolonie. Ze země odešli také Lewis Larsson a jeho rodina, v roce 1896 odcestovali převážně vlakem do Jeruzaléma očekávat \"Návrat Pána\".\n\nVe svých 16. letech, v roce 1897, začal Lewis Larsson v Americké kolonii studovat fotografii pod vedením Elijaha Meyerse.\n\nElijah Meyers byl členem Americké kolonie a začal fotografovat město Jeruzalém a jeho okolí včetně akcí, které se tam pořádaly. Meyersova práce se postupně rozšířila na plnohodnotnou fotografickou divizi v rámci kolonie, včetně fotografů jako byli Hol Lars Larsson, Erik Lind, Lars Lind, Furman Baldwin, John D. Whiting nebo G. Eric Matson. Divize nesla název \"American Colony Photo Department\" a po rozpadu kolonie v roce 1934 se přejmenovala na \"Matson Photographic Service\" a fungovala až do 70. let. Jejich zájem se soustředil na archeologické artefakty (např. Lví věž v Tripolisu) a fotografie detailů vzbuzovaly zájem archeologů. Fotografie zobrazují lidi, místa a události na Blízkém východě z posledních let Osmanské říše, první světové války, britského mandátního období, druhé světové války a období státu Izrael. Většina obrazů líčí Palestinu (dnešní Izrael, Západní břeh Jordánu a pásmo Gazy). Ostatní uvedené země jsou Libanon, Sýrie, Jordánsko, Irák, Egypt a Turecko. Část sbírky pokrývá země východní Afriky včetně Súdánu, Keni, Tanzanie, Zanzibar a Ugandy. Fotografie zachycují náboženské obřady, každodenní život, umění a řemesla, archeologické lokality, školy, nemocnice, historické budovy a areály, demonstrace a konflikty, významné události, politické vůdce a krajiny. Patří sem rovněž letecké snímky, portréty a obrazy představují biblické scény. Sbírka Matson Collection byla později darována knihovně Library of Congress.\n\nJako technik v temné komoře a fotograf pro fotografickou divizi Americké kolonie přímo pod Lewisem Larssonem pracoval od 20. let až do poloviny 30. let fotograf Nadžíb Albina. Pracoval především na přijímání a vyvolávání filmů archeologických lokalit v širším okolí Jeruzaléma, ale zpracovával také videozáběry. Pracoval ve fotografickém oddělení po boku svého bratra Jamila Albina.(fotografie) Nadžíb Albina se později stal šéfem fotografického oddělení Palestinského archeologického muzea, přičemž pořídil první originální sady fotografií Svitků od Mrtvého moře.\n\nLarsson nastoupil na pozici švédského generálního konzula v Jeruzalémě v roce 1921 a ve funkci vystřídal Gustava Hermana Dalmana, který byl v této funkci od roku 1911 do roku 1921. Kvůli této nové funkci musel omezit spolupráci s fotografickým oddělením Americké kolonie.\n\nFotografie Lewise Larssona, Fotografické oddělení Americké kolonie:\n\n"}
{"id": "804211", "url": "https://cs.wikipedia.org/wiki?curid=804211", "title": "Zdeněk Rada (politik)", "text": "Zdeněk Rada (politik)\n\nZdeněk Rada (* 25. června 1938) byl český a československý politik Komunistické strany Československa, vedoucí tajemník OV KSČ Znojmo a poslanec Sněmovny lidu Federálního shromáždění za normalizace.\n\nK roku 1986 se zmiňuje profesně jako vedoucí tajemník okresního výboru KSČ. Šlo o OV KSČ ve Znojmě. V této funkci se uvádí i k roku 1988. Ještě v říjnu 1989 je citován jako vedoucí tajemník OV KSČ ve Znojmě. Komentoval tehdy ekonomickou situaci: „\"u některých vedoucích hospodářských pracovníků se projevuje malá politická vyspělost a neschopnost vysvětlit nedostatky\"“.\nVe volbách roku 1986 zasedl za KSČ do Sněmovny lidu (volební obvod č. 107 - Znojmo-Třebíč, Jihomoravský kraj). Ve Federálním shromáždění setrval do ledna 1990, kdy rezignoval na mandát v rámci procesu kooptací do Federálního shromáždění po sametové revoluci.\n\n"}
{"id": "804212", "url": "https://cs.wikipedia.org/wiki?curid=804212", "title": "Zdeněk Rada", "text": "Zdeněk Rada\n\nJméno a příjmení Zdeněk Rada má více nositelů:\n\n"}
{"id": "804213", "url": "https://cs.wikipedia.org/wiki?curid=804213", "title": "Rastislav Rašín", "text": "Rastislav Rašín\n\nRastislav Rašín, též Rostislav Rašín (* 11. března 1952) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1986 se zmiňuje profesně jako strojní zámečník.\nVe volbách roku 1986 zasedl za KSČ do Sněmovny lidu (volební obvod č. 25 - Benátky nad Jizerou, Středočeský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "804215", "url": "https://cs.wikipedia.org/wiki?curid=804215", "title": "Aranka Ročňáková", "text": "Aranka Ročňáková\n\nAranka Ročňáková, (* 2. září 1951) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1986 se zmiňuje profesně jako dělnice. Ve volbách roku 1986 zasedla za KSČ do Sněmovny lidu (volební obvod č. 45 – Karlovy Vary-Sokolov, Západočeský kraj). Ve Federálním shromáždění setrvala do ledna 1990, kdy rezignovala na mandát v rámci procesu kooptací do Federálního shromáždění po sametové revoluci.\n\nJiří Kotek, tehdejší aktivista Občanského fóra z Karlových Varů popisuje, že koncem roku 1989 svolal do hotelu Thermal mítink, na kterém se měla řešit i otázka odchodu komunistických poslanců z FS. Aranku Ročňákovou zmiňuje jako jedinou, podle jeho slov „statečnou“, členku parlamentu, která na veřejnou schůzi dorazila. Pracovala tehdy jako dělnice v porcelánce. Účastníci schůze na ni vyvíjeli nátlak směrem k její rezignaci a také, aby v nadcházející volbě prezidenta podpořila Václava Havla. Ročňáková to odmítala a prosazovala přímou volbu prezidenta.\n\n"}
{"id": "804217", "url": "https://cs.wikipedia.org/wiki?curid=804217", "title": "Rabbits", "text": "Rabbits\n\nRabbits (v překladu do češtiny \"Králíci\") je série krátkometrážních video filmů natočená v roce 2002 americkým režisérem Davidem Lynchem. Děj zobrazuje tři lidské králíky v jedné místnosti, které ztvárnili herci Scott Coffey, Laura Elena Harringová a Naomi Wattsová. Ve třetí epizodě místo Harringové vystupuje Rebekah Del Rio. Jejich nesouvisející komunikace je přerušována salvami smíchu a potlesku, které jsou charakteristické pro sitcomy. Přesto vždy zůstávají lidští králíci vážní.\n\nDílo bylo uvedeno sloganem: \"„V bezejmenném městě smáčeným nekončícím lijákem… bydlí tři králíci s děsivým tajemstvím“.\" Hudbu podobně jako k většině Lynchových snímků zkomponoval Angelo Badalamenti.\n\n\"Rabbits\" původně představovaly sérii osmi krátkých epizod exkluzivně uložených na webu 'DavidLynch.com', která je již nedostupná. Následně se snímek stal součástí DVD vydaného v rámci kolekce režisérových filmů „Lime Green Set“. Mimoto došlo k využití některých scén ve filmu \"Inland Empire\".\n\nCelý děj, jenž se odehrává v jedné místnosti – obývacím pokoji, je snímán z pozice statické kamery bez střihu. Tři lidští králíci s maskami na hlavách a končetinách průběžně přicházejí, odcházejí a vedou konverzaci či monology. Jack je oblečen do elegantního obleku, Suzie má na sobě šaty a Jane župan.\n\nV některých scénách se zjevují záhadné věci jakými jsou planoucí díra na stěně a dotěrný démonický hlas. Ve třech epizodách vždy jeden králík recituje neznámou poezii.\n\nFilm vznikl na zahradě Lynchova domu v Hollywood Hills, kde došlo k postavení scény. Natáčení probíhalo pouze v noci kvůli kontrole intenzity osvětlení, ovšem bylo provázeno problémy s hlukem a rušivými zvuky, které přicházely z okolí, stejně tak i podrážděnými sousedy.\n\nDave Kehr v periodiku \"The New York Times\" uvedl, že to byl francouzský režisér Alain Resnais, který ve filmu \"Můj strýček z Ameriky\" (1980) jako první nasadil hercům velké hlodavčí hlavy.\n\n"}
{"id": "804218", "url": "https://cs.wikipedia.org/wiki?curid=804218", "title": "Jaroslav Růžička", "text": "Jaroslav Růžička\n\nJaroslav Růžička (* 1. září 1953) je český podnikatel, letecký konstruktér, manažer společnosti Evektor-Aerotechnik, bývalý československý politik a poslanec Sněmovny lidu Federálního shromáždění za Občanské fórum po sametové revoluci.\n\nV listopadu 1989 se podílel na budování Občanského fóra v Uherském Hradišti. Jeden z mítinků OF v těch dnech se konal před balkonem domu, v kterém Růžička bydlel, vedle hotelu Slunce. Profesně je k roku 1990 uváděn jako vývojový pracovník k. p. LET, bytem Uherské Hradiště.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 96 – Hodonín-Uherské Hradiště, Jihomoravský kraj) jako bezpartijní poslanec, respektive poslanec za Občanské fórum. Ve Federálním shromáždění setrval do svobodných voleb roku 1990.\n\nPozději začal podnikat. Působí jako manažer a spolumajitel firmy Evektor. Začínal s poradenstvím, později přešla firma na výrobu vlastních ultralehkých letadel, převážně na export. Za vývoj letadla VUT 100 Cobra dostala firma Evektor Aerotechnik cenu Česká hlava. Jejím produktem je i stroj Evektor EV-55 Outback. Růžička působí jako viceprezident Asociace českých leteckých výrobců. Je ženatý, má dvě děti.\n\n"}
{"id": "804219", "url": "https://cs.wikipedia.org/wiki?curid=804219", "title": "Jitka Sachetová", "text": "Jitka Sachetová\n\nJitka Sachetová (* 16. července 1954) je česká politička KSČM, její okresní a krajská funkcionářka, v letech 2000 až 2008 a opět od roku 2012 zastupitelka Ústeckého kraje (od roku 2012 též radní kraje), bývalá politička Komunistické strany Československa, za normalizace československá poslankyně Sněmovny lidu Federálního shromáždění.\n\nK roku 1986 se zmiňuje profesně jako administrativní pracovnice.\nVe volbách roku 1986 zasedla za KSČ do Sněmovny lidu (volební obvod č. 61 – Litoměřice, Severočeský kraj). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\nPoliticky se angažovala i po sametové revoluci. V komunálních volbách roku 1994 byla zvolena do zastupitelstva obce Polepy za KSČM. Mandát obhájila ve volbách roku 1998 (profesně uváděna jako účetní). Po pauze v délce jednoho volebního období byla opětovně zvolena do zastupitelstva v komunálních volbách roku 2006 a mandát obhájila v komunálních volbách roku 2010 (zmiňována jako zemědělský technik a zemědělský podnikatel). V krajských volbách roku 2000 a opětovně v krajských volbách roku 2004 byla zvolena do Zastupitelstva Ústeckého kraje za KSČM.\n\nZastává i stranické posty na okresní a krajské úrovni. K roku 2011 se uvádí jako místopředsedkyně Ústecké krajské rady KSČM a předsedkyně Okresního výboru KSČM Litoměřice. V senátních volbách roku 2012 byla kandidátkou KSČM za senátní obvod č. 29 - Litoměřice. V 1. kole zvítězila se ziskem 24 %, ale ve 2. kole ji porazil a senátorem se stal sociální demokrat Hassan Mezian.\n\nV krajských volbách v roce 2016 obhájila za KSČM post zastupitelky Ústeckého kraje. Dne 21. listopadu 2016 byla opět zvolena radní kraje pro oblast kultury a památkové péče, zemědělství a životní prostředí.\n\n"}
{"id": "804220", "url": "https://cs.wikipedia.org/wiki?curid=804220", "title": "Schleich", "text": "Schleich\n\nSchleich je německý výrobce hraček figurek a doplňků.Například psi,koně,kočky,farmy,exotické zvířata atd.: Všechny figurky, jež vyrábí jsou ručně malovány. Společnost má sídlo v Německu.Tradiční trh s výrobky Schleich je v kontinentální Evropě, s polovinou svých prodejů v Německu. Nicméně, jejich hračky se prodávají po celém světě a nyní se stává velmi populární ve Velké Británii, Austrálii a Severní Americe.\n\nSchleich založil Friedrich Schleich v roce 1935. Jeho figurky byly poprvé vydány v roce 1950 s vývojem, výrobou a uváděním na trh komických figurek, jako Snoopy a Šmoulové. V časných 1980 dodali zvířecí figurky. Do konce roku 2006, Schleich byla rodinná firma. To bylo pak převzato britskou investiční společnosti HG Capital, která zaplatila 165 milionů euro za 80% podíl. Figurky se odlévají jak v Číně tak v Německu.\nDesign výrobků a vytváření nástrojů je většinou vlastní. Výroba je v německé centrále a ve výrobních zařízení v zahraničí, přičemž tato čísla jsou ručně malované v Číně. V roce 2006 měla asi 250 Schleich zaměstnanců a roční prodejní dobu přibližně 80 milionů EUR.\n\nSoučasný sortiment figurek nyní zahrnuje zvířata, rytíře, dinosaury, Šmouly, domácí zvířata, elfy a americké hranice spolu s mnoha doplňky pro každého.\n\nKaždý rok jsou na trh vypuštěny nové modely a starší modely zase staženy a tak má každý sběratel vždy ke sbírání něco nového.\n\nV květnu 2007 byl zavedený nový druh elfů – jižní a severní elfové představující boj světla a tmy. V roce 2009 publikoval Schleich knižně příběh o elfech, přičemž jednotlivé kapitoly byly postupně zveřejňovány na internetových stránkách společnosti. Světový objem prodeje je nyní v řádu desítek miliónů figurek. A přes 500 miliónů jich bylo dosud prodáno.\n\nSchleich v současné době sídlí v Schwäbisch Gmünd v Německu.\n\nV poslední době se těší čím dál větší oblibě tzv. live show. Tedy výstavy těchto modelů, především koní. Firma Schleich vyrábí krom stálé produkce i limitované řady jako je například Satchmo, který byl vyráběn jen v roce 2010 a to v počtu 5000 ks. Tyto modely pak na výstavách sklízí lepší hodnocení.\n\n"}
{"id": "804222", "url": "https://cs.wikipedia.org/wiki?curid=804222", "title": "Eleonóra Sándorová", "text": "Eleonóra Sándorová\n\nEleonóra Sándorová, též Eleonóra Sándor (* 4. října 1959 Zlaté Moravce), je bývalá československá disidentka ze Slovenska, maďarské národnosti, etnografka, muzejní pracovnice, novinářka, po sametové revoluci politička Veřejnosti proti násilí (respektive za platformu Maďarská nezávislá iniciativa) a poslankyně Sněmovny lidu a Sněmovny národů Federálního shromáždění.\n\nVystudovala maďarskou školu v obci Jelenec a pak Univerzitu Komenského v Bratislavě. Do roku 1990 působila jako muzejnice a etnografka v muzeu Csallóközi Múzeum v Dunajské Stredě a v okresním muzeu v Galantě. K roku 1990 je profesně uváděna jako etnografka.\n\nZa normalizace se angažovala v opozičním hnutí mezi maďarskou menšinou na Slovensku. V roce 1979 navázala coby studentka v Bratislavě kontakty s opoziční skupinou okolo Miklóse Duraye a dalších disidentů. Poskytovala statistiky a informace z jižního Slovenska. Navázala také vazby na disidenty v Maďarsku, kde navštěvovala přednášky o filozofii a historii. Jejím manželem byl další etnický Maďar ze Slovenska aktivní v opozičním hnutí, Károly Tóth. Společně přepisovali na stroji a distribuovali informační letáky. Jen v roce 1982 jich takto rozeslali cca 800. V roce 1989, ještě před pádem komunistického režimu, napsala dopis do listu Literárny týždenník, v němž kritizovala článek Jána Bobáka o Maďarech na jižním Slovensku pro jeho marxistické a nacionalistické vyznění. Díky tomu si ji povšimli i slovenští disidenti jako Miroslav Kusý, Ján Langoš. Založili pak pobočku PEN klubu na Slovensku.\n\nV lednu 1990 zasedla v rámci procesu kooptací do Federálního shromáždění po sametové revoluci do Sněmovny lidu (volební obvod č. 144 - Galanta, Západoslovenský kraj) jako bezpartijní poslankyně (respektive poslankyně za hnutí Veřejnost proti násilí). Ve volbách roku 1990 přešla do slovenské části Sněmovny národů, coby poslankyně za VPN, v jehož rámci byla členkou menšinové skupiny Maďarská nezávislá iniciativa. Ve Federálním shromáždění setrvala do konce funkčního období, tedy do voleb roku 1992.\n\nOd 90. let 20. století se orientovala na publicistiku a žurnalistiku. Od roku 1999 pracovala v aparátu Národní rady Slovenské republiky. V roce 2006 se uvádí jako tajemnice lidskoprávního výboru Národní rady Slovenské republiky.\n\n"}
{"id": "804225", "url": "https://cs.wikipedia.org/wiki?curid=804225", "title": "Queenstown Airport", "text": "Queenstown Airport\n\nQueenstown International Airport (IATA: ZQN, ICAO: NZQN) je mezinárodní letiště vzdálené zhruba 10 km od centra města Queenstown ve Franktonu. Většina letů je vnitrostátní, několik letů týdně létá do Austrálie. Letiště je využíváno také vrtulníky.\n\n"}
{"id": "804230", "url": "https://cs.wikipedia.org/wiki?curid=804230", "title": "Ryan Higa", "text": "Ryan Higa\n\nRyan Higa (* 6. června 1990 Hilo, Havaj) je americký komik a herec japonského původu a zároveň provozovatel YouTube kanálu Nigahiga.\n\nPřestěhoval se do Las Vegas, studovat filmovou tvorbu na Nevadské univerzitě v Las Vegas a začal vytvářet videa společně i s dalšími osobnostmi YouTube, jako je KevJumba. Jsou známí pro svá komická videa, která dosáhla přes 1,6 miliardy zhlédnutí. K prosinci 2013 se kanálu Nigahiga přičítalo přes 11 milionů odběratelů a byl devátým nejsledovanějším YouTube kanálem. Název kanálu vznikl z kombinace slova „Niga“, což v překladu z japonštiny znamená „chvástat se“, a jeho příjmení Higa.\n\nRyan Higa a Sean Fujiyoshi (spoluzakladatel kanálu Nigahiga) započali svoji kariéru zveřejňováním tzv. playback písní v roce 2006, kdy stále ještě navštěvovali Waiakea High School. Jejich písně se pak začaly rozšiřovat o celou řadu parodií a komických videí. Občasnými hosty ve videích byli Tim Enos, Ryan Villaruel, Kyle Chun a Tarynn Nago, společně známí jako „Yabo Crew“.\n\nNa Štědrý den roku 2008 byla dvě z jejich nejznámějších videí, \"How To Be Gangster\" a \"How To Be Emo\", smazána z důvodu porušování autorských práv. Dne 21. ledna 2009 byl účet Nigahiga dočasně zablokován s požadavkem, aby byla smazána i další autorsky chráněná videa. Z tohoto důvodu byla odstraněna téměř všechna playback videa Ryana Higy (s výjimkou „You're Beautiful“) a stejně tak i další videa, která obsahovala písně chráněné autorským právem. Následně už všechny písně či skladby použité ve videích pocházely výhradně z vlastní tvorby. Videa \"How to be Gangster\" a \"How to be Emo\" byla znovu zveřejněna na kanálu Nigahiga v srpnu roku 2009, avšak za pár dní byla společně s \"How to be Ninja\" a \"How to be Nerd\" opět smazána. Na jaře roku 2010 byla videa \"How to be Ninja\", \"How to be Gangster\" a \"How to be Emo\" znovu zveřejněna. Ryan Higa si založil nový YouTube kanál s názvem „HigaTV“, kde začal zveřejňovat video blogy a videa ze zákulisí.\n\nKanál Nigahiga byl spuštěn 20. července 2006. Ke dni 21. prosince 2010 dosáhl 3 milionů odběratelů a v květnu 2012 byla jeho videa zhlédnuta více než 1,17miliardkrát.\n\nV roce 2008 jim losangeleský producent Richard Van Vleet nabídl pomoc při natáčení jejich prvního celovečerního filmu. Výsledný film, \"Ryan and Sean's Not So Excellent Adventure\", byl režírován Richardem Van Vleetem a měl premiéru v kinech na Havaji a v Kalifornii 14. listopadu 2008. DVD vyšlo v USA 14. července 2009. \"Ryan and Sean's Not So Excellent Adventure\" pojednává o nepříliš úspěšném producentovi, ztvárněném Michaelem Buckleym, který musí sehnat známé celebrity a natočit filmový hit během 30 dnů, nebo ho vyhodí z práce. Ryan a Sean nabídku přijmou a octnou se ve spoustě komických situací.\n\n\"Ninja Melk\" je krátký šestadvacetiminutový film o ninjovi. Premiéra filmu proběhla v srpnu 2009. Děj se točí kolem ninji jménem mistr Ching Ching, který posílá svého studenta Lapchung (hraje Bryson Murata), aby našel náhradu. Ten najde Ryana a Seana, aby dopadli zlého Bokchoy (hraje Tim Enos) a jeho pomocnici Ginu (hraje Tarynn Nago).\n\nDalší nezávislý film, dlouhý 35 minut, vytvořil s Wong Fu Productions pod názvem \"Agents of Secret Stuff\" a byl zveřejněn na Ryanově kanálu 24. listopadu 2010. Hráli v něm i další známé tváře YouTube, jako např. Aki Aleong. \"Agents of Secret Stuff\" je o mladém A.S.S. (Agent of Secret Stuff, hraje Higa), který je v utajení poslán na střední školu, aby ochránil jednu žákyni, dívku jménem Taylor (hraje Arden Cho), před \"the S.I.N.S\" (Society Involving Not-So-Good Stuff). Ve filmu se objevily i osobnosti jako Ian Hecox (Smosh), D-Trix (Quest Crew), Kassem G nebo Hiimrawn.\n\n\n\n\n\n\n\n\n\n\n\n\n\n\n\n\n\n\n"}
{"id": "804232", "url": "https://cs.wikipedia.org/wiki?curid=804232", "title": "Chevannes", "text": "Chevannes\n\nChevannes je jméno jedné z francouzských obcí:\n\n"}
{"id": "804233", "url": "https://cs.wikipedia.org/wiki?curid=804233", "title": "Ormoy", "text": "Ormoy\n\nOrmoy je jméno jedné z francouzských obcí:\n\n"}
{"id": "804234", "url": "https://cs.wikipedia.org/wiki?curid=804234", "title": "Fontenay-le-Vicomte", "text": "Fontenay-le-Vicomte\n\nFontenay-le-Vicomte je francouzská obec v departementu Essonne v regionu Île-de-France. Leží 34 kilometrů jihovýchodně od Paříže.\n\nObec se postupně jmenovala \"Fontanedum\" (829), \"Fontanetum Vice Comitis\" (1286) a \"Fontenay sur Seine\" (1793), současné jméno je poprvé zmiňováno v roce 1801.\n\nSousední obce: Vert-le-Petit, Écharcon, Mennecy, Ballancourt-sur-Essonne a Chevannes.\n\nObcí protéká řeka Essonne.\n\n\n\"Počet obyvatel\"\n\nObec má 1 základní školu.\n\n"}
{"id": "804241", "url": "https://cs.wikipedia.org/wiki?curid=804241", "title": "Tapout", "text": "Tapout\n\nTapout je americká obchodní značka specializovaná na oblečení a příslušenství pro fanoušky MMA, kteří jsou převážně muži ve věku mezi 13 a 27 lety.\n\nPodle toho je oblečení také koncipováno: je pohodlné, volné a divoké, ale zároveň odolné, elegantní a praktické (je z inteligentních materiálů umožňujících snadné praní, lepší odvod potu aj.).\n\nJak hlásal dnes již zesnulý \"Charles „Mask“ Levis:\" „Oblečením trička Tapout na sebe neoblékáte pouze tričko, berete na sebe a hlásáte náš styl života, který jsme MMA zasvětili.“\n\nCharles Levis junior (také známý jako Mask – maska) a Dan Caldwell (známý jako Punkass – punkerská-prdel) založili společnost v roce 1997 v Kalifornii, v době, kdy byly stále cage fights (zápasy v kleci) ilegální. Jejich cílem bylo odlišit MMA fanoušky od ostatních lidí. Zároveň tím však našli díru na trhu, jelikož pro tento (dnes již rovnocenný) sport nebylo žádné oblečení určené. Značka Tapout začínala své působení v garáži a měla opravdu velký úspěch, v roce 1999 firma vykazovala zisk 30 000 dolarů, v roce 2009 již 200 000 000 dolarů. Obrovský přelom pro firmu byla legalizace UFC ligy v roce 2001.\n"}
{"id": "804251", "url": "https://cs.wikipedia.org/wiki?curid=804251", "title": "Batelov (nový zámek)", "text": "Batelov (nový zámek)\n\nNový batelovský zámek stojí v městysi Batelov v bezprostřední blízkosti starého zámku. Je chráněn jako kulturní památka České republiky.\n\nExistenci obou batelovských zámků předcházela tvrz, kterou vlastnili páni z Batelova. Ta stála na vyvýšenině nad potokem, jihozápadně od dnešního kostela. Nová tvrz byla postavena okolo roku 1400 při levém břehu řeky Jihlavy. Jejím úkolem bylo pravděpodobně střežit přechod přes tento vodní tok.Vzhledem k blízkosti obou staveb (Starého a Nového zámku) dnes však není zcela jasné, na místě kterého z nich tvrz stála. Předpokládat lze, že tvz byla přestavěna ve Starý zámek. \n\nZmíněná druhá tvrz v pozdější době přešla do držení pánů z Lipé, od nichž ji v polovině 14. století získali Pacovští. Na konci husitských válek mění majitele znovu, když ji získali Batelovští z Prostného a následně Mikuláš Radkovec z Mirovic. V letech 1546-1626 je Batelov uváděn jako majetek Čížovských z Čížova. \n\nV roce 1586 nechává Jiří Čížovský z Čížova tvrz přestavět na renesanční zámek, dnes Starý zámek, naproti němu vzniká nová budova . Sídliště v té době v kontrastu k do té doby existující tvrzi dostává název Nový Batelov. Roku 1626 mění panství majitele znovu, tentokrát jimi jsou Krabicové z Weitmile. Kolem roku 1681 pak za Odkolků z Újezdce prochází zámek barokní úpravou, bylo dostavěno nové, delší křídlo. Roku 1731 panství kupuje Jan Kryštof Burkhardt de Klee který po roce 1755 zahájil v Batelově výstavbu velkého kostela a zámek v roce 1755 klasicistně přestavěl a rozšířil. V roce 1806 byl zámek pro dluhy prodán v dražbě hraběti Janu Swerte-Sporkovi, v té době dochází k menším stavením úpravám. Od roku 1839 byli majiteli Blankensteinové, za nichž roku 1893 prošel dalšími úpravami. Poslední úpravy jsou z 2. poloviny 20. století, kdy byl necitlivě přestavěn. V 80. letech bylo v zámku umístěno odborné učiliště. \n\nJedná se o dvoupatrovou dvoukřídlou budovu okolo níž najdeme zbytky zámeckého parku vytvořeného v 19. století. Původní tvrz pravděpodobně stála v místě dnešního západního křídla. Z renesanční stavby se dohovala přízemní klenutá síň s renesančním portálem. U vchodu jsou vsazeny erby Jiřího Čížovského z Čížova s letopočtem 1586 a Viléma Oldřicha Odkolka z Újezdce. V přízemí se dochovaly valené klenby.\n\nOkolo zámku vede silnice II/134, která se nedaleko odpojuje od silnice II/639 a následně pokračuje na Novou Ves, zeleně značená turistická stezka od batelovského náměstí Míru na Těšenov a cyklotrasa Greenway řemesel a vyznání od Bezděčína na Lovětín. Zámek není veřejnosti přístupný.\n\n"}
{"id": "804263", "url": "https://cs.wikipedia.org/wiki?curid=804263", "title": "Miloš Vacek", "text": "Miloš Vacek\n\nMiloš Vacek, pseudonym Miloš Kamenický, (20. června 1928 Horní Roveň – 29. února 2012 Praha) byl český hudební skladatel, dirigent, varhaník a sbormistr.\n\nOtec skladatele Jindřich Vacek byl hudebník, který s divadelními orchestry procestoval Evropu i jižní Ameriku, aby se posléze usadil jako ředitel kůru v Horní Rovni u Pardubic, ve Vysokém Mýtě a posléze v Kamenici nad Lipou. Poskytl tak synovi kvalitní základy hudebního vzdělání. Hrál na housle, klavír, klarinet a hoboj a v jedenácti letech již zastupoval svého nemocného otce na kůru.\n\nV roce 1943 vstoupil na Pražskou konzervatoř a studoval skladbu a dirigování. Když němečtí okupanti uzavřeli i konzervatoř, pracoval jako pomocný dělník a balič skla ve sklárně ve Včelničce u Kamenice nad Lipou. Studia na konzervatoři dokončil v roce 1947 a pokračoval dále na Akademii múzických umění. Mimo jiné byl jeho profesorem Jaroslav Řídký, který také řídil na absolventském koncertě jeho \"Symfonietu pro velký orchestr\".\n\nV době vojenské služby byl sbormistrem a dirigentem Armádního uměleckého souboru Víta Nejedlého. S tímto souborem absolvoval v roce 1952 půlroční zájezd do Číny. Od roku 1954 se věnoval skladbě jako svému jedinému povolání. Byl činný i organizačně, v různých funkcích působil ve Svazu českých skladatelů a koncertních umělců.\n\nZa své skladby byl mnohokrát vyznamenán. Za symfonickou \"Poému o padlých hrdinech\" obdržel cenu \"Krajského národního výboru v Ostravě\", sborový hymnus „\"Země má\"“ získal prvním místo v soutěži sborové tvorby v Jihlavě roku 1975 a za cyklus písní „\"Hledám tě kráso\"“ mu byla roku 1978 udělena cena Svazu českých skladatelů. Hudba k filmu \"Dobrodružství na Zlaté zátoce\" získala v roce 1955 zlatou medaili na filmovém festivalu v Montevideu. Mimo jiné také získal \"Vyznamenání za zásluhy o výstavbu\" (1981) a v roce 1984 byl jmenován zasloužilým umělcem.\n\nJeho skladatelské dílo je velmi rozsáhlé. Hudební vyjadřování navazuje na dílo Vítězslava Nováka, Josefa Suka a svého učitele Jaroslava Řídkého. Komponoval skladby nejrůznějších žánrů, nejzávažnější jsou však jeho hudebně dramatická díla. Samozřejmě se nevyhnul ani dobové tvorbě masových písní, budovatelských pochodů a hudbě ke spartakiádním cvičením. Významnou součástí jeho díla je hudba pro film.\n\n\n\n\n\n\n\n\n\n\n\n\n"}
{"id": "804266", "url": "https://cs.wikipedia.org/wiki?curid=804266", "title": "Peter Bartoš", "text": "Peter Bartoš\n\nPeter Bartoš (* 21. ledna 1962, Bratislava) je bývalý slovenský fotbalista, záložník.\n\nHrál za Inter Bratislava, DAC Dunajská Streda a Spartak Trnava. V Poháru vítězů pohárů nastoupil v 1 utkání. V roce 1987 vyhrál s Dunajskou Stredou Československý pohár.\n\n"}
{"id": "804268", "url": "https://cs.wikipedia.org/wiki?curid=804268", "title": "Kurz sebeovládání", "text": "Kurz sebeovládání\n\nKurz sebeovládání (v anglickém originále Anger Management) je americký sitcom, vytvořený na motivy filmu \"Kurs sebeovládání\" z roku 2003. První díl seriálu měl premiéru 28. června 2012 na americkém kanále FX, poslední díl byl odvysílán 22. prosince 2014.\n\nPrvní díl Kurzu sebeovládání zlomil rekord v nejsledovanější epizodě sitcomu na kabelové televizi se sledovaností 5 740 000 diváků. Po desetidílné první řadě byla vysílána 2. řada seriálu o rozsahu 90 dílů.\n\nDěj se točí okolo terapeuta Charlieho Goodsona, který vede terapii zvládání vzteku. Má skupinu ve vězení, jednu taky vede u sebe doma. Má třináctiletou dceru Sam, kterou má se svou bývalou manželkou Jennifer. Taky má 'vztah' se svou vlastní terapeutkou na zvládání vzteku Kate. Charlie často zasahuje do osobních životů svých pacientů.\n\nHlavní postavy seriálu představují:\n\n"}
{"id": "804274", "url": "https://cs.wikipedia.org/wiki?curid=804274", "title": "Drahomíra Slabá", "text": "Drahomíra Slabá\n\nDrahomíra Slabá (* 25. listopadu 1957) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1986 se zmiňuje profesně jako učitelka. Ve volbách roku 1986 zasedla za KSČ do Sněmovny lidu (volební obvod č. 90 - Brno-venkov-Blansko, Jihomoravský kraj). Ve Federálním shromáždění setrvala do ledna 1990, kdy rezignovala na mandát v rámci procesu kooptací do Federálního shromáždění po sametové revoluci.\n\nV letech 1992-1996 se uvádí jako živnostnice (předmět podnikání výuka cizích jazyků), bytem Kuřim.\n\n"}
{"id": "804285", "url": "https://cs.wikipedia.org/wiki?curid=804285", "title": "Juraj Majoroš", "text": "Juraj Majoroš\n\nJuraj Majoroš (* 23. března 1956 Bratislava) je bývalý slovenský fotbalista, útočník.\n\nHrál za DAC Dunajská Streda (1980–1988). Za DAC Dunajská Streda nastoupil v lize v 67 utkáních a dal 15 gólů, celkem v 1. a 2. lize dal 78 gólů. V Poháru vítězů pohárů nastoupil ve 4 utkáních a dal 3 góly. V roce 1987 vyhrál s Dunajskou Stredou Československý pohár.\n\n"}
{"id": "804290", "url": "https://cs.wikipedia.org/wiki?curid=804290", "title": "Silnice II/380", "text": "Silnice II/380\n\nSilnice II/380 je jihomoravská silnice II. třídy vedoucí z Brna do Hodonína. Do roku 1997 se jednalo o úsek silnice I. třídy č. 51, proto má II/380 charakter spíše státní než okresní silnice. Je dlouhá 54 km.\n\nOkres Brno-město\n\n\nOkres Brno-venkov\n\n\nOkres Břeclav\n\n\nOkres Hodonín\n\n\nVozovka je na většině trasy v relativně dobrém stavu, což umožňuje poměrně pohodlné cestování, ale běžné jsou záplaty, které nelícují s původním povrchem. Nejkvalitnější úsek se rozprostírá od obce Moutnice až ke Kloboukům, jelikož zde v letech 2013 a 2014 proběhla kompletní výměna povrchu. Plynulost a rychlost cesty z Brna do Hodonína po této silnici je tedy, kromě probíhajících uzavírek, spíš negativně ovlivněna tím, že se na trase nachází mnoho měst a obcí, několik stoupání, železničních přejezdů a kruhových objezdů. Podle výpočtu aplikace Mapy Google je cesta od samotného začátku silnice v Brně do centra Hodonína dlouhá 57,2 km a zabere 56 minut. Zajímavou alternativou proto může být využití dálnice D2 k exitu 48 (Břeclav, Hodonín) a silnice I/55, která tvoří severní obchvat Hodonína, s napojením k městu silnicí I/51 (ul. Velkomoravská). Tato trasa je sice dlouhá 67,3 km, ale zabere v ideálním případě jen cca 40 minut. Výběr mezi těmito dvěma trasami záleží na tom, zda prioritou je co nejkratší čas nebo ujetá vzdálenost. K využití D2 je ovšem, na rozdíl od II/380, nutná dálniční známka.\n\nSilnici II/380 využívá poměrně velké množství osobních i nákladních automobilů, především v okolí Brna a Krumvíře. Na většině této silnice není vedena žádná cyklotrasa, světlou výjimkou je jen část Moravské vinné stezky mezi Klobouky a Čejčem, kde šířka a přehlednost dovolují bezpečné míjení cyklistů ostatními účastníky provozu. Naproti tomu zvýšená opatrnost je doporučována na části cyklotrasy 5114 mezi obcí Těšany a křižovatkou se silnicí do Šitbořic.\n"}
{"id": "804295", "url": "https://cs.wikipedia.org/wiki?curid=804295", "title": "Věroslav Sláma", "text": "Věroslav Sláma\n\nVěroslav Sláma (uváděný také jako Vieroslav Sláma (* 25. května 1930 – 15. srpna 2018) byl český a československý příslušník 3. odboje, politický vězeň komunismu, po sametové revoluci politik, poslanec Sněmovny lidu a Sněmovny národů Federálního shromáždění za Občanské fórum, později za Občanskou demokratickou stranu. Od konce 90. let člen Unie svobody.\n\nV 50. letech se zapojil do protikomunistického odboje. V letech 1950-1952 spolupracoval s kurýry britské zpravodajské služby IS, která se zaměřovala na poskytování strategických informací, ukrývání pronásledovaných osob, provoz vysílacích stanic a asistenci při převádění osob přes hranice na Západ. Po odhalení skupiny byl Věroslav Sláma odsouzen na 25 let. Jeho bratr Cyril dožil v emigraci.\nProfesně je k roku 1990 uváděn jako technik šlechtitelské stanice, bytem Želešice.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 90 – Brno-venkov-Blansko, Jihomoravský kraj) jako bezpartijní poslanec, respektive poslanec za Občanské fórum. Ve volbách roku 1990 přešel do české části Sněmovny národů. Zvolen byl za OF. Po rozpadu Občanského fóra přešel do parlamentního klubu Občanské demokratické strany. Znovu byl za ODS zvolen ve volbách roku 1992, kdy přešel zpět do Sněmovny lidu. Ve Federálním shromáždění setrval do zániku Československa v prosinci 1992.\n\nPočátkem roku 1998 vystoupil z ODS v době krize po takzvaném sarajevském atentátu. Patřil tehdy do skupiny odcházejících členů Oblastního sdružení ODS Brno-venkov. Přešel do Unie svobody. V krajských volbách roku 2008 kandidoval neúspěšně do Zastupitelstva Jihomoravského kraje za Unii svobody, respektive za koalici ALTERNATIVA 2008, kterou tvořilo několik menších formací (Strana pro otevřenou společnost, Liberální reformní strana, US-DEU).\n\n"}
{"id": "804296", "url": "https://cs.wikipedia.org/wiki?curid=804296", "title": "Václav Sitte", "text": "Václav Sitte\n\nVáclav Sitte (2. září 1849 Kunratice u Cvikova – 19. srpna 1912 Litoměřice) ,byl český katolický kněz, sídelní kanovník katedrální kapituly sv. Štěpána v Litoměřicích.\n\nKněz litoměřické diecéze Václav Sitte byl v roce 1904 jmenován a instalován litoměřickým biskupem Emanuelem Schöbelem sídelním kanovníkem litoměřické katedrální kapituly sv. Štěpána. Svou kanovnickou funkci vykonával i za biskupa Josefa Grosse do své smrti 19. srpna 1912. Toto období je poznamenáno zvyšujícím se národnostním napětím v severočeských Sudetech. Za svou duchovní činnost byl papežem jmenován monsignorem.\n\n\n"}
{"id": "804297", "url": "https://cs.wikipedia.org/wiki?curid=804297", "title": "Elektrická trakce", "text": "Elektrická trakce\n\nElektrická trakce je jinými slovy elektrický pohon drážních vozidel, zejména vlaků, tramvají, podzemní nebo trolejbusové dráhy. Hlavní přednosti elektrické trakce jsou menší znečištění a hluk, vyšší energetická účinnost a nižší provozní náklady. Rozlišujeme trakci nezávislou, kde si vozidlo veze zdroj energie, a závislou s vnějším vedením proudu. Hlavní nevýhodou nezávislé trakce je omezená kapacita a velký objem akumulátorů, u závislé trakce náklady na elektrické vedení. Zvláštní případ je kombinovaná trakce, například dieselelektrická, kde si vozidlo vyrábí proud spalovacím motorem a generátorem.\n\nOd roku 1837 (Robert Davidson, Aberdeen) vzniklo několik modelů a experimentů s nezávislou trakcí, poháněnou galvanickými články, které neměly praktický význam. První elektrický vlak se závislou trakcí předvedl Werner von Siemens na výstavě v Berlíně roku 1879. K přívodu proudu využil třetí, izolovanou kolej. Roku 1881 na výstavě v Paříži předvedl podobnou dráhu s vrchním vedením ve tvaru proříznuté trubky, v níž klouzal sběrač proudu. Roku 1883 byla v Mödlingu u Vídně otevřena první tramvajová trať s vrchním vedením. O další rozvoj se zasloužil zejména Frank J. Sprague, vynálezce sběrací kladky, který roku 1888 otevřel tramvajovou síť v Richmondu (Virginia). Tramvajové sítě se pak v USA rychle rozšířily, kdežto elektrifikace dálkových tratí probíhala pomaleji.\n\nElektrická trakce se prosadila nejprve tam, kde kouř a hluk parních lokomotiv nejvíce vadil: ve městech (tramvaje), v tunelech podzemních drah a v dolech. V Londýně byla první trať metra s elektrickým pohonem otevřena roku 1890. Elektrická trakce také umožnila stavět tunely ve větší hloubce, protože nepotřebovaly větrání. V některých městech se k parním vlakům na předměstí připojila elektrická lokomotiva (často akumulátorová), která soupravu dovedla na hlavní nádraží.\n\nPokusy se střídavým napájením začaly roku 1892 v Berlíně (Siemens), průkopníkem se stal maďarský inženýr Kálmán Kandó, hlavní konstruktér firmy Ganz v Budapešti. Kandó zdokonalil třífázový motor a stavěl železnice se dvěma trolejemi, třetí fázi přiváděly koleje. V jiném uspořádání se trolejí přiváděl jednofázový proud, který se rotačním měničem ve stroji převáděl na třífázový. Protože tehdy nebyly k dispozici dobré usměrňovače, bylo výhodné snížit frekvenci proudu, který pak mohl pohánět stejnosměrný motor. Tak vznikla společná norma 15 kV při 16,7 Hz z roku 1913, která se dodnes používá například v Německu, Rakousku a skandinávských zemích. S vynálezem křemíkových usměrňovačů a výkonových polovodičů se konstrukce střídavých pohonů velmi usnadnila a vznikla norma 25 kV při 50 Hz.\n\nPrvní pokusnou trolejbusovou trať představila firma Siemens v Berlíně roku 1898. Vůz byl napájen dvojí trolejí, po níž za sebou na kabelu táhl vozík se sběrači proudu (systém Schiemann). První pravidelný provoz byl zahájen v Paříži roku 1900; sběrací vozík po trolejích poháněl samostatný motorek (systém Lombard-Gérin). Po řadě zdokonalení se trolejbusový provoz s dvojitým tyčovým sběračem rozvinul zejména ve Velké Británii (Londýn 1908) a v meziválečné době i v dalších zemích. Vrcholu dosáhly trolejbusy v 50. a 60. letech, po desetiletích útlumu zažívají ve Střední Evropě aj. určité oživení.\n\nPrvní elektrickou tramvajovou trať v Česku postavil 1891 František Křižík z Letné na výstaviště v Praze: měla vrchní vedení s kladkou a používala stejnosměrný proud, stejně jako první železniční trať s elektrickou trakcí mezi Táborem a Bechyní, otevřená 1905. Hromadná elektrifikace tratí ČSD začala až v polovině 50. let, nejprve ve stejnosměrné soustavě 3 kV. První trať na střídavý proud 25 kV (Kutná Hora - Havlíčkův Brod) byla otevřena roku 1965. Trolejbusy jezdí v řadě českých měst (Brno, České Budějovice, Hradec Králové, Pardubice, Plzeň, Ostrava aj.), od 30. do 60. let 20. století jezdily i v Praze. Stejně jako tramvaje trolejbusy obvykle používají napájecí soustavu 0,6 kV stejnosměrných, Pražské metro pak 0,75 kV stejnosměrných.\n\nElektrická trakce má řadu výhod, zejména provoz bez zplodin, menší hluk a vysokou energetickou účinnost. Oproti parní trakci je také provozně pružnější, protože odpadají dlouhé časy na přípravu lokomotivy, a umožňuje vyšší rychlosti, protože nemá kmitající součásti (písty, táhla). Velmi snadno se řídí, takže umožňuje dálkové řízení a rozsáhlou automatizaci.\n\nPři nezávislé trakci si hnací vozidlo nese zásobu energie. Proto sice nepotřebuje další infrastrukturu, zato je zásoba energie silně omezená. Pokusy s galvanickými články mnoho nepřinesly, akumulátorová vozidla se však dlouho používala k posunu nebo na krátkých tratích.\n\nDaleko zajímavější jsou systémy, kde si hnací vozidlo veze generátor proudu, poháněný spalovacím motorem (dieselelektrická lokomotiva) nebo turbínou. Výhodou je nezávislost vozidel, snazší řízení výkonu a možnost dosáhnout vyšší rychlosti, kterou u parních pohonů omezují kmitající části.\n\nNejdůležitější je závislá trakce, kde se proud přivání zvenčí stabilním vedením. Vedení může být nadzemní (trolej), pozemní (kolej) nebo podzemní.\n\nVýhodou pozemních vedení (třetí nebo boční kolej) jsou menší náklady, hlavní nevýhodou je nebezpečí pro chodce. Tu se snažily obejít podzemní systémy s kanálkem mezi kolejemi. Po stranách kanálku, přístupného pouze úzkou štěrbinou, jsou dvě měděné sběrnice, a do kanálku zasahuje sběračová tyč vozidla se dvěma kluznými sběrači. Kanálek se však zanáší nebo plní vodou a systém je tak nespolehlivý. Proto se dnes pozemní vedení používají jen u podzemních a předměstských drah s vlastním tělesem, kam nikdo nemá přístup. Určité problémy vznikají na výhybkách a kříženích, kde se vůz chvíli pohybuje setrvačností a sběrače musí překonávat mezery.\n\nNejdůležitější jsou proto systémy s vrchním vedením, jednou nebo dvěma trolejemi v bezpečné výšce kolem 4 m nad zemí. Trolej je tvořena silným měděným drátem zvláštního \"osmičkového\" průřezu, zavěšeným na sloupech. Úseky troleje v max. délce asi 500-800 m se musí napínat závažím a kladkami. U tramvajových vedení jsou závěsy troleje častější, kdežto u železničních vedení je trolej zavěšena na podélném nosném lanu a sloupy jsou ve vzdálenosti 30-50 m.\n\nDalší problém závislé trakce jsou sběrače proudu. Původní rámové sběrače nahradily Spragueovy odpružené sběrací tyče s kladkou nebo smykovou botkou. Novější vývoj se ale vrací k odpruženým pantografům a polopantografům, které jsou spolehlivější a vyhovují i pro nejvyšší rychlosti.\n\nDo roku 1963 byla vozidla napájena stejnosměrně - tzv. Křižíkova napájecí soustava, později se začíná přecházet na střídavé napájení.\n\n"}
{"id": "804299", "url": "https://cs.wikipedia.org/wiki?curid=804299", "title": "Polorejnok kalifornský", "text": "Polorejnok kalifornský\n\nPolorejnok kalifornský (\"Squatina californica\") je paryba z čeledi polorejnokovití.\n\nPolorejnok kalifornský má zploštělé tělo, podobně jako rejnoci. Samec obvykle dorůstá do délky 75–80 cm, samice je 90–100 cm dlouhá, ale může dorůst délky až 152 cm a vážit až 27 kg. Přední okraje širokých prsních ploutví jsou volné. Obě hřbetní ploutve jsou až na zadní části těla vedle ocasu, řitní ploutev nemá. Dolní lalok ocasní ploutve je lépe vyvinutý než horní. Oči a pomocný dýchací otvor, tzv. spirakula, jsou na horní části hlavy. Polrejnok kalifornský je zbarven je béžově s tmavými skvrnami, což mu pomáhá k maskování na dně. V případě ohrožení, například při uchopení za ocas, se brání ostrými zuby s širokými základy a může způsobit bolestivé zranění.\n\nPolorejnok kalifornský se vyskytuje ve východní části Tichého oceánu od jihovýchodního pobřeží Aljašky až po Kalifornský záliv a od Kostariky po jižní Chile. V oblasti jižní Aljašky žije menší populace polorejnoků než v kalifornských vodách. Polorejnok se často stěhuje do nových oblastí. Obvykle je samotářský, ale na jednom místě může žít i více polorejnoků. Na rozdíl od mnoha druhů žraloků, tento žralok dává přednost větším hloubkám, až do 205 metrů. Například u pobřeží Kalifornie byl pozorován v hloubce 200 metrů a v Kalifornském zálivu v hloubce 185 metrů.\n\nPolorejnok kalifornský se živí rybami, korýši a měkkýši. Ve dne číhá na kořist zahrabaný v písku na dně, vidět je jen hlava. Po ulovení kořisti se opět zahrabe a čeká na další. V noci hledá potravu aktivně. Sám je potenciální kořistí pro větší žraloky, např. žraloka bílého.\n\nPáření začíná přibližně na začátku léta. Polorejnok kalifornský je vejcoživorodý, březost trvá 10 měsíců. V těle matky není vyvinuta placenta a zárodek čerpá živiny pouze ze svého žloutkového vaku, který má připevněný k tělu. Samec dospívá ve věku 8 let a samice ve 13 letech. Dožívá se až 35 let.\n\n"}
{"id": "804306", "url": "https://cs.wikipedia.org/wiki?curid=804306", "title": "Miroslav Slavík", "text": "Miroslav Slavík\n\nMiroslav Slavík (* 19. prosince 1931) byl český a československý politik Komunistické strany Československa, vedoucí tajemník KV KSČ v Jihočeském kraji, poslanec České národní rady a Sněmovny lidu Federálního shromáždění za normalizace.\n\nV období let 1972-1980 působil jako vedoucí tajemník Okresního výboru KSČ Strakonice, v letech 1980-1981 pak byl tajemníkem a od roku 1981 vedoucím tajemníkem krajského výboru KSČ v Jihočeském kraji. V této funkci se uvádí i k roku 1988. V roce 1981 mu byl udělen Řád práce.\n\n25. listopadu 1982 byl kooptován za člena Ústředního výboru Komunistické strany Československa. Ve funkci člena ÚV KSČ ho potvrdil XVII. sjezd KSČ. V období říjen 1988 - listopad 1989 byl navíc členem Výboru pro stranickou práci v České socialistické republice.\n\nVe volbách roku 1981 byl zvolen do České národní rady. Ve volbách roku 1986 zasedl za KSČ do Sněmovny lidu (volební obvod č. 32 - České Budějovice-město, Jihočeský kraj). Ve Federálním shromáždění setrval do ledna 1990, kdy rezignoval na mandát v rámci procesu kooptací do Federálního shromáždění po sametové revoluci.\n\n"}
{"id": "804309", "url": "https://cs.wikipedia.org/wiki?curid=804309", "title": "Juraj Audi", "text": "Juraj Audi\n\nJuraj Audi (*15. března 1956, Sládkovičovo) je bývalý slovenský fotbalista, útočník.\n\nV československé lize hrál za VSS Košice a DAC Dunajská Streda. Dal 2 ligové góly. Dále hrál na vojně za VTJ Žatec, po skončení ligové kariéry za Duslo Šala a končil v nižších soutěžích. Za DAC Dunajská Streda nastoupil v lize v 20 utkáních a dal 2 góly, celkem za Dunajskou Stredu v 1. a 2. lize 158 utkání a 29 gólů.\n\n\n"}
{"id": "804310", "url": "https://cs.wikipedia.org/wiki?curid=804310", "title": "Miloslav Soldát", "text": "Miloslav Soldát\n\nMiloslav Soldát (* 28. září 1957) je český podnikatel, bývalý československý politik, po sametové revoluci poslanec Sněmovny lidu a Sněmovny národů Federálního shromáždění za Občanské fórum, později za Občanskou demokratickou stranu.\n\nProfesně je k roku 1990 uváděn jako samostatný technolog podniku CHZ ČSSP Litvínov, bytem Litvínov.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 63 – Most-jih, Severočeský kraj) jako bezpartijní poslanec, respektive poslanec za Občanské fórum. Mandát obhájil ve volbách roku 1990 za OF. Po rozpadu Občanského fóra přešel do parlamentního klubu Občanské demokratické strany. Ve volbách roku 1992 přešel do české části Sněmovny národů jako poslanec ODS. Ve Federálním shromáždění setrval do zániku Československa v prosinci 1992.\n\nV komunálních volbách roku 1998 neúspěšně kandidoval do zastupitelstva města Litvínov za ODS. Kandidoval opětovně ve volbách roku 2002 (profesně uváděn jako prokurista firmy a podnikatel) a ani tehdy nebyl zvolen.\n\nK roku 2008 se zmiňuje jako obchodní partner podnikatele Tomáše Nebeského.\n\n"}
{"id": "804311", "url": "https://cs.wikipedia.org/wiki?curid=804311", "title": "Behešt-e Zahrá", "text": "Behešt-e Zahrá\n\nBehešt-e Zahrá (persky \"بهشت زهرا\", v překladu do češtiny \"Ráj Zahry\") je hřbitov na okraji Teheránu. Byl zřízen v roce 1970. Je to největší hřbitov v Íránu a jsou na něm pohřbeny tisíce vojáků padlých v irácko-íránské válce. Blízko hřbitova se nachází Chomejního mauzoleum.\n"}
{"id": "804312", "url": "https://cs.wikipedia.org/wiki?curid=804312", "title": "Julio Olarticoechea", "text": "Julio Olarticoechea\n\nJulio Jorge Olarticoechea (*18. října 1958 Saladillo, Buenos Aires, Argentina) je bývalý argentinský fotbalista, reprezentant své země. S Argentinou se zúčastnil tří světových šampionátů v letech 1982, 1986 a 1990, přičemž v roce 1986 vybojoval s týmem zlatou medaili a v roce 1990 stříbrnou. Hrával na postu obránce.\n\nFotbalovou kariéru zahájil v roce 1976 v argentinském klubu Racing Club, kde působil v letech 1976–1981 a 1988–1990. Od roku 1981 hrával za River Plate a poté od roku 1985 za Boca Juniors. Po triumfu Argentiny na Mistrovství světa ve fotbale 1986 odešel do francouzského celku FC Nantes. Ve Francii dlouho nevydržel a vrátil se do vlasti.\n\nKariéru ukončil v klubu Deportivo Mandiyú v roce 1992.\n\nReprezentační kariéru zahájil v roce 1982. Byl členem kádru Argentiny na MS 1982 ve Španělsku, kde jihoamerický tým vypadl ve druhém kole. Olarticoechea nezasáhl ani do jednoho z pěti zápasů Argentiny na turnaji.\n\nNa světovém šampionátu v roce 1986 v Mexiku získal s týmem titul mistra světa (pro Argentinu to byl celkově druhý) po finálové výhře 3:2 nad Západním Německem. Nastoupil ve všech 7 utkáních. Na dalším světovém šampionátu v roce 1990 v Itálii pomohl Argentině dokráčet do finále, kde prohrála s Německem 0:1. Na tomto turnaji odehrál Olarticoechea celkem 5 zápasů, během penaltového rozstřelu v semifinále s Itálií proměnil pokutový kop, i díky tomu Argentina postoupila do finále.\n\n"}
{"id": "804313", "url": "https://cs.wikipedia.org/wiki?curid=804313", "title": "Danica Stárková", "text": "Danica Stárková\n\nDanica Stárková (* 16. dubna 1955) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1986 se profesně uvádí jako dámská krejčová. Ve volbách roku 1986 zasedla do Sněmovny lidu (volební obvod č. 157 - Nové Mesto nad Váhom, Západoslovenský kraj). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\nV roce 2006 se zmiňuje jako kandidátka strany předseda SMER v komunálních volbách na Slovensku do zastupitelstva Nového Mesta nad Váhom (obvod č. 7 - Mnešice). Je tehdy profesně uváděna jako krejčová.\n\n"}
{"id": "804314", "url": "https://cs.wikipedia.org/wiki?curid=804314", "title": "Akční člen", "text": "Akční člen\n\nAkční člen, z angličtiny též aktuátor, je typicky část mechatronické soustavy (strojů kombinujících elektroniku a mechaniku), která převádí informační část procesu na technickou - např. příkaz o změně směru je aktuátorem převeden na mechanickou energii potřebnou k vychýlení ze současného směru pohybu stroje. Je vlastně opakem senzoru (snímače), který snímá skutečnost a získává z ní informační hodnotu.\n\n\n\nVyužívají elektro-magneticko-mechanického principu - jejich nevýhodou je závislost na zdroji energie, způsobování nebezpečí úrazu elektrickým proudem a jisker\n\n\nVýhodou je jejich rychlost, ekonomická nenáročnost, ekologická nezávadnost. Nevýhoda je zpoždění oproti příkazu k činnosti.\n\n\n\n\n\nProtože akční členy převádějí informaci na fyzikální tzv. akční zásah do systému, jde o převod popisné informace na změnu stavu systému do pořadovaného stavu, vždy za použití pracovního výkonu. Jde o typickou úlohu při ovládání či regulaci. Pro přenos výkonu jsou potřeba vždy dvě výkonové veličiny (např. průtok a tlak), pro přenos informace je však zásadní jen jedna veličina (např. tlak), fakticky však v reálném světě nelze oddělit přenos informace od přenosu energie, která pak je jejím nosným médiem. Při přenosu informace však není související přenos energie účelem, nýbrž naopak nutným zlem: Jde pak například o ztrátové teplo, přinášející následně nutnost chlazení telekomunikačních zařízení, například v serverovnách.\n\nAkčními členy bývají:\n\nAkčními členy pak naopak nejsou pouhé dvojbrany, měniče výkonu, ať už obecně transformátory, či gyrátory:\nMěnič však můče být součástí složitějšího akčního členu.\n\nAkční členy samozřejmě pracují s energií, nějaký její přívod je vždy nutný. Klíčová pro ně je schopnost navíc měnit míru svého působení, např. svůj výkon, podle přiváděné vstupní řídící informace. Při zanedbání (typicky společného) přívodu energie pak pomocí akčního členu lze malým řídícím výkonem (ideálně minimálním) ovlivňovat (řídit) velký pracovní výkon tohoto stroje. Celkově tedy má akční člen nejen výkonový vstup a výstup, jako měnič, ale navíc i \"informační\" nevýkonový vstup energie, pro řízení pracovního výkonu: Má dvě vstupní brány a jednu výkonouvou výstupní, pro akční působení.\n\n"}
{"id": "804316", "url": "https://cs.wikipedia.org/wiki?curid=804316", "title": "Jaroslav Nagy (1966)", "text": "Jaroslav Nagy (1966)\n\nJaroslav Nagy (*27. dubna 1966) je bývalý slovenský fotbalista, záložník.\n\nV lize hrál za DAC Dunajská Streda a na vojně za Duklu Banská Bystrica. V Poháru UEFA nastoupil v roce 1988 za Dunajskou Stredu proti švédskému týmu Östers IF.\n\n"}
{"id": "804318", "url": "https://cs.wikipedia.org/wiki?curid=804318", "title": "Muzeum dřevěného porculánu", "text": "Muzeum dřevěného porculánu\n\nMuzeum dřevěného porculánu se nachází ve valašské vesnici Držková a zachycuje zdroj obživy držkovských občanů - podomáckou výrobu dřevěného nářadí a náčiní. Muzeum je otevřeno celoročně po domluvě.\n\nZvony ve zvonicích či kostelích v každé době sloužily k organizaci společenského života. Masově se zvonice stavěly po roce 1751, kdy bylo Marií Terezií vydáno nařízení, které předepisovalo postavit v každé obci zvonici a studnu. Zvony neohlašovaly pouze požáry. Ohlašovaly příchod nového dne, poledne, klekání, úmrtí, válečné i živelní pohromy. Zvonívalo se dokonce i při velkých bouřkách, protože lidé věřili, že tak zastaví blesky a rozeženou mraky.\n\nVčelí úly - kláty prezentují kromě dřevovýroby další způsob přivýdělku Držkovjanů.\n\nHlavní budovou muzea je roubená salašnická stavba - koliba. Takové koliby stávaly na Valašsku na kopcích, většinou daleko od osady, a sloužily jako sezónní příbytek pastevců ovcí. Uvnitř každé koliby bylo otevřené ohniště, které sloužilo ke zpracovávání ovčího mléka. K odvádění kouře z koliby sloužily otvory ve štítu. Na jaře, kdy bačové vyháněli stáda ovcí na salaš, byl v kolibách slavnostně rozděláván oheň a nesměl uhasnout až do podzimu, kdy byla stáda opět hnána zpět do obce. Stavebně se koliby velmi lišily. Stavěly se dokonce i koliby přenosné, např. na velkých saních, které se po mokré trávě táhly párem volů. Koliby měly podle některých pramenů stát i na území obce Držkové. Uvnitř této koliby je expozice podomácky vyrobeného dřevěného nářadí a náčiní, či jak jej sami výrobci ctnostně nazývali dřevěného porculánu. V blízkosti koliby stávaly i přístřešky zvané pajta. Ty sloužily jako útočiště pro ovce v době nepohody a velkých dešťů.\n\nDřevo hrálo v dřívějších dobách zásadní roli v životě držkovských občanů. V kraji, kde je „konec chleba a začátek kameňa“, neposkytovala chudá políčka, posetá balvany, výživu ani pasekářům, natož lidem z vlastní obce. Proto, oč Držkovjany připravila chudá pole, to jim musely vynahradit hory. Díky rozlehlému katastru obce, který je z velké části tvořen lesy, se v Držkové, podobně jako v dalších okolních obcích Podřevnicka, rozvinula podomácká výroba dřevěného nářadí a náčiní, neboli lidově – dřevěný porculán. Ovšem o nějakých dílnách či manufakturách zde nikdy nebyla žádná řeč. Každý výrobce, ať už měl práci se dřevem jako hlavní zdroj obživy, nebo jen sezónní přivýdělek, pracoval venku před stavením. Jen když byla krutá zima nebo nepohoda, stěhoval se do kůlny nebo přímo do světnice. Se dřevem pracoval nejen otec, ale do výrobního postupu byly zapojeny děti, ba i hospodyně. Každý dělal jen tu část, na kterou fyzicky a zručností stačil. \n\nNejčastěji bylo používané dřevo bukové (lopaty, lopatky šustáky, dénca), smrkové (šindele, v bednářství), lipové (troky, kadlby), jasanové (vidle, lepáky), ale i jiné. Důležité byly také samozřejmě nástroje pro opracování. Před průmyslovou výrobou některých nástrojů všechno potřebné nářadí vyráběl místní kovář. Přesto zůstalo mnoho typů nástrojů, které strojově nikdy vyráběny nebyly. Podle způsobu, jak na nástroje lidská ruka působí, je můžeme rozdělit do několika skupin: nástroje, na které působí člověk úderem (různé sekery, dláta, také motyčka kopačka, krňa), tahem (nejrůznější pily a pilky, pořízy různých tvarů a velikostí, škobly, škrabky, šindelářské výstruhy, hoblíky), rotací (vrtáky, nebozezy, soustružnické nože). Kromě kovaných železných nástrojů se používaly dřevěné šablony, kružidla, přichycovadla a za vůbec nejdokonalejší a dosud stále nenahraditelný nástroj/pomůcku, používanou téměř při každém výrobním postupu, je považována dřevěná stolice zvaná také strýc. Tato „stolica“ sloužila k přidržování a upevňování obráběného výrobku.\n\n"}
{"id": "804319", "url": "https://cs.wikipedia.org/wiki?curid=804319", "title": "Chomejního mauzoleum", "text": "Chomejního mauzoleum\n\nChomejního mauzoleum (persky \"آرامگاه سید روح‌الله خمینی\") je mauzoleum na okraji Teheránu. Jsou v něm umístěny hroby Rúholláha Chomejního a Ahmada Chomejního. Stavba mauzolea začala v roce 1989, po smrti Rúholláha Chomejního, a zatím není dokončená. Blízko mauzolea se nachází hřbitov Behešt-e Zahrá.\n"}
{"id": "804320", "url": "https://cs.wikipedia.org/wiki?curid=804320", "title": "Grand Prix Kanady 2012", "text": "Grand Prix Kanady 2012\n\nGrand Prix Kanady 2012 (oficiálně Formula 1 Grand Prix du Canada 2012) se jela na okruhu Circuit Gilles Villeneuve v Montréalu v Kanadě dne 10. června 2012. Závod byl sedmým v pořadí v sezóně 2012 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "804324", "url": "https://cs.wikipedia.org/wiki?curid=804324", "title": "Slavomír Stračár", "text": "Slavomír Stračár\n\nSlavomír Stračár (7. února 1935 – 21. srpna 1990) byl slovenský a československý politik za hnutí Verejnosť proti násiliu, ministr hutnictví, strojírenství a elektrotechniky ČSFR a ministr zahraničního obchodu ČSFR, poslanec Sněmovny lidu a Sněmovny národů Federálního shromáždění po sametové revoluci.\n\nV roce 1959 absolvoval Uralskou hornickou vysokou školu v Sovětském svazu Do roku 1970 byl členem Komunistické strany Slovenska, odkud byl vyloučen pro postoje v době pražského jara.\n\nProfesně je k roku 1989 uváděn jako vedoucí metalurg Ocelárny Východoslovenských železáren, bytem Košice.\n\nV prosinci 1989 nastoupil jako bezpartijní poslanec, respektive poslanec za Verejnosť proti násiliu, v rámci procesu kooptací do Federálního shromáždění po sametové revoluci do Sněmovny lidu (volební obvod č. 186 - Košice I, Východoslovenský kraj). Ve volbách roku 1990 byl zvolen do slovenské části Sněmovny národů (volební obvod Východoslovenský kraj) za VPN. Setrval zde do své smrti v srpnu 1990.\n\nZastával i vládní posty. V druhé vládě Mariána Čalfy byl od února 1990 ministrem hutnictví, strojírenství a elektrotechniky ČSFR. V následující třetí vládě Mariána Čalfy působil do své smrti v srpnu 1990 coby ministr zahraničního obchodu ČSFR. Po červnových volbách v roce 1990 byl dokonce jedním z kandidátů hnutí VPN na post premiéra Slovenské republiky v rámci federace. Měl za sebou zkušenosti z řídících funkcí ve Východoslovenských železárnách. Když měl ale před vedením VPN prezentovat svou koncepci, nepůsobil přesvědčivě. Podle vpomínek Vladimíra Ondruše, který se v té době pohyboval v nejvyšších pozicích slovenské politiky mohl být důvodem špatného výkonu alkohol („\"Počul som, že cestou na Ventúrsku ulicu sa potúžil niekoľkými pohárikmi, možno aj preto hovoril ako podnikový manažér a jeho vystúpeniu chýbal potrebný nadhľad\"“). Negativně zapůsobilo zejména jeho prohlášení, že „\"zoberie tú funkciu jedine s podmienkou, že mu do toho nebude nikto kafrať\"“. Post premiéra nakonec získal Vladimír Mečiar.\n\nZemřel náhle, bez předchozích známek nemoci, během ministerské služební cesty do Jižní Ameriky, v hlavním městě Brazílie Brasília. Příčinou byl infarkt. Zkolaboval během oběda konaného na jeho počest.\n"}
{"id": "804326", "url": "https://cs.wikipedia.org/wiki?curid=804326", "title": "Jaroslava Stránská (politička)", "text": "Jaroslava Stránská (politička)\n\nJaroslava Stránská (* 1. dubna 1941) je bývalá česká a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1986 se profesně uvádí jako foukačka skla. Ve volbách roku 1986 zasedla do Sněmovny lidu (volební obvod č. 58 - Jablonec nad Nisou, Severočeský kraj). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "804327", "url": "https://cs.wikipedia.org/wiki?curid=804327", "title": "Nába", "text": "Nába\n\nNába ( ) je levý přítok Dunaje, do kterého se vlévá v Řezně. Nába je asi 165 km dlouhá a do její spádové oblasti patří 5225 km².\n \nNába vzniká asi devět kilometrů jižně od Luhe-Wildenau soutokem Waldnaab a Haidenaab. Mimo jiné také teče přes Schwandorf a Burglengenfeld na jih.\n\nNejvětší přítok je Vils, který ústí zprava a teče od města Amberg. U města Schwarzenfeld do Náby ústí zleva Nemanický potok ( ).\n\n\n"}
{"id": "804330", "url": "https://cs.wikipedia.org/wiki?curid=804330", "title": "Věra Stuchlíková", "text": "Věra Stuchlíková\n\nVěra Stuchlíková (* 28. prosince 1944) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1986 se zmiňuje profesně jako předsedkyně JZD. Ve volbách roku 1986 zasedla za KSČ do Sněmovny lidu (volební obvod č. 76 - Rychnov nad Kněžnou, Východočeský kraj). Ve Federálním shromáždění setrvala do ledna 1990, kdy rezignovala na mandát v rámci procesu kooptací do Federálního shromáždění po sametové revoluci.\n\n"}
{"id": "804332", "url": "https://cs.wikipedia.org/wiki?curid=804332", "title": "Martin Obšitník", "text": "Martin Obšitník\n\nMartin Obšitník (*2. listopadu 1969, Košice) je bývalý slovenský fotbalista, záložník.\n\nHrál za Inter Bratislava, 1. FC Košice, FK Dukla Banská Bystrica, FC Lokomotíva Košice, HFC Humenné, SK Dynamo České Budějovice, Artmédii Petržalka a ŠK Slovan Bratislava. V evropských pohárech nastoupil v 6 utkáních a dal 2 góly. Za reprezentaci Slovenska nastoupil ve 4 utkáních. Za reprezentaci Československa do 20 let hrál na mistrovství světa 1989 v Saúdské Arábii.\n\n"}
{"id": "804334", "url": "https://cs.wikipedia.org/wiki?curid=804334", "title": "Silnice II/381", "text": "Silnice II/381\n\nSilnice II/381 je česká silnice II. třídy v Jihomoravském kraji propojující okresy Brno-venkov, Břeclav a Hodonín. Je dlouhá 42 km. \n\nDo roku 1997 se jednalo o úsek silnice I. třídy č. 54. Na své trase křižuje jiné dvě bývalé silnice I. třídy (č. 2, dnes II/425 a č. 51, dnes II/380).\n\n\n\n"}
{"id": "804335", "url": "https://cs.wikipedia.org/wiki?curid=804335", "title": "Pavel Pěnička", "text": "Pavel Pěnička\n\nPavel Pěnička (* 5. února 1967) je bývalý český fotbalista, záložník. Jeho bratrem je bývalý fotbalista Martin Pěnička.\n\nHrál za Slovan Liberec, na vojně za VTJ Tábor, dále za SK Dynamo České Budějovice, FK Jablonec a v Německu ve čtvrté lize za FSV Hoyerswerda. V lize nastoupil v 237 utkáních a dal 29 gólů. V evropských pohárech nastoupil ve 5 utkáních. Je vítězem Poháru ČMFS 1998. 1997 - 3. nejlepší střelec ligy.\n\n"}
{"id": "804336", "url": "https://cs.wikipedia.org/wiki?curid=804336", "title": "Rozhledna Vysoký Kamýk", "text": "Rozhledna Vysoký Kamýk\n\nRozhledna Vysoký Kamýk se nachází na stejnojmenném vrchu v Píseckých horách, leží na katastrálním území obce Všemyslice v okrese České Budějovice v Jihočeském kraji.\n\nNa vrcholu Vysokého Kamýku byl roku 1864 Vojenským zeměpisným ústavem ve Vídni vyměřen trigonometrický bod I. řádu trigonometrické sítě Rakousko-Uherska (je označen 65 cm vysokým žulovým hranolem). V roce 1931 zde byla postavena dřevěná pětipatrová zeměměřická věž, která se časem rozpadla. Roku 1941 zde byla postavena 16 m vysoká zděná sedmiboká věž, která byla za 2. světové války využívána pro spojení armád wehrmachtu. Po válce sloužila jako turistická vyhlídka po okolí. V roce 2011 prošla věž rozsáhlou rekonstrukcí a přestavbou, aby mohla sloužit potřebám společnosti T-Mobile Czech Republic a.s. a rovněž jako turistická rozhledna.\n\nPůvodní zděná věž s půdorysem ve tvaru sedmiúhelníku byla upravena a obestavěna novou ocelovou příhradovou konstrukcí zachovávající půdorys. Ocelová příhradová věž je vysoká 46 m a ve výšce 32,85 m nad terénem je umístěna vyhlídková plošina rozhledny. Ve výškách 35,2 m, 38,3 m a 41,4 m jsou umístěné technologické plošiny (užitné zatížení 300 kg/m²) nesoucí přenosová zařízení operátora sítě mobilních telefonů.\n\nNa západ Šumava, Blanský les s Kletí, okolí Českých Budějovic, Novohradské hory, Českomoravská vrchovina, Česká Sibiř, okolí Tábora, Písecké hory s rozhlednou Jarník.\n\nNejbližší železniční stanicí je více jak 9 km vzdálený Protivín, odkud po žluté turistické značce k rozcestí Vysoký Kamýk a dále po modré, autem do Albrechtic nad Vltavou či Všeteče, v obou případech pak více jak 4 km po zelené turistické značce.\n\n\n"}
{"id": "804337", "url": "https://cs.wikipedia.org/wiki?curid=804337", "title": "Batelov (starý zámek)", "text": "Batelov (starý zámek)\n\nStarý batelovský zámek stojí v městysi Batelov v bezprostřední blízkosti nového zámku. Je chráněn jako kulturní památka České republiky.\n\nExistenci obou batelovských zámků předcházela tvrz, kterou vlastnili páni z Batelova. Ta stála na vyvýšenině nad potokem, jihozápadně od dnešního kostela. Nová tvrz byla postavena okolo roku 1400 při levém břehu řeky Jihlavy. Jejím úkolem bylo pravděpodobně střežit přechod přes tento vodní tok.Vzhledem k blízkosti obou staveb (Starého a Nového zámku) dnes však není zcela jasné, na místě kterého z nich tvrz stála. Předpokládat lze, že tvz byla přestavěna ve Starý zámek.\n\nZámek nechal ve 2. polovině 16. století Jiří Čížovský z Čížova přestavět v renesančním slohu. Jako šlechtické sídlo však nesloužil dlouho; již na přelomu 16. a 17. století došlo k úpravě na budovu pro úřednictvo batelovského panství. Jeho původní funkci převzal nový zámek. Později prošel přestavbami v duchu baroka. Poslední přestavbou prošel v roce 1880. V současné době je po rekonstrukci a pro veřejnost nepřístupný.\n\nJedná se o jednopatrovou budovu o půdorysu obdélníka se středovou vížkou. Budova je součástí dvora na severním okraji obce. Kolmo na ní navazuje budova Nového zámku. Budova má bílou fasádu se zbytky sgrafit, okna rámuje kámen.\n\nOkolo zámku vede silnice II/134, která se nedaleko odpojuje od silnice II/639 a následně pokračuje na Novou Ves, zeleně značená turistická stezka od batelovského náměstí Míru na Těšenov a cyklotrasa Greenway řemesel a vyznání od Bezděčína na Lovětín. Za zámkem také prochází trasa NS Po stopách Karla Havlíčka Borovského. Interiér zámku není veřejnosti přístupný.\n\n"}
{"id": "804339", "url": "https://cs.wikipedia.org/wiki?curid=804339", "title": "Pavel Svítil", "text": "Pavel Svítil\n\nPavel Svítil (* 20. října 1955) je český lékař, bývalý československý politik, po sametové revoluci poslanec Sněmovny lidu za Občanské fórum.\n\nV listopadu 1989 se podílel na vzniku Občanského fóra v Jihlavě. Profesně je k roku 1990 uváděn jako lékař.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 109 – Žďár nad Sázavou-Jihlava, Jihomoravský kraj) jako bezpartijní poslanec, respektive poslanec za Občanské fórum. Ve Federálním shromáždění setrval do svobodných voleb roku 1990.\n\nV 90. letech se zmiňuje coby kardiolog a primář Nemocnice Jihlava. Od roku 1993 byl členem pobočky Rotary klubu v Jihlavě.\n"}
{"id": "804341", "url": "https://cs.wikipedia.org/wiki?curid=804341", "title": "Aleš Laušman", "text": "Aleš Laušman\n\nAleš Laušman (* 27. února 1961) je bývalý český fotbalista, záložník/obránce.\n\nHrál za TJ VOKD Poruba, VTJ Tábor, Duklu Praha a FK Chmel Blšany.V evropských pohárech nastoupil za Duklu v 2 utkáních v Poháru UEFA. V roce 1985 vyhrál s Duklou Československý pohár.\n\n"}
{"id": "804344", "url": "https://cs.wikipedia.org/wiki?curid=804344", "title": "Koštan-Tau", "text": "Koštan-Tau\n\nKoštan-Tau (rusky Коштан-тау, karačaj-balkarsky: Коштан тау, v překladu nebesky modrá hora) je hora v Kabardsko-balkarské republice Ruské federace. Se svou výškou 5 152 m je čtvrtou nejvyšší horou Kavkazu. Vrchol se stejně jako většina nejvyšších hor Kavkazu nenachází přímo na hlavním kavkazském hřebenu, ale na bočním hřebenu jdoucím od vrcholu Dychtau, od hlavního kavkazského hřebenu odděleném sedlem ve výšce 3 836 m. Masiv hory je značně zaledněn, stéká z něj několik údolních ledovců o délce až 6 km, všechny odvodňované do povodí řeky Terek. Vrchol se nachází na území Kabardino-Balkarské vysokohorské rezervace (zapovědnik).\n\nVrcholu bylo poprvé dosaženo v roce 1889 skupinou G. Vulleye. Všechny výstupové cesty jsou náročnými horolezeckými výstupy. Výstupové trasy jsou:\n\n"}
{"id": "804352", "url": "https://cs.wikipedia.org/wiki?curid=804352", "title": "Solresol", "text": "Solresol\n\nSolresol (v solresolu \"jazyk\") je plánový jazyk, který vytvořil francouzský hudebník François Sudre. Sudre se svému jazyku věnoval po celý svůj život a získal za něj i uznání ve vědeckých kruzích. Solresol byl postupně zatlačen do pozadí ve stínu úspěšnějších plánových jazyků jako jsou Volapük nebo Esperanto.\n\nSolresol má jen sedm základních fonémů, ze kterých jsou slova složena. Každé slovo navíc sestává z jedné až pěti slabik. Význam slova také ovlivňuje přízvuk na konkrétní slabiku nebo prodloužení některé slabiky.\n\nJazyk je možné vyjadřovat slovy, hudbou, písmem i gesty rukou. Mluvená i písemná interpretace je možná pomocí solmizačních slabik, ale k samotnému zápisu lze použít také jiné způsoby - např. sedm čísel nebo i sedm barev duhy. Hudební interpretace používá sedm not téže oktávy.\n\nPři zápisu solresolu latinkou se používají dva způsoby. Buď se solmizační slabiky zapisují celé nebo jen jejich začáteční písmena, kromě slabiky \"sol\", kterou je třeba odlišit od slabiky \"si\". Solresol se tak může psát také jako \"sorso\".\n\nSlova jsou rozdělena do několika kategorií, podle toho kterou slabikou nebo notou začínají. Slova začínající \"sol\" jsou významově spojena s uměním a vědou, pokud slovo začíná slabikami \"solsol\" souvisí významově s medicínou, apod. Poslední pár slabik odlišuje konkrétní věci jako např. jablko a hrušku.\n\nSlova ženského rodu se tvoří přízvukem na poslední slabice a množné číslo se tvoří prodloužením poslední slabiky. Slova opačného významu se tvoří obrácením pořadí slabik - např. \"lafa\" znamená dobrý, \"fala\" znamená špatný.\n\nTato tabulka přehledně zobrazuje slova o jedné až dvou slabikách.\n\nJmenný rod se rozlišuje podle významu slova - všechny věci mužského významu jsou mužského rodu, všechny věci ženského významu jsou ženského rodu a všechny ostatní materiální a abstraktní věci a objekty u kterých nelze určit pohlaví.\n\nŽenský rod se v mluveném jazyce odlišuje od mužského prodloužením poslední slabiky. Například slovo \"sisol\" znamená \"pan\", \"sisool\" znamená \"paní\".\n\nMnožné číslo se tvoří přesunem přízvuku na poslední slabiku. V psané podobě se toto značí apostrofem. Například \"doremire\" znamená \"oko\", \"doremire\"' znamená \"oči\".\n\nV případě, že příslušnému slovu předchází některé z krátkých slov \"fa\", \"la\", \"redo\", \"remi\", \"refa\", \"resol\", \"rela\", \"resi\", \"mire\", \"mifa\" nebo \"fami\", přechází označení ženského rodu nebo množného čísla na poslední slabiku tohoto slova. Např. \"redo' resimire\" (\"Mí bratři\"), \"laa sisol\" (\"Ta paní\").\n\nStupňování se provádí pomocí dvou slov \"fasi\" (hodně) a \"sifa\" (malý; málo). Komparativ se tvoří přidáním \"fasi\" před přídavné jméno a superlativ se tvoří jeho přidáním za přídavné jméno.\n\n\nStejným způsobem se pomocí slova \"sifa\" tvoří deminutivum přídavného jména.\n\n\nČíslovky v solresolu jsou roztříděny do pěti skupin po šesti číslech s výjimkou čísla 0 (\"soldo\").\n\nChybějící číslovky 70 a 90 lze utvořit sečtením čísel 60 a 10 (\"fafasi mimisol\"), popř. 80 a 10 (\"fadodo mimisol\").\n\nSlovesa přítomného času mají stejný tvar jako slovesa v infinitivu, pouze se doplní osoba.\n\n\nPro vyjádření ostatních časů a způsobů se před sloveso přidají příslušné dvě slabiky uvedené v tabulce výše. Tyto dvě slabiky lze ve zkráceném zápisu nahradit napsáním jednoho velkého písmene těchto slabik. U rozkazovacího způsobu (imperativu) se osoba nemusí uvádět.\n\n\nVe větách, kde je podmětem nevyjádřeným \"nějaké ono\" se v solresolu žádná osoba neuvádí.\n\n\nOtázky, na které lze odpovědět pouze \"ano\" (\"si\") či \"ne\" (\"do\") se tvoří obrácením pořadí podmětu a přísudku. V běžné oznamovací větě předchází podmět přísudku, u tázacích vět je tomu naopak.\n\n\nVe filmu Blízká setkání třetího druhu Stevena Spielberga byl solresol použit mimozemšťany pro komunikaci s lidmi ze Země.\n\nAustralský animátor Adam Phillips vytvořil na základě solresolu hudební jazyk sarus pro svůj seriál Brackenwood, kde ho používá fiktivní rasa YuYu.\n\n"}
{"id": "804354", "url": "https://cs.wikipedia.org/wiki?curid=804354", "title": "Kostel svatého Jana Evangelisty (Blovice)", "text": "Kostel svatého Jana Evangelisty (Blovice)\n\nKostel sv. Jana Evangelisty v Blovicích byl zbudován v letech 1760 – 1767. Dnes je stále v provozu, interiér je možno vidět jen v době bohoslužeb.\n\nZmínka o první zdejší svatyni je z roku 1374. Na místě gotického kostela ze 14. století byl v letech 1760 – 1767 postaven nynější barokní kostel sv. Jana Evangelisty, který postavil rod Kolovratů. V následujícím roce bylo do jeho průčelí umístěno šest soch českých patronů od E. Maxe. Kolem kostela býval hřbitov a zde v r. 1833 byla postavena kaple s hrobkou rodu Kolovratů a Pálffyů. Od doby vzniku proběhly na kostele dvě poměrně rozsáhlé opravy. Tu první v roce 1844 vedl Ing. J.F. Jöndl, druhá proběhla v roce 1939. Dvojici bílých oken navrhl v roce 1932 restaurátor František Fišer z Prahy.\n\nObdélníková loď má výrazný centrální prostor ve své východní části. Ten je rozšířen bočními kaplemi a půlkruhovým presbytářem. Po jeho stranách jsou oratoře a sakristie. Nad západním průčelím je hranolová věž s cibulovou bání. Průčelí je rozčleněné pilastry a je na něm šest nik se sochami českých patronů. Sochy zhotovil E. Max v roce 1845. Vnitřní zařízení je z období výstavby kostela a je ve slohu rokoka a klasicismu. Před jižní stěnou je železný kříž z roku 1873. Hezké jsou sluneční hodiny na jižní stěně kostela. U kostela na severní straně je empírová hrobka Kolovratů z roku 1833.\n\nKostel je v severní části města, s náměstím jej spojuje Americká ulice a je přístupný pouze v době bohoslužeb. U kostela se nachází malé parkoviště.\n"}
{"id": "804361", "url": "https://cs.wikipedia.org/wiki?curid=804361", "title": "Josef Pekárek", "text": "Josef Pekárek\n\nJméno a příjmení Josef Pekárek se může vztahovat k následujícím osobnostem:\n\n"}
{"id": "804369", "url": "https://cs.wikipedia.org/wiki?curid=804369", "title": "Vlková", "text": "Vlková\n\nNázev Vlková má více významů.\n\n\n\n"}
{"id": "804377", "url": "https://cs.wikipedia.org/wiki?curid=804377", "title": "Jaroslav Svoboda (výtvarník)", "text": "Jaroslav Svoboda (výtvarník)\n\nZasloužilý umělec Jaroslav Svoboda (* 9. února 1938 Sokoleč) je český sklářský výtvarník a podnikatel, bývalý vysokoškolský pedagog, československý politik Komunistické strany Československa a poslanec Sněmovny lidu Federálního shromáždění za normalizace.\n\nPochází z rodiny brusiče skla. Jeho otec pracoval pro sklárnu Inwald v Poděbradech. Jaroslav Svoboda studoval sklářskou školu v Železném Brodu. V letech 1966–1970 navíc studoval historii na Filozofické fakultě Univerzity Karlovy v Praze. Po dobu několika let pracoval v brusírně uměleckých řemesel, zpočátku coby brusič, nakonec jako vedoucí brusičského ateliéru. Na podzim 1969 se stal ředitelem sklárny ve Škrdlovicích, jejíž produkci udržel na vysoké úrovni a proměnil ji na významné centrum uměleckého sklářského řemesla. Působil zde do roku 1987.\n\nStátní bezpečnost ho evidovala jako důvěrníka (krycí jméno SOKOL). Koncem 80. let 20. století vedl ateliér skla na Vysoké škole uměleckoprůmyslové v Praze. Někteří jeho tehdejší studenti (například Michal Machat) ho hodnotili s odstupem let jako exponenta KSČ dosazeného na školu bez větší autority a respektu ze strany studujících. Z vedení ateliéru odešel po sametové revoluci, kdy čelil kritice stávkového výboru studentů.\n\nVe volbách roku 1986 zasedl za KSČ do Sněmovny lidu (volební obvod č. 108 - Žďár nad Sázavou, Jihomoravský kraj). Ve Federálním shromáždění setrval do počátku roku 1990, kdy rezignoval na mandát v rámci procesu kooptací do Federálního shromáždění po sametové revoluci.\n\nV roce 1990 založil vlastní sklárnu v Karlově u Žďáru nad Sázavou, když koupil objekt bývalé vesnické prodejny a přebudoval ho na sklářskou dílnu (Sklářská huť AGS Jaroslav Svoboda).\n\n"}
{"id": "804378", "url": "https://cs.wikipedia.org/wiki?curid=804378", "title": "Jaroslav Svoboda", "text": "Jaroslav Svoboda\n\nJméno a příjmení Jaroslav Svoboda má více nositelů:\n"}
{"id": "804385", "url": "https://cs.wikipedia.org/wiki?curid=804385", "title": "Slavko Mihalić", "text": "Slavko Mihalić\n\nSlavko Mihalić (16. března 1928, Karlovac – 5. února 2007) byl chorvatský básník. Spolu s Ivanem Slamnigem patří k významným osobnostem chorvatské poválečné poezie.\n\nMihalić byl středoškolsky vzdělán a po dokončení svých studií pracoval jako technický kreslič a novinář. V padesátých letech se rozhodl studovat filozofii v Záhřebu. Během studií začal být literárně činný.\n\nJako experimentátor dokázal v 50. letech prolomit ledy nepříliš dlouhého období socialistického realismu v jugoslávské, potažmo chorvatské literatuře. Jeho aktivity neušly pozornosti tehdejší literární elity, která se shromažďovala okolo časopisu Krugovi (tzv. Krugovaši). Mihalićova tvorba se vyznačovala řadou filozofických, či existencialistických motivů; častými tématy byly strach, osamělost, smrt, bezmocnost atp. Mihalić patřil také k jedněm ze signatářů Deklarace o názvu a postavení chorvatského spisovného jazyka, která odstartovala tzv. Chorvatské jaro na konci 60. let. Nebyl významněji antikomunisticky zaměřen, avšak na druhou stranu s komunistickým režimem příliš nesympatizoval, byť čas od času zastával některou z oficiálních funkcí.\n\n\nV roce 1996 byl za celoživotní dílo vyznamenán chorvatskou Cenou Vladimira Nazora.\n"}
{"id": "804391", "url": "https://cs.wikipedia.org/wiki?curid=804391", "title": "Divadla malých forem (album)", "text": "Divadla malých forem (album)\n\nDivadla malých forem s podtitulem \"Přehlídka divadelních scén a písní z let 1959–64\" je album vydané na třech LP deskách v roce 1965. Album vydalo Státní hudební nakladatelství pro Gramofonový klub Supraphonu. Obsahuje záznamy písniček a scének z různých menších divadel z několika měst celé republiky. Booklet je vybaven větším množstvím fotografií. Album připravil a průvodní text napsal Milan Schulz, obálku navrhl Ivan Böhm.\n\n\n\n\n\n\n\n\n\n"}
{"id": "804395", "url": "https://cs.wikipedia.org/wiki?curid=804395", "title": "Cchajdamská pánev", "text": "Cchajdamská pánev\n\nCchajdamská pánev nebo Cchädamská pánev ( , , ) je pánev v západní Číně, kde patří do provincie Čching-chaj. Zhruba z 35 tisíc čtverečních kilometrů, tedy asi ze třetiny, je tvořena pouští. Nejvýznamnějším městem pánve je Golmud.\n\nCchajdamská pánev leží na severovýchodním okraji Tibetské náhorní plošiny, od severu k jihu má až zhruba 300 kilometrů, od východu k západu až 850 kilometrů a leží ve výšce 2600 až 3500 metrů na mořem. Na jižním kraji pánve ji pohoří Kchun-lun-šan odděluje od výše položeného středu Tibetské náhorní plošiny, na severozápadě ji ohraničuje pohoří Altyn-tagh.\n\nJsou zde bohatá ložiska azbestu, boraxu, sádrovce, zemního plynu a ropy a také řady kovů, přičemž zásoby lithia, hořčíku, draslíku a sodíku jsou zde největší v rámci Číny. \n"}
{"id": "804396", "url": "https://cs.wikipedia.org/wiki?curid=804396", "title": "Bernard Drahoslav Říský", "text": "Bernard Drahoslav Říský\n\nBernard Drahoslav Říský (23. září 1925, Praha – 12. dubna 2004), byl český katolický kněz, františkán, lektor tajné teologie, oblíbený duchovní vůdce a exercitátor, externí manželský a rodinný poradce při \"Centru pro rodinu\", spisovatel článků a statí s náboženskou tematikou, spirituál bohoslovců a politický vězeň komunistické totality.\n\nNarodil se v Praze a dostal jméno Drahoslav. Jeho otec se jmenoval Augustin a byl četnickým strážmistrem, maminka Marie byla v domácnosti. Navštěvoval obecnou školu v letech 1931–1936 v Přerově nad Labem, poté Staré Boleslavi. V letech 1936–1945 studoval na reálném gymnáziu v Berouně, poté v Kroměříži. Během gymnaziálního studia pobýval v kroměřížském Juvenátě sv. Antonína. Po maturitě požádal se svolením rodičů o přijetí do noviciátu bratrů františkánů. Dostal řádové jméno Bernard a složil dočasné řádové sliby. Od roku 1945 studoval na bohosloveckých fakultách UK v Praze a CMBF v Olomouci. V roce 1946 složil slavné sliby věčné a poté byl provinciálem řádu vyslán do Bruselu, kde studoval v řádovém institutu. Dne 4. července 1948 přijal v Marce-en-Ardene od tamního biskupa Msgre. Charua kněžské svěcení a na to se ihned vrátil do Prahy, aby dne 11. července 1948 ve Staré Boleslavi sloužil svoji primiční mši svatou v kostele Panny Marie. Koncem roku 1948 byl jmenován prefektem na koleji sv. Antonína v Kroměříži.\n\nKdyž v rámci Akce K komunistický režim v Československu přistoupil ke svévolnému rušení katolických řádů a kongregací, byl 14.\ndubna 1950 spolu s dalšími spolubratry františkány násilně odvlečen do soustřeďovacího tábora v Hejnicích a později do Bohosudova. Po kratší internaci byl povolán do armády k PTP. Jako příslušník PTP byl asi desetkrát přeložen do různých míst v republice. Následkem špatného zacházení vážně onemocněl plicní chorobou. Z toho důvodu byl 31. srpna 1951 od PTP propuštěn do civilu. Po dvouměsíčním léčení v nemocnici nastoupil v listopadu 1951 do státní traktorové stanice jako pomocný dělník. Tam pracoval do 20. března 1952, kdy byl Státní bezpečností zatčen a byla na něj uvalena vazba.\n\nDůvodem zatčení byl jeho styk s bývalým studentem Aloisem Khodlem, který po svém propuštění z internace založil v roce 1951 v Ostravě, kde pracoval, tajný kroužek JOC. V době, kdy byl Říský na vojně na Slovensku jej o tom Khodl informoval a dokonce plánoval, že členové kroužku pojedou Říského navštívit. Vyšetřování prováděly orgány KV StB České Budějovice a Ostrava. Ve dnech 12. – 13. srpna 1952 byla skupina \"„Jaroslav Kašpar a spol.“\" (ve které byli Říský i Khodl souzeni) postavena před senát Státního soudu v Praze. Říský byl v tomto procesu odsouzen pro velezradu a vyzvědačství na 12 let odnětí svobody nepodmíněně a řadě vedlejších trestů. Z vězení byl propuštěn až po více než osmi letech, v květnu 1960.\nJeště před svým propuštěním z vězení na amnestii byl dne 24. března 1960 Říský zaregistrován jako agent. Ve vězení (Nápravně pracovní tábor Leopoldov) byl postupně „připoutáván“ nuceným stykem s orgány StB a tak dostatečně kompromitován před svými spoluvězni. III. správa plánovala jeho operativní využití ještě před propuštěním z výkonu trestu (jeho ŘO por. Miloslav Najman poznamenává: \"„Není mu lhostejné, zda si zbytek trestu odpyká až do konce.“\")\n\nŘíský po propuštění z vězení nastoupil 1. června 1960 jako pomocný dělník do n.p. Opravny zemědělských strojů ve Vinoři. Tam pracoval do roku 1968.\nV průběhu zaměstnání se vyučil strojním zámečníkem a složil státní zkoušku svářeče plamenem a elektrickým obloukem.\nNa svobodě byl Státní bezpečností úkolován do „problematiky tajného františkánského řádu“. V roce 1962 byla spolupráce hodnocena ze strany StB s výhradami kladně. Dále se však konstatuje, že dosavadní styk byl „převážně zaměřen k jeho připoutání, sám neprojevil zatím nějakou zvláštní iniciativu“, a že spolupráce měla pouze informativní charakter. Řídící orgán (ŘO) pak navrhl převést Říského pouze do kategorie informátorů (nerealizováno).\n\nSituace se nezměnila ani po dalších dvou letech. V návrhu na ukončení spolupráce z 22. listopadu 1964 se uvádí, že se „nepodařilo dosud naší výchovou změnit charakterové a povahové vlastnosti spolupracovníka, kterými je plně oddán církvi“. Výsledky spolupráce jsou hodnoceny jako minimální. Kpt. Jaroslav Ebr, který byl od 1. října 1962 ŘO agenta, dále uvádí: \"„Kromě toho se vymlouvá, že se neumí přetvařovat, když s někým jedná. ... Několikráte na schůzkách žádal o přerušení spolupráce a zdůvodňoval to tím, že neustále myslí na to, že dělá něco, co církev zakazuje, a že se s tím nemůže ve svém svědomí vypořádat. K odstranění těchto nezdravých jevů byla na spolupracovníka ... napojena společenská agentura z řad žen. Výsledek této kombinace je ten, že spolupracovnice, která je velmi schopná, nedokázala za dobu jednoho roku získat spolupracovníka na svoji stranu a změnit jeho povahové vlastnosti tak, aby mu dovolily plnit naše úkoly. ... Po celkovém zhodnocení všech dosažených výsledků, které jsou neúměrné k vynaloženému úsilí ze strany pracovníků MV a po zhodnocení povahových vlastností spolupracovníka, který nevidí a nechce vidět nic jiného než církev a Boha, navrhuji spolupráci ukončit.“\"\n\nPlně rehabilitován byl výnosem Ministerstva spravedlnosti ČR, kterým se ruší rozsudek Státního soudu z roku 1952 s odůvodněním, že proces byl politicky manipulován a obvinění vykonstruováno.\n\nV roce 1968 získal jako františkán zpovědní jurisdikci pro území pražské arcidiecéze. V roce 1969 byl jmenován kaplanem při kostele sv. Petra a Pavla na Mělníce. V roce 1970 byl jmenován administrátorem farnosti Vysoká u Mělníka. V roce 1993 byl jmenován litoměřickým biskupem Josefem Kouklem spirituálem Teologického konviktu v Litoměřicích. Od roku 1994 působil rovněž jako magistr bratří s časnými sliby v Pražském františkánském konventu. Je autorem mnoha statí a článků. V roce 1999 se stal farářem ve farnosti Vysoká u Mělníka, jejímž byl dlouhá léta administrátorem. Zároveň byl také administrátorem excurrendo farností Medonosy a Šemanovice. Z duchovní správy byl uvolněn k 31. lednu 2004 a přestěhoval se ke Školským sestrám sv. Františka do Seči u Chrudimi.\n\nZemřel v pondělí velikonočního oktávu 12. dubna 2004 ve věku 78 let života, v 61. roce řeholních slibů a 56. roce kněžství. Vězněn byl 8 let, duchovním správcem ve Vysoké u Mělníka 34 let. Ve Vysoké u Mělníka byl také 16. dubna 2004 pochován.\n\n\n\n\n"}
{"id": "804401", "url": "https://cs.wikipedia.org/wiki?curid=804401", "title": "Muzeum jižního Plzeňska v Blovicích", "text": "Muzeum jižního Plzeňska v Blovicích\n\nMuzeum jižního Plzeňska má sídlo v Blovicích a mapuje celou oblast jižního Plzeňska.\n\nPočátky muzea spadají do roku 1913, kdy z iniciativy ředitele blovických škol Františka Raušara byl při místním okrašlovacím spolku založen muzejní odbor. V roce 1936 se stal muzejní odbor členem Svazu českých muzeí v Praze. Vlastivědné sbírky z jižního Plzeňska byly postupně shromažďovány a uloženy v bytě Františka Raušara . František Raušar umírá roku 1941 a jeho posledním přáním bylo odkázat veškerý majetek městu za účelem zřízení muzea.\n\nPůvodně městské Raušarovo vlastivědné muzeum rozšířilo v šedesátých letech svoji působnost na oblast jižního Plzeňska. Roku 1976 bylo muzeum přejmenováno na Okresní muzeum Plzeň - jih se sídlem v Blovicích.\nPostupně nashromáždilo a zpřístupnilo veřejnosti bohaté sbírky archeologické, národopisné, uměleckoprůmyslové, výtvarné a literárněhistorické řadou výstav a expozic.\n\nRok 2000 se stal historickým mezníkem v dějinách muzea. To získalo do majetku k muzejním účelům zámek Hradiště spolu se zámeckým parkem. Vnitřní část objektu prošla celkovou rekonstrukcí.\nRok 2002 tak přinesl dlouho očekávané otevření a zpřístupnění zámku veřejnosti - části jeho historických expozic a výstavních síní.\n\n"}
{"id": "804402", "url": "https://cs.wikipedia.org/wiki?curid=804402", "title": "Akutaq", "text": "Akutaq\n\nAkutaq (vyslovováno \"agúdak\") je pokrm rozšířený zejména mezi Aljašskými Eskymáky složený z našlehaného tuku smíchaného s lesními plody a dalšími ingrediencemi, jako je maso, byliny nebo cukr. Slovo akutaq pochází z yupických jazyků a znamená „něco míchaného“. Jedná se o pokrm tradičně podávaný o slavnostních příležitostech.\n\nZákladem akutaqu je živočišný tuk, nejčastěji sobí či tulení, který se zahřeje a ručně vyšlehá do nadýchané konzistence. K docílení takovéto konzistence se do něj může přidat voda či sníh. Do směsi se přidají lesní plody, jako jsou brusinky, borůvky, morušky či šichy, a případně další ingredience, například rostlinné listy, kořínky či maso (nejčastěji rybí nebo sobí). \n\nV současné době se obvykle do akutaqu přidává cukr a tradiční živočišný tuk často nahrazuje dostupnější rostlinný. \n"}
{"id": "804409", "url": "https://cs.wikipedia.org/wiki?curid=804409", "title": "Josef Funk", "text": "Josef Funk\n\nJosef Funk (27. prosince 1867 Vroutek – 7. listopadu 1924 Bohosudov) byl český katolický kněz, sídelní kanovník katedrální kapituly sv. Štěpána v Litoměřicích a kancléřem litoměřické diecéze.\n\nNa kněze byl vysvěcen 24. května 1891. Od roku 1901 byl farářem ve Varnsdorfu. V roce 1908 byl jmenován a instalován litoměřickým biskupem Emanuelem Schöbelem sídelním kanovníkem litoměřické katedrální kapituly sv. Štěpána. Jako člen kapituly vykonával svou funkci i v období následujícího litoměřického biskupa Josefa Grosse. Zemřel v Bohosudově v roce 1924. Toto období bylo v severočeských Sudetech poznamenáno zvyšujícím se národnostním napětím. Papežem byl za svůj vzorný kněžský duchovní život oceněn a jmenován papežským prelátem. Na litoměřickém biskupství vykonával úřad kancléře.\n\n\n"}
{"id": "804411", "url": "https://cs.wikipedia.org/wiki?curid=804411", "title": "Strzegom", "text": "Strzegom\n\nStrzegom, německy Striegau, starší český název Střihom, je město v Polsku v Dolnoslezském vojvodství v okrese Svídnice. Město je vzdáleno 22 km od Wałbrzychu a 50 km od Vratislavi. Městem protéká řeka Strzegomka. Město a jeho okolí je významným centrem těžby žuly.\n\nStrzegom leží v polské části Krkonošsko-jesenického podhůří. Město obklopují nevysoké Wzgórza Strzegomskie. Nad městem se tyčí Góra Krzyżowa (též Kromoła), s 354 m n. m. nejvyšší bod tohoto pohoří.\n\nMěstem prochází v současné době jediná funkční železniční trať. V roce 2008 byl dopravcem Koleje Dolnośląskie obnoven provoz mezi městy Lehnice a Kladsko. Vlaky zastavují ve stanici Strzegom na okraji města. Další dvě stanice (Strzegom Miasto a Strzegom Międzyrzecze) jsou v současné době bez provozu. Strzegom leží na státní silnici č. 5.\n\nStrzegom je proslulým střediskem těžby a zpracování žuly a čediče. Ve městě jsou desítky kamenářských firem. Ze strzegomské žuly je vybudován například Pomník obráncům Westerplatte a další významné objekty v Polsku i v dalších evropských zemích.\n\nMěsto je sídlem stejnojmenné městsko-vesnické gminy, která má rozlohu 144,71 km² a žije zde přibližně 27 220 obyvatel. Tvoří ji tato sídla: Bartoszówek, Goczałków, Goczałków Górny, Godzieszówek, Granica, Graniczna, Grochotów, Jaroszów, Kostrza, Międzyrzecze, Modlęcin, Morawa, Olszany, Rogoźnica, Rusko, Skarżyce, Stanowice, Stawiska, Tomkowice, Wieśnica, Żelazów a Żółkiewka.\n\n\n"}
{"id": "804414", "url": "https://cs.wikipedia.org/wiki?curid=804414", "title": "Silnice II/611", "text": "Silnice II/611\n\nSilnice II/611 je česká silnice II. třídy, vedoucí paralelně s dálnicí D11 z Prahy do Hradce Králové jako její doprovodná komunikace. Jedná se o bývalý úsek silnice I/11, proto má parametry státní silnice. Je dlouhá 89 km.\n\n\n\n\n"}
{"id": "804423", "url": "https://cs.wikipedia.org/wiki?curid=804423", "title": "František Václav z Trauttmansdorffu", "text": "František Václav z Trauttmansdorffu\n\nFrantišek Václav hrabě z Trauttmansdorffu ( \"Franz Wenzel Graf von Trauttmansdorff\", 31. srpna 1677 – 23. března 1753) byl český šlechtic.\n\nNarodil se jako prvorozený syn hraběte Jana Fridricha (1619–1696) a jeho třetí manželky, hraběnky Eleonory ze Šternberka (1654–1703).\n\nV mládí studoval na jezuitských školách a na pražské univerzitě. Roku 1699 se oženil s hraběnkou Marií Eleonorou z Kounic (1682–1723).\n\nPo otci zdědil Litomyšl a roku 1708 Drnholec. Udržoval styky se slavným vojevůdcem Evženem Savojským. Od roku 1719 byl správcem císařského hřebčince v Kladrubech a do hřebčína u Nedošínského háje zavedl chov ušlechtilých koní.\n\nBěhem svého života provedl barokní přestavby na litomyšlském zámku (sochy na zdech zámecké zahrady od Jiřího Františka Pacáka a Václava Hendrycha, stavba zámecké jízdárny či barokní úpravy zámeckého pivovaru, atd.). Velmi podporoval umění a piaristy. Za jeho vlády byl postaven piaristický kostel Nalezení sv. Kříže a budova škol.\n\n\n"}
{"id": "804427", "url": "https://cs.wikipedia.org/wiki?curid=804427", "title": "Filip Jančík", "text": "Filip Jančík\n\nFilip Jančík (* 21. listopadu 1974 Prachatice) je český herec, dabér i dabingový režisér. V 18 letech (v roce 1993) hrál ve filmu Záhada hlavolamu a o rok později ve filmu Vekslák aneb staré zlaté časy. Pracuje pro dabingové studio S-Pro Alfa. Daboval například hlas psa Ftefana v reklamě na limonádu Kofola.\n\n"}
{"id": "804429", "url": "https://cs.wikipedia.org/wiki?curid=804429", "title": "Musée Cernuschi", "text": "Musée Cernuschi\n\nMusée Cernuschi je městské muzeum asijského umění v Paříži. Nachází se na \"Avenue Vélasquez\" č. 7 v 8. obvodu. Specializuje se na umění Dálného východu – Čína, Japonsko a Korea. Vzniklo z daru, které finančník Henri Cernuschi (1821-1896) odkázal městu Paříži. Návštěvnost je zhruba 60 000 návštěvníků ročně.\n\nV roce 1896 odkázal bankéř Henri Cernuschi svou soukromou sbírku uměleckých předmětů, ze které bylo v roce 1898 otevřeno druhé muzeum asijského umění ve Francii. Muzeum se usídlilo v bankéřově paláci, který postavil architekt William Bouwens van der Boijen (1834–1907).\n\nMuzeum bylo v letech 2001–2005 renovováno.\n\nMuzeum uchovává přes 12 000 uměleckých děl původem z Asie. Nejvýznamnější je sbírka malířů působících na dvoře Čínské říše od dynastie Ming (1368–1644) po dynastii Čching (1644–1911). Přes 900 děl je vystaveno ve stálé expozici.\n\n"}
{"id": "804434", "url": "https://cs.wikipedia.org/wiki?curid=804434", "title": "Musée des arts décoratifs", "text": "Musée des arts décoratifs\n\nMusée des arts décoratifs (česky \"Muzeum dekorativních umění\") je městské muzeum v Paříži. Nachází se na adrese \"Rue de Rivoli\" č. 107 v 1. obvodu v severním křídle paláce Louvre.\n\nMuzeum bylo otevřeno 29. května 1905. V roce 1996 bylo zcela reorganizováno v rámci projektu \"Grand Louvre\" a bylo k němu připojeno Muzeum módy a textilu a v lednu 1997 opět otevřeno. V roce 1999 k němu bylo ještě připojeno Muzeum reklamy.\n\nMuzeum se zaměřuje na dekorativní umění, tj. nábytek, stolování, grafiku, sklo, tapiserie, šperky, tapety, keramiku, malířství i sochařství. Muzejní sbírky zahrnují zhruba 150 000 předmětů, z nichž je 6 000 vystaveno ve stálé expozici. Výstava je rozdělena na pět chronologických oddělení (středověk – renesance, 17. – 18. století, 19. století, secese – art deco, moderna – současnost) a na pět tematických oddělení (grafické umění, šperky, hračky, tapety, sklo).\n\nMuzeum rovněž pravidelně pořádá množství tematických výstav.\n"}
{"id": "804437", "url": "https://cs.wikipedia.org/wiki?curid=804437", "title": "Vláknový beton", "text": "Vláknový beton\n\nVláknový beton nebo vláknobeton ( \"fiber concrete\", \"Faserbeton\") je kompozit z betonu s výztuží z krátkých textilních nebo kovových vláken.\n\nNěkteré fyzikální vlastnosti s různými výztužemi:\n\n\"Ocelová vlákna\" se jako výztuž začala prakticky používat v 70. letech 20. století. Vlákna, vlastně drátky, se zhotovují frézováním, ražením nebo ze svinutého drátu.\n\nVlákna z \"alkalirezistentního skla\" se jako výztuž začala používat v 80. letech.\n\nV závislosti na množství výztuže se rozlišuje\n\nZe \"syntetických výztuží\" jsou nejčastěji používána polypropylenová vlákna. Jejich účinek je omezen jen na počáteční fázi tvrdnutí betonu, jinak slouží také k protipožární ochraně (syntetický materiál shoří a nezanechá žádné kanálky, takže krajová vrstva betonu neoprýská).\n\nMožnosti použití vláknobetonu:\n\nZ vláknobetonu se zhotovují také prefabrikáty: např. roury, segmenty, hotové garáže atd.\n"}
{"id": "804441", "url": "https://cs.wikipedia.org/wiki?curid=804441", "title": "Filmová databáze", "text": "Filmová databáze\n\nFilmová databáze (\"zkratka\" FDb) je český webový filmový portál zaměřující se na české, slovenské i zahraniční filmy včetně herců, režisérů, scenáristů apod. Návštěvníkům serveru je umožněno se také zaregistrovat (nepovinné) a celou databázi rozšiřovat. Čítá více než 100 000 filmových titulů.\n\nFilmová databáze obsahuje nejen profily filmů, herců, režisérů a scenáristů na světě, ale návštěvník může také prohlížet \"TV Program\", \"Kino program\", \"Magazín\" či také profily registrovaných uživatelů na serveru. S webem je také propojeno softwarové zařízení \"Seznam DVD\", které slouží k přehledu všech vydaných DVD v časopisech a novinách. K dispozici je také \"DVD obchod\", přes který je možno si objednat veškeré DVD a Blu-ray či také \"Bazar\", kde ostatní uživatelé své nepotřebné DVD prodávají.\n\n\n"}
{"id": "804447", "url": "https://cs.wikipedia.org/wiki?curid=804447", "title": "Inverzní kinematická úloha", "text": "Inverzní kinematická úloha\n\nInverzní kinematická úloha je metoda nebo proces využívající se v oblasti robotiky. V případě, že je známa poloha manipulátoru na konci robotického ramena a je zadána nová požadovaná poloha, je třeba pohnout různými klouby v robotickém rameni. Princip inverzní kinematické úlohy je dopočítání úhlu natočení jednotlivých kloubů ze stávající polohy a následné dopočítání, jak musí být klouby natočeny v požadované pozici. Po tomto procesu se může vykonat úloha zadaná operátorem robota.\n"}
{"id": "804451", "url": "https://cs.wikipedia.org/wiki?curid=804451", "title": "Nestor Lakoba", "text": "Nestor Lakoba\n\nNestor Apollonovič Lakoba (rusky: Не́стор Аполло́нович Лако́ба) (1. května 1893 – 28. prosince 1936) byl abchazský bolševický revolucionář a významný funkcionář v čele sovětské Abcházie.\n\nLakoba se narodil v abchazské vsi Lychny a v pubertě odešel do Tbilisi studovat na místní teologický seminář. Zde však byl ze studií vyloučen pro svůj radikalismus a revoluční aktivity. V roce 1912 se přidal mezi bolševiky a podnikal různé akce v Abcházii, na severním Kavkazu a západní Gruzii, jež mu nadřízení ukládali. V té době se seznámil se Stalinem, jenž musel unikat carské policii, a stali se dobrými přáteli.\n\nPo říjnové revoluci v Rusku se zúčastnil prvního sjezdu regionálního kavkazského sovětu a stal se vlivným bolševickým revolucionářem. V roce 1918 otevřeně vyhlásil nepřátelství gruzínským menševikům, kteří rozhodli o odtržení Gruzie i s Abcházií od Ruska, a postavil se do čela vojensko-revolučního výboru v Suchumi, aby Abcházii vymanil z gruzínské nadvlády. Jeho snaha však byla rychle zastavena zásahem gruzínské armády a musel uprchnout. V roce 1919 byl gruzínskými úřady dopaden a vyhoštěn z Gruzie. O rok později se do své domoviny tajně vrátil, aby zorganizoval bolševické podzemní hnutí a připravil stranu na převzetí moci.\n\nKdyž Rudá armáda v roce 1921 násilím úspěšně obsadila Gruzii, byl Lakoba jmenován předsedou Abchazského revolučního výboru (Revkomu) a poté se o rok později přesunul na post předsedy rady lidových komisařů Abcházie, kde setrval až do své smrti. Od dubna 1930 navíc ještě předsedal ústřednímu výkonnému výboru Abchazské komunistické strany. Po celá dvacátá léta tvořila Abcházie nezávislý celek na Gruzii, avšak v roce 1931 přišel z Kremlu příkaz sloučit se ve formě Abchazské ASSR s Gruzií, což znamenalo ztrátu nezávislosti na Gruzii, jíž se v posledních deseti let mohla Abcházie těšit, nicméně jeho post mu umožňoval pravidelně se účastnit zasedání výkonných výborů Gruzie i celé Zakavkazské SFSR, kde se mu dařilo navázat četná přátelství a získat důležité kontakty, aby pro svou zemi získal v sovětském režimu benefity.\n\nCelá záležitost s degradací země ze svazové republiky na autonomní republiku měla pravděpodobně pozadí v tom, že Lakoba bránil kolektivizaci zemědělství v Abcházii a Stalina opakovaně žádal o pomalejší postup kvůli údajně přílišné zaostalosti kraje. Tento umírněný postup mu zajistil podporu obyvatelstva a procházel mu díky četným kontaktům s kremelskými špičkami, jež se jezdily v létě do Abcházie rekreovat.\n\nLakobovi se dále vymstila jeho vstřícnost vůči některým sovětským politikům, kteří upadli v nemilost moskevské moci (např. k Trockému, jemuž měl dle pozdějších obžalob pomoct uniknout ze země). V roce 1932 se prořekl před svým přítelem a dalším vlivným gruzínským bolševikem Sergo Ordžonikidzem, že mu pověděl o svém rivalovi Lavrentijovi Berijovi, jak ho pomlouval, například: „Kdyby nebylo mě, Ordžonikidze by v roce 1924 vyvraždil všechny Gruzíny.“ Jak Ordžonikidze, tak Berija byli tímto velmi rozezleni a Berija si musel za tyto výroky Ordžonikidzeho usmířit množstvím omluvných dopisů. Touto událostí naplno vypukly spory mezi Lakobou a Berijou, jež doutnaly už léta (Berija byl Mingrel, které Abcházové nesnášeli). Lakobu nejvíce pobouřilo, když Berija v pětiletce pro období 1932 až 1937 prosadil osídlení velké části Abcházie gruzínskými mingrelci, Armény a Rusy.\n\nV roce 1936 se Berija Lakobovi pomstil. Nemohl ho nechat zatknout jako jiné své rivaly, protože byl v Abcházii nesmírně populární a byl si vědom, že by Abcházové vykonstruovanému obvinění neuvěřili. Proto ho a jeho bratra 28. prosince pozval do Tbilisi na setkání se špičkami gruzínské komunistické strany. Později na stranické večeři Berija jedem Nestora Lakobu údajně otrávil. Oficiálně byla jeho smrt vysvětlena jako infarkt a byl mu vystrojen státní pohřeb v Suchumi, jehož se účastnily tisíce Abchazů.\n\nPodle poznámek Nikity Chruščova nechal Berija později jeho tělo exhumovat a spálit s vysvětlením, že si nepřítel státu nezaslouží být takto řádně pohřben v Abcházii. Ve skutečnosti Berija chtěl jen zahladit důkazy o otravě.\n\nPři zahájení stalinských čistek o několik měsíců později po jeho smrti byl Lakoba Berijou označen za nepřítele státu a obvinil ho z trockismu, nacionalismu a spiknutí, které mělo za cíl zavraždit Beriju i Stalina. V říjnu 1937 byl Lakobův bratr Michail, který byl abchazským lidovým komisařem vnitra, ve vykonstruovaném procesu obviněn ze stejných zločinů a zastřelen.\n\nLakobova manželka Sarija (údajně potomek posledních gruzínských králů) byla zatčena už krátce po manželově smrti a uvržena do tbiliského žaláře. Příslušníci NKVD ji brutálně vyslýchali každý den a mučili ji, aby ji přiměli k podpisu dokumentu, který měl „dokázat“ Lakobovy zločiny vůči Abchazům, když měl jejich zemi zaprodat Turecku. Podpis vytrvale odmítala a žalářníci ji vraceli pravidelně do cely zmlácenou a v bezvědomí.\n\nAby ji zlomili, zatkli i jejich čtrnáctiletého syna Raufa Lakobu. Přivedli ho do cely jeho matky a vyhrožovali jí, že ho zastřelí, pokud nepodepíše, a zbili ho před ní. I přes to se nenechala zlomit a dokument i přiznání viny odmítla podepsat. Rozzuření agenti NKVD ji proto následující noci umučili k smrti a Raufa poslali do pracovního tábora určeného pro děti politických vězňů. Rauf spolu s dalšími dvěma kamarády z tohoto tábora napsali Berijovi dopis, kde žádali okamžité propuštění, aby mohli dostudovat. Berija je všechny předvolal do své kanceláře a nechal je na nádvoří věznice NKVD v Tbilisi zastřelit bez soudu za „členství v podzemním kontrarevolučním hnutí a za protistátní a protivládní agitaci.“\n\n\n"}
{"id": "804456", "url": "https://cs.wikipedia.org/wiki?curid=804456", "title": "Spider-Man 2", "text": "Spider-Man 2\n\nSpider-Man 2 je americký akční sci-fi film z roku 2004, který natočil Sam Raimi. Snímek vychází z komiksů o superhrdinovi Spider-Manovi, vydávaných vydavatelstvím Marvel Comics, a je sequelem filmu \"Spider-Man\" z roku 2002. V titulní roli se opětovně představil Tobey Maguire. Do amerických kin byl film, jehož rozpočet činil 200 milionů dolarů, uveden 30. června 2004, přičemž celosvětově utržil 783 766 341 dolarů. Díky komerčnímu úspěchu snímku byl natočen navazující film \"Spider-Man 3\" (2007).\n\nDva roky po událostech prvního filmu vede Peter Parker vnitřní spor mezi bojem proti zločinu a normálním životem. Kvůli zaneprázdněnosti v roli Spider-Mana ztratí svou práci a ocitne se ve finanční nouzi. Navíc stále myslí na Mary Jane Watsonovou, do které je od mala zamilovaný.\n\nJeho kamarád Harry Osborn převzal po smrti svého otce firmu Oscorp. V duchu však stále nenávidí Spider-Mana, kterého viní z otcovy smrti. Harry najme vědce Ottu Octavia, který se však během jednoho experimentu přemění v Doctora Octopuse se čtyřmi mechanickými pažemi. Spider-Man se mu postaví, ale kvůli vnitřnímu neklidu se nedokáže soustředit a plně ovládat své schopnosti, a tak boj prohraje.\n\nPeter navíc zjistí, že má Mary Jane nového přítele Johna Jamesona a ze vzteku se popere s opilým Harrym kvůli jeho nenávisti ke Spider-Manovi. Poté, co si uvědomí, že nezvládá dvojí identitu, rozhodne se skončit s dráhou Spider-Mana a věnuje se jen svému životu. Bez maskovaného hrdiny však zločinnost v New Yorku vzroste o 75 %. Posléze si Peter uvědomí, že dobro města a ostatních lidí je důležitější než jeho vlastní spokojenost, a znovu začne působit jako Spider-Man.\n\nMezitím se Doctor Octopus spojí s Harrym a protože potřebuje ke svým pokusům vzácné tritium, které má Harry, souhlasí s jeho požadavkem chytit Spider-Mana. Octopus zajme Mary Jane a Peterovi, o němž ví, že Pavoučího muže fotil, řekne, aby se se Spider-Manem spojil a řekl mu, že se má s Dr. Octopusem setkat na střeše hodinové věže.\n\nSpider-Man tam skutečně dorazí a s Doctorem Octopusem začne bojovat. Oba spadnou na vlak metra projíždějící nadzemním úsekem. Vlak kvůli Octopusovu zásahu zrychlí na plnou rychlost a nekontrolovatelně se řítí na konec trati. Doctor Octopus uteče a Spider-Man se pokusí zastavit vlak velkým množstvím pavučin. To se mu nakonec povede, ale kvůli vyčerpání omdlí a před pádem z mostu ho zachrání cestující. Ti mu podají i jeho ztracenou masku a slibují, že nikomu neřeknou, kdo se pod ní skrývá. Doctor Octopus se ale vrátí a Spider-Mana chytí, a to navzdory cestujícím, kteří se ho snaží chránit.\n\nDoctor Octopus přivede Spider-Mana k Harrymu, převezme tritium a odejde. Harry chce Spider-Mana zabít, ale když mu sundá masku a zjistí, že je to jeho kamarád Peter Parker, vyděsí se. Parker od něj zjistí, kde se nachází Doctor Octopus a vydá se s ním bojovat. Nakonec zvítězí a zachrání tak Mary Jane, která se také dozví, že pod Spider-Manovou maskou se skrývá Peter.\n\nHarry ve svém domě objeví tajnou místnost svého otce s vybavením Zeleného skřeta (v originále \"Green Goblin\"), padoucha, kterým se Norman Osborn stal. Mary Jane se během své svatby rozejde s Johnem a zamíří do Petera bytu.\n\nV severoamerických kinech utržil snímek \"Spider-Man 2\" během prvního dne 40,4 milionu dolarů, čímž ustanovil nový rekord, který vydržel do roku 2005. Celkově utržil film v Severní Americe 373 585 825 dolarů a v ostatních zemích 410 180 516 dolarů. Celosvětové tržby tedy činily 783 766 341 dolarů.\n\nV České republice byl film uveden do kin distribuční společností Falcon. Za první promítací víkend zhlédlo film 35 939 diváků, kteří nechali v kinech přibližně 4 miliony korun. Celkově snímek v ČR utržil přibližně 21,4 milionů korun.\n\nServer \"Kinobox.cz\" dal snímku \"Spider-Man 2\" hodnocení 83 %, založené na 14 českých a slovenských recenzích. Server \"Rotten Tomatoes\" udělil filmu známku 8,3/10 (na základě 263 recenzí, z nichž 246 bylo spokojených, tj. 94 %). Od serveru \"Metacritic\" dostal film 83 bodů ze 100 (na základě 41 recenzí).\n\nFilm \"Spider-Man 2\" získal Oscara za vizuální efekty a byl nominován na Oscara v kategoriích Nejlepší zvuk a Nejlepší střih zvuku.\n\n"}
{"id": "804465", "url": "https://cs.wikipedia.org/wiki?curid=804465", "title": "Jiří Šašek (politik)", "text": "Jiří Šašek (politik)\n\nJiří Šašek (3. září 1938 Břasy - 22. listopadu 1990 Plzeň) byl český a československý disident, signatář Charty 77, po sametové revoluci politik a poslanec Sněmovny lidu za Občanské fórum.\n\nV roce 1954 se vyučil číšníkem v podniku Restaurace a jídelny Plzeň. Pracoval pak v pohostinských službách do roku 1976, kdy odešel do invalidního důchodu. V roce 1978 se stal signatářem Charty 77. V 80. letech organizoval protikomunistické akce v Plzni. Byl opakovaně vyslýchán a vězněn, na několik let mu úřady odebraly invalidní důchod. V roce 1988 se stal signatářem Hnutí za občanskou svobodu. Působil jako plzeňský zpravodaj stanic Svobodná Evropa a Hlas Ameriky. V květnu 1989 se spolu s dalšími dvěma kolegy (Jindřich Kolář a Jan Rampich) pokusili získat souhlas úřadů s pořádáním demonstrace k 44. výročí osvobození Plzně. 26. dubna 1989 ohlásili záměr pořádání mítinku, 5. května byli pak pozváni k projednání záležitosti na Městský národní výbor. Úředníci jim záměr rozmlouvali a pak demonstraci zakázali. Při odchodu ze sídla Městského národního výboru byli organizátoři krátce zadrženi komunistickou policií.\n\nV listopadu 1989 se podílel na vzniku Občanského fóra v Plzni, patřil mezi mluvčí OF v krajském městě a jako delegát Plzně se zúčastnil prvního sněmu Občanského fóra konaného 23. prosince 1989 v Praze. Podílel se na organizování demonstrací v Plzni. K roku 1990 je uváděn jako invalidní důchodce, bytem Plzeň.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 42 – Plzeň II, Západočeský kraj) jako bezpartijní poslanec, respektive poslanec za Občanské fórum. Ve Federálním shromáždění setrval do svobodných voleb roku 1990. Ve FS pracoval v branně bezpečnostním výboru a zabýval se především problematikou bývalé Státní bezpečnosti.\n\nV rámci Občanského fóra se během roku 1990 přiklonil ke Křesťanskodemokratické straně, byl rovněž pravidelným komentátorem listu Nová Pravda. V roce 2008 získal \"in memoriam\" Cenu hejtmana za občanskou statečnost.\n\n"}
{"id": "804482", "url": "https://cs.wikipedia.org/wiki?curid=804482", "title": "Luis Garavito", "text": "Luis Garavito\n\nLuis Garavito je kolumbijský sériový vrah, usvědčený a obviněný ze 139 vražd k trestu odnětí svobody ve výši 40 let. Později mu byl trest snížen na 22 let. Odhaduje se, že by se počet jeho obětí mohl vyšplhat až na 300 a proto je nejen místními médii nazýván \"nejhorším vrahem na světě.\"\n\nLuis Garavito se narodil 25. ledna 1957 jako nejstarší ze 7 bratrů a pravděpodobně byl vystavován fyzickému a psychickému násilí ze strany svého otce. U výslechu vypověděl, že byl obětí sexuálního násilí.\n\nMezi jeho oběti patřily děti ve věku 6 - 16 let. Nejprve za příslibu peněz či dárků získal jejich důvěru a poté je vzal na procházku, kde je znásilnil a podřízl jim hrdlo. Na tělech obětí byly patrné známky mučení.\n\nGaravito byl obviněn ze 138 z celkově 172 obvinění z vraždy. Zbylé případy obvinění se stále vyšetřují. Garavito byl původně odsouzen ke 40 letům vězení, nejdelší možný trest, který lze dostat v Kolumbii. Později byl jeho trest zmírněn na 22 let poté, co napomáhal při vyšetřování. \n"}
{"id": "804485", "url": "https://cs.wikipedia.org/wiki?curid=804485", "title": "Vjačeslava Novgorodská", "text": "Vjačeslava Novgorodská\n\nVjačeslava Novgorodská (rusky \"Вячеслава новгородская\", polsky \"Wierzchosława Nowogrodzka\"; 1125 – 15. března 1162) byla princezna Kyjevské Rusi, manželka Boleslava IV. Kadeřavého a od roku 1146 polská kněžna. Byla dcerou sv. Vševoloda z rodu Rurikovců.\n\nVjačeslava byla jedinou dcerou svých rodičů a měla dva bratry, Ivana a Vladimíra, z nichž se ani jeden neoženil a nezanechal potomky. Okolo roku 1137 se provdala za Boleslava, syna polského knížete, přičemž za svatbou zřejmě stála Boleslavova matka Salomena z Bergu, která chtěla vytvořit s Rusí alianci proti svému nevlastnímu synovi, pozdějšímu Vladislavovi II. Vyhnanci. V roce 1138 zemřel Boleslav III. Křivoústý a ve své závěti své území rozdělil mezi své syny. Manžel Vjačeslavy získal Mazovsko a stal se Boleslavem IV.\n\nV roce 1146 se Boleslav IV. stal polským knížetem a Vjačeslava jeho kněžnou. Podle téměř všech známých zdrojů Vjačeslava porodila své první dítě až po téměř dvaceti letech manželství, v roce 1156. Byl to syn pojmenovaný po otci a dědovi Boleslav. Před rokem 1160 porodila druhé dítě, dceru. Starší literatura uvádí, že druhý syn Boleslava IV. Lešek Mazovský se narodil z jeho druhého manželství. To se však ukázalo jako nesprávný předpoklad, protože byly nalezeny mince, na kterých se Lešek nazývá \"synem Anastázie\" (což byl zřejmě ekvivalent jména Vjačeslava).\n\nKněžna zřejmě zemřela během šedesátých let 12. století, protože v roce 1167 už byl Boleslav IV. ženatý se svou druhou manželkou Marii. Pravděpodobně je pohřbena vedle svého manžela v katedrále v Płocku.\n\nPo smrti Vjačeslavy její manžel věnoval cisterciáckému klášteru evangeliář vázaný ve stříbře, který je známý jako \"Evangeliář kněžny Anastázie\". Anastázie byl zřejmě latinský nebo řecký ekvivalent jejího jména, jak tvrdí kronikář Jan Długosz.\n\nPrinc Boleslav zemřel v šestnácti letech v roce 1172 a jeho otce to prý zdrtilo. Kníže Boleslav zemřel o rok později, v roce 1173, a Mazovsko zanechal zhruba jedenáctiletému mladšímu synovi Leškovi.\n\n"}
{"id": "804486", "url": "https://cs.wikipedia.org/wiki?curid=804486", "title": "Stereoizomerie", "text": "Stereoizomerie\n\nJako stereoizomerie se označuje jev, kdy mají dvě izomerní molekuly stejný sumární vzorec a stejné pořadí funkčních skupin, ovšem liší se v prostorovém umístění těchto skupin; tím se liší od strukturních izomerů, které mají stejný sumární vzorec, ale různé funkční skupiny. Podle definice tedy může jeden strukturní izomer mít více stereoizomerů.\n\nEnantiomery (také nazývané jako optické izomery) jsou dva stereoizomery, které se od sebe liší optickou otáčivostí, navzájem jsou zrcadlovými obrazy. Každá odpovídající si stereocentra takových molekul mají navzájem opačné konfigurace. Dvě látky, které jsou vůči sobe enantiomery, mají shodné fyzikální vlastnosti s výjimkou směru, kterým stáčejí rovinu polarizovaného světla a způsobu interakce s enantiomery ostatních sloučenin. Rozdílné enantiomery téže sloučeniny tedy mohou mít značně odlišné biologické účinky. Enantiomery lze od sebe oddělit pouze pomocí chirálního činidla. V přírodě se většina chirálních biomolekul, například aminokyselin (kromě nechirálního glycinu) vyskytuje pouze jako jeden z enantiomerů.\n\nDiastereomery jsou stereoizomery, které nejsou vzájemnými zrcadlovými obrazy. Patří sem mesosloučeniny, \"cis\"–\"trans\" (\"E\"-\"Z\") a neenantiomerní optické izomery. Látky, které jsou nazvájem diastereomery, mají rozdílné fyzikální vlastnosti. V níže zobrazeném příkladě \"meso\" forma kyseliny vinné tvoří diastereomerní dvojici s kyselinou L-vinnou i s kyselinou D-vinnou.\n\nStereoizomerie kolem dvojných vazeb vzniká, protože zde nemůže dojít k rotaci kolem vazby a substituenty tak zůstávají na stejném místě. Pokud jsou substituenty alespoň na jednom atomu, ze kterých vychází dvojná vazba, na obou stranách stejné, pak sloučenina nevytváří stereoizomery a dvojná vazba není stereocentrem; příkladem je propen, kdy jsou oba substituenty na jednom konci atomy vodíku.\n\nStereoizomery na dvojných vazbách se označují \"cis\" (pokud jsou substituenty na stejné straně od dvojné vazby) nebo \"trans\" (pokud jsou na opačných stranách); používá se také značení Z (u \"cis\" izomerů) a E (u \"trans\" izomerů). Nejjednoduššími příklady jsou 1,2-disubstituované deriváty ethenu, jako je 1,2-dichlorethen, jehož izomery jsou zobrazeny na následujícím obrázku:\n\nMolekula I je \"cis\"-1,2-dichlorethen a molekula II je \"trans\"-1,2-dichlorethen.\n\nKonformery jsou izomery, které mají stejný strukturní vzorec, ale kvůli rotaci kolem jedné či více jednoduchých vazeb se liší tvarem molekuly. Různé konformace mají různé energie, často se mezi sebou přeměňují a málokdy je lze od sebe oddělit.\n\nMnoho různých konformací vytváří například cyklohexan.\n\nAnomery jsou cyklické molekuly s jednoduchými vazbami, u kterých je k pojmenování substituentů na uhlíkovém atomu určit, zda je o \"cis\"- nebo \"trans\" izomer.\nTyp anomeru se určuje podle polohy hydroxylové skupiny (-OH) na prvním uhlíku,\nkdyž je u D cukru -OH v Haworthově projekci dole (tedy vpravo v projekci Tollensově), pak je daná molekula α izomerem. Je-li u D cukru -OH nahoře (tedy vlevo v Tollensově projekci), jedná se o β izomer. U L cukrů se postupuje obráceně.\n\nAtropizomery jsou stereoizomery, které se objevují při prostorově znemožněné rotaci kolem jednoduché vazby; energie ¨sterické bariéry je tak vysoká, že umožňuje izolaci jednotlivých konformerů.\n"}
{"id": "804494", "url": "https://cs.wikipedia.org/wiki?curid=804494", "title": "Tetróza", "text": "Tetróza\n\nTetróza (dříve běžně \"tetrosa\") je obecný název monosacharidů, jejichž základ sestává z čtyřčlenných heterocyklů s jedním heteroatomem kyslíku.\n\nPolotriviální název tetróza vznikl z řecké číslovky čtyři (tetra) a z přípony charakteristické pro sacharidy -óza.\n\nDělí se podle karbonylové funkční skupiny na aldotetrózy (odvozené od aldehydů) a ketotetrózy (odvozené od ketonů), přičemž obě obsahují tzv. chirální atom uhlíku, který způsobuje optickou aktivitu látky (aldotetrózy mají dva, ketotetrózy jeden).\n\n"}
{"id": "804498", "url": "https://cs.wikipedia.org/wiki?curid=804498", "title": "Jack Davenport", "text": "Jack Davenport\n\nJack Davenport (* 1. března 1973, Merton, Oxfordshire, Anglie, Spojené království) je britský herec.\n\nJeho nejznámější role jsou v televizních seriálech \"This Life,\" \"Párování, Flash Forward – Vzpomínka na budoucnost a Smash\" a role Jamese Norringtona ve filmové sérii \"Piráti z Karibiku\". Také se objevil v mnoha hollywoodských filmech jako třeba \"Talentovaný pan Ripley\".\n\nNarodil se do herecké rodiny, jako syn Nigela Davenporta a Marie Aitken v Mertonu v Oxfordshire a prvních sedm let svého života žil na Ibize. Jeho strýc je spisovatel a bývalý konzervativní poslanec Jonathan Aitken a jeho dědeček z matčiny strany byl politik William Aitken. Jeho rodiče se rozvedli, když mu bylo sedm let a v této chvíli byl poslán do nezávislé školy Dragon School, internátní školy v Oxfordu, protože jeho rodiče nechtěli, aby byl zapojen do rozvodového řízení. Poté začal navštěvovat nezávislou školu Cheltenham College a následně i British American Drama Academy. Je ženatý s herečkou Michelle Gomez. Jejich první syn se narodil na začátku roku 2010.\n\n\n"}
{"id": "804499", "url": "https://cs.wikipedia.org/wiki?curid=804499", "title": "Jozef Šgorica", "text": "Jozef Šgorica\n\nJozef Šgorica (* 17. března 1948) byl slovenský a československý politik Komunistické strany Slovenska a poslanec Sněmovny lidu Federálního shromáždění za normalizace.\n\nK roku 1986 se profesně uvádí jako horník. Ve volbách roku 1986 zasedl za KSS do Sněmovny lidu (volební obvod č. 194 – Rožňava, Východoslovenský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "804501", "url": "https://cs.wikipedia.org/wiki?curid=804501", "title": "MFK Vítkovice", "text": "MFK Vítkovice\n\nMFK Vítkovice (celým názvem: Městský fotbalový klub Vítkovice) je český fotbalový klub, který sídlí v moravské části Ostravy (městská část Vítkovice). V letech 1950 až 1952 a 1981 až 1994 hrál nejvyšší československou resp. českou soutěž. Od sezóny 2016/17 působí ve Fotbalové národní lize (2. nejvyšší soutěž v Česku). Založen byl v roce 1919 pod názvem SK Slavoj Vítkovice. V roce 2012 proběhla fúze mezi kluby FC Vítkovice 1919 a Fotbal Poruba 2011. Sloučení se týkalo jen mužských týmů, Vítkovice 1919 si ponechaly v mládežnických a ženských kategoriích svůj název.\n\nSvé domácí zápasy odehrává na Městském stadionu v Ostravě-Vítkovicích, který má kapacitu 15 250 diváků.\n\nVítkovický klub byl založen roku 1919 pod názvem SK Slavoj Vítkovice, své zápasy hrál na hřišti v Kunčičkách. Kvůli ekonomickým problémům však klub zanikl a jeho nástupcem se v roce 1922 stal SK Vítkovice, v roce 1923 přejmenovaný na SSK Vítkovice. SSK se hned od svých počátků stal jedním z největších klubů na Ostravsku, v roce 1930 postoupil do I. A třídy.\n\nV letech 1937-1938, na základě rozhodnutí nově zvoleného výboru klubu, probíhala výstavba nového stadionu ve Vítkovicích. Stadión se podařilo postavit v rekordně krátké době, dne 26. 6. 1937 byl položen základní kámen a už 19. 8. 1938 byl představen téměř dokončený novinářům. Slavnostní otevření bylo naplánováno na 28. 10. 1938, pro okupaci Ostravy německými vojsky se však již neuskutečnilo. V roce 1939 postoupil klub, tehdy již pod názvem ČSK Vítkovice, do Moravskoslezské divize. V roce 1945, po skončení války, začaly postupné úpravy a zdokonalování stadionu, do 1. ligy vítkovický klub postoupil poprvé v roce 1949 po vítězství v zemské soutěži (divizi). Za Vítkovice tehdy nastupoval pozdější dlouholetý fotbalový trenér a funkcionář Jiří Starosta, hokejový reprezentant a pozdější úspěšný trenér Bouzek, budoucí slavný trenér pražské Dukly Vejvoda, duší mužstva však byl nejslavnější hráč české fotbalové historie, Josef Bican, který ve svých sedmatřiceti letech získal titul krále střelců s 22 přesnými zásahy v sezoně.\n\nV roce 1952 došlo k reorganizaci ligy podle sektorů průmyslu a ta poslala Vítkovice z deváté pozice do nižší soutěže. Dalších 29 let pak Vítkovice nehrály nejvyšší soutěž. Od roku 1953 hrál klub pod názvy Baník Vítkovice, TJ VŽKG Ostrava a TJ Vítkovice v moravskoslovenském, posléze moravském oddělení 2. ligy. Postup zpět do 1. ligy přišel v roce 1981, kdy ve kvalifikaci o postup Vítkovice vyřadily Teplice.\n\nV sezoně 1985/86 se Vítkovice, pod vedením Ivana Kopeckého, získaly jediný, ligový titul v historii klubu. 30. 9. 1986 poprvé hrály evropské poháry, když v PMEZ narazily na francouzský Paris Saint-Germain, který vyřadily, FC Porto už však ne. V následující sezoně v Poháru UEFA vyřadily švédský AIK Stockholm, skotský Dundee United FC i portugalskou Vitórií Guimarães, ve čtvrtfinále proti barcelonskému Espanyolu, na které přišlo 25 000 diváků, však již remíza 0:0 po prohře 0:2 v Barceloně na postup nestačila. Slavnými jmény této doby jsou brankáři Zápalka s Průšou, v poli pak nastupovali Kušnír, Škarecký, Lišaník, Vlk, Dostál, Keler, Králík, Houška, Šourek, Kovačík, Běleš, Havránek, Svatonský, Bartl, Malchárek, Šišma, Lorenc, Gajger, vedoucím mužstva byl nestor Vítkovic Ladislav Imiolo, trenérem Ivan Kopecký, jeho asistentem současný prezident klubu Oldřich Sedláček. Za úspěchy tohoto období se dají považovat i 2. místo v Středoevropském poháru 1981/1982 a vítězství ve desáté skupině v Interpoháru 1983.\n\nOd mistrovské éry už Vítkovice nedosáhly úspěchu, mužstvo prošlo výprodejem, navíc ho postihla ekonomická krize, která vyvrcholila po sezóně 1993/1994 sestupem do druhé ligy a fúzí s karvinskou Kovonou, toto spojení však po roce vzalo za své a vítkovický klub se dostal až do 3. nejvyšší soutěže - MSFL, ze které však tehdy už FC Vítkovice hned po roce postoupily zpět do 2. ligy, kde bez větších úspěchů bojovaly až sezóny 2009/2010. V roce 2007 vstoupil do klubu nový většinový vlastník, firma Geofin, a.s. Od další sezóny klub hrál zase MSFL.\n\nV sezóně 2010/2011 se klub dostal do finančních problémů. Z důvodu, že většinovému vlastníku klubu, firmě Geofin, se nepodařilo najít strategického partnera, klub oznámil 9. února 2011 konec působení ve MSFL. Následně klub prodal licenci na fotbalovou divizi nově vzniklému klubu FK Prostějova. Podzimní část sezóny 2010/11 zakončili vítkovičtí na pátém místě tabulky, ale klub zmítající se v ekonomických problémech skončil v insolventním řízení a fakticky zanikl. Dne 25. července 2011 bylo registrováno u Ministerstva vnitra nové občanské sdružení FC VÍTKOVICE 1919, do nějž byli zaregistrováni hráči mládeže a žen zaniklého klubu FC Vítkovice. Klub také založil A-tým mužů, který se přihlásil do nejnižší fotbalové soutěže. Po sloučení mužských týmů s Fotbalem Poruba se z původního týmu mužů FC Vítkovice 1919 stal MFK Vítkovice „B“.\n\nV sezóně 2013/14 klub poprvé v historii postoupil do Divize E (4. nejvyšší soutěž). V následující sezóně 2014/15 klub bojoval až do konce o postup do MSFL, sen o postupu se ovšem rozplynul prohrami s kluby v nižších patrech tabulky. V půlce června 2015 klub ovšem oznámil administrativní postup do MSFL na úkor zábřežského Sulka, který pár dnů zpátky oznámil odstoupení ze soutěže.\n\nZdroj: \n\n\n\nZdroj: \n\n\n\nZdroj: \n\nPoznámky:\n\nFC Vítkovice „B“ byl rezervní tým Vítkovic. Největšího úspěchu dosáhl v sezónách 2003/04 a 2004/05, kdy se v MSFL (3. nejvyšší soutěž) umístil na 7. místě. Rezervní tým zanikl v roce 2006.\n\n\nZdroj: \n\n\n\nZdroj: \n\n\n"}
{"id": "804504", "url": "https://cs.wikipedia.org/wiki?curid=804504", "title": "Helicopter", "text": "Helicopter\n\n__BEZOBSAHU__\nHELICOPTER, s.r.o. byla letecká společnost v Česku. Společnost provozovala od roku 1994 letecké práce, ke kterým používala sovětské vrtulníky Mil Mi-2. K 1. lednu 1995 přebrala provoz letecké záchranné služby na stanici Kryštof 13 v Českých Budějovicích po Armádě České republiky. Armáda po dohodě zajišťovala provoz až do 6. ledna. Společnost Helicopter zpočátku používala pro provoz také vrtulníky Mil Mi-2, ale již v průběhu roku 1995 se ve službě objevil modernější polský vrtulník PZL Kania. Nový provozovatel přesunul stanici letecké záchranné služby z Letiště Planá u Českých Budějovic do Hosína. Společnost Helicopter očekávala, že vyhraje v roce 1997 výběrové řízení na provoz letecké záchranné služby na stanici Kryštof 07 v Plzni, a tak zakoupila další vrtulníky PZL Kania. Výběrové řízení vyhrála společnost Aerocentrum, která nebyla schopna provoz zajistit. V dubnu 1997 byly vrtulníky Mil Mi-2 a PZL Kania společnosti Helicopter demonstrativně připraveny k zahájení činnosti na stanici Kryštof 07. K tomu ale nedošlo, provoz nakonec přebrala Letecká služba Policie ČR. V témže roce došlo k havárii jednoho stroje PZL Kania (imatrikulace \"OK-WIM\") a do služby se již nevrátil. Ke změně provozovatele letecké záchranné služby na stanici Kryštof 13 došlo v roce 2004, kdy stanici převzala společnost Alfa-Helicopter. Společnost Helicopter ukončila provoz letecké záchranné služby k 31. prosinci 2003. Vrtulník PZL Kania s imatrikulací \"OK-MIK\", který nebyl ještě zcela splacený, se vrátil zpět výrobci a třetí vrtulník PZL Kania (\"OK-VIL\") převzal jiný soukromý letecký dopravce.\n\n\n"}
{"id": "804509", "url": "https://cs.wikipedia.org/wiki?curid=804509", "title": "Vlak bratrství a jednoty", "text": "Vlak bratrství a jednoty\n\nVlak bratrství a jednoty (srbochorvatsky Vlak bratstva i jedinstva/Воз братства и јединства, slovinsky Vlak bratstva in enotnosti) jezdil v letech 1961-1989 vždy jednou ročně mezi jugoslávskými městy Maribor a Kraljevo. Měl být připomínkou válečných událostí. V roce 1941 6958 lidí z Mariboru odcestovalo do Srbska, aby tam zůstali uchráněni před válečnými útrapami v okupované vlasti. a symbolizovat harmonické soužití jugoslávských národů v socialistické vlasti. Jeho vypravení z nádraží v Mariboru a cesta přes Chorvatsko, Srbsko a příjezd do Kraljeva byly pečlivě sledovány dobovými médii a sloužily jako oslava tehdejšího režimu. V liché roky jezdil vlak ze Slovinska do Srbska a v sudé roky tomu bylo naopak. Vlakem cestovalo několik set lidí, kteří strávili několik dní v druhém městě a pak se vrátili zpět.\n\nVlak vyjel poprvé 14. září 1961 a naposledy dorazil do Kraljeva 13. října 1989. Cestovalo s ním každý rok okolo sedmi set lidí, převážně pamětníci válečného transportu. Poslední příjezd vlaku byl v napjaté atmosféře slovinsko-srbského sporu o ústavní dodatky ústavy slovinské socialistické republiky, které srbské politické vedení označilo za pokus o kontrarevoluci. Poslední akce se však účastnilo mnohem méně lidí, než v předchozích letech, nejspíš kvůli napjaté politické situaci v zemi.\n\nV roce 2011 přicestovali opět pamětníci i jejich potomci do Kraljeva ve snaze obnovit tradici, pocházející z dob Titovy Jugoslávie. Nebyl však vypraven sváteční vlak, nýbrž pět autobusů. Do Kraljeva přijelo celkem 300 občanů dnes již nezávislého Slovinska. Původní název vlaku ovšem již znovu použit nebyl, hlavním heslem události bylo naopak \"Přátelství pro novou dobu\". Záštitu nad celou akcí, připomínající padesáté výročí prvního vlaku \"bratrství a jednoty\", převzal slovinský prezident Danilo Türk a ze srbské strany očekávání směřovala především k obnovení starých vztahů a navázání možné ekonomické spolupráce. \n"}
{"id": "804512", "url": "https://cs.wikipedia.org/wiki?curid=804512", "title": "Escape the room", "text": "Escape the room\n\nEscape the room (TD) je subžánr adventur, tedy počítačových her, v nichž hlavní hrdina (nemusí být jeden) řeší rozličné úkoly (tzv. questy – z angl. slova poslání). Hráč postupuje 'klikatým' příběhem k vzdálenému cíli, přičemž je kladen důraz na mnohost řešení zápletek a hádanek.\n\nV adventurách subžánru Escape the room (v češtině se pro ně ujal název \"útěkovky\") se hráči obvykle snaží dostat z konkrétní místnosti, nebo z jiného místa pryč. Úkolem je vyřešit hádanky a získat klíč, či objevit jinou cestu, jak se z místa dostat. Útěkovky jsou populární hlavně ve flashi, takže je hráči mohou zapnout přímo v browseru.\n\n"}
{"id": "804513", "url": "https://cs.wikipedia.org/wiki?curid=804513", "title": "Hoblovka", "text": "Hoblovka\n\nHoblovka je stroj na obrábění kovů, kde hlavní pohyb (do řezu) obstarává přímočarý vratný pohyb vodorovného stolu s obrobkem. Tím se hoblovka liší od vodorovné obrážečky, kde se naopak do řezu pohybuje nůž. Hoblovky se také staví pro větší obrobky. \n\nNa vodorovném loži se pohybuje stůl. Nad stolem s obrobkem je příčník, po němž se posouvá jeden nebo dva suporty s noži. Podle toho, zda je nesen jedním nebo dvěma stojany, se rozlišují hoblovky jednostojanové nebo dvoustojanové (portálové). Stůl s obrobkem je poháněn hydraulicky nebo mechanicky (ozubený hřeben a pastorek), při zpětném chodu stolu se držák s nožem odklápí, aby se ostří nepoškodilo. Posuv do záběru se děje v úvrati stolu jako u obrážeček. \n\nHoblovky se užívají pro hrubší obrábění velkých rovinných ploch (vodorovných, svislých i šikmých), přímočarých drážek a vedení, velkých odlitků a výkovků. atd. Výhodou hoblovek je jednodušší ostření nástroje než u frézek, nevýhodou to, že velmi hmotný stůl s obrobkem se v každém kroku musí dvakrát urychlit a opět zastavit, a také to, že při zpětném pohybu stolu se žádný materiál neubírá. \n\nPředností hoblování je poměrně velká geometrická přesnost obráběné plochy. Běžně je dosahována rovinová přesnost 0,1 až 0,2 mm/m, u přesných hoblovek až 0,02 mm/m. Tato vyšší přesnost vyplývá už z principu, a to z absence vřeteníku, který svou nepřesností ovlivňuje podstatně výsledky frézování. Další výhododou v dobách, kdy se obrobené plochy ručně zaškrabávaly, byla homogenita a kvalita obrobené plochy. Pokud se plochy před zaškrabáváním ofrézují válcovou frézou nesousledně je jejich povrch v tenké vrstvě zpevněn a zaškrabávání je velmi obtížné. Při čelním frézování bývá povrch nehomogenní a zvlněný v příčném směru.\n\n"}
{"id": "804516", "url": "https://cs.wikipedia.org/wiki?curid=804516", "title": "Oldřich Škoda", "text": "Oldřich Škoda\n\nOldřich Škoda (* 10. září 1932) byl český a československý politik Komunistické strany Československa, vedoucí tajemník OV KSČ v Písku a poslanec Sněmovny lidu Federálního shromáždění za normalizace.\n\nK roku 1986 se profesně uvádí jako vedoucí tajemník okresního výboru KSČ v Písku. V této funkci se uvádí i k roku 1988.\n\nVe volbách roku 1986 zasedl za KSČ do Sněmovny lidu (volební obvod č. 37 – Písek, Jihočeský kraj). Ve Federálním shromáždění setrval do ledna 1990, kdy rezignoval na mandát v rámci procesu kooptací do Federálního shromáždění po sametové revoluci.\n\n"}
{"id": "804517", "url": "https://cs.wikipedia.org/wiki?curid=804517", "title": "Světový den populace", "text": "Světový den populace\n\nSvětový den populace je mezinárodní svátek připadající na 11. července. Jeho cílem je zvýšit povědomí o problémech globální populace. Byl ustanoven Radou guvernérů Rozvojového programu OSN v roce 1989. Předcházel mu „Den pěti miliard“, stanovený na 11. července 1987, což je přibližné datum, kdy měla světová populace dosáhnout počtu pěti miliard obyvatel Země.\n\n"}
{"id": "804518", "url": "https://cs.wikipedia.org/wiki?curid=804518", "title": "Volejbal na Letních olympijských hrách 1984", "text": "Volejbal na Letních olympijských hrách 1984\n\nVolejbal na Letních olympijských hrách 1984 probíhal na stadionu Long Beach Arena v Long Beach.\n\nTurnaj se odehrál v rámci XXIII. olympijských her ve dnech 29. července – 11. srpna 1984 v Los Angeles.\n\nTurnaje se zúčastnilo 10 mužstev, rozdělených do dvou pětičlenných skupin. První dvě mužstva postoupili do play off, týmy na třetím a čtvrtém místě hráli o páté až osmé místo, týmy na pátém místě hráli o deváté místo. Olympijským vítězem se stalo mužstvo Spojených států.\n\n Korejská republika – Tunisko 3:0 (15:7, 15:7, 15:7)\n\n29. července 1984 (10:00) – Los Angeles\n\n29. července 1984 (18:30) – Los Angeles\n\n31. července 1984 (10:00) – Los Angeles\n\n31. července 1984 (18:30) – Los Angeles\n\n2. srpna 1984 (10:00) – Los Angeles\n\n2. srpna 1984 (18:30) – Los Angeles\n\n4. srpna 1984 (10:00) – Los Angeles\n\n4. srpna 1984 (18:30) – Los Angeles\n\n6. srpna 1984 (10:00) – Los Angeles\n\n6. srpna 1984 (18:30) – Los Angeles\n Japonsko – Čína 3:0 (15:9, 15:9, 15:8)\n\n29. července 1984 (10:00) – Los Angeles\n\n29. července 1984 (18:30) – Los Angeles\n\n31. července 1984 (10:00) – Los Angeles\n\n31. července 1984 (18:30) – Los Angeles\n\n2. srpna 1984 (10:00) – Los Angeles\n\n2. srpna 1984 (18:30) – Los Angeles\n\n4. srpna 1984 (10:00) – Los Angeles\n\n4. srpna 1984 (18:30) – Los Angeles\n\n6. srpna 1984 (10:00) – Los Angeles\n\n6. srpna 1984 (18:30) – Los Angeles\n Brazílie – Itálie 3:1 (12:15, 15:2, 15:3, 15:5)\n\n8. srpna 1984 (18:30) – Los Angeles\n\n8. srpna 1984 (18:30) – Los Angeles\n\n USA – Brazílie 3:0 (15:6, 15:6, 15:7)\n\n10. srpna 1984 (18:30) – Los Angeles\n\n Itálie – Kanada 3:0 (15:11, 15:12, 15:8)\n\n10. srpna 1984 (12:00) – Los Angeles\n\n Korejská republika – Čína 3:1 (15:4, 15:11, 6:15, 19:17)\n\n8. srpna 1984 (11:00) – Los Angeles\n\n8. srpna 1984 (11:00) – Los Angeles\n\n Korejská republika – Argentina 3:1 (15:13, 9:15, 15:9, 15:7)\n\n10. srpna 1984 (12:00) – Los Angeles\n\n Japonsko – Čína 3:0 (16:14, 15:9, 15:6)\n\n10. srpna 1984 (18:30) – Los Angeles\n\n Tunisko – Egypt 3:2 (15:13, 15:9, 5:15, 13:15, 15:5)\n\n8. srpna 1984 (16:00) – Los Angeles\n1. USA\n2. Brazílie\n3. Itálie\n\nTurnaj se odehrál v rámci XXIII. olympijských her ve dnech 29. července – 11. srpna 1984 v Los Angeles.\n\nTurnaje se zúčastnilo 8 družstev, rozdělených do dvou čtyřčlenných skupin. První dva postopili do play off, týmy na třetím a čtvrtém místě hrály o 5. resp. 7. místo. Olympijským vítězem se stalo družstvo Číny.\n\n Čína – Brazílie 3:0 (15:13, 15:10, 15:11)\n\n30. července 1984 (10:00)– Los Angeles\n\n30. července 1984 (18:30)– Los Angeles\n\n1. srpna 1984 (10:00)– Los angeles\n\n1. srpna 1984 (18:30)– Los angeles\n\n3. srpna 1984 (10:00) – Los Angeles\n\n3. srpna 1984 (18:30) – Los Angeles\n Peru – Kanada 3:0 (15:9, 15:10, 15:4)\n\n30. července 1984 – Los Angeles\n\n30. července 1984 – Los Angeles\n\n1. srpna 1984 – Los Angeles\n\n1. srpna 1984 – Los Angeles\n\n3. srpna 1984 – Los Angeles\n\n3. srpna 1984 – Los Angeles\n Čína – Peru 3:0 (16:14, 15:9, 15:10)\n\n5. srpna 1984 (18:30) – Los Angeles\n\n5. srpna 1984 (18:30) – Los Angeles\n\n Čína – USA 3:0 (16:14, 15:3, 15:9)\n\n9. srpna 1984 (20:00) – Los Angeles\n\n Japonsko – Peru 3:1 (13:15, 15:4, 15:7, 15:10)\n\n9. srpna 1984 (16:00) – Los Angeles\n\n SRN – Kanada 3:0 (15:5, 15:7, 15:1)\n\n5. srpna 1984 (10:00)– Los Angeles\n\n5. srpna 1984 (10:00) – Los Angeles\n\n Korejská republika – SRN 3:0 (15:10, 15:10 ,15:2)\n\n7. srpna 1984 (10:00) – Los Angeles\n\n Brazílie – Kanada 3:0 (15:9, 15:3, 15:8)\n\n7. srpna 1984 (10:00) – Los Angeles\n1. Čína\n2. USA\n3. Japonsko\n"}
{"id": "804519", "url": "https://cs.wikipedia.org/wiki?curid=804519", "title": "Michal Šoltés", "text": "Michal Šoltés\n\nMichal Šoltés (* 12. března 1943) byl slovenský a československý politik Komunistické strany Slovenska a poslanec Sněmovny lidu Federálního shromáždění za normalizace.\n\nK roku 1986 se profesně uvádí jako ředitel podniku. Ve volbách roku 1986 zasedl za KSS do Sněmovny lidu (volební obvod č. 189 - Michalovce, Východoslovenský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci. Ještě před koncem funkčního období vystoupil z komunistické strany.\n\n"}
{"id": "804526", "url": "https://cs.wikipedia.org/wiki?curid=804526", "title": "Aleš Procházka", "text": "Aleš Procházka\n\nAleš Procházka (* 18. dubna 1963 Praha) je český herec a dabér.\n\nNarodil se roku 1963 v Praze, kde absolvoval Gymnázium Jana Nerudy a následně Divadelní fakultu Akademie múzických umění. V období 1986–1988 působil v angažmá Činoherního studia Ústí nad Labem, později také v klubu Praha a v Městském divadle v Kolíně. Od roku 1990 byl šestnáct let členem Divadla pod Palmovkou.\n\nHrál mimo jiné v seriálech \"Ordinace v růžové zahradě\", \"Ententýky\" či \"Bambinot\". V historickém filmu Toman hrál roli Klementa Gottwalda.\n\nV dabingu propůjčil hlas například hercům Tomu Hanksovi, Robertu Downeymu Jr. , Johnu Cusackovi, Matthew Perrymu, Benedictu Cumberbatchovi a také Clivu Owenovi. Nadaboval také Alana Rickmana v roli Severuse Snapea ve filmech o Harrym Potterovi nebo seriál Kobra 11 (2000–2003, 2005–2007).\n\nNačetl audioknihu Případ pohřešovaného, vydala Audiotéka, 2016, celou trilogii Pana Prstenů – Společenstvo prstenu, Dvě věže a Návrat krále – vydalo Tympanum 2015, dále několik povídek o Sherlocku Holmesovi – vydalo vyd. Tympanum.\n\n"}
{"id": "804528", "url": "https://cs.wikipedia.org/wiki?curid=804528", "title": "Miroslav Španiel", "text": "Miroslav Španiel\n\nMiroslav Španiel (1. září 1936 Nosislav – 1994) byl český a československý politik Komunistické strany Československa, funkcionář Socialistického svazu mládeže a Ústřední rady odborů, poslanec Sněmovny lidu Federálního shromáždění za normalizace.\n\nV letech 1977–1982 byl pracovníkem aparátu Ústředního výboru Komunistické strany Československa. XVII. sjezd KSČ ho zvolil za kandidáta Ústředního výboru Komunistické strany Československa. Předtím v letech 1970–1977 zastával post tajemníka Ústředního výboru Socialistického svazu mládeže. Od roku 1982 byl členem předsednictva a tajemníkem Ústřední rady odborů. Na tomto postu se připomíná i k roku 1986. V roce 1986 mu byl udělen Řád práce.\n\nVe volbách roku 1986 zasedl za KSČ do Sněmovny lidu (volební obvod č. 95 – Hodonín-Břeclav, Jihomoravský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci. Podle jiného pramene odstoupil z postu poslance 28. prosince 1989.\n\n18. prosince 1989 mu místní Občanské fórum v Nosislavi odeslalo dopis, v němž ho jako poslance za jejich region žádalo, aby v nadcházející volbě prezidenta republiky hlasoval pro Václava Havla.\n\n"}
{"id": "804529", "url": "https://cs.wikipedia.org/wiki?curid=804529", "title": "Caspe", "text": "Caspe\n\nCaspe je město autonomního společenství Aragonie a provincie Zaragoza a hlavním městem comarky Bajo Aragón-Caspe. V 19. století Caspe získalo od Isabely II. statut města.\n\nCaspe nachází na 41,2° severní délky a nultém poledníku. Leží 104 km na jihovýchod od Zaragozy, na břehu řeky Guadalope, která však na tomto území již nemá vodu, protože byla řeka odkloněna kvůli stavbě přehrady. Nedaleko města protéká řeka Ebro.\n\nProchází tudy železniční trať Zaragoza – Tarragona, v současnosti nepříliš frekventovaná.\n\nV roce 1169 Alfons II. Aragonský připojil Caspe do Aragonského království. V Caspe došlo roku 1412 k významné historické události známé jako Kompromis z Caspe, při kterém byl Ferdinand I. Aragonský zvolen následovníkem a novým králem Aragonského království.\n\nV roce 1861 mezi Druhou a Třetí karlistickou válkou Caspe získalo titul města.\n\nEkonomika města je založena na zemědělství, službách a menších společnostech textilní produkce. Hlavní pěstovanou plodinou je oliva, na jejímž základě se dále rozvíjí další průmysl. Olivový olej z této oblasti se může pyšnit chráněným zeměpisným označením.\n\nJednou z památek je Salamankova věž (Torre de Salamanca), která se nachází na okraji města. Byla postavena na příkaz generála Salamanky v poslední karlistické válce.\n\nNejhezčí stavbou Caspe je Colegiata de Santa María la Mayor del Pilar. Nachází se na nejvyšším místě města a je tvořena kostelem, hradem Castillo del Baylío, který je dnes v troskách, a konventem.\n\n\n\n"}
{"id": "804530", "url": "https://cs.wikipedia.org/wiki?curid=804530", "title": "One Wild Night Live 1985-2001", "text": "One Wild Night Live 1985-2001\n\nOne Wild Night Live 1985-2001 je první koncertní album americké rockové kapely Bon Jovi. Úspěch alba \"Crush\" i následného turné přiměla kapelu prodloužit turné. Zároveň vidali novou desku složenou z živých skladeb z let 1985-2001, která vyšla dne května roku 2001.\n\n\n\n"}
{"id": "804533", "url": "https://cs.wikipedia.org/wiki?curid=804533", "title": "Heidenreichstein", "text": "Heidenreichstein\n\nHeidenreichstein (zastarale česky \"Kamýk\"), je město v Rakousku v spolkové zemi Dolní Rakousy v okrese Gmünd. Žije zde obyvatel.\n\nHeidenreichstein byl založen mezi lety 1180-90, oficiální zmínka je kolen roku 1200. Na město byl povýšen v roce 1932.\n\n\n\n"}
{"id": "804535", "url": "https://cs.wikipedia.org/wiki?curid=804535", "title": "Luboš Špáta", "text": "Luboš Špáta\n\nLuboš Špáta (* 30. června 1941) byl český a československý lékař a politik, po sametové revoluci poslanec Sněmovny lidu Federálního shromáždění za Občanské fórum.\n\nProfesně je k roku 1990 uváděn jako lékař, bytem Ústí nad Orlicí.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 81 – Ústí nad Orlicí, Východočeský kraj) jako bezpartijní poslanec, respektive poslanec za Občanské fórum. Ve Federálním shromáždění setrval do svobodných voleb roku 1990\n\n"}
{"id": "804537", "url": "https://cs.wikipedia.org/wiki?curid=804537", "title": "Karel Müller (grafik)", "text": "Karel Müller (grafik)\n\nKarel Müller (12. prosince 1899, Praha – 17. května 1977, tamtéž) byl český malíř, grafik a ilustrátor, žák Maxe Švabinského.\n\nNejznámějšími z jeho díla jsou zejména grafické listy tematicky čerpajících ze života a poetiky staré Prahy, dále pak ilustrace klasické české literatury (povídky B. Němcově, J. Nerudy – Malostranské povídky). Za pozornost ovšem stojí i drobnější dílka, třeba časopisové ilustrace – kde vynikla jeho jednoduchá, ale výstižná kreslířská linka i smysl pro detail. Byl v častém kontaktu s výtvarníkem Cyrilem Boudou.\n\n\n"}
{"id": "804539", "url": "https://cs.wikipedia.org/wiki?curid=804539", "title": "Novosadská dohoda", "text": "Novosadská dohoda\n\nNovosadská dohoda (srbochorvatsky \"Novosadski dogovor/Новосадски договор\") byla dohoda mezi srbskými a chorvatskými jazykovědci ohledně jednotné podoby srbochorvatského jazyka. Měla celkem deset bodů, které se týkaly řešení dlouhodobě sporných jazykových otázek na srbochorvatském jazykovém prostoru. Dohoda byla slavnostně uzavřena 10. prosince 1954.\n\nNa jejím základě měla být vypracována jednotná gramatika, a to ve dvou podobách (jedna v Záhřebu v západní podobě a jedna v Bělehradu v podobě východní), které budou vzájemně rovnoprávné. Tímto úkolem byla pověřena speciální jazyková komise a spolupracovat měly obě významné jugoslávské kulturní instituce, tedy Matice chorvatská a Matice srbská. Jednotná gramatika srbochorvatského jazyka byla vydána v roce 1960. V Chorvatsku vyšla pod názvem \"Pravopis hrvatskosrpskog književnog jezika s pravopisnim rječnikom\" (v ijekavské podobě a latince) a v Srbsku (v ekavské podobě a v cyrilici) pod názvem \"Pravopis srpskohrvatskog književnog jezika sa pravopisnim rečnikom.\" (obojí: Pravopis srbochorvatského jazyka s pravopisným slovníkem\").\n\nVýsledky Novosadské dohody byly zpochybněny na konci 60. a začátku 70. let, kdy z chorvatské strany byla iniciována myšlenka samostatného chorvatského jazyka (tzv. Deklarace o názvu a postavení chorvatského spisovného jazyka) a ze strany srbské se o nedlouho později objevily myšlenky nepříliš vzdálené (tzv. Návrh k zamyšlení). Chorvatská ústava z roku 1974 nazvala společný jazyk jako výlučně chorvatský a s rozpadem SFRJ vzala za své i myšlenka jednotného srbochorvatského jazyka. Význam Novosadské dohody je tak nezbytné spatřovat především v rovině snahy komunistického vedení země o jednotu mezi Srby a Chorvaty.\n"}
{"id": "804548", "url": "https://cs.wikipedia.org/wiki?curid=804548", "title": "Jiří Zavřel", "text": "Jiří Zavřel\n\nJiří Zavřel (5. října 1949 Praha – 1. června 2010 Praha) byl český herec a dabér.\n\nNarodil se do umělecké rodiny v Praze herci a režisérovi Miloši Zavřelovi. Mezi lety 1966 až 1971 účinkoval jako elév v pražském Hudebním divadle v Karlíně, později se stal členem Kladivadla v Ústí nad Labem. Kvůli tehdejší politice se přečlenil do ústeckého Činoherního studia. Po roce 1989 se začal věnovat dabingu, kde dosáhl velmi dobrých výsledků. Svůj hlasový projev využil v operetním repertoáru, kde zpíval. Byl také několikrát režisérem českého znění, nahrával audioknihy nebo se ozýval v rozhlase či televizi.\n\nZemřel po dlouhé nemoci 1. června 2010 v Praze ve věku 60 let.\n"}
{"id": "804554", "url": "https://cs.wikipedia.org/wiki?curid=804554", "title": "Vyvrtávačka", "text": "Vyvrtávačka\n\nVyvrtávačka (někdy podle vodorovného výsuvného vřetene \"vodorovná vyvrtávačka\" a odtud slangově \"horizontka\") je obráběcí stroj na přesné obrábění velkých a často nepravidelných obrobků. Řezným nástrojem je obvykle vyvrtávací tyč nebo nůž v licní desce, může se však pracovat i s běžnými nástroji (vrták, výstružník, závitník atd.). Zvláštním příslušenstvím mohou být otočné hlavy montované na smykadlo nebo na přírubu vřeteníku.\n\nVyvrtávačka se skládá z vřeteníku s výsuvným vřetenem, ze stojanu a stolu. \n\n\n\n"}
{"id": "804557", "url": "https://cs.wikipedia.org/wiki?curid=804557", "title": "Rychlobruslení na Zimních olympijských hrách 1968", "text": "Rychlobruslení na Zimních olympijských hrách 1968\n\nZávody v rychlobruslení se na Zimních olympijských hrách 1968 v Grenoblu uskutečnily ve dnech 9.–17. února 1968 na otevřené dráze v Grenoblu.\n\nV Grenoblu bylo na programu celkem 8 závodů, čtyři pro muže a čtyři pro ženy. Muži startovali na tratích 500 m, 1500 m, 5000 m a 10 000 m, ženy na tratích 500 m, 1000 m, 1500 m a 3000 m.\n\n\n"}
{"id": "804559", "url": "https://cs.wikipedia.org/wiki?curid=804559", "title": "Boryt", "text": "Boryt\n\nBoryt (\"Isatis\") je rod z čeledě brukvovitých, jeho asi 80 druhů roste v Eurasii, severní Africe i v obou Amerikách.\n\nDo rodu patří sivě ojíněné rostliny jednoleté nebo dvouleté, řídce i vytrvalé, které dorůstají za příhodných podmínek do výšky přes 1 metr. Lodyhy jsou přímé, rozvětvené, hladké nebo málokdy i chlupaté. Jsou porostlé přisedlými, převážně šípovitými, ouškatými, někdy objímavými listy s okraji celistvými i zubatými. Rostliny občas vytvářejí listové růžice s řapíkatými podlouhlými listy, které bývají jednoduché, celokrajné i zpeřené a teprve z nich rostou květné lodyhy.\n\nZpravidla žluté, bezlistenné, čtyřčetné, oboupohlavné květy vytvářejí mnohokvětá hroznovitá nebo latnatá květenství. Krátké nitkovité stopky květů se při zrání plodů často prodlužují a tloustnou. Vztyčené nebo svěšené kališní lístky jsou vejčitého nebo protáhlého tvaru. Korunní lístky jsou zpravidla žluté barvy a bývají obvejčité, protáhlé nebo kopinaté s vrcholy tupými či jemně rozeklanými. Šest mírně nestejně dlouhých, volných, tenkých tyčinek s vejčitými nebo protáhlými prašníky je v květu uspořádáno do dvou kruhů, vedle nich v květním lůžku je umístěno 6 nektarií.\n\nPlody jsou nepukající, silně zploštělé protáhlé, okřídlené šešule nebo šešulky, které bývají pestrých tvarů, obvejčité, srdčité, eliptické, kopinaté nebo okrouhlé. Obsahují jedno nebo dvě bezkřídlá semena, která jsou podlouhlá, hladká a mají tmavou barvu.\n\nAsi nejznámějším druhem je boryt barvířský, který se po dlouhou dobu pěstoval jako užitková rostlina, z jejíchž listů se získával modrý pigment indigo k barvení textilií. V průběhu posledních století byl boryt barvířský vytlačen indigovníkem pravým, z kterého se počalo získávat téměř identické, ale trvanlivější barvivo se shodným názvem indigo. Nakonec byl zcela odsunut nerostlinnými barvivy vyráběnými chemickou cestou. Od této doby jsou rostliny rodu boryt bez většího významu.\n\nNěkteré druhy se však za příhodných podmínek rozšířily natolik, že se z nich stal invazní úporný plevel.\n\nV tradiční čínské medicíně se používá kořen borytu na výrobu pokroutek, které se používají jako podpůrný prostředek pří léčbě onemocnění hrdla a hrtanu.\n\n \n"}
{"id": "804563", "url": "https://cs.wikipedia.org/wiki?curid=804563", "title": "Ponorka č. 71", "text": "Ponorka č. 71\n\nPonorka č. 71 ( \"Dai nanadžú-iči gó kan\", doslova Válečná loď č. 71) byla experimentální ponorka japonského císařského námořnictva. Byla postavená za účelem ověření konstrukce ponorky pro vysoké podhladinové rychlosti a ve své době byla nejrychlejší ponorkou na světě. Ponorka \"č. 71\" byla po dokončení v srpnu 1938 podrobena sérii testů, při kterých dosáhla pod hladinou rychlosti 21,25 uzlů (39,355 km/h) – přibližně pět let předtím, než německé typu XXI dosáhly rychlosti „pouhých“ 17,2 uzlu (31,85 km/h).\n\nPo otestování byla \"č. 71\" v roce 1940 nebo 1941 sešrotována. Zkušenosti z konstrukce \"č. 71\" císařské námořnictvo později využilo při konstrukci vysokorychlostních ponorek tříd \"I-201\" (typ \"Sen Taka\") a \"Ha-201\" (typ \"Sen Taka Šó\").\n\nStavba nové ponorky byla zadána loděnicím císařského námořnictva v Kure v rámci tzv. programu třetího kruhu ( \"Maru san keikaku\") a financována z rozpočtu na fiskální rok 1937. V rámci utajení byla ponorka označena pouze jako \"č. 71\" a nebyla dokonce ani zařazena do jedné ze tří tříd ( \"tó\") ponorek císařského námořnictva (nebyl jí přidělen kód v systému \"I\", \"Ro\", \"Ha\" pro ponorky 1., 2. a 3. třídy).\n\nPonorka byla řešena jako jednotrupá – to jest tlakový trup nebyl uzavřen do vnějšího (hydrodynamického) trupu. Svým tvarem se trup ponorky \"č. 71\" podobal trupu britských vysokorychlostních ponorek třídy \"R\" z konce první světové války. Ponorka \"č. 71\" se mohla podle JJM ponořit až do hloubky 280 stop (85,3 m; podle jiných zdrojů ale pouze do hloubky 80 metrů).\n\nPohon zajišťovala kombinace dieselu pro plavbu na hladině a elektromotoru pro plavbu pod hladinou, které roztáčely dvě souosé protiběžné lodní vrtule umístěné na zádi za směrovými a hloubkovými kormidly.\n\nPůvodní projekt počítal pro pohon na hladině s použitím dvou německých dieselů Daimler–Benz o celkovém výkonu 1200 k (882,6 kW). Ty ale nakonec nebyly k dispozici a tak byl instalován pouze jeden diesel domácí provenience o výkonu 300 k (220,6 kW[p 1]). Kvůli nižší rychlosti (13,25 uzlů oproti projektovaným 18 uzlům) a malému výtlaku byla ponorka na hladině špatně ovladatelná.\n\nPod hladinou dosahovala ponorka na svou dobu jedinečné rychlosti až 21,25 uzlů (39,355 km/h) díky hlavnímu elektromotoru o výkonu 1800 k (1323,9 kW). Vzhledem k malému výtlaku ponorky a velkému výkonu elektromotoru byl měrný výkon téměř 5,52 kW/t. Pro tichý (a mnohem pomalejší) chod byl instalován pomocný elektromotor o výkonu 80 k (58,8 kW). K napájení elektromotorů sloužila sada 672 akumulátorů typu B ( \"B-gata čikudenči\").\n\nJedinou výzbroj ponorky \"č. 71\" tvořila trojice 45cm torpédometů v přídi. Prameny nejsou jednoznačné v tom, zda se jednalo skutečně o 450mm torpédomety, či starší 18″ (tedy ve skutečnosti 457,2mm). Ponorka nesla pouze tři torpéda nabitá v torpédometech a po jejich vystřelení se musela vrátit na základnu pro nová.\n\n"}
{"id": "804566", "url": "https://cs.wikipedia.org/wiki?curid=804566", "title": "Ferdinand Vach", "text": "Ferdinand Vach\n\nFerdinand Vach (25. února 1860, Jažlovice – 16. února 1939, Brno) byl český hudební skladatel, pedagog, dirigent, sbormistr, zakladatel Pěveckého sdružení moravských učitelů.\n\nOtec skladatele, Josef Vach (1830-1906), byl typický český kantor. Byl řídícím učitelem na venkovských školách. Hrál na mnoho hudebních nástrojů, byl varhaníkem v kostele, zpíval, řídil chrámový sbor, měl vlastní venkovskou kapelu a vyučoval hudební výchovu na školách. Všechny jeho děti byly hudebně nadané a uplatnily se v hudebním světě. Nejvýznamnější z nich byl syn Ferdinand.\n\nV dětském věku se stal vokalistou-altistou ve Strahovském klášteře a zpíval i v chlapeckém sboru Žofínské akademie. V letech 1873–1876 navštěvoval měšťanskou školu ve Vlašimi a rok studoval na Varhanické škole v Praze. Poté pracoval jako podučitel v Souticích a v Lešanech. Absolvoval \"Učitelský ústav v Soběslavi\" a v letech 1880–1882 zastupoval nemocného bratra Josefa ve funkci sbormistra v Bele Crkvi v Banátě.\n\nPo návratu do Čech se mu podařilo dokončit varhanickou školu. Na studia si vydělával jako varhaník a sbormistr v Karlíně, v \"Besedě dělnické\" a ve \"Slavoji\". V roce 1885 působil nejaký čas u kočovných divadel a byl i dirigentem brněnského Národního divadla. V roce 1886 se stal ředitelem hudební školy spolku Moravan v Kroměříži a zároveň působil jako sbormistr jeho pěveckého sboru. Kromě toho byl ředitelem kůru v chrámu sv. Mořice a dirigoval orchestr \"Spolku ochotnických divadel\". Se spolkem Moravan provedl velká vokální díla Antonína Dvořáka, ale i díla Smetanova, Blodkova a soudobých skladatelů (Vítězslav Novák, Leoš Janáček). V Kroměříži také začal komponovat zejména chrámové skladby a scénickou hudbu k divadelním představením.\n\nVelký vliv na něj měly koncerty ruského pěveckého sboru Agreněva-Slavjanského a koncerty pařížského odboru Hlaholu. V roce 1903 založil ze svých žáků a učitelů okolních škol pěvecký sbor, který nesl název \"Učitelský dorost kroměřížského pedagogia\" a který se stal základem slavného Pěveckého sdružení moravských učitelů. V roce 1905 byl jmenován učitelem na učitelském ústavu v Brně, učil zpěv na brněnské varhanní škole a v roce 1913 byl na varhanní škole jmenován profesorem. S Pěveckým sdružením moravských učitelů vykonal řadu velice úspěšných zájezdů do Paříže, Německa, Švýcarska a dalších zemí. Mimořádné úspěchy sklízel zejména na koncertech v Rusku.\n\nRoku 1912 založil \"Moravský smíšený sbor učitelek\", který působí dodnes a v roce 1956 byl pojmenován po svém zakladateli, \"Váchův sbor moravských učitelek\". Hned v roce 1918 obnovil činnost obou sborů, která byla světovou válkou přerušena. Dirigoval orchestr \"Besedy brněnské\" a stal se profesorem sborového zpěvu a řízení sboru na brněnské konzervatoři.\n\nSvou činnost dirigenta PSMU ukončil rozhlasovým koncertem 27. září 1934 a veřejné činnosti se ze zdravotních důvodů vzdal 2. února 1935. Zemřel 16. února 1939 a je pochován na Ústředním hřbitově v Brně.\n\nOd roku 1992 je udělována Cena Ferdinanda Vacha.\n\n\nJeho skladatelské dílo je poněkud v pozadí za jeho světovými úspěchy sbormistra. Největší ohlas měly jeho sbory a kantáty, které zpravidla sám v premiéře uváděl. Byl autorem teoretických studií o sborovém zpěvu a vychoval řadu vynikajících sbormistrů. Pod jeho vlivem vznikla řada pěveckých sborů z řad učitelů, včetně neméně slavného Pěveckého sdružení pražských učitelů.\n\n\n\n\n\n\n\n\n"}
{"id": "804569", "url": "https://cs.wikipedia.org/wiki?curid=804569", "title": "Jiří Štancl (advokát)", "text": "Jiří Štancl (advokát)\n\nJiří Štancl (* 23. dubna 1952) je český právník, advokát, komunální politik v Klatovech, bývalý československý politik a poslanec Sněmovny lidu za Občanské fórum, respektive za Křesťanskodemokratickou stranu po sametové revoluci.\n\nV roce 1976 dokončil studium na Právnické fakultě Univerzity Karlovy v Praze. V roce 1980 získal tamtéž titul JUDr. Působil pak jako advokát. K roku 1990 je uváděn jako advokát, bytem Klatovy.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 47 – Klatovy, Západočeský kraj) jako poslanec za Křesťanskodemokratickou stranu, která tehdy vystupovala jako volná součást Občanského fóra. Ve Federálním shromáždění setrval do svobodných voleb roku 1990.\n\nOd roku 1990 působí jako samostatně podnikající advokát. Na konci 90. let byl společníkem advokátní kanceláře Bakeš & partneři v Praze. Je členem kárné komise České advokátní komory.\n\nV letech 1990–2002 a opět od roku 2006 je členem zastupitelstva města Klatovy, přičemž v období 1990–1994 a 1998–2002 byl i členem městské rady. V komunálních volbách roku 1994 kandidoval za KDS. Do následných voleb (volby roku 1998, volby roku 2002, volby roku 2006 a volby roku 2010) již nastupoval jako kandidát bez stranické příslušnosti. Ve volbách roku 2002 nebyl zvolen.\n\n\n"}
{"id": "804570", "url": "https://cs.wikipedia.org/wiki?curid=804570", "title": "Bredovský letohrádek", "text": "Bredovský letohrádek\n\nBredovský letohrádek je zámeček v sousedství zámku Lemberk v okrese Liberec, na katastru vesnice Lvová, která je součástí města Jablonné v Podještědí. Je chráněn jako kulturní památka České republiky.\n\nLetohrádek Bredů byl nizozemskou rodinou Bredů postaven v raně barokním slohu roku 1674. Později byl klasicistně upraven. Byl součástí zámeckého areálu, s rozsáhlou zahradou s mnoha sochami a vchodem – portálem se znakem Bredů.\n\nBredové svůj zámeček, Lemberk a okolní panství prodali v 18. století hraběti Gallasovi. Rod Clam-Gallasů zde zůstal až do roku 1945.\n\nNa zahradě bývají v posledních letech sochařská sympozia.\n\nV roce 2006 byl pobočkou českolipského vlastivědného muzea s expozicí věnovanou Lužickým horám a byla zde k dostání i turistická známka 1287. Po administrativním převedení Jablonného s okolními obcemi včetně Lvové z okresu Česká Lípa do okresu Liberec k 1. lednu 2007 byl objekt uzavřen a převeden městu Jablonné.\n\nKolem zámečku vede naučná stezka přes památnou chráněnou alej 90 starých stromů. Od Jablonného přes Markvartice kolem letohrádku k zámku Lemberk vede zeleně značená turistická trasa. Nejbližší železniční zastávka je v obci Lvová zhruba 1 km daleko na trati 086 z Liberce do České Lípy.\n\nJe tudy vedena Mezinárodní naučná stezka Lužické a Žitavské hory. \n\n"}
{"id": "804572", "url": "https://cs.wikipedia.org/wiki?curid=804572", "title": "Jiří Štancl", "text": "Jiří Štancl\n\nJméno a příjmení Jiří Štancl má více nositelů:\n\n"}
{"id": "804579", "url": "https://cs.wikipedia.org/wiki?curid=804579", "title": "Jan Štern (producent)", "text": "Jan Štern (producent)\n\nJan Štern (* ) je český televizní dramaturg a producent, bývalý československý politik, po sametové revoluci poslanec Sněmovny lidu a Sněmovny národů Federálního shromáždění za Občanské fórum, později za Občanskou demokratickou alianci.\n\nNarodil se jako syn Jana Šterna a jeho manželky Evy, později provdané Kantůrkové. V roce 1977 absolvoval VŠE Praha. V 80. letech 20. století vydával samizdatový časopis Prostor. Profesně je k roku 1990 uváděn jako šéfredaktor časopisu \"Forum\", bytem Praha.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 34 – Český Krumlov, Jihočeský kraj) jako bezpartijní poslanec, respektive poslanec za Občanské fórum. Ve volbách roku 1990 přešel do české části Sněmovny národů, jako poslanec OF. Po rozkladu Občanského fóra přešel do Občanské demokratické aliance. Ve Federálním shromáždění setrval do voleb roku 1992.\n\nPo sametové revoluci působil zpočátku jako šéfredaktor v časopise \"Forum\". V roce 1992 byl šéfredaktorem deníku \"Prostor\". V roce 1993 se stal intendantem zpravodajství na stanici ČT2 a poté působil coby producent publicistických pořadů v České televizi. V letech 1994–1998 byl producentem pořadů \"Nadoraz\", \"Aréna\", \"Dvaadvacítka\", \"Katovna\" či \"Sněží\". Dva roky působil jako programový stratég v televizi Prima. Po návratu do České televize se stal vedoucím dramaturgem v centru dramatické tvorby ČT. Spolurežíroval cyklus \"Ztracená duše národa\", byl producentem pořadu \"Uvolněte se, prosím\". Byl místopředsedou Českého filmového a televizního svazu (FITES). Podle údajů k roku 2012 byl zmocněncem sdružení Veřejnost proti korupci.\n\n"}
{"id": "804581", "url": "https://cs.wikipedia.org/wiki?curid=804581", "title": "Peter Štrba", "text": "Peter Štrba\n\nPeter Štrba (* 9. května 1953) byl československý politik Komunistické strany Československa z českých zemí, slovenské národnosti, a poslanec Sněmovny lidu Federálního shromáždění za normalizace.\n\nK roku 1986 se profesně uvádí jako traktorista. Ve volbách roku 1986 zasedl za KSČ do Sněmovny lidu (volební obvod č. 115 - Krnov, Severomoravský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "804582", "url": "https://cs.wikipedia.org/wiki?curid=804582", "title": "French Open 2012 – mužská čtyřhra", "text": "French Open 2012 – mužská čtyřhra\n\nÚspěšnými obhájci titulu byl první nasazený bělorusko-kanadský pár a deblové světové jedničky Max Mirnyj a Daniel Nestor, kteří ve finále zdolali druhou nasazenou dvojici amerických dvojčat Boba a Mika Bryanových 6–4, 6–4.\n\n"}
{"id": "804583", "url": "https://cs.wikipedia.org/wiki?curid=804583", "title": "Džangi-Tau", "text": "Džangi-Tau\n\nDžangi-Tau (, , karačaj-balkarsky Джанги Тау) je významná hora na hlavním kavkazském hřebenu na hranici mezi Ruskem (Kabardsko-Balkárie) a Gruzií (Horní Svanetie).\n\nSeverní stěnu hory tvoří majestátní stěna Bezengi, klasická oblast ruského a sovětského alpinismu. Stéká z ní ledovec Bezengi, nejdelší ledovec Kavkazu. Hraniční hřeben v oblasti vrcholu tvoří rozvodnici mezi bezodtokou oblastí střední Asie (povodí Kaspického jezera - řeky Terek) a úmořím Černého moře (řeka Inguri).\nKromě hlavního vrcholu vytváří Džangi-Tau další dva, a to:\n\n\nHora byla poprvé zdolána v roce 1903 výpravou A. Schulze. Všechny výstupové cesty na vrchol hory, stejně jako vůbec všechny výstupy v této části hlavního kavkazského hřbetu, jsou velmi náročnými horolezeckými výstupy vyšších stupňů obtížnosti. Uváděné výstupové cesty z ruské strany jsou:\n"}
{"id": "804584", "url": "https://cs.wikipedia.org/wiki?curid=804584", "title": "Making Mirrors", "text": "Making Mirrors\n\nMaking Mirrors je třetí studiové album belgicko-australského hudebníka Gotye. Album bylo vydáno 19. srpna 2011 v Austrálii. Toto album je známé především díky mezinárodně úspěšnému hitu Somebody That I Used To Know, který celosvětově prorazil v hitparádách. V Polsku bylo den po vydání album oceněno jako platinové.\n\n"}
{"id": "804585", "url": "https://cs.wikipedia.org/wiki?curid=804585", "title": "Silnice II/118", "text": "Silnice II/118\n\nSilnice II/118 je česká silnice II. třídy propojující několik měst ve Středočeském kraji. Původně vedla jen z Příbrami do Petrovic, po celostátním přečíslování silnic roku 1998 byla protažena na bývalý úsek silnice I. třídy č. 30 z Příbrami k Doksanům, čímž se její délka zvýšila z 35 na 150 km.\n\n\n\n\n\n"}
{"id": "804590", "url": "https://cs.wikipedia.org/wiki?curid=804590", "title": "Zámeček Pachtů z Rájova", "text": "Zámeček Pachtů z Rájova\n\nZámeček Pachtů z Rájova je rokoková stavba stojící v Jablonném v Podještědí. Stojí poblíž středu města v ulici Zdislavy z Lemberka č. 335. Po rekonstrukci objekt s pestrou minulostí slouží kulturním potřebám města, je chráněnou kulturní památkou.\n\nLovecký zámeček nechal ve 2. čtvrtině 18. století postavit hrabě Jan Jáchym Pachta z Rájova z rodu Pachtů z Rájova jako sídlo hraběcího nadlesního a pro potřeby při lovu.\n\nPro svoji polohu byl 17. července 1737 vybrán jako jedna ze stanic jízdní pošty mezi Jablonným a Žitavou a prvním poštmistrem jmenován Jan Christoph Koch. V roce 1747 obnovila Marie Terezie městská práva a roku 1751 je Jablonné uváděno jako \"Poštovní stanice\" na trase spojující Prahu se Žitavou a Zhořelcem. Dne 5. května 1758 byl druhým poštmistrem jmenován František Ferdinand Feuereisen, jenž tento úřad získal dědičně. Po jeho smrti roku 1792 byl do úřadu jmenován jeho syn Václav Feuereisen, tentokrát jako c. k. poštmistr a spadaly pod něj filiálky v Jablonném a Liberci. Roku 1823 pak úřad převzal Jan Ferdinand Feuereisen, který roku 1852 zámeček i dědičné právo prodal Josefu Schmiedovi (úřad zastával do roku 1855). Jeho nástupce se stal František Hanzel, po jehož smrti v roce 1896 zámeček zdědila jeho dcera, manželka vrchního soudního rady Adolfa Kleina. Poslední poštmistr na zámečku byl do roku 1897 František Clar, poté došlo k přesunutí úřadu do budovy současné pošty.\n\nV budově zůstalo sídlo Okresní hospodářské záložny a četnické stanice. Po roce 1948 zde byla umístěna mateřská školka, po roce 1973 pak sloužila pro děti k mimoškolním aktivitám. Později tu byla pobočka České spořitelny, kontaktní místo a Ekoporadna Orsej (vše v patře).\n\nV současné době jej vlastní město a po rekonstrukci slouží k příležitostným výstavám, koncertům či ke schůzkám městských spolků, v přízemí je cukrárna.\n\nZámeček se opakovaně stal místem historického významu. Při své inspekční cestě se zde zastavil císař Josef II. Velitel pandurů, František baron Trenck zde měl svůj hlavní stan. Napoleonův maršál Josef Antonín kníže Poniatowský zde byl hostem a v srpnu roku 1813 se zde zastavil i Napoleon Bonaparte. Jeho dalším cílem pak byla bitva u Lipska. V blízkosti zámečku se nachází bývalá špitální kaple svatého Wolfganga.\n\n"}
{"id": "804596", "url": "https://cs.wikipedia.org/wiki?curid=804596", "title": "Nové Hrady (hrad)", "text": "Nové Hrady (hrad)\n\nHrad Nové Hrady (německy: \"Gratzen\") stojí na skalnatém výběžku nad Stropnicí na jihozápadě města Nové Hrady v okrese České Budějovice v Jihočeském kraji. V roce 2001 byl prohlášen za národní kulturní památku České republiky. Je ve vlastnictví státu (správu zajišťuje Národní památkový ústav) a je přístupný veřejnosti.\n\nGotický hrad z 1. poloviny 13. století byl poprvé zmiňován roku 1279 zároveň s jeho majitelem Vítkovcem Ojířem ze Svin, jehož otcem byl Vítek z Klokot. Později byl hrad v držení dalších Vítkovců – pánů z Landštejna a od roku 1359 Rožmberků. V 16. století byl hrad těžce poškozen − nejprve při požáru a výbuchu střelného prachu od blesku v roce 1579 a poté při poměrně silném zemětřesení v roce 1590. Proto byl opraven a nově opevněn podle návrhů italského architekta Antonia Canevalle. Smrtí posledního Rožmberka Petra Voka v roce 1611 přešlo panství na základě dědické smlouvy do majetku pánů ze Švamberka. Od roku 1635, kdy si Buquoyové nechali na novohradském náměstí vybudovat pohodlnou rezidenci, sloužil hrad pouze k hospodářským účelům (bydlení panských úředníků, lesní správa, od konce 18. století rodinný archiv Buquoyů a knihovna). Po druhé světové válce bylo Buquoyům panství zkonfiskovano a předáno do péče státu. V padesátých letech 20. století byla v části hradu zřízena expozice převážně hyalitového skla, zbytek sloužil nadále jako byty a později část také jako lidová škola umění a kulturní středisko. V osmdesátých letech prošel hrad rozsáhlou rekonstrukcí. V roce 2000 byla vybudována nová expozice a v roce 2002 hrad přešel do správy Státního památkového ústavu, dnes NPÚ.\n\nHrad Nové Hrady je jedenáctým nejnavštěvovanějším památkovým objektem v Jihočeském kraji − v roce 2011 jej navštívilo téměř 24 tisíc lidí.\n\n"}
{"id": "804597", "url": "https://cs.wikipedia.org/wiki?curid=804597", "title": "Tomáš Čapka", "text": "Tomáš Čapka\n\nTomáš Čapka (* 28. března 1971) je bývalý český fotbalový záložník.\n\nHrál za SK Sigma Olomouc, na vojně za FC Union Cheb, vrátil se do SK Sigma Olomouc. Dále hrál za FC Karviná Vítkovice, TJ Slušovice a Svit Zlín. V československé a české lize nastoupil celkem ve 44 utkáních a dal 6 gólů. V Poháru UEFA nastoupil za Olomouc v roce 1992 v jednom utkání proti týmu FC Universitatea Craiova a dal 1 gól.\n\n"}
{"id": "804599", "url": "https://cs.wikipedia.org/wiki?curid=804599", "title": "Roman Hanus", "text": "Roman Hanus\n\nRoman Hanus (* 7. června 1968) je bývalý český fotbalista, útočník.\n\nHrál za VTJ Tábor, SK Sigma Olomouc, v Kuvajtu za Kazma SC, po návratu za Bohemians Praha, v Německu za VfR Mannheim, FC 08 Homburg a FC Carl Zeiss Jena. Profesionální kariéru končil v 1. HFK Olomouc. V evropských pohárech nastoupil za Olomouc ve 14 utkáních a dal 3 góly.\n\n"}
{"id": "804601", "url": "https://cs.wikipedia.org/wiki?curid=804601", "title": "Ondřej Petrák", "text": "Ondřej Petrák\n\nOndřej Petrák (*11. březen 1992, Praha, Československo) je český fotbalový záložník a bývalý mládežnický reprezentant, momentálně působí v klubu 1. FC Norimberk. V německém klubu 1. FC Norimberk hraje i na pozici stopera (neboli středního obránce).\n\nFotbalově začínal v SK Olympie Dolní Břežany v 5 letech, pokračoval v ABC Braník a FC Bohemians Praha. Od roku 2002 působil v mládežnických celcích pražské Slavie. V roce 2010 se poprvé podíval do A-týmu Slavie. Od sezony 2011/12 byl členem základní sestavy Slavie.\n\nV lednu 2014 přestoupil do německého bundesligového mužstva 1. FC Norimberk, kde podepsal smlouvu do léta 2017. Transfer byl odhadován na cca 1 milion eur. V klubu se setkal s krajany Tomášem Pekhartem a Adamem Hlouškem. V německé Bundeslize debutoval v úvodním jarním kole 25. ledna 2014 v utkání proti TSG 1899 Hoffenheim (výhra 4:0). Šel na hřiště v průběhu druhého poločasu.\n\nPetrák odehrál několik zápasů za mládežnické reprezentace ČR. Mimo jiné se v roce 2008 účastnil několika zápasů kvalifikace na mistrovství Evropy hráčů do 17 let.\n\nZa českou jedenadvacítku vstřelil první gól ve svém třetím zápase 14. srpna 2013 v přátelském utkání proti hostujícímu Nizozemsku a byl to vítězný gól, „lvíčata“ porazila mladé Nizozemce 1:0.\n\nZúčastnil se domácího Mistrovství Evropy hráčů do 21 let 2015 konaného v Praze, Olomouci a Uherském Hradišti.\n\nGóly Ondřeje Petráka v české reprezentaci do 21 let\n\n"}
{"id": "804602", "url": "https://cs.wikipedia.org/wiki?curid=804602", "title": "Robert Fiala", "text": "Robert Fiala\n\nRobert Fiala (* 29. července 1971) je bývalý český fotbalista, útočník.\n\nHrál za SKP Union Cheb, SK Sigma Olomouc a FK Dukla Praha. V lize odehrál 101 zápasů a vstřelil 14 branek. V Poháru UEFA nastoupil za Olomouc ve 3 utkánich a dal 1 gól.\n\n"}
{"id": "804604", "url": "https://cs.wikipedia.org/wiki?curid=804604", "title": "Seznam památných stromů v okrese Pardubice", "text": "Seznam památných stromů v okrese Pardubice\n\nToto je seznam památných stromů v okrese Pardubice, v němž jsou uvedeny památné stromy na území okresu Pardubice.\n\n"}
{"id": "804605", "url": "https://cs.wikipedia.org/wiki?curid=804605", "title": "Michal Gottwald", "text": "Michal Gottwald\n\nMichal Gottwald (* 17. září 1969) je bývalý český fotbalista, záložník. Po skončení aktivní kariéry působí jako trenér mládeže ve sportovním klubu SK Louky z.s.\n\nHrál za SK Sigma Olomouc, Svit Zlín a SK Hanácká Slavia Kroměříž. V Poháru UEFA nastoupil za Olomouc v 8 utkáních a dal 1 gól. V Poháru UEFA si zahrál proti slavnému Realu Madrid. Později hrál MSFL v Uherském Brodě, poté krajský přebor za Vizovice a nakonec za Provodov.\n\n"}
{"id": "804622", "url": "https://cs.wikipedia.org/wiki?curid=804622", "title": "František Appl", "text": "František Appl\n\nFrantišek Appl CSsR (30. září 1905, Krasíkov – 1987, Senohraby) byl český katolický kněz, člen kongregace redemptoristů.\n\nNa kněze byl vysvěcen 29. června 1932 v Litoměřicích. Když v roce 1944 předal farní úřad v Jablonci nad Nisou kostel sv. Anny a přilehlé fary (přebudované na klášter) kongregaci redemptoristů, kteří zde měli svoji samostatnou pobočku v čele se superiorem (provincialát Karlovy Vary), přešel Appl do tohoto kláštera. P. Appl byl zatčen 16.9.1949 a odsouzen k 2½letému žaláři, protože aktivně předával instrukce od biskupa jiným duchovním. Díky milosti prezidenta z 22.2.1950 bylo 24.2.1950 zastaveno trestní řízení a byl současně propuštěn na svobodu. V době komunistické totality a po zničení klášterů v rámci Akce K v roce 1950 nebylo možné, aby nadále žil řeholní život v komunitě redemptoristů. Působil tedy na samostatných farách. Od roku 1951 byl administrátorem v Dolním Bousově a excurrendo administrátorem v Řitonicích a Markvarticích. Od roku 1955 působil ve farnosti Stebno a dále od roku 1959 v Benešově nad Ploučnicí. V roce 1968 ho můžeme najít na soupisu duchovních působících v České Kamenici, kde občas vypomáhal. Od roku 1970 byl farářem v Lobendavě a excurrendo administrátorem v Dolní Poustevně. Od 1. srpna 1972 již v duchovní správě v Lobendavě oficiálně pouze vypomáhal jako důchodce, avšak fakticky mohl, nerušen státními orgány, vykonávat kněžskou službu.\nZemřel v 82. roce věku a 56. roce kněžství v Charitním domově v Senohrabech. Dne 3. září 1987 po mši svaté v mariánském poutním kostele pohřben ve Staré Boleslavi.\n\n\n\n"}
{"id": "804634", "url": "https://cs.wikipedia.org/wiki?curid=804634", "title": "Warszawa Zoo", "text": "Warszawa Zoo\n\nWarszawa Zoo je železniční zastávka sloužící regionální dopravě ve Varšavě, Mazovském vojvodství.\n\nŽelezniční zastávku Warszawa Zoo obsluhují regionální spoje dopravce Koleje Mazowieckie, který provozuje osobní dopravu téměř výhradně na území Mazovského vojvodství, tedy především na tratích vycházejících radiálně z Varšavy. Také ji obsluhují spoje dopravce Szybka Kolej Miejska w Warszawie. V bezprostřední blízkosti této zastávky se nachází zoologická zahrada.\n\nŽelezniční zastávkou Warszawa Zoo prochází železniční tratě:\n\nŽelezniční zastávku Warszawa Zoo obsluhují městské autobusy a to linky: 127, 144, 170, 176, 500, 509, také tramvaje linky: 1, 2, 4, 6, 16, 18, 21, 28\n\n\n\n"}
{"id": "804645", "url": "https://cs.wikipedia.org/wiki?curid=804645", "title": "Teheránská univerzita", "text": "Teheránská univerzita\n\nTeheránská univerzita () je nejstarší a největší íránská univerzita sídlící v Teheránu.\n\nByla založena v roce 1934 z popudu Rezy Šáh Pahlavího sjednocením dosavadních vzdělávacích institucí. Od počátku byly ke studiu přijímány i ženy.\n\nV roce 1934 měla univerzita šest fakult:\n\nPozději byly založeny:\n\n\n"}
{"id": "804646", "url": "https://cs.wikipedia.org/wiki?curid=804646", "title": "Textilní beton", "text": "Textilní beton\n\nTextilní beton je kompozit sestávající z cementové matrice vyztužené plošnou anorganickou textilií. \n\n\n\nFilamenty (vlákna) nebo rovingy (svazky obsahující několik set až několik tisíc vláken) z těchto materiálů se zpracovávají na plošné nebo prostorové textilie s mřížkovitou strukturou. Mřížky mají být 3-4 x větší než rozměry zrnek v matrici. Nejčastěji se používají tkaniny v perlinkové vazbě nebo osnovní pleteniny (případně distanční), známé jsou také proplétané rohože.\n\n\nPříklad složení textilního betonu (v objemových %) :\nS pomocí textilní výztuže se dá podstatně zvýšit nosnost betonových konstrukcí, jejich duktilita a současně snížit šířky a rozestupy trhlin v betonu. Zároveň je pro textilie oproti železobetonu zapotřebí mnohem menší krycí vrstva. Pevnost v tahu je při praktických stupních vyztužení v porovnání s prostým betonem přibližně pětinásobná. \n\nBetonové dílce s dostatečnou nosností se dají např. zhotovit se 4-6 vrstvami textilní výztuže v celkové tloušťce 2 cm. \n\nPředchůdcem textilního betonu byl tzv. vláknový beton, který je vyztužen neuspořádanými krátkými vlákny. Tyto výztuže umožňují jen snížení tvorby trhlin a zvýšení odporu proti tlaku a oděru. Nosnost betonu není příměsí krátkých vláken ovlivněna.\n\nZačátky praktického použití jsou známé z prvních let 21. století. \n\nPřes jednoznačné technické a výrobně technologické přednosti se dosud (do roku 2012) použití nosných dílů z textilního betonu omezovalo jen na jednotlivé projekty. V širším rozsahu se počítá s uplatněním na fasády, balkony a vyzdívky pecí. Rozšíření brání především nedostatečné zkušenosti s dlouhodobým praktickým použitím. Protože se dosud neprosadila sériová výroba, jsou produkty z textilního betonu poměrně drahé. \n"}
{"id": "804655", "url": "https://cs.wikipedia.org/wiki?curid=804655", "title": "Milan Šútovec", "text": "Milan Šútovec\n\nMilan Šútovec (12. září 1940) je slovenský literární kritik a vědec, spisovatel a scenárista, bývalý československý politik za hnutí Verejnosť proti násiliu, poslanec Sněmovny lidu a Sněmovny národů Federálního shromáždění po sametové revoluci.\n\nVystudoval obor slovenština a historie na Filozofické fakultě Univerzitě Komenského v Bratislavě. Působil jako redaktor časopisu Kultúrny život, Slovenské pohľady a vydavatelství Tatran. Pracoval v Literárněvědném ústavu Slovenské akademie věd. Profesně je k roku 1989 uváděn jako publicista, bytem Bratislava.\n\nV lednu 1990 nastoupil jako bezpartijní poslanec, respektive poslanec za Verejnosť proti násiliu, v rámci procesu kooptací do Federálního shromáždění po sametové revoluci do Sněmovny lidu (volební obvod č. 138 - Karlova Ves, Bratislava). Ve volbách roku 1990 přešel do slovenské části Sněmovny národů. Ve federálním parlamentu setrval do konce volebního období, tedy do voleb roku 1992. Od června 1990 působil jako místopředseda Federálního shromáždění a předseda Sněmovny národů.\n\nOd roku 1993 působil v německé nadaci Konrad-Adenuer-Stiftung, roku 1997 znovu nastoupil jako vědecký pracovník do Ústavu slovenské literatury Slovenské akademie věd. O politických událostech při volbě nového názvu československého státu r. 1990 napsal knihu \"Semióza ako politikum alebo Pomlčková vojna\". Napsal také scénář k filmu Súkromná vojna, který je inspirován jeho románem \"Muži a zbrane\" na téma Slovenského národního povstání.Z literární kritiky, literární vědy a politiky vydal dalších deset knih, mimo jiné rozsáhlou encyklopedickou příručku Politické Slovensko (2019).\n\nV parlamentních volbách na Slovensku roku 2006 byl zařazen coby nestraník na kandidátní listinu formace Slobodné fórum, která ale nezískala parlamentní zastoupení. Své nové politické angažmá komentoval jako výraz potřeby obnovit politický střed v slovenské politice.\n\nJeho syn Martin Šútovec (umělecké jméno Shooty) je známým slovenským karikaturistou.\n\n"}
{"id": "804656", "url": "https://cs.wikipedia.org/wiki?curid=804656", "title": "Irena Švirlochová", "text": "Irena Švirlochová\n\nIrena Švirlochová (* 13. dubna 1954) byla slovenská a československá politička Komunistické strany Slovenska a poslankyně Sněmovny lidu Federálního shromáždění za normalizace.\n\nK roku 1986 se profesně uvádí jako tkadlena. Ve volbách roku 1986 zasedla za KSS do Sněmovny lidu (volební obvod č. 190 - Kežmarok, Východoslovenský kraj). Ve Federálním shromáždění setrvala ledna 1990, kdy rezignovala na mandát v rámci procesu kooptací do Federálního shromáždění po sametové revoluci.\n\n"}
{"id": "804657", "url": "https://cs.wikipedia.org/wiki?curid=804657", "title": "Jiří Kabát (kněz)", "text": "Jiří Kabát (kněz)\n\nJiří Kabát (28. října 1923 Vilasova Lhota – 18. listopadu 1990) byl český katolický kněz, člen kongregace redemptoristů a politický vězeň komunistické totality.\n\nKe kněžství studoval v semináři redemptoristů v Obořišti.\nNa kněze byl vysvěcený 20. června 1948 v Praze. Po roce 1950 byl přijat do duchovní správy v Lounech. Od 1. července 1956 byl duchovním správcem v Rychnově u Děčína a Verneřicích. V roce 1957 byl odsouzen Lidovým (okresním) soudem v Děčíně zřejmě za údajný morální delikt k jednomu a půl roku odnětí svobody. Od roku 1969 byl administrátorem v Liběšicích u Žatce a jako administrátor excurrendo farností Hradiště a Nečemice. V roce 1973 byl uvězněn pro podezření ze zpronevěry státních peněz. Byl soudem osvobozen, ale musel přejít na jinou faru v severních Čechách. V roce 1977 spravuje pouze Liběšice u Žatce, z administrace farností excurrendo byl uvolněn. V roce 1978 administruje Jílové u Děčína a excurrendo Javory, Krásný Les, Libouchec, Petrovice, Tisá a Čermná.\n\nStátní bezpečnost, která ho pozorně sledovala již v 50. letech 20. století, však o něho stále jeví zájem, a tak 6. září 1988 podal kpt. Vojtěch Tureček, zástupce náčelníka O StB Teplice, návrh na zahájení akce (SPO) \"ŘÍMAN\". Kabát v té době působil v Trnovanech u Teplic. Důvodem k „rozpracování“ byla jeho, režimu nepohodlná, aktivita (byl např. iniciátorem několika zájezdů na různé církevní akce), jeho záporný postoj k Sdružení katolických duchovních Pacem in terris a zorganizování podpisové kampaně na podporu kardinála Tomáška počátkem roku 1988, ke které se připojilo více než 500 občanů. V akci \"ŘÍMAN\" byli úkolováni kandidát tajné spolupráce \"VRÁTNÝ\" a důvěrník \"VIKÁŘ\". Dne 7. prosince 1989 byla na návrh por. Jiřího Doležala, SR O StB Teplice akce „na základě současné operativní situace“ ukončena.\n\n0d 1. července 1987 byl administrátorem farního úřadu v Teplicích-Trnovanech a excurrendo farnosti Modlany. Zde sloužil do roku 1990.\nV osobním životě byl velmi skromný a využíval času k překladům z němčiny, zvláště knihy Carlo Carreta. Poslední místo v pastoraci přijal v Kadani, ale to se již objevila choroba, která pokračovala. Zemřel 18. listopadu 1990. Pohřben byl v Příbrami mezi spolubratry redemptoristy.\n\n\n\n"}
{"id": "804658", "url": "https://cs.wikipedia.org/wiki?curid=804658", "title": "Rychlobruslení na Zimních olympijských hrách 1964", "text": "Rychlobruslení na Zimních olympijských hrách 1964\n\nZávody v rychlobruslení se na Zimních olympijských hrách 1964 v Innsbrucku uskutečnily ve dnech 30. ledna – 7. února 1964 na otevřené dráze Olympia Eisstadion.\n\nV Innsbrucku bylo na programu celkem 8 závodů, čtyři pro muže a čtyři pro ženy. Muži startovali na tratích 500 m, 1500 m, 5000 m a 10 000 m, ženy na tratích 500 m, 1000 m, 1500 m a 3000 m.\n\n\nČeskoslovenskou výpravu tvořili jeden muž a jedna žena:\n\n"}
{"id": "804661", "url": "https://cs.wikipedia.org/wiki?curid=804661", "title": "Sekerník", "text": "Sekerník\n\nSekerník je osoba zabývající se řemeslnou činností zvanou sekernictví. Sekerník byl tesař, specializující se na výrobu dřevěných strojů a zařízení, především mlýnů, hamrů a podobně.\n\nSekerníci se zabývali stavbou vodních kol a mlýnský strojů. Obyčejně putovali za prací od mlýna k mlýnu. Zprostředkovávali také styk mezi jednotlivými mlýny. Specializovaní sekerníci dokázali postavit zvláštní stroje jako například hevery a výstroje, vodní kola, přistrkovací pily atp. Poslední sekerníci dokázali stavět i americké stroje, ovšem s postupem času jejich řemeslo upadalo, až zaniklo úplně. \n\nNázev řemesla je odvozen od hlavního nástroje těchto pracovníků, sekery.\n"}
{"id": "804689", "url": "https://cs.wikipedia.org/wiki?curid=804689", "title": "Struktura povrchu", "text": "Struktura povrchu\n\nStruktura povrchu (také textura povrchu) je souhrnný termín označující geometrické odchylky povrchu od jeho ideálního tvaru. Je výsledkem způsobu obrábění, hloubky stop po nástroji apod. Jedná se také o prohlubeniny (rýhy, trhliny), vyvýšeniny (vyboulením, otřepy) nebo plošné nedokonalosti (eroze, koroze). Podle velikosti nerovností se člení na 3 složky:\n\n\nVzhled povrchu je určen způsobem obrábění dané plochy. Například po hoblování jsou rýhy přímé.\nMůže vypadat třeba jako na obrázku:\n\nDrsnost povrchu se určuje buď porovnávacími šablonami nebo speciálními měřidly. Každý způsob opracování má své šablony. Při velmi jemném opracování se používá komparační mikroskop.Výsledkem měření je v praxi nejčastěji hodnota Ra, což je průměrná aritmetická odchylka profilu drsnosti. Její jednotkou jsou obvykle mikrometry.\n\nKonkrétní hodnoty jsou velmi závislé na volbě řezné rychlosti posuvu, stavu nástroje a podobně.\n\nV technické dokumentaci se značení drsnosti povrchu řídí normou ISO 1302\n\nSložení úplné grafické značky struktury povrchu:\na – požadavek na drsnost povrchu\nb – případné další požadavky na strukturu povrchu\nc – výrobní proces ( způsob opracování, povlakování … )\nd – orientace nerovností\ne – přídavek na obrábění\n"}
{"id": "804708", "url": "https://cs.wikipedia.org/wiki?curid=804708", "title": "Spider-Man 3", "text": "Spider-Man 3\n\nSpider-Man 3 je americký akční sci-fi film z roku 2007, který natočil Sam Raimi. Snímek vychází z komiksů o superhrdinovi Spider-Manovi, vydávaných vydavatelstvím Marvel Comics, a je sequelem filmu \"Spider-Man 2\" z roku 2004. V titulní roli se opětovně představil Tobey Maguire. Do amerických kin byl film, jehož rozpočet činil 258 milionů dolarů, uveden 4. května 2007, přičemž celosvětově utržil 890 871 626 dolarů. Původně připravovaný navazující snímek \"Spider-Man 4\", plánovaný na rok 2011, byl v roce 2010 zrušen. Filmová série o Pavoučím muži se místo toho dočkala v roce 2012 rebootu v podobě filmu \"Amazing Spider-Man\".\n\nPeter Parker plánuje požádat Mary Jane Watsonovou o ruku, která právě odehraje svůj broadwayský muzikálový debut. Na schůzce v Central Parku spolu sledují meteorický roj. Malý meteorit spadne nedaleko nich a na Zemi se tak dostane mimozemský černý symbiont.\n\nVe stejné době utíká z vězení Flint Marko. Když se snaží schovat před policií, spadne do experimentálního urychlovače částic, který smíchá jeho částice s okolním pískem. Tím se z něj stane Sandman.\n\nHarry Osborn již ví, že Peter Parker je Spider-Man, kterého viní za smrt svého otce. Pokusí se ho napadnout, ale poraní si hlavu a ztratí krátkodobou paměť.\n\nV době festivalu oslavujícím Spider-Mana vyloupí Sandman transportní bankovní vůz. Spider-Man tomu nedokáže zabránit, navíc později zjistí, že vrahem strýčka Bena Parkera byl právě Flint Marko a původní pachatel, který již zemřel, byl jen komplicem. Peter tak začne plánovat pomstu. Ve spánku se s ním ale spojí černý symbiont, který jej sledoval domů. Po probuzení mladík zjistí, že jeho oblek Spider-Mana je černý a že vzrostly jeho schopnosti. Symbiont však také posiluje arogantní a nenávistnou Peterovu stránku.\n\nPři své pomstě se střetne se Sandmanem a zjistí, že jeho slabinou je voda. Tím ho porazí.\n\nKariéra Mary Jane kvůli nelichotivým recenzím stagnuje, avšak Peter je zahleděn jen sám do sebe, proto dívka hledá pochopení u Harryho. Poté, co se Harry uzdraví ze ztráty paměti, zmanipuluje Mary Jane, aby se s Peterem rozešla. Ta poté začne chodit s Harrym, čímž dosáhl svého cíle pokořit Petera.\n\nSpider-Man se kvůli tomu rozzuří a díky symbiontem posílenému hněvu se pomstí Harrymu v nelítostném souboji. Peter také v novinách oznámí, že jeho rival, fotograf Eddie Brock, falšoval fotografie, na kterých ukazoval Spider-Mana jako zločince. Kvůli tomu Brocka vyhodí z práce. Mezitím se Sandman zotaví z boje se Spider-Manem.\n\nPeter se snaží, aby Mary Jane žárlila, a tak pozve kamarádku Gwen Stacyovou do klubu, kde jeho bývalá přítelkyně pracuje. Když si to Gwen uvědomí, odejde, zatímco Peter a Mary Jane se pohádají. Parker se poté popere s vyhazovači a nešťastně udeří i Mary Jane. Tím zjistí, že symbiont přebírá vládu nad tělem. Chce se ho zbavit, což učiní v kostele díky zvuku zvonů. Symbiont se poté spojí s Eddiem Brockem, který se ve stejné době modlí v kostele za Peterovu smrt. Tím se z Brocka stane Venom, který poté vyhledá Sandmana a nabídne mu spolupráci proti Spider-Manovi.\n\nSandman a Venom zajmou Mary Jane. Peter požádá o pomoc Harryho, který odmítne, a tak se ji vydá zachránit sám. Harry se mezitím od svého sluhy dozví, že jeho otec se skutečně snažil Petera zabít a čepel, která ho probodla, patřila k jeho kluzáku. Peter svádí boj se svými nepřáteli, a když už se blíží porážka a smrt Spider-Mana, tak mu pomůže Harry. Společně zachrání Mary Jane a dokážou porazit i Sandmana. Když dochází na konečný souboj se samotným symbiontem, tak je Harry smrtelně raněn, neboť se obětoval pro Petera, kterého se Venom pokusil zabít. Peter nakonec dokáže zvítězit a symbiont společně s Eddiem Brockem zemřou. Po boji řekne Flint Marko Peterovi, že smrt strýčka Bena byla nehoda a že sháněl peníze pouze na léčbu své nemocné dceři. Peter mu odpustí. Nakonec umírá v náručí Petera a Mary Jane i samotný Harry, který řekne Peterovi, že bude vždycky jeho přítelem.\n\nV severoamerických kinech utržil snímek \"Spider-Man 3\" během prvního dne 59 milionu dolarů. Nasazen byl v rekordním počtu 4252 kin. Celkově utržil film v Severní Americe 336 530 303 dolarů a v ostatních zemích 554 341 323 dolarů. Celosvětové tržby tedy činily 890 871 626 dolarů. Stal se tak komerčně nejúspěšnějším filmem z Raimiho trilogie o Spider-Manovi.\n\nV České republice byl film uveden do kin distribuční společností Falcon. Za první promítací víkend zhlédlo film 46 721 diváků, kteří nechali v kinech přibližně 5,4 milionů korun. Celkově snímek v ČR utržil přibližně 19,6 milionů korun.\n\nServer \"Kinobox.cz\" dal snímku \"Spider-Man 3\" hodnocení 67 %, založené na 16 českých a slovenských recenzích. Server \"Rotten Tomatoes\" udělil filmu známku 6,2/10 (na základě 249 recenzí, z nichž 156 bylo spokojených, tj. 63 %). Od serveru \"Metacritic\" dostal film 59 bodů ze 100 (na základě 40 recenzí).\n\n"}
{"id": "804710", "url": "https://cs.wikipedia.org/wiki?curid=804710", "title": "Miroslav Tahy", "text": "Miroslav Tahy\n\nMiroslav Tahy (* 4. února 1932) byl slovenský a československý politik za Kresťanskodemokratické hnutie, poslanec Sněmovny lidu, Sněmovny národů Federálního shromáždění a Slovenské národní rady po sametové revoluci a poslanec Národní rady SR po vzniku samostatného Slovenska.\n\nProfesně je k roku 1990 uváděn jako technický náměstek, bytem Bratislava. Již koncem roku 1989 se podílel na založení KDH. Patřil mezi zakladatele strany a v jejím rámci představoval Protestantskou (později Evangelickou) sekci.\n\nV lednu 1990 nastoupil jako poslanec za Kresťanskodemokratické hnutie v rámci procesu kooptací do Federálního shromáždění po sametové revoluci do Sněmovny lidu (volební obvod č. 170 – Martin, Středoslovenský kraj). Ve volbách roku 1990 přešel do slovenské části Sněmovny národů. Byl tehdy volebním lídrem KDH pro bratislavský volební kraj. Ve federálním parlamentu setrval do konce volebního období, tedy do voleb roku 1992.\n\nVe volbách v roce 1992 byl zvolen do Slovenské národní rady za KDH. Po vzniku samostatného Slovenska v lednu 1993 se pak SNR transformovala do Národní rady Slovenské republiky, v níž zasedal do konce volebního období, tedy do voleb roku 1994.\n"}
{"id": "804714", "url": "https://cs.wikipedia.org/wiki?curid=804714", "title": "Muzzio Attendolo Sforza", "text": "Muzzio Attendolo Sforza\n\nMuzzio Attendolo Sforza (28. května 1369, Cotignola - 4. ledna 1424, Pescara) byl italský kondotiér z Romagni a zakladatel dynastie Sforzů, ze které vzešlo několik milánských vévodů. První z nich byl jeho syn Francesco I. Sforza.\n\nBudoucí kondotiér Muzio Attendolo se narodil do rodiny bohatých venkovských šlechticů. Podle legendy zrovna oral otcovo pole, když kolem prošla skupina verbířů, hledající nové rekruty do armády. Muzio se při pohledu na ně rozhodl, že s nimi odejde. Ukradl otci jednoho z jeho hřebců a svůj domov opustil.\n\nMuzio se přidal k družině prvního italského kondotiéra Alberica da Barbiano. Pro svou mimořádnou sílu a spolehlivost si zde získal přezdívku \"Sforza\". Během své kariéry vystřídal mnoho pánů, často přebíhal k nepříteli, což je rys pro všechny italské kondotiéry a žoldnéře společný. Tak například, roku 1398 se nechal najmout od města Perugia, které čelilo vojskům milánského vévody Giana Galeazza Viscontiho. Nedlouho na to ovšem hrdě bojuje v jeho službách a v roce 1402 proti němu opět vede vojska Florencie a Bologně. Tentokrát se mu ovšem nedaří, Albarico da Barbiano ho poráží v bitvě u Casalecchia.\n\nKrátký čas působil ve službách markýze z Ferrary Niccolò d'Este III. Nejvíce byl ceněn v Neapolském království. Ladislav I. mu dokonce za jeho zásluhy v bitvách s Florencií a papežem udělil titul konstábla. Po jeho smrti v roce 1414 setrval Muzio ve službách královny Johany II. - vedly se řeči, že byl dokonce její milenec. Královnin druhý manžel Jakub z Bourbonu ho dokonce nějaký čas věznil.\n\nLeč Muzio s jeho synem Francescem pomáhali papeži Martinu V. v roce 1417 při boji s nezdařilým kondotiérem jménem Braccio da Montone, měl hlavu katolické církve za nepřítele. Když Johanka odmítla na radu svého prvního ministra a milence Giovanniho Caracciola papeži poskytnout finanční pomoc na obnovu jeho armády, exkomunikoval ji Martin V. z církve a pobídl anjouského vévodu Ludvíka k napadení jejího království.\n\nKrálovna jako svého dědice ustanovila Alfonsa V. Aragonského. Neb se musela dostat do bezpečí před zmatenými událostmi boje o neapolský trůn, nařídila Muziovi, aby jí a Caracciolovi pomohl uprchnout do Aversa.\n\nMuzio zemřel na začátku roku 1424, když byl královnou Johanou poslán, aby dobyl vzbouřenecké město Aquila. Utopil se při brodění skrz řeku u města Pescara.\n"}
{"id": "804716", "url": "https://cs.wikipedia.org/wiki?curid=804716", "title": "Vrkoč bažinný", "text": "Vrkoč bažinný\n\nVrkoč bažinný (\"Vertigo moulinsiana\") je drobný, velmi vzácný plž velký asi 2 mm. Dříve běžný druh, postupně z naší krajiny téměř vymizel. Dnes relativně hojný v mokřadních nivách Liběchovky a Pšovky. Další významná populace se nachází na jihozápadní Moravě a omezeně se vyskytuje i v Bílých Karpatech. Uveden na Červeném seznamu ohrožených druhů.\n\n\n"}
{"id": "804726", "url": "https://cs.wikipedia.org/wiki?curid=804726", "title": "Altyn-tag", "text": "Altyn-tag\n\nAltyn-tag (česky \"Zlaté hory\", , ) je pohoří v severozápadní Číně, které odděluje Tarimskou pánev od Tibetské náhorní plošiny a také tvoří severozápadní okraj Cchajdamské pánve. Západní třetinou spadá do Sin-ťiangu, zatímco východní část tvoří hranici mezi Čching-chajem na jihu a Sin-ťiangem a Kan-su na severu.\n\nDélka pohoří je zhruba 900 kilometrů, šířka do 100 kilometrů, nejvyšší vrchol je 6 295 metrů nad mořem. Zhruba od 5000 metrů je pohoří celoročně pokryté sněhem.\n\nPohoří Altyn-Tag bývalo též spolu s pohořím Čchi-lien-šan nazýváno Nan-šan neboli Jižní hory, protože obě horská pásma ležela na jih od hlavní trasy Hedvábné stezky.\n"}
{"id": "804727", "url": "https://cs.wikipedia.org/wiki?curid=804727", "title": "Silnice II/102", "text": "Silnice II/102\n\nSilnice II/102 je česká silnice II. třídy vedoucí z Prahy do Milevska. Je to významná regionální spojnice Prahy a rekreační oblasti středního Povltaví. Měří 87 km.\n\n\n\n\n"}
{"id": "804745", "url": "https://cs.wikipedia.org/wiki?curid=804745", "title": "Rychlobruslení na Zimních olympijských hrách 1960", "text": "Rychlobruslení na Zimních olympijských hrách 1960\n\nZávody v rychlobruslení se na Zimních olympijských hrách 1960 ve Squaw Valley uskutečnily ve dnech 20.–27. února 1960 na otevřené dráze Squaw Valley Olympic Skating Rink.\n\nVe Squaw Valley měly olympijskou premiéru ženské závody, na programu tedy bylo celkem 8 závodů, čtyři pro muže a čtyři pro ženy. Muži startovali na tratích 500 m, 1500 m, 5000 m a 10 000 m, ženy na tratích 500 m, 1000 m, 1500 m a 3000 m.\n\n\n"}
{"id": "804750", "url": "https://cs.wikipedia.org/wiki?curid=804750", "title": "David Goffin", "text": "David Goffin\n\nDavid Goffin (* 7. prosince 1990 Rocourt) je belgický profesionální tenista. V dosavadní kariéře vyhrál na okruhu ATP Tour čtyři singlové a jeden deblový turnaj. Na challengerech ATP a okruhu Futures získal dvanáct titulů ve dvouhře a dva ve čtyřhře. V únoru 2017 se stal prvním Belgičanem, který pronikl do elitní světové desítky singlového žebříčku ATP, když mu patřila 10. příčka.\n\nNa žebříčku ATP byl ve dvouhře nejvýše klasifikován v listopadu 2017 na 7. místě a ve čtyřhře pak v červenci 2019 na 158. místě. Trénuje ho Thomas Johansson. Dříve tuto toli plnil Thierry Van Cleemput.\n\nNa nejvyšší grandslamové úrovni se ve dvouhře probojoval do čtvrtfinále French Open 2016, kde ho porazil Dominic Thiem, podruhé na Australian Open 2017, když nestačil na Grigora Dimitrova, a potřetí ve Wimbledonu 2019. Ve finále Turnaje mistrů 2017 jej pak opět zdolal Bulhar Dimitrov.\n\nV belgickém daviscupovém týmu debutoval v roce 2012 glasgowském čtvrtfinále 1. skupiny zóny Evropy a Afriky proti Velké Británii, v němž zvítězil ve dvouhře a prohrál ve čtyřhře. Belgičané zvítězili 4:1 na zápasy. V roce 2015 dovedl v roli týmové jedničky družstvo do světového finále, v němž Belgii porazila Velká Británie 3:1 na zápasy. V Davis Cupu 2017 se stal opět lídrem týmu, který po dvou letech zopakoval finálovou účast po vítězství nad Austrálií 3:2 na zápasy.\n\nDo listopadu 2019 v soutěži nastoupil k patnácti mezistátním utkáním s bilancí 23–3 ve dvouhře a 0–3 ve čtyřhře.\n\nBelgii reprezentoval na londýnských Letních olympijských hrách 2012, kde v mužské dvouhře vypadl v úvodním kole s devátým nasazeným Argentincem Juanem Mónacem. Zúčastnil se také Her XXXI. olympiády v Riu de Janeiru, když do dvouhry nastupoval jako turnajová osmička. Ve třetí fázi však podlehl Brazilci Thomazi Belluccimu.\n\nV roce 2014 získal od Asociace tenisových profesionálů cenu za Návrat roku.\n\nNarodil se v Rocourtu, na předměstí třetího největšího belgického města Lutychu, otci Michelovi a matce Francoise Goffinovým. Má jednoho bratra Simona. K tenisu ho v šesti letech přivedl otec Michel, který je tenisovým trenérem v lutyšském oddílu. Nejraději hraje na kurtech tvrdého podkladu. Mezi jeho koníčky patří například golf. Když vyrůstal, byl jeho idolem švýcarský tenista Roger Federer, sám k tomu řekl: „\"Když jsem byl mladý, měl jsem v pokoji spoustu obrázků s jeho podobiznami.\"“\n\nPrvní zápas na ATP Tour vyhrál na čennaíském turnaji Chennai Open 2011, když porazil indickou jedničku Somdeva Devvarmana po setech 6–2, 6–4. Ve druhém kole pak nestačil na Srba Janka Tipsareviće dvakrát 7–6.\n\nV sezóně 2012 se poprvé probojoval do čtvrtfinále turnaje ATP na Chennai Open poté, co přehrál Xaviera Malisse a Andrease Becka. Debutový start v hlavní soutěži grandslamu zaznamenal na French Open, kam prošel z kvalifikace jako šťastný poražený. V úvodním kole vyřadil po pětisetové bitvě dvacátého třetího nasazeného Radka Štěpánka. Ve druhém si poradil s Francouzem Arnaudem Clémentem a ve třetím s Polákem Kubotem. Zastavil jej až v osmifinále třetí nasazený Roger Federer.\n\nNa nejvyšší grandslamové úrovni se ve dvouhře poprvé probojoval do osmifinále na French Open 2012, kde do hlavní soutěže prošel jako šťastný poražený z kvalifikace. Skončil na raketě třetího nasazeného Švýcara Rogera Federera ve čtyřech setech. Mezi poslední šestnáctku se podíval také ve Wimbledonu 2015 a Wimbledonu 2016. Čtvrtfinalistou se stal na French Open 2016 a Australian Open 2017.\nPremiérový titul na okruhu ATP Tour vybojoval v srpnu na antukovém Austrian Open Kitzbühel 2014, když si ve finále poradil s rakouským hráčem Dominicem Thiemem ve třech setech. O měsíc a půl později triumfoval na halovém Open de Moselle 2014 v Metách. Jako osmý nasazený zdolal v boji o titul Portugalce Joãa Sousu 6–4 a 6–3.\n\nVe třetím kole římského Mastersu Internazionali BNL d'Italia 2016 vyřadil po 49 minutách osmého hráče světa Tomáše Berdycha po setech 6–0 a 6–0. Jednalo se o nejtěžší porážku českého tenisty v kariéře – včetně juniorské dráhy, když v zápase uhrál patnáct míčů a ve druhé sadě nevyužil tři brejkboly. Dvanáctý nasazený Belgičan si připsal teprve třetí vítězství nad hráčem Top 10 a proti této skupině soupeřů snížil výrazně pasivní zápasovou bilanci na 3–26. Člen první světové desítky naposledy předtím neuhrál žádný game v semifinále Turnaje mistrů 2005, když devátý muž klasifikace Gastón Gaudio nestačil na světovou jedničku Rogera Federera. Ve čtvrtfinále však Goffin odešel poražen od skotské světové trojky Andy Murrayho po dvousetovém průběhu.\n\nTřetí singlový titul vybojoval na ATP Shenzhen Open 2017 v Šen-čenu, kde startoval jako druhý nasazený. Po volném losu na jeho raketě skončili Rus Jevgenij Donskoj, americká turnajová osmička Donald Young a v semifinále překvapení soutěže Henri Laaksonen ze Švýcarska. V závěrečném duelu zdolal ukrajinskou turnajovou pětku Alexandra Dolgopolova po třísetovém průběhu. Klíčovým momentem se stal prolomený servis Dolgopolova v rozhodující sadě, kterým se Belgičan ujal vedení 4–3 na gamy. Titulem tak přerušil šňůru šesti finálových porážek.\n\nJako přímý účastník Turnaje mistrů debutoval na londýnském ATP Finals 2017, kde předcházející ročník odehrál jeden zápas z pozice náhradníka. V základní skupině poprvé v kariéře porazil světovou jedničku, Španěla Rafaela Nadala, který následně z turnaje odstoupil pro kolenní zranění. Výhra nad Dominicem Thiemem mu zajistila postup do semifinále. V duelu proti bulharskému šestému hráči žebříčku Grigoru Dimitrovovi uhrál jen dva gamy. Z druhé místa Samprasovy skupiny postoupil do semifinále, kde za 1.45 hodin překvapivě zdolal světovou dvojku Rogera Federera, přestože ztratil úvodní set. Jednalo se o jeho první vítězství nad Švýcarem po sérii šesti vzájemných porážek. Oplatil mu tím hladkou porážku ze semifinále říjnového Swiss Indoors 2017. Goffin se stal pátým tenistou, jenž dokázal na témže turnaji porazit Nadala i Federera, respektive druhým takovým hráčem v rámci Turnaje mistrů, když v tomto ohledu navázal na Nikolaje Davyděnka a rok 2009. Ve finále se podruhé střetl s Dimitrovem, jemuž podlehl po třísetovém boji. Bulhar navýšil aktivní bilanci vzájemných zápasů na 8–1. V následném vydání žebříčku ATP z 20. listopadu 2017 se belgický tenista poprvé v kariéře posunul na 7. místo.\n\n"}
{"id": "804753", "url": "https://cs.wikipedia.org/wiki?curid=804753", "title": "Thor (film)", "text": "Thor (film)\n\nThor je americký akční film z roku 2011, který natočil režisér Kenneth Branagh podle komiksů o Thorovi. V titulní roli korunního prince Asgardu, který je poslán do exilu na Zemi, se představil Chris Hemsworth, který si tuto postavu zopakoval i v navazujících filmech \"\" (2013) a \"\" (2017). Jedná se o čtvrtý celovečerní snímek filmové série Marvel Cinematic Universe.\n\nRoku 965 vedl Odin, král Asgardu, válku proti Mrazivým obrům z Jotunheimu, aby jim zabránil dobýt devět světů (včetně Země). V boji zvítězil a obrům vzal zdroj jejich síly – Truhlici prastarých zim.\n\nV současnosti se Odinův syn Thor připravuje na převzetí asgardského trůnu, nicméně korunovace je přerušena pokusem Mrazivých obrů získat Truhlici. Navzdory Odinovu nařízení se Thor vydá do Jotunheimu, aby se utkal s jotunským vůdcem Laufeym. Doprovází ho jeho bratr Loki, kamarádka z dětství Sif a Trojice válečníků: Volstagg, Fandral a Hogun. Proběhne bitva, ve které Asgarďané mají na mále. Zasáhne však sám Odin, který tak poruší dočasné příměří mezi oběma rasami. Král následně svému synovi kvůli jeho aroganci odebere božskou sílu a jako smrtelníka jej vyhostí na Zemi, kam pošle i Thorovo kladivo Mjolnir. To je však nyní chráněno kouzlem, takže pouze ten, kdo je hoden, jej může použít.\n\nThor se ocitne v Novém Mexiku, kde ho najdou astrofyzička Jane Fosterová se svou asistentkou Darcy Lewisovou a svým učitelem Erikem Selvigem. Obyvatelé nedalekého městečka naleznou také Mjolnir, jejž agent Phil Coulson z agentury S.H.I.E.L.D. nechá střežit. Následně zabaví i data, která Jane získala o červí díře, skrz niž se Thor dostal na Zemi. Asgarďan objeví místo, kde se nachází jeho kladivo, a pokusí se ho ze zabezpečeného areálu, který kolem něj rychle postavila agentura, získat. Zjistí však, že Mjolnir nedokáže zvednout a následně je zajat. Díky Selvigově pomoci je propuštěn, smíří se s exilem na Zemi a chce se romanticky sblížit s Jane.\n\nLoki zjistí, že ve skutečnosti je Laufeyho synem, kterého po konci války adoptoval Odin. Vyčerpaný král mezitím upadne do hlubokého spánku, který mu má dodat sílu. Loki se zmocní trůnu a nabídne Laufeymu šanci zabít Odina a získat Truhlici. Sif a Trojice válečníků není spokojená s Lokiho vládou a pokusí se o Thorův návrat z vyhnanství. Přesvědčí Heimdalla, Strážce říše, jenž hlídá Bifröst (způsob cestování mezi světy), aby jim povolil cestu na Zem. Loki se o jejich plánu dozví a pošle Ničitele, zdánlivě nezničitelného automata, aby je pronásledoval a Thora zabil. Bojovníci skutečně Asgarďana najdou, ale Ničitel na ně zaútočí a porazí je. Thor, aby své přátele zachránil, se Ničiteli sám nabídne. Tato oběť na pokraji smrti dokáže, že je hoden používat kladivo Mjolnir, které mu přistane v ruce. Zároveň se mu navrátí jeho božská moc, díky které nad Ničitelem zvítězí. Polibkem se rozloučí s Jane a se slibem návratu se společně s dalšími Asgarďany vydá střetnout se s Lokim.\n\nV Asgardu mezitím Loki zradí a zabije Laufeyho. Jeho skutečným plánem totiž je využít Laufeyho pokus o zabití Odina jako záminku ke zničení Jotunheimu, čímž má dokázat, že je hoden svého adoptivního otce. Vrátí se ale Thor, který s bratrem svede souboj a který zabrání Lokiho plánu tím, že zničí Bifröst. Probuzený Odin zachrání oba syny před pádem do vesmíru, nicméně Loki poté, co král odmítne jeho žádost o uznání, se dobrovolně pustí. Thor odčiní svůj skutek tím, že připustí, že dosud není připravený se stát vládcem. Na Zemi se mezitím Jane se svými kolegy snaží nalézt způsob, jak otevřít portál vedoucí do Asgardu.\n\nŘeditel S.H.I.E.L.D.u Nick Fury vezme doktora Selviga do jednoho agenturního zařízení, kde mu ukáže kufřík a požádá ho, aby prozkoumal záhadný krychlovitý předmět, který možná obsahuje nevýslovnou energii. Neviditelný Loki pobídne vědce a doktor skutečně s ředitelovým návrhem souhlasí.\n\n\nV dalších rolích se představili také Maximiliano Hernández (agent Jasper Sitwell), Joseph Gatt, Joshua Cox a Douglas Tait (všichni tři jako Mraziví obři). V cameo rolích se ve filmu objevili i Stan Lee, J. Michael Straczynski (oba jako řidiči pick-upů), Jeremy Renner (agent Clint Barton / Hawkeye) a Samuel L. Jackson (ředitel Nick Fury).\n\nFilm o Thorovi byl plánován od roku 1997. Návrh scénáře napsal v roce 2006 Mark Protosevich a o rok později se režisérem připravovaného snímku stal Matthew Vaughn. Jeho smlouva však vypršela v květnu 2008 a studio začalo hledat nového režiséra. Tím se na podzim téhož roku stal Kenneth Branagh. V květnu 2009 byli do hlavních rolí obsazeni Chris Hemsworth a Tom Hiddleston, v červenci se k nim přidala Natalie Portmanová a v následujících měsících i další herci.\n\nNatáčení snímku s rozpočtem 150 milionů dolarů probíhalo od ledna do května 2010. Scénu po závěrečných titulcích režíroval Joss Whedon.\n\nSvětová premiéra filmu \"Thor\" proběhla v Sydney 17. dubna 2011. Do kin byl uváděn od 21. dubna téhož roku, přičemž v ČR se v kinodistribuci objevil 28. dubna a v USA 6. května 2011.\n\nV Severní Americe utržil snímek 181 030 624 dolarů, v ostatních zemích dalších 268 295 994 dolarů. Celosvětové tržby tak dosáhly 449 326 618 dolarů, čímž se stal 15. nejvýdělečnějším filmem roku 2011.\n\nV České republice distribuovala film společnost Bontonfilm. Za první promítací víkend zhlédlo snímek 25 609 diváků, tržby činily kolem čtyř milionů korun. V českých kinech celkově utržil přibližně 735 600 dolarů.\n\nServer \"Kinobox.cz\" na základě vyhodnocení 35 recenzí z českých internetových stránek ohodnotil film \"Thor\" 74 %. Server \"Rotten Tomatoes\" udělil snímku známku 6,7/10 a to na základě 268 recenzí (z toho 206 jich bylo spokojených, tj. 77 %). Od serveru \"Metacritic\" získal film, podle 40 recenzí, celkem 57 ze 100 bodů.\n\nSnímek byl nominován na čtyři žánrové ceny Saturn (včetně kategorie Nejlepší fantasy film), z nichž proměnil cenu za nejlepší kostýmy.\n\nDíky komerčnímu úspěchu snímku byly v letech 2013 a 2017 uvedeny do kin filmové sequely \"\" a \"\", které jsou rovněž součástí série Marvel Cinematic Universe (MCU). Titulní roli si v nich zopakoval Chris Hemsworth, který se jako Thor objevil i v některých dalších celovečerních filmech MCU.\n\n"}
{"id": "804764", "url": "https://cs.wikipedia.org/wiki?curid=804764", "title": "Seznam bratislavských paláců", "text": "Seznam bratislavských paláců\n\nToto je seznam nejznámějších paláců, které se nacházejí nebo se v minulosti nacházely \nv hlavním městě Slovenska v Bratislavě.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "804769", "url": "https://cs.wikipedia.org/wiki?curid=804769", "title": "Hotel du Nord", "text": "Hotel du Nord\n\nHotel du Nord (\"Hôtel du Nord\") je francouzský hraný film z roku 1938, který režíroval Marcel Carné podle stejnojmenného románu Eugèna Dabita z roku 1929.\n\nHotel du Nord leží v Paříži u kanálu Saint-Martin a jeho majitelé a stálí obyvatelé žijí ve vzájemné symbióze. Dva mladí snoubenci Renée a Pierre přicházejí do hotelu pronajmout si pokoj, aby zde společně spáchali sebevraždu. Jejich plán jim však nevyjde. Renée je zraněna a Pierre ve zmatku uteče. V sousedním pokoji bydlí pasák Edmond, který Renée odveze do nemocnice. Pierre se udá na policii jako viník jejího zranění a je ve vězení. Renée získá v hotelu místo servírky a sblíží se s Edmondem. Pierre se vrací z vězení a naváže kontakt s Renée. K Edmondovi se mezitím začne hlásit bývalá prostitutka Raymonde. Když se jednoho večera sejdou všichni v hotelu, vypukne v domě požár.\nAčkoliv se reálný hotel v Paříži v 10. obvodu skutečně vyskytuje, film byl ale natočen ve filmových ateliérech v Boulogne-Billancourt, kde byl postaven hotel i kanál Saint-Martin.\n\nPodnik Hôtel du Nord dodnes existuje, ovšem jako restaurace, bar a koncertní sál.\n\n"}
{"id": "804770", "url": "https://cs.wikipedia.org/wiki?curid=804770", "title": "Alma Adamkienė", "text": "Alma Adamkienė\n\nAlma Adamkienė, rozená \"Alma Nutautaitė\", (* 10. února 1927, Šiauliai) je manželka litevského politika Valdase Adamkuse a bývalá první dáma Litvy.\n\nNarodila se jako dcera obchodníka Stasyse Nutautase a Ony Soblytė-Nutautienė. Po příchodu Rudé armády do Litvy rodina uprchla. Školní docházku dokončila na německém gymnáziu a poté studovala filologii na erlangenské univerzitě. V roce 1949 se přestěhovala do USA, kde později získala státní občanství. Nejprve pracovala jako laborantka v ocelárně, později v pojišťovně. Věnovala se také humanitární pomoci litevským uprchlíkům. V roce 1951 se provdala za přírodovědce Valdase Adamkuse. Po jmenování manžela litevským prezidentem v roce 1998 se začala věnovat charitativní činnosti zaměřené zejména na děti. V roce 1999 založila nadaci, které nese její jméno.\n\n\n"}
{"id": "804772", "url": "https://cs.wikipedia.org/wiki?curid=804772", "title": "Olivier Charroin", "text": "Olivier Charroin\n\nOlivier Charroin (* 10. března 1982 Annecy) je francouzský profesionální tenista, specialista na čtyřhru. Ve své dosavadní kariéře nevyhrál na okruhu ATP World Tour žádný turnaj. Na challengerech ATP a okruhu Futures získal do května 2012 tři tituly ve čtyřhře.\n\nNa žebříčku ATP byl ve dvouhře nejvýše klasifikován v červnu 2008 na 532. místě a ve čtyřhře pak v květnu 2012 na 84. místě.\n\n"}
{"id": "804774", "url": "https://cs.wikipedia.org/wiki?curid=804774", "title": "Ondřej Korvas", "text": "Ondřej Korvas\n\nOndřej Maria Korvas CSsR (30. listopadu 1905, Moravský Písek – 10. února 1987, Úštěk) byl český katolický kněz, člen kongregace redemptoristů.\n\nNa kněze byl vysvěcen 8. září 1929 na Svaté Hoře u Příbrami. Od roku 1951 působil jako administrátor v Úštěku a administrátor excurrendo ve farnostech Liběšice u Úštěku, Strážiště a Levín. V roce 1970 mu k administraci farností excurrendo přibyly ještě Býčkovice. Zemřel v 82. roce věku a 59. roce kněžství dne 10. února 1987 v Úštěku, kde byl též dne 19. února 1987 pohřben.\nKorvas je autorem několika článků v časopisu ČKD a také autorem nebo spoluautorem publikací s náboženskou tematikou.\n\nČasopis katolického duchovenstva:\n\n\n\n"}
{"id": "804779", "url": "https://cs.wikipedia.org/wiki?curid=804779", "title": "Mercedes Cabrera", "text": "Mercedes Cabrera\n\nMercedes Cabrera (* 3. prosince 1953, Madrid) je španělská politička PSOE.\n\nCabrera studovala politologii a sociologii na Universidad Complutense de Madrid. Od 1996 zde vyučovala, těžištěm její práce byla historie politických teorií. Mezi roky 2004 a 2011 byla zastupitelem ve španělském kongresu (Cortes Generales). V letech 2006 až 2009 byla ministrní školství ve vládách Josého Zapatera. Cabrera je provdána za Carlose Arenillase a má dvě děti.\n\n\n"}
{"id": "804781", "url": "https://cs.wikipedia.org/wiki?curid=804781", "title": "Krugovi", "text": "Krugovi\n\nKrugovi (česky doslovně \"Kruhy\") byl jugoslávský, potažmo chorvatský literární časopis, který vycházel v letech 1952 - 1958. \n\nJeho přispěvateli byli tehdejší přední představitelé chorvatské i jugoslávské literatury. Podle názvu časopisu se jim říkalo \"Krugovaši\". Práce, které v něm publikovaly, neměly již nic společného se socialistickým realismem, který dominoval v jugoslávském umění od konce druhé světové války až po roztržku s Informbyrem. Objevovala se také i řada překladů, které byly původem ze zemí západní Evropy. V roce 1958 časopis Krugovi zanikl a většina jeho přispěvatelů přešla k novému titulu, který nesl název Književnost (literatura).\n\nKlíčovou osobností časopisu byl Vlatko Pavletić, který v něm zveřejnil esej \"Neka bude živost\" (ať je živo), ve které vyzýval domácí tvorbu k bouřlivým projevům, pluralitě různých názorů a odsoudil vměšování ideologie do umění.. \n"}
{"id": "804784", "url": "https://cs.wikipedia.org/wiki?curid=804784", "title": "Johansson", "text": "Johansson\n\nPatronymum nebo z něj vzešlé příjmení Johanson, Johansson nebo Jóhannsson nosí více osobností:\n\n"}
{"id": "804789", "url": "https://cs.wikipedia.org/wiki?curid=804789", "title": "Radíč (zámek)", "text": "Radíč (zámek)\n\nZámek Radíč se nachází v centru obce Radíč na Sedlčansku v okrese Příbram ve Středočeském kraji. Je chráněn jako kulturní památka České republiky..\n\nUvnitř zámku jsou ukryty zbytky původní gotické tvrze, jejíž počátky spadají do roku 1333, kdy zde žil Odolen z Radíče. Rytířská tvrz v období raného baroka částečně vyhořela a byla přestavěna na raně barokní čtyřkřídlý zámek, jež uvnitř skrývá arkádové nádvoří. V období raného baroka bylo celé jižní křídlo zámku vyzdobeno nástropními malbami s mytologickými a starozákonními motivy podle renesančních předloh.\n\nRoku 1680 byla východně před zámkem postavena Loretánská kaple zasvěcená Černé Matce Boží – mariánská tzv. einsiedelnská kaple Navštívení Panny Marie, jejíž kompletní obnova s respektem k původním historickým prvkům byla dokončena v roce 2011. Před kaplí stojí dvě pískovcové sochy světců sv. Víta a sv. Jana Nepomuckého ze slavné barokní dílny Jana Brokoffa – patří k nejvýznamnějším sochařským památkám na Sedlčansku.\nV pozdním baroku bylo přestavěno východní křídlo zámku, jehož celou plochu prvního patra zaujímá slavnostní sál. Autorství architektury východního křídla se přisuzuje významnému staviteli Antoniu Portovi. K zámku přiléhá poplužní dvůr rovněž z období baroka, jehož nejvýznamnější stavbou je dvoupatrová sýpka s průjezdem a dvojicemi stodol po stranách. Přestavbu zámku provedl Karel Leopold Hönig roku 1680.\n\nK významným obyvatelům zámku z historie patří např. kněz, filosof a významný matematik Bernard Bolzano.\n\nPo roce 1989 opouští zámek a jeho prostory JZD a nemovitost se stává předmětem mnohaletého soudního sporu v rámci restitučního řízení. Po roce 2012 byl zámek pravidelně otevřen pro širokou veřejnost, ale se změnou provozovatele nastala změna i v provozu.\n\nZámek je nyní možné si pronajmout na konání soukromých oslav, nebo ho využít jako kulisu pro natáčení, či focení.\n\nNepravidelně je také otevřen pro veřejnost. Je pak možné v rámci prohlídky navštívit zdobné interiéry, i si zpříjemnit den pořádanými akcemi pro děti i dospělé.\n\n"}
{"id": "804791", "url": "https://cs.wikipedia.org/wiki?curid=804791", "title": "FC Ostrava-Jih", "text": "FC Ostrava-Jih\n\nFC Ostrava-Jih je moravský fotbalový klub sídlící v ostravském městském obvodu Ostrava-Jih. Klub byl založen v roce 1957 pod názvem ZSJ Ocel NHKG Ostrava. Od sezony 2013/14 hraje I. B třídu Moravskoslezského kraje - sk. B (7. nejvyšší soutěž).\n\nNejvětším úspěchem klubu bylo odehrání sedmi ročníků ve druhé nejvyšší soutěži (v sezónách 1968/69 – 1969/70, 1973/74, 1977/78, 1979/80 a 1998/99 – 1999/00).\n\nZdroj: \n\n\nPoznámky:\n\n\n"}
{"id": "804792", "url": "https://cs.wikipedia.org/wiki?curid=804792", "title": "Larsson", "text": "Larsson\n\nPříjmení Larsson nosí více různých osobností:\n\n\n"}
{"id": "804793", "url": "https://cs.wikipedia.org/wiki?curid=804793", "title": "Larson", "text": "Larson\n\nPříjmení Larson nosí více významných osobností:\n\n\n"}
{"id": "804798", "url": "https://cs.wikipedia.org/wiki?curid=804798", "title": "Nicolas Devilder", "text": "Nicolas Devilder\n\nNicolas Aymeric Devilder (* 25. března 1980 Dax, Landes) je francouzský profesionální tenista. Ve své dosavadní kariéře vyhrál na okruhu ATP World Tour jeden turnaj ve čtyřhře, když v září 2008 s krajanem Paulem-Henrim Mathieuem triumfovali na Bukurešť Open. Na challengerech ATP a okruhu Futures získal do května 2012 devět titulů ve dvouhře a čtyři ve čtyřhře.\n\nNa žebříčku ATP byl ve dvouhře nejvýše klasifikován v září 2008 na 60. místě a ve čtyřhře pak v březnu 2009 na 197. místě. Trénují jej Olivier Malcor a Olivier Soules.\n\n"}
{"id": "804800", "url": "https://cs.wikipedia.org/wiki?curid=804800", "title": "Gustavsson", "text": "Gustavsson\n\nPříjmení Gustavsson nosí více různých osobností:\n\n"}
{"id": "804802", "url": "https://cs.wikipedia.org/wiki?curid=804802", "title": "Tony Williams", "text": "Tony Williams\n\nTony Williams (12. prosince 1945–23. února 1997) byl americký jazzový bubeník. Často bývá označován jako jeden z nejvlivnějších jazzových bubeníků dvacátého století. Už ve svých sedmnácti se přidal ke kvintetu Milese Davise, ve kterém hrál až do roku 1969. V roce 1964 mimoto nahrál svoji první sólovou desku \"Life Time\". \n\nV roce 1969 si založil vlastní trio The Tony Williams Lifetime, ve kterém hráli kytarista John McLaughlin a klávesista Larry Young. Později se k nim ještě Jack Bruce na kontrabas. Toto trio bylo jedno z prvních průkopníků jazzrocku. \n"}
{"id": "804808", "url": "https://cs.wikipedia.org/wiki?curid=804808", "title": "Miroslav Kružík (kněz)", "text": "Miroslav Kružík (kněz)\n\nKružík Miroslav CSsR (15. února 1916 – 7. března 1981 Osek) byl český katolický kněz, člen kongregace redemptoristů.\n\nNa kněze byl vysvěcen 28. června 1942. Podle údajů v \"Seznamu kněží působících v litoměřické diecézi se státním souhlasem podle §§ 16 a 17 vlád. nařízení 219/49 sb.\" byl v roce 1977 výpomocným duchovním v Oseku u Duchcova. Zde sloužil jako důchodce v pastoraci u řádových sester až do své smrti 7. března 1981. Tyto řeholní sestry byly do oseckého kláštera internovány poté, co nahradily v 50. letech 20. století předchozí, komunistickým režimem zde internované, řeholníky. Právě u těchto sester Kružík sloužil. Tyto řeholnice v oseckém klášteře žily do 90. let 20. století, kdy se do kláštera vrátili cisterciáci. Některé z těchto řeholních sester jsou pochovány na oseckém hřbitově.\n\n\n\n"}
{"id": "804809", "url": "https://cs.wikipedia.org/wiki?curid=804809", "title": "Mirko Kovač", "text": "Mirko Kovač\n\nMirko Kovač (26. prosince 1938 Petrovići poblíž Nikšiće − 19. srpna 2013) byl chorvatský, srbský i černohorský spisovatel, autor řady románů, sbírek povídek, esejů, televizních dramat a filmových scénářů. Patří k významným osobnostem jugoslávské postmoderní literatury. Řada jeho prací byla oceněna prestižní jugoslávskou cenou časopisu NIN a byla přeložena do řady cizích jazyků. Autor z původně srbsko-černohorského prostředí upadl v nemilost během růstu moci Slobodana Miloševiće na konci 80. let a později se přestěhoval do Chorvatska. Proto je považován za společného autora a má nemalý význam i pro chorvatskou literaturu.\n\n"}
{"id": "804810", "url": "https://cs.wikipedia.org/wiki?curid=804810", "title": "Blower-door test", "text": "Blower-door test\n\nBlower-door test (test vzduchotěsnosti stavby) je detekční metoda na zjišťování vzduchotěsnosti obálky budovy a tím i k zjištění energetické náročnosti domu. Při vadách vzduchotěsnosti oken, stěn či střechy totiž dochází k významným únikům tepla a tím i větší náročnosti na vytápění.\n\nZařízení blower door sestává z velkoprůměrového ventilátoru zasazeného v rámu s plachtou ve dveřích popř. okně v obvodové stěně, pomocí kterého je vytvořen v budově podtlak i přetlak při tlakovém rozdílu 50 Pa. Tímto měřením lze zjistit, kolik vzduchu proudí netěstnostmi do interiéru. Postup celého měření je standardizovaný.\n\nNejčastěji se používá pro lokalizaci netěsnosti u pasivních domů, roubenek nebo podkrovních bytů, kdy se obvodová stěna skládá z více konstrukčních prvků a tak je náchylnější na různé netěsnosti. U pasivních domů jsou testy nezbytnosti pro dosažení správné účinnosti řízení větrání interiéru. Netěsnosti je nutné odstranit z důvodu pronikání vlhkého vzduchu do konstrukce obvodového pláště, kde působením chladného vzduchu dochází ke kondenzaci vlhkosti.\n\nVelice důležité je udržovat postupy měření a zařízení aktuální. Měřící zařízení by se mělo pravidelně kalibrovat. Důležitá jsou především přesná měření teploty, tlaku a rychlosti proudění. Povolené tolerance jsou pro teplotu ±1 K, pro tlak ± 2 Pa a rychlost proudění vzduchu ±7%. Pokud je kalibrace zanedbána nebo provedena nedbale, vnáší se do naměřeních hodnot chyba. Dále je při měření nutné zadat co nejpřesněji vnitřní objem budovy. Vzhledem k tomu, že se naměřená hodnota vztahuje k objemu měřené budovy, je tato hodnota do určité míry rozhodující. Tyto požadavky zajistí akreditace zkoušky Českým institutem pro akreditaci o.p.s.\n\n\n"}
{"id": "804811", "url": "https://cs.wikipedia.org/wiki?curid=804811", "title": "John D. Whiting", "text": "John D. Whiting\n\nJohn D. Whiting byl fotograf a člen fotografického oddělení Americké kolonie v Jeruzalémě (anglicky \"American Colony Photo Department\"). Whitingovy deníky, korespondence a další materiály jsou umístěny v Kongresové knihovně, v oddělení Manuscript Division.\n\nElijah Meyers byl členem Americké kolonie a od 90. let 19. století začal fotografovat město Jeruzalém a jeho okolí včetně akcí, které se tam pořádaly. Meyersova práce se postupně rozšířila na plnohodnotnou fotografickou divizi v rámci kolonie, včetně fotografů jako byli Hol Lars Larsson, Erik Lind, Lars Lind, Furman Baldwin, John D. Whiting nebo G. Eric Matson. Divize nesla název \"American Colony Photo Department\" a po rozpadu kolonie v roce 1934 se přejmenovala na \"Matson Photographic Service\" a fungovala až do 70. let. Jejich zájem se soustředil na archeologické artefakty (např. Lví věž v Tripolisu) a fotografie detailů vzbuzovaly zájem archeologů. Fotografie zobrazují lidi, místa a události na Blízkém východě z posledních let Osmanské říše, první světové války, britského mandátního období, druhé světové války a období státu Izrael. Většina obrazů líčí Palestinu (dnešní Izrael, Západní břeh Jordánu a pásmo Gazy). Ostatní uvedené země jsou Libanon, Sýrie, Jordánsko, Irák, Egypt a Turecko. Část sbírky pokrývá země východní Afriky včetně Súdánu, Keni, Tanzanie, Zanzibar a Ugandy. Fotografie zachycují náboženské obřady, každodenní život, umění a řemesla, archeologické lokality, školy, nemocnice, historické budovy a areály, demonstrace a konflikty, významné události, politické vůdce a krajiny. Patří sem rovněž letecké snímky, portréty a obrazy představují biblické scény. Sbírka Matson Collection byla později darována knihovně Library of Congress.\n\nFotografie Johna D. Whitinga, Fotografické oddělení Americké kolonie:\n\n"}
{"id": "804812", "url": "https://cs.wikipedia.org/wiki?curid=804812", "title": "Josef Bezdíček", "text": "Josef Bezdíček\n\nJosef Bezdíček (30. září 1900 Hodonín – 6. července 1962 Teplice) byl český rozhlasový a divadelní režisér, herec a pedagog.\n\nJeho otec byl ředitelem brněnského gymnázia. Josef Bezdíček absolvoval gymnázium a Státní konzervatoř v Brně. Začal hrát v brněnském Zemském divadle, avšak měl zájem o avantgardní divadlo a spolu s Vladimírem Gamzou vedl od roku 1924 v Brně založené České studio. V roce 1925 soubor pokračoval po spojení se souborem E. A. Longena krátce pod názvem Sečesteal. Následně Bezdíček působil v Bratislavě ve Slovenském národním divadle jako herec a režisér. V roce 1927 byla v Bratislavě otevřena pobočka Radiojournalu, kde působil jako herec později i režisér. Z Bratislavy odešel krátce do Prahy, kde působil v divadle Uranie a ve smíchovském divadle \"U Libuše\". V roce 1931 se vrátil do Brna a pokračoval dál v činnosti v Zemském divadle.\n\nVe stejné době začal pracovat i v brněnském Radiojournalu, vedeném ředitelem Antonínem Slavíkem. Do Radiojournalu jej doporučil Slavíkův spolupracovník Dalibor Chalupa. V roce 1932 se stal Bezdíček rozhlasovým režisérem. V rozhlase spolupracoval úzce i s Karlem Vetterlem a Františkem Kožíkem. V brněnském rozhlase uvedl okolo 150 rozhlasových her. Nahrávky her neexistují, neboť šlo o živé vysílání. Současně působil jako hostující režisér v brněnském divadle. V Brně vedl Bezdíček také esperantský klub herců, nazvaný \"TRAKT\". V esperantu uvedl brněnský rozhlas v rámci programu Verda stacio např. Čapkovo \"RUR\", \"Matku\" a \"Bílou nemoc\" a Langerovu \"Jízdní hlídku\".\n\nPo 15. březnu 1939 se vedení brněnského Radiojournalu rozešlo a Chalupa s Bezdíčkem odešli do Prahy. Zde pracovali v rozhlase, kde právě končila éra průkopníků rozhlasového vysílání vedených prof. Jaroslavem Hurtem. Bezdíček se stal v rozhlase šéfrežisérem, spolupracoval s Přemyslem Pražským a Miloslavem Jarešem.\n\nOd roku 1941 vyučoval na pražské konzervatoři. Později se stal profesorem herectví na pražské DAMU. V letech 1955–1958 vykonával funkci děkana DAMU. V Pražském rozhlase vychoval mnoho nových pracovníků, k jeho žákům patřil např. pozdější režisér Jiří Horčička.\n\nS první manželkou, Věrou Bezdíčkovou měl dvě dcery (Janu narozenou roku 1929 a Evu narozenou roku 1931). Manželku mu později odvedl Bohuš Záhorský. Jeho druhou manželkou (od června 1941) byla herečka Vlasta Fabianová.\n\n\n\n\nOta Ornest\n\n\nBohumil Bezouška\n\n\n"}
{"id": "804814", "url": "https://cs.wikipedia.org/wiki?curid=804814", "title": "Společná základna Lewis-McChord", "text": "Společná základna Lewis-McChord\n\nSpolečná základna Lewis-McChord (JBLM) je vojenská základna nacházející se 15 kilometrů jihovýchodně od města Tacoma v americkém státě Washington. Využívá ji Armáda Spojených států amerických a jedná se o amalgamaci Fort Lewis, vojenské základny již dříve patřící armádě, a McChord Air Force Base, která patřila pod Letectvo Spojených států amerických. Toto spojení schválila v roce 2005 speciální komise federální vlády spravující existenci a umístění podobných objektů a došlo k němu v únoru 2010.\n\nJedná se o výcvikové a mobilizační centrum všech služeb a jediné nástupní místo do konfliktu, které patří armádě a nachází se na západ od Skalnatých hor. Klíčové umístění této základny umožňuje rychlý přístup k velkým přístavům v Tacomě, Olympii a Seattlu, odkud může být vypraveno do boje potřebné vybavení. Jednotky k tomuto účelu využívají McChordovo letiště na základně, jedinci nebo menší skupiny také nedaleké letiště Seattle-Tacoma International Airport. Strategické umístění základny umožňuje jednotkám amerického letectva provézt boj nebo poskytnout humanitární pomoc kdekoli na světě, a to díky nejnovějším a nejflexibilnějším nákladním letadlům Boeing C-17 Globemaster III.\n\nPosádka základny provozuje zařízení jménem válečných jednotek, jejich rodin a zbytku vojenské komunity, která závisí na jeho podpoře. Jednotka se snaží poskytnout podporu velitelům misí a místní komunitě, cvičí a ukazuje americkou bojovou sílu a láká ostatní americké válečníky k přestupu na základnu.\n\nS armádním velitelem základny a leteckým náměstkem velitele základny posádka podporuje základnu prostřednictvím direktorátů a agentur poskytujících širokou škálu městských služeb, jako je údržba, rekreační nebo rodinné programy a záchranné služby. Velké organizace tvořící posádku základny zahrnují:\n\n\nDále podporují misi zařízení také menší úřady, jako Oddělení vztahů s veřejností, Oddělení pro náboženskou podporu, Správa zdrojů, Úřad rovných možností pro zaměstnání, Plánovací a bezpečností úřad základny a Analytické a integrační oddělení. Dále se základnou spolupracují Poradenské centrum pro civilní osoby, Velitelství kontraktů základny a Úřad pro přepravu osobního majetku.\n\nDo posádky základny patří také vojenské jednotky:\n\n\nFort Lewis, pojmenovaná po Meriwetheru Lewisovi z expedice Lewise a Clarka, je jednou z největších a nejmodernějších vojenských rezervací ve Spojených státech. Její rozloha je 350 km² a nachází se na prérijní půdě uprostřed ledovcově vytvořené Nisquallyjské planiny. Také se jedná o přední vojenské zařízení na severozápadě země a nejúspěšnější armádní zařízení v zemi, co se počtu uchazečů o místo týče.\n\nI. sbor Armády Spojených států amerických velí většině armádních jednotek na základně a provádí plánování a spolupráci s ostatními aktivními či záložními jednotkami v pevninských Spojených státech. Jedná se o jeden ze čtyř velících sborů americké armády a jeden ze tří, které působí právě v pevninských Spojených státech. Celý sbor je stále připraven k okamžitému zásahu kdekoli na světě a k velení až pěti divizí nebo společné bojové skupiny.\n\nOd roku 1981, kdy byla sboru základna přidělena, se zdejší jednotky účastnily Operace Just Cause, Operací Desert Shield a Desert Storm při Válce v Zálivu, Operace Provide Comfort v severním Iráku, Operace Iraqi Freedom a Operace Enduring Freedom. Dále pomáhaly v obnově pořádku po výtržnostech v Los Angeles roku 1992, Operaci Safe Harbor nedaleko základny v Guantánamu, podpoře oblastí postižených hurikány Andrew na Floridě a Iniki na Havaji a hrály důležitou roli při Operaci Restore Hope v Somálsku a obnově míru v Kosovu.\n\nDále jednotky podpořily velení Operace Desert Storm, kterého se účastnil generálporučík Calvin Waller a zástupce velitele sboru, generálmajor Paul Schwartz jako podřízení generála Normana Schwarzkopfa. V lednu 2003 oslavil I. sbor své 85. výročí. V červenci 1918 převzal taktickou kontrolu nad jednotkami bojujícími na Západní frontě, na východě Francie. Vojáci sboru se zúčastnili Druhé bitvy na Marně, Bitvy o Saint-Mihiel a Bitvy o Argonský les. Právě ve Francii byl sbor roku 1919 rozpuštěn.\n\nV roce 1981 byl ale opět aktivován, a to na základně Fort Lewis. V říjnu 1999 oznámil náčelník armádního personálu, generál Eric Shinseki, že I. sbor povede akceleraci přeměny armády, výcviku a vytvoření dvou prvních bojových brigád užívajících obrněných bojových vozidel Stryker na základně Fort Lewis.\n\nOd 11. září 2001 se sbor a jednotky základny zúčastnily již zmíněných operací ve válce proti světovému terorismu a také Operace Noble Eagle, která po útocích zajišťovala ochranu Spojeným státům.\n\nV únoru 2004 byla spuštěna společná bojová skupina Olympia, která sloužila jako část I. sboru při velení jednotek vysazených v Iráku. Jednalo se o první útočné nasazení jednotek pod I. sborem od Korejské války a zúčastnili se jej vojáci ze všech tří částí armády (aktivní, náhradní a Národní garda), námořní pěchota a Australané. Ve skupině se nacházely jednotky 3. bojový brigádní tým Stryker, 2. pěší divize, která do Iráku dorazila v listopadu 2003 a po roce války se vrátila na základnu Fort Lewis, a 25. pěší divize, která ji v září 2004 nahradila a v září 2005 už byla zpět na americkém kontinentu. V červnu 2006 se 25. pěší divize stala 2. jezdeckým plukem/bojovým brigádním týmem Stryker s domovskou základnou v Německu. Ve stejný den byla vytvořena 4. brigáda 2. pěší divize.\n\nNa základně Fort Lewis sídlí následující jednotky:\n\nNa základně pracuje dohromady více než 25 tisíc vojáků a civilních zaměstnanců. Dále základna podporuje více než 120 tisíc vysloužilých vojáků a více než 29 tisíc členů rodin žijících jak na základně, tak mimo ni. Samotná základna Fort Lewis má rozlohu 350 km².\n\nHlavní a severní jednotka základny obsahují početná moderní výcviková zázemí a 115 střelnic. Další prostor nabízí Yakimské výcvikové centrum ve východním Washingtonu, kde se nachází manévrovací prostory a dalších pět střelnic.\n\nV roce 2009 byla zdejší věznice přestavěna a přejmenována na Severozápadní společné regionální korekční zařízení, kde jsou uvězněni zločinci minimálního a středního nebezpečí ze všech oddělení amerických ozbrojených sil.\n\nV letních měsících, tedy od června do srpna každého roku, se zde koná Kurs rozvoje vedoucích schopností a vyhodnocení (LDAC), který je vyvrcholením výcviku náhradních důstojníků (ROTC).\n\nNedaleko základny se nachází Camp Murray, základna americké národní gardy.\n\nHlavním zařízením spadajícím pod základnu je Yakimské výcvikové centrum, které poskytuje velké množství výcvikové půdy a střelnic pro jak aktivní, tak rezervní jednotky. Rozloha centra je více než 1 300 km² a jedná se o zařízení světové třídy, kde se jednotky připravují na jakoukoli misi, která je může v budoucnu potkat.\n\nCentrum se nachází vysoko v poušti a pokrývají jej pelyňky, vulkanická uskupení, suché rokliny a velké skály. Nachází se zde rovná údolí, která jsou oddělena prostřednictvím hřebenů, které jsou upraveny pro přístup velkých motorových vozidel nebo motorizovaných jednotek. Většina zdejšího příkrého terénu připomíná ten, který se nachází v Afghánistánu. Pětadvacet střelnic, včetně moderního multifunkčního střeleckého komplexu a střeleckého domu, jsou přístupné pro výcvik jedince nebo kolektivu.\n\nPřed rokem 1941 se na území centra nacházely farmy a křemenové doly, až krátce před 2. světovou válkou zde armáda našla ideální místo pro výcvik vojáků a nácvik manévrů. Armáda s majiteli půdy vyjednala pronájem 650 km² zdejší půdy pro protiletadlovou dělostřelnici. Vojenské organizace na Severozápadě USA využívaly zdejší střelnice a zbytek centra pro menší testy jednotek. První střelnice byla postavena roku 1942 na Umtanumském hřebeni, asi 20 km severovýchodně od nynějšího tábora.\n\nV roce 1947 bylo 240 km² pronajaté půdy zbaveno nespotřebované munice a navráceno původním vlastníkům. Zbytek využíval v letech 1949 a 1950 stát Washington pro letní výcvik jednotek Národní gardy a navíc centru přidělil armádní jednotky. Na začátku Korejské války se armáda rozhodla rozšířit centrum, a tak bylo centrum v roce 1951 rozšířeno na 1 058 km² a začala výstavba nynějšího tábora.\n\nV roce 1986 bylo centrum dále rozšířeno a roku 1992 armáda zakoupila další půdu, čímž zvýšila jeho rozlohu na nynějších 1 320 km². Multifunkční střelecké centrum bylo postaveno roku 1989 a Střelecký dům s kurzy městského útoku byl otevřen roku 2005. V centru se rovněž nachází armádní obchod, rekreační centrum a tělocvična pro vojáky a jejich rodiny. Komunitní klub Firing Point s kavárnou byl otevřen roku 2009.\n\nGrayovo vojenské letiště se nachází na základně Fort Lewis a nese své jméno po kapitánu Lawrenci C. Grayovi, který přišel o život při letu balónem nad letištěm v listopadu 1927. Nyní letiště používají armádní helikoptéry.\n\nHelikoptéry ze základny pomáhaly při zdravotnických evakuacích v národním parku Mount Rainier, kde sloužily rovněž jako hledací a záchranářské týmy v nepřístupných oblastech na východním, severním a západním svahu hory Mount Rainier, kam pomocí závěsného lana vysazovaly rangery. V 80. letech začaly asistovat při těchto operacích i ve výšce nad 3 tisíce metrů nad mořem. Také byly využívány při kratších záchranných operacích, při kterých byl ranger na místo nehody dopraven v závěsu pod helikoptérou.\n\nPři 2. světové válce používala letiště 4131. armádní letecká jednotka Velitelství letecké dopravy jako pevninskou základnu pro Aljašské západní křídlo, kam distribuovala zásoby, vybavení a letadla pro 11. vojenské letectvo Spojených států amerických, které sídlilo na Elmendorfově letišti nedaleko Fairbanks. Dále jej využívalo Velitelství letecké logistiky jako opravnu letadel a zásobárnu primárně pro letadla, která putovala na Aljašku. Vojenské letectvo zde uzavřelo své zázemí roku 1947.\n\nMcChordovo letiště se nachází mezi obcemi Lakewood a Parkland a svým jménem uctívá památku plukovníka Williama Caldwella McChorda, bývalého náčelníka výcvikové a provozní divize velení leteckého sboru americké armády. Zpočátku se jednalo o letiště základny Fort Lewis.\n\n627. letecká skupina má za úkol udržovat strukturu letectva v ohledech organizace, výcviku a vybavení nasazovaných letců. Více než tisíc připravených letců má skupina k dispozici pro expediční bojovou podporu kdekoli na světě. Posádka skupiny zodpovídá za administrativní funkce základny a stará se o letce na základně. Ředitelství skupiny provádí administrativně všechna ocenění, dekorace, hodnocení a koordinaci hlášení. Letci 627. skupiny poskytují denně podporu 37 tisícům vojáků, 10 tisícům civilistů, 52 tisícům rodinných členů a 17 tisícům vysloužilých vojáků.\n\nLetiště je domovem různých jednotek připravených pro různé mise. Primární aktivní letkou amerického letectva je Zásobovací letka 62d Spojených států amerických, která sídlí na letišti, je částí Velitelství letecké mobility a poskytuje ministerstvu obrany rychlou, flexibilní a zodpovědnou zásobovací kapacitu s hlavní misí rozvoje a údržby expedičních letců globálně zásobujících Ameriku. Dále je také jedinou letkou ministerstva obrany, která má na starost převoz nukleárních zbraní.\n\nProvozní oddělení zásobovací letky 62d Spojených států amerických udržuje připravenost více než 2 500 aktivních a civilních osob a 43 přidělených letadel Boeing C-17 Globemaster III na bojové a humanitární situace. Letka se skládá ze čtyř eskader a jedné podpůrné provozní eskadry. Jsou to 4. zásobovací eskadra Spojených států amerických, 7. zásobovací eskadra Spojených států amerických, 8. zásobovací eskadra Spojených států amerických a 10. zásobovací eskadra Spojených států amerických. Letka má dále vlastní technickou skupinu, podpůrnou skupinu a zdravotnickou eskadru.\n\nSpolečně s letkou na letišti sídlí také 446. zásobovací letka Spojených států amerických, která slouží jako její náhrada. Dohromady mají k dispozici 50 letadel Boeing C-17 Globemaster III pro bojové zásobovací akce v Americe. Dále na letišti sídlí velení Západního sektoru letecké obrany, dvě jednotky národní gardy a početné další menší jednotky.\n\n\n\n\nNa letišti se také nachází jedno z největších a nejmodernějších vojenských muzeí ve Spojených státech.\n\nZdejší vojáci získávají zdravotnickou péči přímo na základně přes Madiganův zdravotnický systém, do kterého patří Madiganovo vojenské zdravotnické centrum, Okubova klinika a Nisquallyjská klinika. Zdejší letci ji získávají rovněž v Madiganově vojenském centru, ale také na McChordově klinice.\n\nObec, kterou základna tvoří, má rozlohu 41,2 km², z čehož 4 % tvoří vodní plocha. Zdejší terén obsahuje jak husté jehličnaté lesy, tak otevřenou prérii smíchanou s pásy lesů buku \"Quercus garryana\", která je typická pro pobřeží Pugetova zálivu. Vegetaci zde na mnoha místech také tvoří invazivní janovec metlatý, na cvičištích se často vyskytuje \"Toxicodendron diversilobum\" a také se zde nachází husté porosty pcháče rolního. Všechny stojící stromy jsou chráněny vyhláškou základny, a je tedy protizákonné je kácet nebo řezat. Pro krajinu základny jsou také typické skalnaté útvary ledovcového původu. V létě může zdejší teplota vyrůst ke 35 °C, červenec a srpen jsou zde rovněž nejsuššími měsíci.\n\nZe 13 745 obyvatel, kteří roku 2010 žili na základně Fort Lewis, tvořili 68 % běloši, 12 % Afro-Američané a 3 % Asiaté. 16 % obyvatelstva bylo hispánského původu.\n\nZe 2 507 obyvatel, kteří roku 2010 žili na základně McChord Air Force Base, tvořili 70 % běloši, 9 % Afro-Američané a 3 % Asiaté. 14 % obyvatelstva bylo hispánského původu.\n\n"}
{"id": "804816", "url": "https://cs.wikipedia.org/wiki?curid=804816", "title": "Igor Sijsling", "text": "Igor Sijsling\n\nIgor Sijsling (výslovnost ; narozen 18. srpna 1987 Amsterdam) je nizozemský profesionální tenista. Ve své dosavadní kariéře nevyhrál na okruhu ATP World Tour žádný turnaj. Na challengerech ATP a okruhu Futures získal do května 2012 deset titulů ve dvouhře a šest ve čtyřhře.\n\nNa žebříčku ATP byl ve dvouhře nejvýše klasifikován v dubnu 2012 na 120. místě a ve čtyřhře pak v září 2007 na 211. místě. Trénuje ho Stanford Boster.\n\n"}
{"id": "804819", "url": "https://cs.wikipedia.org/wiki?curid=804819", "title": "Boris Monoszon", "text": "Boris Monoszon\n\nBoris Monoszon (* 14. 2. 1955, Kyjev, Ukrajina) je houslista, dirigent a podnikatel žijící v České republice.\n\nNarodil se v rodině lékařky a muzikanta, houslisty, který studoval současně s Davidem Oistrachem u ruského profesora na housle Stoljarského v Oděse.\n\nV devíti letech byl přijat na speciální hudební školu při Moskevské konzervatoři P. I. Čajkovského pro mimořádně nadané děti k prof. J. Jankelevičovi, který odchoval plejádu světoznámých houslistů jako byl např. V. Treťjakov, M. Kopelman, D. Sitkovětský, V. Spivakov a další. Do této školy se tenkrát vybíraly děti z celého Sovětského svazu (který měl 360 mil. obyvatel).\n\nV 19 letech jako koncertní mistr komorního orchestru moskevské konzervatoře vyhrál 1. cenu v Mezinárodní soutěži studentských orchestrů v Západním Berlíně a byl vybrán jako koncertní mistr mezinárodního orchestru pod vedením dirigenta Herberta von Karajana k závěrečnému koncertu festivalu.\n\nV roce 1981 začal spolupracovat s StB pod krycím názvem Dobrovolskij a později i s KGB. Dle reportérů České televize byl prvním prokázaným spolupracovníkem KGB v Čechách. Boris Monoszon spolupráci s StB i KGB popírá. \n\nVe 24 letech se stal koncertním mistrem Symfonického orchestru hl. m. Prahy pod vedením Jiřího Bělohlávka, kdy jako sovětský občan musel také čelit antisovětským náladám, které panovaly v tehdejším Československu. S orchestrem absolvoval řadu mezinárodních turné a v r. 1980 debutoval s houslovým koncertem Jeana Sibelia ve světoznámé Royal Festival Hall v Londýně nebo s Paganiniho houslovým koncertem v Rakousku. S FOK pod vedením J. Bělohlávka úspěšně provedl také Brahmsovy koncerty pro housle s orchestrem a koncert pro housle a violoncelo s orchestrem v Praze.\n\nV roce 1981 se stal laureátem prestižní Mezinárodní houslové soutěže T. Vargy ve Švýcarsku. Od roku 1982 se věnoval sólové dráze. V témže roce získal angažmá jako sólista Severočeské státní filharmonie v Teplicích. S orchestrem absolvoval řadu zahraničních turné např. v Itálii a Španělsku s houslovými koncerty P. I. Čajkovského, N. Paganiniho a Fantazie na téma Carmen P. Sarasata.\n\nV roce 1983 se angažoval jako hostující primárius Slovenského kvarteta ve Slovenské filharmonii a tak pomohl zachovat kontinuitu jednoho z nejvýznamnějších slovenských souborů po smrti jeho proslulého 1. houslisty Aladára Móži.\n\nOd roku 1985 se vedle sólové dráhy nadále věnoval komorní hudbě v pražském Doležalově kvartetu. S kvartetem hostoval ve mnoha zemích Evropy, mimo jiné i na Mezinárodním festivalu Bohuslava Martinů v Paříži.\n\nV roce 1990 založil soukromý komorní orchestr Solisti di Praga, který vedl do roce 2005 jako umělecký vedoucí, sólista a dirigent.\n\n"}
{"id": "804823", "url": "https://cs.wikipedia.org/wiki?curid=804823", "title": "Max Payne 3", "text": "Max Payne 3\n\nMax Payne 3 je počítačová hra z roku 2012 navazující na tituly \"Max Payne\" a \"\".\n\nPo událostech v druhém díle Max opouští post detektiva v NYPD a po dalších devět let holduje alkoholu a své závislosti na prášcích proti bolesti - aby zapomněl na smrt své manželky, dcery a Mony Sax. Závislost na prášcích si nejspíše vybudoval jejich nadměrným využíváním (hra je nabízí jako formu léčení). Po konfliktu v New Jersey, kdy Max v baru v sebeobraně zastřelí syna místního mafiánského kápa, je donucen zmizet, aby si zachránil život o který usiluje otec zastřeleného mladíka. Na naléhání svého bývalého kolegy z policejní akademie, Raula Passose, se přestěhuje se do Brazílie, do města São Paulo, kde pracuje jako ochranka rodiny Branco. Stále ho ale provázejí problémy s alkoholem a závislostí na lécích, stejně tak staré vzpomínky. Max po atentátu na svého zaměstnavatele postupně rozmotává klubko konspirací, korupce v místní policii i politice a jejich spojitosti s místními gangy Comando Sombra a Crachá Preto. Hra začíná již v Brazílii a události vedoucí k Maxovu odstěhování z New Jersey jsou vyprávěny v průběhu hry retrospektivně formou jeho vzpomínek.\n"}
{"id": "804827", "url": "https://cs.wikipedia.org/wiki?curid=804827", "title": "Rychlobruslení na Zimních olympijských hrách 1956", "text": "Rychlobruslení na Zimních olympijských hrách 1956\n\nZávody v rychlobruslení se na Zimních olympijských hrách 1956 v Cortině d'Ampezzo uskutečnily ve dnech 28.–31. ledna 1956 na otevřené dráze na jezeře Misurina.\n\nV Cortině d'Ampezzo byly na programu čtyři závody pro muže. Startovalo se na tratích 500 m, 1500 m, 5000 m a 10 000 m. Jednalo se o poslední zimní olympijské hry, kdy v rychlobruslení závodili pouze muži.\n\n\nČeskoslovenskou výpravu tvořili tři muži:\n\n"}
{"id": "804835", "url": "https://cs.wikipedia.org/wiki?curid=804835", "title": "Clarke Abel", "text": "Clarke Abel\n\nClarke Abel (5. září 1789 Bungay, Suffolk, Anglie – 24. listopadu 1826 Cawnpore, Indie) byl britský lékař, přírodovědec a botanik.\n\nClarke Abel byl známý pro vydání knihy \"Narrative of a Journey into the interior of China, and of a voyage to and from this country\" (Londýn 1818), kterou napsal při své cestě s Williamem Pittem Amherstem (1773–1857) do Pekingu.\n\nBritský botanik Robert Brown po něm pojmenoval rostlinný rod \"Abelia\" z čeledi Linnaeaceae.\n\n"}
{"id": "804837", "url": "https://cs.wikipedia.org/wiki?curid=804837", "title": "Grand Louvre", "text": "Grand Louvre\n\nGrand Louvre (česky \"Velký Louvre\") je název projektu francouzského prezidenta Françoise Mitterranda týkající se muzea Louvre, kdy byl celý palác Louvre přebudován výhradně pro muzejní účely a došlo k vystěhování Ministerstva financí z komplexu. Plán byl součástí prezidentovy obnovy Paříže pod názvem \"Grands Travaux\" (Velká díla). V rámci obnovy města vznikly i další projekty jako nové sídlo Francouzské národní knihovny, Opéra Bastille nebo La Grande Arche. \n\nNa začátku svého prvního mandátu François Mitterrand nařídil ministrovi kultury Jackovi Langovi nabídnout mu nápady na projekt Grands travaux. Ten mu poradil rozšířit muzeum Louvre rovněž do křídla Richelieu, kde sídlilo ministerstvo financí, a které bude přemístěno do nové budovy ve čtvrti Bercy, což byl projekt, o kterém uvažoval již ředitel národních muzeí Henri Verne v roce 1927. François Mitterrand oficiálně ohlásil tento projekt 24. září 1981. Toto rozhodnutí doprovázela reorganizace sbírek a architektonické úpravy budovy paláce. K realizaci projetu Grand Louvre byl vybrán americký architekt čínského původu I. M. Pei, který řídil práce v letech 1981-1999.\n\nDne 2. listopadu 1983 byla založena organizace \"Établissement public du Grand Louvre\" (Veřejné zařízení Grand Louvre) s posláním rozvíjet oblast Louvru a Tuileries. O deset let později byl Louvre u příležitosti svého 200. výročí založení rozšířen o téměř 30 000 metrů díky otevření křídla Richelieu pro veřejnost.\n\nPo dokončení prací zahrnuje prostor celého paláce přes 40 hektarů uprostřed Paříže a samotné muzeum má 60 000m pro stálou expozici, což z něj činí třetí největší muzeum na světě po Metropolitním muzeu umění v New Yorku a Ermitáži v Petrohradě.\n\nNejvětší polemiku v projektu vyvolala stavba skleněné pyramidy na Napoleonově nádvoří, která dnes slouží jako hlavní vstup do podzemní haly umožňující přístup do všech částí muzea. Tehdejší starosta Paříže Jacques Chirac byl skeptický a navrhoval nejprve vybudovat maketu v reálné velikosti, která by ukázala, jak bude pyramida zasahovat do okolního prostředí. Starosta souhlasil poté, co byla přijata jeho žádost o zřízení podzemního parkoviště pro autobusy s turisty, které blokovaly nábřeží Seiny.\n\n"}
{"id": "804842", "url": "https://cs.wikipedia.org/wiki?curid=804842", "title": "Brian Baker (tenista)", "text": "Brian Baker (tenista)\n\nBrian Baker (* 30. dubna 1985 Nashville, Tennessee) je americký profesionální tenista. Ve své dosavadní kariéře nevyhrál na okruhu ATP World Tour žádný turnaj. Na challengerech ATP a okruhu Futures získal do května 2012 šest titulů ve dvouhře a šest ve čtyřhře.\n\nNa žebříčku ATP byl ve dvouhře nejvýše klasifikován v červnu 2012 na 123. místě a ve čtyřhře pak v říjnu 2004 na 113. místě.\n\nNa juniorce French Open 2003 se probojoval do finále dvouhry, v níž podlehl Švýcaru Stanislasu Wawrinkovi. Vyhrál také Orange Bowl. Na juniorském světovém žebříčku ITF nejvýše figuroval na 2. příčce.\n\nMezi muži zdolal na US Open 2005 devátého nasazeného hráče Gastóna Gaudia a ve druhém kole vypadl. Na turnaji Open de Nice Côte d’Azur 2012 hraném na francouzské riviéře se z kvalifikace probojoval až do svého preimérového finále na okruhu ATP Tour, když postupně zdolal Stachovského, Monfilse, Kukuškina a v semifinále Davyděnka. V boji o titul nestačil na španělského obhájce titulu Nicoláse Almagra.\n\n"}
{"id": "804848", "url": "https://cs.wikipedia.org/wiki?curid=804848", "title": "Motorová jednotka 844", "text": "Motorová jednotka 844\n\nMotorové jednotky řady 844 jsou dvouvozové motorové jednotky vyráběné v letech 2011–2013 polskou železniční strojírnou PESA Bydgoszcz pro České dráhy, které je nazvaly RegioShark. Jde o českou variantu typu PESA Link II, tedy nejrozšířenější varianty typové rodiny PESA Link.\n\nNa konci roku 2010 bylo Českými drahami vypsáno výběrové řízení na dodávku 31 dvouvozových motorových jednotek v hodnotě 2 635 mil. Kč. Tyto jednotky mají být ze 40 % financovány z Regionálních operačních programů. Toto výběrové řízení vyhrála polská firma Pojazdy Szynowe PESA Bydgoszcz cenou 1 987 850 932 Kč, tedy 64,1 mil. Kč za kus.\n\nNeúspěšný slovenský konkurent ŽOS Vrútky nabízel o miliardu vyšší cenu, tedy asi o pětinu nad cenou vyhlášenou v soutěži. Z českých výrobců se nepřihlásil žádný.\n\nSmlouva o dodání 31 dvouvozových jednotek Českým drahám za 1,99 miliardy Kč byla podepsána 17. března 2011 a dodávka se má uskutečnit od září 2012 do ledna 2014. Prototyp 844.001 byl dopraven na jízdní zkoušky na Železniční zkušební okruh u Cerhenic 10. května 2012.\n\nKe květnu 2012 bylo již vyrobeno několik jednotek a probíhalo jejich testování na Železničním zkušebním okruhu, aby mohlo dojít k postupnému předávání jednotek Českým drahám. První předávky byly plánovány na podzim roku 2012 a koncem září ČD skutečně nasadily první čtyři, do konce roku má být nasazeno devět kusů. Podle smlouvy mezi polským výrobcem a Českými drahami má být všech 31 jednotek dodáno v letech 2012–2013.\n\nJednotka se skládá ze dvou článků lehké stavby se společným Jakobsovým podvozkem. Vozové skříně jsou ocelové. Ke spojování jednotek slouží samočinné spřáhlo Scharfenberg.\n\nHnací agregáty jsou umístěny pod podlahou za krajními podvozky (směrem ke středu jednotky) a pohánějí vždy obě dvojkolí přilehlého podvozku, která jsou mechanicky spojená. Přenos výkonu je hydromechanický. Jakobsův podvozek je běžný.\n\nJednotky jsou vybavené klimatizací, oddílem 1. třídy, audiovizuálním informačním systémem pro cestující, oddíly pro přepravu kol a kočárků, toaletou přístupnou pro vozíčkáře a jsou částečně nízkopodlažní. Souprava disponuje 120 místy k sezení, z toho je 15 sedaček sklopných a 9 v 1. třídě, celková kapacita je 240 cestujících.\n\nNátěr jednotek je proveden v duchu jednotného nátěrového schématu Českých drah od studia Najbrt. Díky svému specifickému vzhledu jednotka již získala mezi železničními příznivci přezdívku \"žralok\" a ČD pro ně vybraly pojmenování RegioShark.\n\nProvoz těchto jednotek je plánován v Plzeňském, Karlovarském, Ústeckém a Zlínském kraji na nejdůležitějších regionálních spojích. Například na trati 180 v úseku z Plzně do Domažlic má 9 jednotek zcela pokrýt osobní regionální dopravu. První jízda s cestujícími proběhla 21. září 2012. Pravidelný provoz byl zahájen 1. října 2012 v úseku Plzeň – Domažlice jednotkou 844.002. Na Českolipsku (tratě Děčín – Česká Lípa – Jablonné v Podještědí a Česká Lípa – Bakov nad Jizerou) byly nové jednotky řady 844 nasazeny do provozu od 15. prosince 2013.\n\nJednotky jsou určeny pro provoz na tratích v kraji Karlovarském (8 ks), Ústeckém (8 ks), Plzeňském (7 ks), Zlínském (6 ks) a Pardubickém (2 ks).\n\n"}
{"id": "804857", "url": "https://cs.wikipedia.org/wiki?curid=804857", "title": "Život mezi Jungem a Freudem", "text": "Život mezi Jungem a Freudem\n\nŽivot mezi Jungem a Freudem (německy \"Eine fast grausame Liebe zur Wissenschaft\") je kniha Sabiny Richebächerové, švýcarské klinické psycholožky a psychoterapeutky z Curychu.\n\nŽivotopis Sabiny Spielreinové popisuje život Sabiny Spielreinové, jedné z prvních zakladatelů dětské psychoanalýzy a vůdčí představitelky ruské psychoanalytické školy, od jejího narození až po její smrt.\nPočátky psychoanalýzy jsou těsně spjaty s postavami Sigmunda Freuda a Carla Gustava Junga – a také Sabiny Spielreinové. Milostný poměr mezi mladým, ženatým Jungem a jeho pacientkou rusko-židovského původu vedl k vážným trhlinám ve vztahu s jeho učitelem Freudem. Sabina se stane tvořivým principem Jungovy psychoanalytické teorie a zároveň jeho nejlepší žákyní. Životopis jedné ze zakladatelek dětské psychoanalýzy a vůdčí představitelky ruské psychoanalytické školy je fascinujícím úvodem do studia historie moderní psychologie. Kniha zaujme nejen čtenáře se zájmem o psychologii, ale také čtenáře Carla. G. Junga a Sigmunda Freuda a zároveň všechny ty, kdo milují judaistickou literaturu a dějiny moderního židovstva.\nSabine Richebächer pracuje jako klinická psycholožka a psychoterapeutka v Curychu.\n"}
{"id": "804866", "url": "https://cs.wikipedia.org/wiki?curid=804866", "title": "Howard Shore", "text": "Howard Shore\n\nHoward Leslie Shore (* 18. října 1946, Toronto, Ontario, Kanada) je kanadský hudební skladatel, který složil více než 80 filmových melodií.\n\nNarodil se v židovské rodině. Po úspěšném dokončení střední školy odjel do Bostonu, kde absolvoval školu \"Berklee School of Music\". V letech 1969 až 1972 zde hrál v rockové kapele \"Lighthouse\". Jeho kamarád ho prosadil coby hudebního režiséra a tak Howard režíroval pořad \"Saturday Night Live\". Jeho velkým úspěchem bylo, když složil soundtracky k trilogii Pána prstenů. Je strýcem filmového skladatele Ryana Shora.\nShore je držitel tří Oscarů, tří Zlatých glóbů a čtyř cen Grammy.\n\n"}
{"id": "804876", "url": "https://cs.wikipedia.org/wiki?curid=804876", "title": "Musée des lettres et manuscrits", "text": "Musée des lettres et manuscrits\n\nMusée des lettres et manuscrits (česky \"Muzeum dopisů a rukopisů\") bylo soukromé muzeum v Paříži, které uchovávalo a vystavovalo dopisy a rukopisy významných osobností. Do svého uzavření v roce 2015 sídlilo na adrese \"Boulevard Saint-Germain\" č. 222 v 7. obvodu.\n\nMuzeum bylo otevřeno v roce 2004 v ulici \"Rue de Nesle\" č. 8 a roku 2010 se přesunulo na \"Boulevard Saint-Germain\". Kvůli právním problémům ve spojitosti se společností \"Aristophil\" bylo muzeum v roce 2015 uzavřeno a jeho majetek byl vydražen 21. května 2015.\n\n"}
{"id": "804878", "url": "https://cs.wikipedia.org/wiki?curid=804878", "title": "Brian Baker", "text": "Brian Baker\n\nJméno a příjmení Brian Baker nosí více osobností:\n\n"}
{"id": "804886", "url": "https://cs.wikipedia.org/wiki?curid=804886", "title": "Imrich Takacz", "text": "Imrich Takacz\n\nImrich Takacz (* 19. dubna 1940) byl československý politik Komunistické strany Slovenska ze Slovenska, maďarské národnosti, a poslanec Sněmovny lidu Federálního shromáždění po sametové revoluci.\n\nProfesně je k roku 1990 uváděn jako obchodní náměstek OSP Dunajská Streda, bytem Dunajská Streda.\n\nV únoru 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 142 - Dunajská Streda, Západoslovenský kraj) jako poslanec za KSS reprezentující novou garnituru nezatíženou výraznější normalizační politickou aktivitou. Ve Federálním shromáždění setrval do konce funkčního období, tedy do voleb roku 1990.\n\n"}
{"id": "804887", "url": "https://cs.wikipedia.org/wiki?curid=804887", "title": "Kanton Les Vans", "text": "Kanton Les Vans\n\nKanton Les Vans (fr. \"Canton des Vans\") je francouzský kanton v departementu Ardèche v regionu Rhône-Alpes. Skládá se ze 14 obcí.\n\n"}
{"id": "804889", "url": "https://cs.wikipedia.org/wiki?curid=804889", "title": "Kanton Le Cheylard", "text": "Kanton Le Cheylard\n\nKanton Le Cheylard (fr. \"Canton du Cheylard\") je francouzský kanton v departementu Ardèche v regionu Rhône-Alpes. Skládá se ze 14 obcí.\n\n"}
{"id": "804890", "url": "https://cs.wikipedia.org/wiki?curid=804890", "title": "Arnošt Vančura", "text": "Arnošt Vančura\n\nArnošt Vančura, psán také Vanžura, Vanžur, Wanciura, Wanzura de Rehnit, Wanschur, Wanskorn nebo van Schour, (* okolo roku 1750 Vamberk – 1802 Petrohrad) byl český hudební skladatel, klavírista a dirigent žijící v Rusku.\n\nUvádí se, že byl potomkem staré české šlechtické rodiny Vančurů z Řehnic, což připomíná i jedno ze jmen, které používal: Wanzura de Rehnit. Užíval rovněž titulu baron. Byl původně důstojníkem rakouské armády, který se amatérsky zabýval komponováním a kolem roku 1773 vydal několik tanečních skladeb ve Vídni, které si získaly jistou oblibu. Prý pro svůj břitký jazyk byl z armády propuštěn. Odjel do Petrohradu a prostřednictvím svých známých z armády se dostal k carskému dvoru a dokonce patřil k úzkému kroužku oblíbenců carevny Kateřiny II. Pro svůj vtip a osobní kouzlo se stal oblíbeným i u ostatních dvořanů.\n\nVytvořil si skupinu komiků, která si říkala \"Pluk\" a bavila dvůr komickými výstupy a imitací zvířecích hlasů a zvuků hudebních nástrojů. Pronikl i ke dvorní kapele a carskému opernímu divadlu, které tehdy ovládali italští umělci, jako např. Baldassare Galuppi, Giuseppe Sarti, Giovanni Paisiello či Domenico Cimarosa. Byl mimo jiné carevnou pověřen provádět revize skladeb ruských skladatelů před jejich uvedením u dvora. Kolem roku 1783 spolupracoval na reorganizaci Mariinského divadla v Petrohradě a s obdobným úkolem byl vyslán i do Moskvy.\n\nV roce 1783 navrhl petrohradské Opatrovnické radě zřízení „divadelního penziónu při Moskevském Výchovném domě a veřejného divadla s rozmanitým pořadem her a různojazyčnými hereckými skupinami“. Výchovný dům byl vlastně sirotčinec založený carevnou a opatřený nejrůznějšími výsadami. Návrh byl schválen a Vančura jmenován ředitelem nového divadla při Výchovném domě. V Moskvě tehdy vedl divadelní podnikání soukromý podnikatel anglického původu Maddox. V soutěži s projektem podporovaným carevnou a pod záštitou Výchovného domu neměl šanci a tak obě divadelní skupiny postupně splynuly.\n\nV roce 1785 se vrátil do Petrohradu. Stal se členem komorního kvarteta, které účinkovalo na tzv. malých ermitážích před dvorním obecenstvem. Byl inspektorem hudebních tříd divadelního učiliště a v letech 1786–1896 řídil dva orchestry, byl intendantem carské kapely a později i místodržitelem dvorní opery.\n\nCarevna Kateřina údajně sama napsala libreta ke čtyřem operám s pohádkovými náměty, která zadala ke zhudebnění svým dvorním skladatelům, mezi něž kromě Vančury patřili Jevstignej Ipatovič Fomin, Vasilij Alexejevič Paškevič, Carlo Canobbio, Giuseppe Sarti a Giovanni Battista Martini. Vznikly tak opery \"Fevej\" (1786), \"Novgorodský bohatýr Bojeslavič\" (1786), \"Smělý a chrabrý rek Archidejič\" (1787) a \"Ubohý bohatýr Kosometovič\" (1789). Vančurovým dílem byla opera \"Smělý a chrabrý rek Archidejič\", která se dochovala pod názvem \"Carevič Ivan\".\n\nPokusil se vydávat jeden z prvních hudebních časopisů v Rusku s názvem: \"Journal de Musiqe pour le clavecin ou pianoforte, dedidé aux dames par B. W. amateur\". Měl velmi ambiciózní plány. Vyšla však pouze čtyři čísla.\n\nCarevna Kateřina II. zemřela v roce 1796 a ještě téhož roku byl dán do výslužby s platem 500 rublů. V tomto roce také přestal komponovat. Poslední známá zmínka o skladateli je ze dne 28. února 1802, kdy mu byla vyplacena poslední penze. Je proto velmi pravděpodobné, že v tomto roce také zemřel.\n\nDílo skladatele není dosud dostatečně zdokumentováno. Známy jsou skladby, které vyšly v časopise, který sám vydával.\n\n\n"}
{"id": "804891", "url": "https://cs.wikipedia.org/wiki?curid=804891", "title": "Rychlobruslení na Zimních olympijských hrách 1952", "text": "Rychlobruslení na Zimních olympijských hrách 1952\n\nZávody v rychlobruslení se na Zimních olympijských hrách 1952 v Oslu uskutečnily ve dnech 16.–19. února 1952 na otevřené dráze na stadionu Bislett.\n\nV Oslu byly na programu čtyři závody pro muže, startovalo se na tratích 500 m, 1500 m, 5000 m a 10 000 m.\n\n\n"}
{"id": "804905", "url": "https://cs.wikipedia.org/wiki?curid=804905", "title": "FMA IA 58 Pucará", "text": "FMA IA 58 Pucará\n\nFMA IA 58 Pucará () je argentinský lehký bitevní a protipovstalecký () turbovrtulový letoun vyráběný od sedmdesátých let 20. století argentinskou společností Fábrica Militar de Aviones (v současnosti ). Jedná se o celokovový dvoumístný dvoumotorový dolnoplošník s příďovým podvozkem schopný operovat z nezpevněných ploch.\n\nArgentina je, kromě nasazení proti levicovým povstalcům za špinavé války, použila i během války o Falklandy/Malvíny v roce 1982. Byly to jedny z mála argentinských letounů s pevným křídlem, které byly schopné operovat z letišť na Falklandách/Malvínách a jediné potvrzené argentinské vzdušné vítězství během těchto bojů dosáhla právě dvojice letounů Pucará 28. května 1982. Během války ale argentinské letectvo přišlo celkem o 25 letounů Pucará. Srílanské letectvo nasadilo své Pucará do bojů proti tamilským tygrům, přičemž ztratilo dva až tři ze svých čtyř strojů.\n\nIA 58 Pucará vznikl na základě požadavků argentinského letectva na bojový letoun, který měl plnit úkoly taktické podpory a průzkumu. S těmito požadavky se v druhé polovině šedesátých let 20. století obrátilo argentinské letectvo na Fábrica Militar de Aviones.\n\nPrvní návrh – označený jako AX-01 – počítal s jednomístným provedením dvoumotorového dolnoplošníku. Po přepracování vznikl první prototyp AX-02 (někdy je uváděno i jméno Delfin, nějakou dobu nesl imatrikulaci A-X2), coby dvoumístný dolnoplošník se zatahovacím podvozkem příďového typu a poháněný dvěma turbopropy Garrett TPE-331-U303 (každý o výkonu 904 hp) s třílistými vrtulemi Hartzell. Nejprve byla ale plánovaná konfigurace vyzkoušena na dřevěném kluzáku – ten podnikl první let 25. února 1968, přičemž do pilotní kabiny usedl zkušební pilot (~ nadporučík) Starc (podle Aviastar ale mělo k prvnímu letu kluzáku dojít již 26. prosince 1967).\n\nRoll-out prvního neozbrojeného prototypu proběhl 19. srpna 1969 a již následujícího dne uskutečnil AX-2 svůj první let. Při druhém letu, který se uskutečnil 21. srpna, byl přítomen i velitel argentinského letectva (~ brigádní generál) Jorge Martinez Zuviría. Dne 10. října 1969 byl pak AX-2 poprvé představen veřejnosti v Córdobě. V tomto provedení byl letoun vybaven britskými vystřelovacími sedačkami Folland (HSA) 4 GT/1 Type 40.\n\nBěhem testů bylo – na návrh manželky zkušebního pilota Digiera – novému letounu přiděleno jméno Pucará. Tak se v kečuánštině nazývají kamenné pevnosti stavěné indiány v Andách od Ekvádoru po střední Chile a argentinský Severozápad.\n\nPůvodně použité turbopropy Garrett se neosvědčily a do AX-2 byly proto instalovány výkonnější francouzské turbovrtulové motory Turbomeca Astazou XVIG, každý o výkonu 978 hp. První vzlet s novými motory uskutečnil AX-2 dne 2. září 1970 z betonové plochy letiště v Cordóbě. Druhý prototyp již nesl výzbroj tvořenou dvojicí belgických kulometů FN-Browning ráže 7,62 mm a dvojicí britských kanónů HS-2804 ráže 20 mm. Britské byly rovněž vystřelovací sedačky Martin Baker Mk.AP 06A. K následným testům se připojil i první prototyp přestavěný na pohon motory Astazou.\n\nTřetí prototyp – označený jako AX-03 – byl již od počátku vybaven motory Turbomeca Astazou a představoval definitivní podobu IA-58. Přední část trupu byla prodloužena o 350 mm, menších úprav doznaly také ocasní plochy a vnitřní vybavení.\n\nDne 4. dubna 1971 se uskutečnily testy startu za pomocí přídavných raketových motorů () a téhož roku byl jeden z prototypů dopraven do Francie, kde podstoupil sérii vibračních testů.\n\nVzhledem k uspokojivým testům začala být plánována sériová výroba. Ta měla začít v roce 1972 a zahrnovat 100 kusů. Z finančních důvodů ale byla zahájena až v roce 1973. První série čítala 60 strojů. První sériový IA 58A, označený A-501, poprvé vzlétl 8. listopadu 1974 a 15. listopadu byl předán argentinskému letectvu. Po první sérii následovala 48–kusová druhá série.\n\nPrvní jednotkou, která obdržela nové Pucará, byla (~ úkolová skupina Pucará). Ta byla založena již v září, či říjnu 1974 a působila z BAM Reconquista v provincii Santa Fé. Dne 20. srpna 1975 obdržela první dvě Pucará (A-501 a A-502) a byla přeznačena na (~ 1. útočná eskadra). Do konce roku se k první dvojici přidala ještě Pucará A-503 (mělo se tak stát v září) a měla se přidat i Pucará A-504 (v listopadu), ale podle Klause se A-504 měla přidat až v roce 1976. Ještě během roku 1975 se měly čtyři Pucará zúčastnit závěrečné fáze operace Independencia proti gerilám ERP v provincii Tucumán během tzv. špinavé války.\n\nV rámci příprav operace Soberanía – invaze do Chile kvůli sporným ostrovům v průlivu Beagle – byly 20. prosince 1978 z vyčleněny dvě odloučené jednotky ( doslova „aeromobilní eskadra“). První, se sedmi Pucará (A-511, A-512, A-514, A-516, A-518, A-520 a A-522), byla umístěna na BAM Santa Cruz (u Puerto San Julián v provincii Santa Cruz) a druhá, s osmi Pucará (prototyp AX-04 a sériové A-507, A-509, A-510, A-513, A-515, A-517 a A-523), byla umístěna na BAM Fuerte General Roca (u General Roca v provincii Río Negro). Invaze – plánovaná na 22. prosince – ale byla na poslední chvíli odvolána a Pucará se vrátily na BAM Reconquista: nejprve Pucará z BAM Fuerte General Roca již 24. prosince a skupina z BAM Santa Cruz až 13. ledna 1979.\n\nMezi 10. a 28. dubnem 1977 se AX-01 a AX-03 zúčastnily operace Cruce (~ Křižovatka) při které byla zkušební trasa o délce 3200 kilometrů (Córdoba – Santa Rosa – Neuquén – San Carlos de Bariloche – Bahía Blanca – Ezeiza – Rosario – Paraná – Córdoba) pokořena osmihodinovým nonstop letem. Po tomto úspěšném testu bylo možné vyslat Pucará přes Atlantik do Francie, aby se zúčastnily 32. pařížského aerosalonu v Le Bourget. Cestu měl podstoupit AX-03, který byl na cestu vybaven dvěma VOR/ILS, dvěma ADF, dvěma VHF vysílačkami, navigačním systémem Litton LTL-72, meteorologickým radarem Bendix a odpovídačem Bendix DPR-600. V 8:30 ráno 14. května odstartovali \"ViceComodoro\" (~ komodor) Sergio Garcia a \"1º Teniente\" Spika s AX-03 z Cordóby. Trasa vedla přes Porto Alegre, Recife a Ilha do Sal přes Atlantik do Las Palmas, Sevillu a do Pau ve Francii AX-03 přiletěla v 9:30 19. května. Cestou AX-03 doprovázel C-130H TC-64, který vezl rozloženou Pucará A-507.\n\nPro připravovanou argentinskou invazi na Falklandy byla 31. března 1982 vyčleněna \"Escuadrón Aeromóvil Pucará Malvinas\". Ta zpočátku disponovala třemi stroji (A-523, A-552 a A-556), ale 2. dubna se k jednotce přidaly i A-529 a A-532 a jednotka se přesunula z kontinentu na BAM Malvinas – bývalé civilní letiště východně od Port Stanley na Falklandách. Dne 25. dubna přeletělo z kontinentální BAM Comodoro Rivadavia na ostrovní BAM Malvinas dalších šest Pucará (A-502, A-506, A-509, A-513, A-520 a A-527), ke kterým se 27. dubna přidala ještě Pucará A-528.\n\nKromě BAM Malvinas u Port Stanley působily během falklandského konfliktu Pucará i z dalších dvou základen na ostrovech: armádní BAM Cóndor u Goose Green a námořní EA Calderón na ostrově Pebble. V noci na 15. května bylo šest Pucará (A-502, A-520, A-523, A-529, A-552 a A-556) zničeno během nájezdu SAS na EA Calderón.\n\nZtráty Pucará na ostrovech byly doplňovány letouny z pevniny – konkrétně z \"Escuadrón I.A.58 Pucará\", která byla založena koncem dubna 1982 na BAM Santa Cruz.\n\nV roce 1992 (podle Johnsona), či 1993 (podle Coopera) byly čtyři Pucará ze stavu argentinského letectva (konkrétně stroje A-600 až A-603) renovovány a předány srílanskému letectvu. To jim přiřadilo imatrikulace CA-601 až CA-604 (CA-602 byl později přeznačen na CA-605) a přidělilo je 1. výcvikovému křídlu (1. FTW) v Katunayake na západním pobřeží. Kontrakt měl být podle Coopera zprostředkován Izraelem. Srílanští piloti a 12 mechaniků prodělali přeškolení na nový typ v argentinské Córdobě. Po dosažení operační způsobilosti byla 1. FTW přeložena na leteckou základnu Anuradhápura. Některé operace byly rovněž podniknuty ze základny Vavuniya (obě na severu ostrova).\n\nV dubnu 1995, na počátku třetí ílamské války, se srílanské Pucará zúčastnily vládní ofenzívy proti tamilskými tygry držené Jaffně. Ještě za druhé ílamské války měla 13. října 1993 (podle Coopera) u Jaffny havarovat Pucará CA-601. Vrak měl být zajištěn a odtažen srílanskou armádou. Ta samá Pucará CA-601 je ale (i samotným Cooperem) uváděna jako sestřelená 14. června 1995, kdy po zásahu raketou z přenosného protiletadlového kompletu 9K32 Strela-2 (SA-7 Grail) měla havarovat u Sandilipay nebo Palali (Palay, tou dobou základna srílanské armády). Pilot kapitán (\"Flt.Lt.\") D. F. D. S. Pereira zahynul.\n\nOd roku 1996 se srílanské Pucará potýkaly s nedostatkem náhradních dílů.\n\nDalší ztrátou byla CA-604, která 15. března 1997 havarovala poté, co odhozená puma předčasně explodovala pod křídlem. Pilot se stihl katapultovat a přežil. Ještě v květnu 1997 podnikly srílanské Pucará v rámci operace Jayasikuru 13 bojových letů, ale následně byly pravděpodobně uzemněny.\n\nPucará CA-605 je v současnosti (2012) k vidění v rámci expozice muzea srílanského letectva v Ratmalana.\n\n\nIA 58A je celokovový dvoumístný dvoumotorový dolnoplošník s příďovým podvozkem a ocasními plochami uspořádanými do T.\n\nKabina je vybavena zdvojeným řízením pro pilota i druhého pilota. Oba piloti sedí za sebou na vystřelovacích sedadlech Martin-Baker Mk 6 AP-6A s parametry „0-0“. Sedačka druhého pilota je kvůli lepšímu výhledu asi o 250 mm vyvýšená. Pilot má k dispozici reflexní zaměřovač Matra 83-4-3. Překryt kabiny je dvoudílný a tvoří jej pevný čelní štít a pohyblivý kryt nad oběma piloty, který se odklápí dozadu. Podlaha kabiny je pancéřovaná.\n\nHlavní podvozkové nohy se zatahují dopředu do motorových gondol, příďový podvozek se zatahuje dopředu do šachty před pilotní kabinu.\n\nIA 58A má celkem čtyři interní palivové nádrže: dvě v trupu a po jedné v každé polovině křídla mezi trupem a motorovými gondolami. Celkový objem paliva je 338 US gal (1279,5 litrů). Některé stroje byly navíc vybaveny pátou palivovou nádrží na místě druhého pilota.\n\n\n\n\nSoučasní uživatelé (2012):\n\nBývalí uživatelé:\n\n\nPodobná letadla:\n\n"}
{"id": "804906", "url": "https://cs.wikipedia.org/wiki?curid=804906", "title": "Bohumil Landsmann", "text": "Bohumil Landsmann\n\nBohumil Landsmann CSsR (lat. \"Theophilus Landsman\") (5. února 1916 Jestřebí – 9. října 1984 Kadaň) byl český katolický kněz, člen kongregace redemptoristů.\n\nRedemptorista Bohumil (podle jednoho zdroje \"Bohuslav\") Landsmann byl na kněze vysvěcen 29. června 1941 v Praze. Kolem roku 1948 pobýval ve Staré Boleslavi, a v této době také vystoupil z kongregace redemptoristů. V letech 1951-1954 působil v pastoraci v Býčkovicích. 23. července 1954 odsouzen Nejvyšším soudem v Praze na 20 let – společně s litoměřickým biskupem Štěpánem Trochtou, Františkem Rabasem a Františkem Vlčkem.\nOd roku 1969 začal sloužit jako výpomocný duchovní (důchodce) v Klášterci nad Ohří a excurrendo ve Vilémově. Od 1. listopadu 1969 do 1. října 1970 byl duchovním správcem ve farnosti Místo. Poté od konce roku 1970 až do své smrti v roce 1984 byl administrátorem v Klášterci nad Ohří a excurrendo farností Louchov, Perštejn, Rašovice a Okounov. Několik let před smrtí se zase vrátil do kongregace redemptoristů.\nZemřel 9. října 1984 v nemocnici v Kadani ve věku 68 let. Pohřben byl 18. října 1984 v Klášterci nad Ohří.\n\n\n\n"}
{"id": "804908", "url": "https://cs.wikipedia.org/wiki?curid=804908", "title": "Miroslav Téra", "text": "Miroslav Téra\n\nMiroslav Téra (* 7. února 1948) byl český a československý politik, po sametové revoluci poslanec Sněmovny lidu Federálního shromáždění za ČSL, později za menší pravicové formace (Liberálně demokratická strana a Křesťanskodemokratická strana). V 90. letech náměstek ministra financí za ODA.\n\nProfesně je k roku 1990 uváděn jako vedoucí provozní ekonom podniku JUTA, bytem Trutnov.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 80 – Dvůr Králové nad Labem, Východočeský kraj) jako poslanec za ČSL. Ve Federálním shromáždění setrval do svobodných voleb roku 1990. Znovu se do nejvyššího zákonodárného sboru vrátil v únoru 1992, kdy jako náhradník nastoupil do Sněmovny lidu, nyní jako poslanec za KDU-ČSL. V parlamentu pak zasedal v klubu LDS-KDS. Setrval zde do voleb roku 1992.\n\nPozději v 90. letech se Miroslav Téra uvádí jako náměstek ministra financí a člen Občanské demokratické aliance. V roce 1995 hrál roli v aféře ODA okolo půjčky ve výši 52 milionů Kčs, kterou si ODA vzala před volbami u velkých bank. Tato pohledávka byla pak převedena na firmu Marklap. Právě Téra byl zmiňován jako osoba, která zařídila autorský posudek firmě Marklap, jenž pomohl navýšit základní jmění společnosti o 52 milionů korun. V letech 1995-1999 se Ing. Miroslav Téra zmiňuje coby generální ředitel firmy Unipetrol.\n\n"}
{"id": "804909", "url": "https://cs.wikipedia.org/wiki?curid=804909", "title": "Cross Road", "text": "Cross Road\n\nCross Road je první kompilační deska americké rockové kapely Bon Jovi. Obsahuje 12 skladeb z předchozích pěti studiových alb a 2 nové: \"Always\" a \"Someday I'll Be Saturday Night\".\n\nSeznam skladeb se liší podle zemí: mezinárodní verze obsahuje na desátém místě píseň \"In These Arms\" a je tam i 15. skladba - \"Never Say Goodbye\"; v Americe mají na 10. místě alternativní pomalou verzi písně Livin' On A Prayer s názvem \"Prayer '94\"; Japonsko má pak na stejném místě skladbu \"Tokyo Road\".\n\nKompletní seznam skladeb je následující:\n\n\n"}
{"id": "804911", "url": "https://cs.wikipedia.org/wiki?curid=804911", "title": "Emília Timaníková", "text": "Emília Timaníková\n\nEmília Timaníková (* 10. dubna 1958) byla slovenská a československá politička Komunistické strany Slovenska a poslankyně Sněmovny lidu Federálního shromáždění za normalizace.\n\nK roku 1986 se profesně uvádí jako tajemnice závodního výboru ROH. Ve volbách roku 1986 zasedla za KSS do Sněmovny lidu (volební obvod č. 198 - Svidník, Východoslovenský kraj). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "804913", "url": "https://cs.wikipedia.org/wiki?curid=804913", "title": "Německá fotbalová Bundesliga 2011/12", "text": "Německá fotbalová Bundesliga 2011/12\n\nSoutěžní ročník Fußball-Bundesliga 2011/12 byl 49. ročníkem nejvyšší německé fotbalové ligy zvané Fußball-Bundesliga. Soutěž byla započata 5. srpna 2011 a poslední kolo bylo na programu 5. května 2012. Soutěže se účastnilo celkem 18 týmů. Šestnáct jich postoupilo z minulého ročníku a spadnuvší týmy nahradily 2 nové ze 2. Fußball-Bundesligy.\n\nObhájcem ze sezony 2010/11 byla BV Borussia Dortmund. Zpočátku soutěže se jí však nedařilo a obhajoba byla v nedohlednu. V průběhu ročníku se však dostala na přední pozice a v závěru přešla do čela. Po jarním duelu s FC Bayern Mnichov, který Borussia v Allianz Areně vyhrála 1-0, pak získala rozhodující náskok a titul z Bundesligy obhájila. Získala tak již 8. titul z této soutěže.\n\nTýden po skončení soutěže (12. května 2012) se dva nejlepší ligové týmy – BV Borussia Dortmund a FC Bayern Mnichov, utkaly ve finále domácího poháru DFB-Pokal. Šanci na domácí double vestfálský klub z Dortmundu využil beze zbytku a zvítězil vysoko 5-2. Hattrickem se blýskl Robert Lewandowski.\n\nHertha BSC Berlin a FC Augsburg postoupili jako vítěz a druhý tým ze 2. ligy do Bundesligy, kde nahradili FC St. Pauli a Eintracht Frankfurt, kteří skončili na 17. a 18. místě sezony 2010/11 a sestoupili tak do Druhé Bundesligy. Borussia Mönchengladbach, která skončila na 16. místě musela sehrát \"Národní baráž\" se 3. týmem 2. ligy VfL Bochum. Ve dvojzápase byla úspěšná (1-1, 1-0) a udržela si svou prvoligovou příslušnost.\n\n\nHertha BSC Berlin jako 16. tým soutěže sestoupil do baráže o účast v následujícím ročníku. Soupeřem se stala Fortuna Düsseldorf, čili 3. tým tabulky 2. Fußball-Bundesligy. Baráž se odehrála na dva duely, hrané vždy na jednom z domácích stadionů obou soupeřů.\n\nV prvním utkání otevřel skóre Roman Hubník, ale soupeř skóre otočil a zvítězil 2-1. V odvetném utkání nedokázal berlínský klub odvrátit hrozbu sestupu a remízou 2-2 zpečetil nepovedenou sezonu. Fortuna Düsseldorf si zahraje příští ročník Bundesligy.\n\nBěhem odvetného utkání došlo k fanouškovským nepokojům a několikrát musel rozhodčí utkání přerušit. Později bylo rozhodnuto, že utkání se opakovat nebude.\n\nNejlepším střelcem tohoto ročníku Bundesligy se stalo nizozemský útočník Klaas Jan Huntelaar. Hráč FC Schalke 04 vstřelil 29 branek a vystřídal na trůnu Mario Gómeze, který v ročníku skončil na 2. místě s 26 brankami.\n\n"}
{"id": "804914", "url": "https://cs.wikipedia.org/wiki?curid=804914", "title": "Vladimír Tolar", "text": "Vladimír Tolar\n\nVladimír Tolar (* 8. března 1951) byl český a československý politik Komunistické strany Československa a KSČM, poslanec Sněmovny lidu Federálního shromáždění po sametové revoluci.\n\nProfesně je k roku 1990 uváděn jako předseda JZD Miletín, bytem Hořice.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 72 - Jičín, Východočeský kraj) jako poslanec za KSČ reprezentující novou garnituru nezatíženou výraznější normalizační politickou aktivitou. Mandát obhájil ve volbách roku 1990, nyní již za federalizovanou KSČM, a ve volbách roku 1992, opět za KSČM (tentokrát šla do voleb v koalici se Stranou demokratické levice jako Levý blok). Ve Federálním shromáždění setrval do zániku Československa v prosinci 1992.\n\n"}
{"id": "804915", "url": "https://cs.wikipedia.org/wiki?curid=804915", "title": "Rychlobruslení na Zimních olympijských hrách 1948", "text": "Rychlobruslení na Zimních olympijských hrách 1948\n\nZávody v rychlobruslení se na Zimních olympijských hrách 1948 ve Svatém Mořici uskutečnily ve dnech 31. ledna – 3. února 1948 na otevřené dráze Eisstadion Badrutts Park.\n\nVe Svatém Mořici byly na programu čtyři závody pro muže, startovalo se na tratích 500 m, 1500 m, 5000 m a 10 000 m.\n\n\nČeskoslovenskou výpravu tvořil jeden muž:\n\n"}
{"id": "804919", "url": "https://cs.wikipedia.org/wiki?curid=804919", "title": "Nadžíb Albina", "text": "Nadžíb Albina\n\nNadžíb Anton Albina (2. ledna 1901 – 23. července 1983) byl šéfem fotografického oddělení Palestinského archeologického muzea v Jeruzalémě, kde pořídil první originální sady fotografií Svitků od Mrtvého moře. Prostřednictvím kontaktů s Americkou kolonií a Palestinským archeologickým muzeem využíval fotografii jako prostředek k zaznamenávání historie křesťanské palestinské kultury, a také k objevům dávných kultur v regionu. Měl významný vliv na používané techniky archeologických fotografů, obzvláště těch, kteří fotografovali Svitky od Mrtvého moře, kterým radil ohledně použití infračervené fotografie.\n\nNarodil se v Jeruzalémě ještě za dob Osmanské říše (dnes Izrael) do křesťanské rodiny Antona Albina a Victorie Safiehové. Měl ještě dva bratry a sestru. Jeho otec Anton zmizel roce 1918 při bojové akci během první světové války v Osmanské říši.\n\nPřed rokem 1930 se oženil s Adelou Morcosovou (1911–1965), křesťankou z Jericha. V letech 1930 až 1950 spolu měli osm dětí.\n\nPracoval jako technik v temné komoře a od 20. let až do poloviny 30. let fotograf pro fotografickou divizi Americké kolonie přímo pod Lewisem Larssonem. Pracoval především na přijímání a vyvolávání filmů archeologických lokalit v širším okolí Jeruzaléma, ale zpracovával také videozáběry. Působil ve fotografickém oddělení po boku svého bratra Džamila.(fotografie) Mnoho z fotografií, které pořídili Nadžíb, Džamil a Lewis Larsson jsou veřejně k dispozici v Kongresové knihovně ve Washingtonu.\n\nOd 20. ledna 1952 do roku 1967 pracoval jako vedoucí fotograf Palestinského archeologického muzea (PAM). Během této doby nafotografoval většinu muzejních sbírek, fragmentů a rukopisů pomocí širokopásmové fluorescenční infračervené fotografie (snímek) (procesem známým jako \"reflected NIR photography\"). Nadžíb pro muzeum nashromáždil více než 1750 velkoformátových fotografických desek svitků. Kromě toho byly fotografie pořízeny na zvířecí kůži, což dobře umožnilo skládat fragmenty textů k sobě. Tyto snímky se staly jedněmi z prvních fotografií v muzejní sbírce a nejkomplexnější na světě své doby. Fragmenty a svitky tak byly zaznamenány před jejich dalším rozkladem způsobeným při skladování a jsou často považovány za nejlepší pořízené kopie svitků. Některé z následujících destrukcí byly přímým negativním důsledkem skladování ve vlhkých sklepích muzea a podmínek prostředí, kterým muzeum dovolilo fragmenty a svitky vystavit, například cigaretovému kouři, včetně kouře z cigaret Nadžíba. Ve skutečnosti došlo i k poškození Nadžíbových negativů PAM kvůli špatné archivaci a péči. Nadžíb Albina pořídil pět nekompletních sad Svitků od Mrtvého moře. Sady byly segmentově zaznamenávány, tříděny, až po sestavení formátu na výšku, jak je poskládali odborníci muzea PAM; většina svitků a fragmentů byla během procesu fotografována alespoň třikrát. Nadžíb svůj postup a jednotlivé kroky se svitky zaznamenával do deníku, který je dodnes v archivu Izraelského památkového úřadu.\nKromě fotografování fragmentů a Svitků od Mrtvého moře pro PAM, pořizoval Nadžíb pro muzeum ještě i jiné fotografie. To však nezahrnovalo pouze místní snímky. Mnohé z nich byly pořízeny na filmové desky. Svitky od Mrtvého moře byly snímány na desky o formátu 13×18 cm. Další projekty mu zadával tehdejší kurátor muzea Yusuf Saad. Mezi tyto projekty patřilo například dokumentování Wilsonova oblouku v Jeruzalémě nebo Bejt Cur.\n\nV roce 1967 přešlo muzeum v důsledku šestidenní války pod izraelskou správu. Na rozdíl od průběhu Suezské krize, se Svitky od Mrtvého moře nestěhovaly na bezpečnější místo, jako byla Osmanská banka. V důsledku toho utrpěly v té době některé sbírky značné škody. Palestinští Arabové muzeum napadli a pokoušel se ukořistit část obsahu, Nadžíb byl pod hrozbou zbraně požádán o odemknutí skleněných desek, na kterých byly nasnímány Svitky od Mrtvého moře. Lhal tehdy, řekl, že nemá klíče, a dodal, že on sám je Arab. Po třech dnech byl propuštěn. Brzy poté, co Arabové ztratili kontrolu nad muzeem, používaly izraelské síly části muzea jako rozhlednu.\n\nPo této události Nadžíb své zaměstnání v muzeu opustil. Dostal pak ještě nabídku, aby se vrátil do pozice na plný úvazek jako hlavní fotograf v rámci nového izraelského vedení přejmenovaného PAM, nyní známého jako Rockefellerovo muzeum, na počátku grantů a dostupných finančních prostředků. Nabídku však odmítl na protest příslušným změnám ve vnitrostátním řízení muzea a také kvůli významným omezením životních podmínek jeho rodiny v Jeruzalémě.\n\nPo Nadžíbově exilu do Spojených států, těsně před začátkem šestidenní války, se usadil v Los Angeles v Kalifornii. Během této doby na něj a jeho rodinu lidé vyvíjeli určitý tlak, aby předal fotografie Svitků od Mrtvého moře. Nicméně však již na základě dohody s Palestinským archeologickým muzeem všechny fotografie, negativy a fotografická zařízení předal do majetku muzea.\n\nPo odchodu do důchodu a přestěhování do Virginie Nadžíb Albina dne 23. července 1983 zemřel na selhání srdce. Je pohřben na hřbitově v St. Mary's Cemetery ve Fairfaxu ve Virginie.\n\n\n"}
{"id": "804922", "url": "https://cs.wikipedia.org/wiki?curid=804922", "title": "Vladimír Turek", "text": "Vladimír Turek\n\nVladimír Turek (* 28. dubna 1938) je český pedagog, bývalý československý disident a signatář Charty 77, po sametové revoluci politik a poslanec Sněmovny lidu Federálního shromáždění za Občanské fórum.\n\nAbsolvoval gymnázium ve Znojmě a pak vystudoval Vysokou školu chemicko-technologickou v Praze. Působil jako středoškolský učitel na průmyslové škole v Pardubicích. Po okupaci v roce 1968 byl zbaven svého pracovního místa a pracoval převážně v dělnických profesích. Za normalizace se stal signatářem Charty 77. V roce 1989 se podílel na vzniku Občanského fóra ve Znojmě.\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 107 – Znojmo, Jihomoravský kraj) jako bezpartijní poslanec, respektive poslanec za Občanské fórum. Ve Federálním shromáždění setrval do konce funkčního období, tedy do svobodných voleb roku 1990.\n\nPo odchodu z parlamentu působil po osm let na různých postech na ministerstvu vnitra. Dalších šest let před odchodem do penze zastával post ředitele policejní školy v Brně. Působí i jako šachista. Je členem šachového klubu Caissa Třebíč.\n\n"}
{"id": "804924", "url": "https://cs.wikipedia.org/wiki?curid=804924", "title": "Panství Downton", "text": "Panství Downton\n\nPanství Downton (v anglickém originále Downton Abbey) je britský televizní seriál z produkce společnosti ITV. Dramatický výpravný seriál se odehrává ve smyšleném panství Downton za vlády krále Jiřího V. Děj začíná v roce 1912 zprávou o potopení Titaniku a pokračuje až do roku 1925, kde končí poslední, šestá řada.\n\nV ČR bylo odvysíláno všech 6 řad na televizním kanále ČT2.\n\nV září roku 2019 byl do kin uveden stejnojmenný film, který pokračuje v příběhu seriálu.\n\nDěj začíná zprávou o ztroskotání Titaniku. Od tohoto okamžiku se rozvíjí příběh šlechtické rodiny Crawleyových, hraběte a hraběnky z Granthamu a jejich služebnictva. Seriál představuje třídní systém, kde rodina Crawleyových žije se svými tajemstvími a dědictvím v přijímacích pokojích a ložnicích, a dole pod schody žije služebnictvo, se svými plány, intrikami a láskami. Část služebnictva je rodině a stávajícímu způsobu života oddána, jiní si hledají svoji cestu za emancipací.\n\nHlavní postavy seriálu a jejich obsazení:\n\nPrvní série byla v roce 2011 nominována na 7 cen BAFTA, kde získala 2 ceny. Dále byla nominována na 11 cen Emmy a získala některá další mezinárodní ocenění.\n"}
{"id": "804925", "url": "https://cs.wikipedia.org/wiki?curid=804925", "title": "Gejza Ujlaky", "text": "Gejza Ujlaky\n\nGejza Ujlaky (* 3. listopadu 1950) byl československá politik ze Slovenska, maďarské národnosti, a bezpartijní poslanec Sněmovny lidu Federálního shromáždění za normalizace.\n\nK roku 1986 se profesně uvádí jako hlavní agronom JZD. Ve volbách roku 1986 zasedl do Sněmovny lidu (volební obvod č. 199 - Trebišov, Východoslovenský kraj). Ve Federálním shromáždění setrval do února 1990, kdy rezignoval v rámci procesu kooptací do Federálního shromáždění po sametové revoluci.\n\n"}
{"id": "804927", "url": "https://cs.wikipedia.org/wiki?curid=804927", "title": "Mariagerský fjord", "text": "Mariagerský fjord\n\nMariagerský fjord je při své délce přibližně 35 km nejdelším fjordem v Dánsku. Je vetknut do Jutského poloostrova ze strany průlivu \"Kattegat\" a končí u města Hobro; další důležitá města podél fjordu jsou Hadsund a Mariager, podle nějž je fjord pojmenován. Mariagerský fjord tvoří většinu jižní hranice historické oblasti Himmerland.\n\nŠířka fjordu se pohybuje mezi 4½ km a 250 metry (2,8-0,16 mil) a jeho rozloha je asi 47 kms (18 čtverečných mil). Dosahuje hloubky až 30 metrů (asi 100 stop).\n\nV důsledku obecní reformy z roku 2007 byla vytvořena nová municipalita Mariagerfjord sloučením čtyř bývalých municipalit kolem Mariagerského fjordu.\n"}
{"id": "804928", "url": "https://cs.wikipedia.org/wiki?curid=804928", "title": "Ivan Úlehla (psycholog)", "text": "Ivan Úlehla (psycholog)\n\nMgr. Ivan Úlehla (* 18. dubna 1951) je český psycholog a psychoterapeut. Věnuje se systemické psychoterapii, kterou vyučuje v psychoterapeutickém výcviku Umění terapie a praktikuje v soukromé praxi. Byl československým politikem.\n\nNarozen v Praze, vystudoval gymnázium a filozofickou fakultu, obor psychologie. V letech 1978–1992 pracoval jako psycholog, rodinný a manželský poradce v Okresní manželské poradně v Písku.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu. Ve Federálním shromáždění setrval do konce funkčního období, tedy do svobodných voleb roku 1990. Byl zakládajícím členem ODS na Písecku.\n\nOd roku 1990 se věnoval psychoterapii. Spoluzakladatel Institutu pro systemickou zkušenost, supervizor SOFT, vyučoval na katedře sociální práce na Filozofické fakultě Univerzity Karlovy v Praze. Založil a vedl obecně prospěšnou společnost Komunitní plánování. Spoluzakladatel České asociace psychoterapeutů (2003) (dnes Česká asociace pro psychoterapii ČAP).\n\n2007 zakladatel a společník dnešní GI system s.r.o., kde působí jako psychoterapeut a garant výcviků systemické psychoterapie Umění terapie.\n\nV Písku provozuje soukromou psychoterapeutickou praxi. Publikoval Umění pomáhat.\n\n"}
{"id": "804932", "url": "https://cs.wikipedia.org/wiki?curid=804932", "title": "Ivan Úlehla", "text": "Ivan Úlehla\n\nJméno a příjmení Ivan Úlehla má více nositelů:\n\n"}
{"id": "804933", "url": "https://cs.wikipedia.org/wiki?curid=804933", "title": "Hudba lidu Čanki", "text": "Hudba lidu Čanki\n\nHudba lidu Čanki je debutové album brněnské skupiny Čankišou hrající hudbu stylu world music. Vyšlo v roce 2000 ve vydavatelství FT Records.\n\n"}
{"id": "804935", "url": "https://cs.wikipedia.org/wiki?curid=804935", "title": "Bohumil Urban", "text": "Bohumil Urban\n\nBohumil Urban (* 29. června 1934 Rájov) byl český a československý politik Komunistické strany Československa, ministr průmyslu České socialistické republiky, ministr zahraničního obchodu ČSSR, místopředseda vlády České socialistické republiky a ČSSR, předseda České plánovací komise a Státní plánovací komise, poslanec České národní rady a Sněmovny lidu Federálního shromáždění za normalizace.\n\nPocházel z dělnické rodiny. Získal základní vzdělání a nastoupil jako dělník do podniku \"Jihočeské papírny\". V roce 1950 ho podnik vyslal na studium na Střední průmyslovou školu papírenskou v Hostinném. Později přešel do podniku Severočeské papírny ve Štětí, kde zastával posty mistra, technologa a vedoucího cechu. V letech 1961–1968 pracoval v aparátu komunistické strany. Jeho profesní a politická kariéra vyvrcholila za normalizace. Od roku 1969 byl výrobním náměstkem Severočeských papíren ve Štětí. V roce 1974 mu bylo uděleno Vyznamenání Za vynikající práci.\n\nV letech 1971–1977 působil jako generální ředitel oborového podniku \"Průmysl papíru a celulózy\" v Praze, v letech 1977–1978 byl náměstkem ministra a v letech 1978–1981 ministrem průmyslu České socialistické republiky v třetí vládě Josefa Korčáka. Od roku 1981 zastával post ministra zahraničního obchodu ČSSR v čtvrté vládě Lubomíra Štrougala a páté vládě Lubomíra Štrougala. V období let 1987–1988 působil opětovně v české vládě, jako místopředseda české vlády Ladislava Adamce a zároveň předseda České plánovací komise. Do federální vlády se vrátil v letech 1988–1989 jako první místopředseda vlády Ladislava Adamce a zároveň předseda Státní plánovací komise. V roce 1984 mu byl udělen Řád práce.\n\nXVII. sjezd KSČ ho zvolil za kandidáta Ústředního výboru Komunistické strany Československa. Do funkce člena ÚV KSČ byl převeden k 19. prosinci 1987.\n\nPo volbách roku 1976 byl zvolen do České národní rady. Mandát nabyl až dodatečně v červnu 1980. Mandát v ČNR pak obhájil ve volbách roku 1981. Zasedal zde až do konce funkčního období, tedy do voleb roku 1986.\n\nVe volbách roku 1986 zasedl za KSČ do Sněmovny lidu (volební obvod č. 83 - Brno-město-jihozápad, Jihomoravský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "804937", "url": "https://cs.wikipedia.org/wiki?curid=804937", "title": "Regionální síť 1", "text": "Regionální síť 1\n\nRegionální síť 1 je po Klimkovickém projektu B Plus TV (dnes Regionální síť 2) v pořadí druhým spuštěným multiplexem DVB-T lokálního charakteru v České republice. Zpočátku síť provozovala TV GIMI, nyní ji společně s multiplexem Regionální síť 3 provozuje Ivo Brabec.\n\n\n\n\n\nPoužitý směrový vysílač z jihu pokrývá České Budějovice a Českobudějovickou pánev. Mapka pokrytí podle webu DigitálníTelevize.cz znázorňuje přítomnost signálu i v okolních obcích. V zóně pokrytí se nachází například i město Hluboká nad Vltavou. Vysílač pokrývá přibližně 1,7 % populace v České republice.\n\n\nVysílač pokrývá město Plzeň a částečně přilehlé obce.\n\n\nVysílač pokrývá město Příbram a blízké okolí.\n\n\n"}
{"id": "804938", "url": "https://cs.wikipedia.org/wiki?curid=804938", "title": "Václav Václavík", "text": "Václav Václavík\n\nVáclav Václavík (* 26. září 1929) byl český a československý politik Komunistické strany Československa, vedoucí tajemník KV KSČ v Severomoravském kraji, poslanec Sněmovny lidu Federálního shromáždění za normalizace.\n\nV letech 1968-1972 působil postupně jako tajemník a vedoucí tajemník Okresního výboru KSČ ve Vsetíně, v letech 1972-1986 pak jako tajemník a od roku 1986 vedoucí tajemník Krajského výboru KSČ pro Severomoravský kraj. V této funkci se připomíná i k roku 1988 a 1989. 9. dubna 1988 byl kooptován za člena Ústředního výboru Komunistické strany Československa. Od října 1988 byl navíc členem Výboru pro stranickou práci v České socialistické republice. V roce 1979 mu byl udělen Řád práce.\n\nPo volbách roku 1986 zasedl za KSČ do Sněmovny lidu (volební obvod č. 133 - Vsetín, Severomoravský kraj). Mandát nabyl až dodatečně v červnu 1989 po doplňovacích volbách. Ve Federálním shromáždění setrval do ledna 1990, kdy rezignoval na mandát v rámci procesu kooptací do Federálního shromáždění po sametové revoluci.\n\nV Ostravě zažil ve funkci vedoucího tajemníka KV KSČ sametovou revoluci. Jeho televizní vystoupení koncem listopadu 1989 vyvolalo obavy, protože naznačil možnost silového potlačení občanských protestů.\n\n"}
{"id": "804939", "url": "https://cs.wikipedia.org/wiki?curid=804939", "title": "Kozlau", "text": "Kozlau\n\nKozlau je německý název českých sídel:\n\n"}
{"id": "804940", "url": "https://cs.wikipedia.org/wiki?curid=804940", "title": "Jan Vácha", "text": "Jan Vácha\n\nJan Vácha (* 19. října 1933 (???)) byl český a československý politik, po sametové revoluci poslanec Sněmovny lidu Federálního shromáždění za ČSL.\n\nProfesně je k roku 1990 uváděn jako vedoucí ASŘ, bytem Praha.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 3 – Praha 3, hlavní město Praha) za ČSL. Ve Federálním shromáždění setrval do svobodných voleb roku 1990.\n\n"}
{"id": "804941", "url": "https://cs.wikipedia.org/wiki?curid=804941", "title": "Jan Hampel", "text": "Jan Hampel\n\nJan Hampel (25. května 1933 Katowice, Polsko - 1975 tamtéž) byl polský lední hokejista, brankář. V roce 1952 byl členem polského reprezentačního týmu, který na olympijských hrách v Oslu vybojoval 6. místo, které zároveň znamenalo 4. místo v rámci Evropského šampionátu. Polsko reprezentoval v letech 1952 až 1965 a to celkem ve dvaceti utkáních. Dvakrát vybojoval titul mistra Polska, v obou případech s celkem Górnik Katowice.\n\n"}
{"id": "804942", "url": "https://cs.wikipedia.org/wiki?curid=804942", "title": "Empire Builder", "text": "Empire Builder\n\nEmpire Builder je 3550 km dlouhá trať mezi Chicagem a Seattle. Je to nejvytíženější linka Amtraku, kterou využívá víc než půl milionu cestujících ročně.\nPřed převzetím provozu Amtrakem byla linka provozována společností \"Great Northern Railway\". V každém směru jezdí jeden vlak denně. Cestovní čas je naplánován tak, aby scénická část trati přes Skalnaté hory byla viděna za denního světla. Cestovní čas činí přibližně 45 hodin. Průměrná rychlost vlaku, včetně zastávek na trati, je 80 km/h. Většina trasy je společná, ve Spokane se vagony rozdělují na trasy do Portlandu a Seattlu. Celková délka trati je 3550 km (Chicago-Seattle), resp. 3632 km (Chicago-Portland). Stejně jako většina transkontinentálních tratí Amtraku má linka především turistický význam.\n\n"}
{"id": "804948", "url": "https://cs.wikipedia.org/wiki?curid=804948", "title": "Luděk Zdráhal", "text": "Luděk Zdráhal\n\nLuděk Zdráhal (* 12. září 1969, Prostějov) je bývalý český fotbalista, útočník.\n\nHrál za SK Prostějov, RH Znojmo, FC Drnovice, FC LeRK Brno, FC Baník Ostrava, Bohemians Praha, turecký Göztepe SK, SK Sigma Olomouc, FC Tescoma Zlín a 1. HFK Olomouc. V lize nastoupil v 80 utkáních a dal 9 gólů. V Poháru UEFA nastoupil za Olomouc ve 2 utkánich.\n\n"}
{"id": "804951", "url": "https://cs.wikipedia.org/wiki?curid=804951", "title": "Jiří Krohmer", "text": "Jiří Krohmer\n\nJiří Krohmer (* 9. srpna 1978, Javorník) je český fotbalista, záložník.\n\nHrál za SK Sigma Olomouc, FK Baník Ratíškovice, 1. HFK Olomouc, SFC Opava, FC Drnovice, lotyšský klub FK Ventspils, Jakubčovice, na Slovensku za Tatran Prešov a v německé nižší soutěži za FSV Budissa Bautzen. Rychlý krajní záložník použitelný i v útoku, občas zbrklý, dobrý v soubojích jeden na jednoho, s dobrou střelou.\n\n"}
{"id": "804954", "url": "https://cs.wikipedia.org/wiki?curid=804954", "title": "Aleš Bednář", "text": "Aleš Bednář\n\nAleš Bednář (* 8. října 1975, Boskovice) je český fotbalový útočník.\n\nZačínal v Sokole Březová nad Svitavou, v mládeži hrál ve Svitavách a v osmé třídě přestoupil do FC Hradec Králové. Hrál za Děčín, SK Hradec Králové, FK AS Pardubice, Bohemians Praha, SK Sigma Olomouc a FC Viktoria Plzeň. Kariéru končil v německé 4. lize v SpVgg Weiden a v českých regionálních soutěžích. V lize nastoupil v 85 utkáních a dal 9 gólů. V evropských pohárech nastoupil v 6 utkánich. Nyní působí jako hrající trenér ve východočeském klubu SK Smiřice (tým hrající 1.B třídu).\n\n"}
{"id": "804958", "url": "https://cs.wikipedia.org/wiki?curid=804958", "title": "Radim König", "text": "Radim König\n\nRadim König (* 30. května 1977) je český fotbalista, záložník.\n\nOdchovanec SK Uničov. V lize hrál za SK Sigma Olomouc, FK Chmel Blšany a FK Jablonec. V lize nastoupil k 163 utkáních a dal 6 gólů. V evropských pohárech nastoupil v 5 utkánich.\n\n"}
{"id": "804966", "url": "https://cs.wikipedia.org/wiki?curid=804966", "title": "Josef Vašata", "text": "Josef Vašata\n\nJosef Vašata (25. března 1884 Josefov – 29. srpna 1942 Kladno) byl český dirigent a hudební skladatel.\n\nOtec skladatele byl varhaníkem v Josefově a později i v Praze, v bazilice svatého Petra a Pavla na Vyšehradě. Poskytl tak synovi základní hudební vzdělání. Dále pak studoval soukromě u Františka Blažka a Vítězslava Nováka. V letech 1910–1914 byl korepetitorem a sbormistrem v brněnském Národním divadle, dirigentem u divadelní společnosti Janovského v Ostravě, dirigentem \"Východočeského divadla\" a ředitelem několika orchestrů v Rusku, v Německu a v Polsku. Po vypuknutí první světové války přišel do Kladna, kde založil \"Středočeskou filharmonii\". Osvědčil se jako hudební organizátor, který pozvedl hudební život města a celého kraje. \"Vašatova\" ulice se nachází v centru města u náměstí Svobody.\n\nBratr skladatele Rudolf Leo Vašata (1888–1953) byl operetním zpěvákem a dirigentem. Skladatelovi synové, Rudolf Vašata (1911–1982) a Karel Vašata (1915–1999), se stali rovněž dirigenty.\n\nKomponoval hudbu nejrůznějších žánrů. Od tanečních skladeb, pochodů a hudby k sokolským cvičením až po hudbu symfonickou a chrámovou. Velmi oblíbené byly ve své době jeho lidové operety.\n\n\n\n\n"}
{"id": "804967", "url": "https://cs.wikipedia.org/wiki?curid=804967", "title": "Villabé", "text": "Villabé\n\nVillabé je francouzská obec v departementu Essonne v regionu Île-de-France. Leží 30 kilometrů jihovýchodně od Paříže.\n\nJméno obce pochází z latinského pojmenování místa - \"Villa Abbatis\". V roce 1793 vznikla obec pod současným jménem.\n\nSousední obce: Lisses, Corbeil-Essonnes, Ormoy a Mennecy.\n\nObcí protéká řeka Essonne.\n\nDle archeologických nálezů bylo místo osídelno už v době kamenné.\n\n\n\"Počet obyvatel\"\n\nObec je dostupná autobusy a RER D. Přes její území vede dálnice A6.\n\n\n"}
{"id": "804968", "url": "https://cs.wikipedia.org/wiki?curid=804968", "title": "Boží duha (rozcestník)", "text": "Boží duha (rozcestník)\n\nBoží duha může označovat:\n"}
{"id": "804974", "url": "https://cs.wikipedia.org/wiki?curid=804974", "title": "Danielsson", "text": "Danielsson\n\nPatronymum či z něj vzešlé příjmení Danielsson nebo Danielson (\"Danielův syn\") nosí více různých osobností:\n\n\n\n"}
{"id": "804976", "url": "https://cs.wikipedia.org/wiki?curid=804976", "title": "Densé Ju", "text": "Densé Ju\n\nDensé Ju je druhé studiové album brněnské skupiny Čankišou hrající hudbu stylu world music. Vyšlo v roce 2002 ve vydavatelství FT Records. Na CD se též nachází videoklip ke skladbě „Sham Sut“ z předchozího alba.\n\n"}
{"id": "804984", "url": "https://cs.wikipedia.org/wiki?curid=804984", "title": "Konštantín Viktorín", "text": "Konštantín Viktorín\n\nKonštantín Viktorín (17. února 1928 Sološnica – 5. září 2017 Bratislava) byl slovenský a československý politik za Kresťanskodemokratické hnutie, poslanec Sněmovny lidu a Sněmovny národů Federálního shromáždění.\n\nProfesně je k roku 1989 uváděn jako vedoucí vědecký pracovník SAV, bytem Bratislava.\n\nV prosinci 1989 nastoupil jako bezpartijní poslanec, respektive poslanec rodící se KDH, v rámci procesu kooptací do Federálního shromáždění po sametové revoluci do Sněmovny lidu (volební obvod č. 192 - Prešov I, Východoslovenský kraj). Ve volbách roku 1990 přešel do slovenské části Sněmovny národů. Zvolen byl za KDH. Ve federálním parlamentu setrval do konce volebního období, tedy do voleb roku 1992.\n\nJiž 30. listopadu 1989 se podílel na přípravách vzniku KDH. V roce 1990 zasedal v předsednictvu ustavujícího sjezdu KDH v Nitře. Patřil mezi výrazné představitele KDH v jeho počáteční fázi existence. Zastával post místopředsedy Federálního shromáždění a předsedal zde poslaneckému klubu KDH. Zasedal v předsednictvu Rady KDH.\n\nV 90. letech se uvádí jako předseda redakční rady stranického periodika Bratislavské listy. V KDH se pak angažoval i v následujících letech. V roce 2006 se vyjádřil společně s Ivanem Čarnogurským, coby zakládající členové strany, k výsledkům parlamentních voleb na Slovensku 2006. Označili je za debakl. V otevřeném dopise pak konstatovali, že „KDH nezvládlo ani povolební jednání. Žádáme svolání mimořádného sněmu a vyvození odpovědnosti“.\n\n"}
{"id": "804986", "url": "https://cs.wikipedia.org/wiki?curid=804986", "title": "Rodina Wanklových", "text": "Rodina Wanklových\n\nTato stránka obsahuje informace o rodině Wanklových, jejímiž členy byla řada členů kulturního a společenského života.\n\nPrvní člen (zakladatel) české větve rodiny Wanklových byl Damián, který přišel do Prahy z Bavorska. Jeho synovi Jindřichovi se v manželství narodily \nsamé dcery. Karla, Lucie, Madlena a Vlasta. Dále Aurélie, která zemřela v sedmi měsících a Leopoldina, která\nvšak záhy zemřela.\n\nSestry Lucie, Karla, Madlena a Vlasta, ale i jejich matka Eliška podporovaly a šířily ženskou emancipaci. Pracovaly jako národopisné pracovnice a sbíraly výšivky, lidovou \nslovesnost, lidové písničky, pověsti atd.. Jejich činnost pomáhala rozšiřovat sbírky Moravského zemského muzea a Národpisného muzea v Praze.\n\nDamián Wankel (1769 – 1835) zemský rada v Praze, m. 19. 11. 1806, Magdalena Schwarzová\n\n"}
{"id": "804993", "url": "https://cs.wikipedia.org/wiki?curid=804993", "title": "Deutscher Werkbund", "text": "Deutscher Werkbund\n\nDeutscher Werkbund e. V. (DWB, překlad: Svaz německého díla) je německá skupina umělců, architektů, designerů a řemeslníků. Díky svému přístupu k umění a designu je považován za jeden z důležitých momentů vývoje moderní architektury a designu.\n\nDeutscher Werkbund byl založen roku 1907 v Mnichově na podnět Hermanna Muthesiuse. Svými myšlenkami se odkazoval na britské hnutí Arts and Crafts. Zpočátku bylo ve svazu dvanáct architektů a dvanáct firem. Mezi tyto architekty patřil například Peter Behrens, Theodor Fisher, Josef Hoffmann a Bruno Paul.\n\n"}
{"id": "804994", "url": "https://cs.wikipedia.org/wiki?curid=804994", "title": "Lucie Bakešová", "text": "Lucie Bakešová\n\nLucie Bakešová, rozená Wanklová (26. prosince 1853 Blansko – 2. dubna 1935 Brno), byla česká etnografka a sociální pracovnice.\n\nJejím otcem byl doktor a archeolog Jindřich Wankel, kterému pomáhala při archeologickém výzkumu. Sbírala lidové písně a\ntance pro Leoše Janáčka.\n\nJejím manželem se stal statkář a poslanec moravského zemského sněmu František Xaver Bakeš, provdala se za něj dne 17. srpna 1870. Se synem Jaroslavem Bakešem založili 21. června 1928 spolek \"Dům útěchy\" (dnešní Masarykův onkologický ústav).\n\nByla aktivní v řadě spolků a sdružení. (např. Červený kříž, Vlastivědný spolek musejní v Olomouci, Jednota slovanských žen, Jednota žen a dívek atd.). Podílela se na konání\nnárodopisné výstavy v r. 1895.\n\n\n"}
{"id": "804999", "url": "https://cs.wikipedia.org/wiki?curid=804999", "title": "Rychlobruslení na Zimních olympijských hrách 1936", "text": "Rychlobruslení na Zimních olympijských hrách 1936\n\nZávody v rychlobruslení se na Zimních olympijských hrách 1936 v Garmisch-Partenkirchenu uskutečnily ve dnech 11. až 14. února 1936 na otevřené dráze na jezeře Rießersee.\n\nV Garmisch-Partenkirchenu byly na programu čtyři závody pro muže, startovalo se na tratích 500 m, 1500 m, 5000 m a 10 000 m.\n\n<nowiki>*</nowiki> pád\n\n<nowiki>*</nowiki> pád\n\n\nČeskoslovenskou výpravu tvořili dva muži:\n\n"}
{"id": "805002", "url": "https://cs.wikipedia.org/wiki?curid=805002", "title": "Karla Absolonová-Bufková", "text": "Karla Absolonová-Bufková\n\nKarla Absolonová-Bufková, rozená Wanklová (7. února 1855 Blansko – 29. listopadu 1941 Praha), byla autorka knih pro mládež a sběratelka pověstí.\n\nZákladní (měšťanskou) školu absolvovala v Blansku a poté Vyšší dívčí školu v Praze. Zabývala se hlavně sběrem hudebního folkloru a moravských lidových pověstí a tradic. Je autorkou několika dětských knih a divadelních her. Dále publikovala studie a povídky v tisku, například v Národních listech a Ženském světě.\n\n1. manžel 1871, Vilibald Absolon, lékař v Boskovicích\n2. manžel 1887, Eduard Bufka, úředník v Brně\n\n\n\n\n"}
{"id": "805006", "url": "https://cs.wikipedia.org/wiki?curid=805006", "title": "Milada Schusserová", "text": "Milada Schusserová\n\nMilada Schusserová rozená Havelková (14. března 1877 Olomouc – 25. listopadu 1931 Praha) byla česká malířka.\n\nNarodila se v rodině olomouckého gymnaziálního profesora a spisovatele Jana Havelky a matky Vlasty Havelkové, národopisné pracovnice, dcery doktora Jindřicha Wankla. Dne 14. února 1898 se provdala za malíře a profesora Uměleckoprůmyslové školy v Praze Josefa Schussera. \n\nJejími učiteli byli pražská malířka H. Laukotová a Mikoláš Aleš. Věnovala se hlavně malbě květinových a loveckých zátiší. \n\nSpolu se svým manželem je pochována na hřbitově v Bubenči.\n\n\n"}
{"id": "805008", "url": "https://cs.wikipedia.org/wiki?curid=805008", "title": "Oszkár Világi", "text": "Oszkár Világi\n\nOszkár Világi (* 17. dubna 1963 Dunajská Streda) je slovenský advokát, podnikatel a manažer maďarské národnosti, předseda představenstva společnosti Slovnaft, po sametové revoluci československý politik Veřejnosti proti násilí, respektive za Maďarskou nezávislou iniciativu, později za ODÚ-VPN, poslanec Sněmovny lidu Federálního shromáždění. Na přelomu 20. a 21. století přední politik SMK.\n\nV roce 1985 dokončil studium na Právnické fakultě Univerzity Komenského v Bratislavě. V roce 1991 získal akademickou hodnost D.C.L. K roku 1990 je profesně uváděn jako státní notář, bytem Dunajská Streda.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 146 - Komárno, Západoslovenský kraj) jako bezpartijní poslanec (respektive poslanec za hnutí Veřejnost proti násilí). Mandát obhájil ve volbách roku 1990, coby poslanec za VPN, v jehož rámci byl členem menšinové skupiny Maďarská nezávislá iniciativa. Po rozpadu VPN přešel do formace ODÚ-VPN. Ve Federálním shromáždění setrval do konce funkčního období, tedy do voleb roku 1992.\n\nPozději se věnoval podnikání. V roce 2010 se uvádí jako předseda představenska společnosti Slovnaft. V roce 1992 založil společně s bývalou poradkyní prezidenta Václava Havla Erikou Csekesovou právní kancelář Csekes, Világi, Drgonec & Partners. Tím se dostal do kontaktu s významnými firmami. Působil jako právní poradce zahraničních investorů při jejich vstupu na slovenský trh a podílel se na projektech restrukturalizace slovenského průmyslu. Jako advokát zastupoval maďarský koncern MOL při jeho snaze o koupi Slovnaftu. MOL ho potom nominoval do řídících orgánů Slovnaftu. V letech 2003–2005 zde byl členem dozorčí rady, od roku 2005 členem představenstva, od 1. března 2006 generálním ředitelem a od 18. dubna 2009 předsedou představenstva.\n\nAngažoval se dále i politicky. V letech 1998–2001 byl členem republikové rady Strany maďarské koalice a byl osobním přítelem Bély Bugára. Podle serveru motejlek.com je propojen s podnikatelskou skupinou okolo Jána Sabola. Korektní vztahy měl i s premiérem Robertem Ficem. Majetek investuje do pozemků na jižním Slovensku. Podle odhadů z roku 2010 mělo jeho jmění dosahovat hodnoty 205-740 milionů eur.\n\n"}
{"id": "805009", "url": "https://cs.wikipedia.org/wiki?curid=805009", "title": "František Xaver Bakeš", "text": "František Xaver Bakeš\n\nFrantišek Xaver Bakeš (7. prosince 1833 Šaratice – 6. listopadu 1917 Brno) ,byl český učitel, hudebník, velkostatkář a politik, počátkem 20. století poslanec moravského zemského sněmu.\n\nNarodil se jako nemanželský syn Františky Bakešové a svého prastrýce Františka Boháče. V roce 1859 se mu narodil nemanželský syn František Kyselka, pozdější člen brněnské městské rady a předseda školské a kulturní komise.\n\nV roce 1852 vystudoval učitelský ústav a poté nastoupil od roku 1852 jako podučitel v Šaraticích. Od roku 1859 učil v Telnici, od roku 1860 v Boskovicích a roku 1861 byl jmenován naudučitelem ve Velkém Ořechově, od roku 1866 v Blansku. V roce 1874 se vrátil do Ořechova a učil zde coby nadučitel do roku 1888. Mezitím se roku 1870 velkostatek v Ořechovičkách, jehož správě se po odchodu do penze v roce 1888 věnoval. Zde prosazoval nové (pokrokové) metody v zemědělství. Od roku 1875 byl jednatelem \"Hospodářského brněnského spolku\" a od roku 1897 členem komise pro vyměřování osobní daně. Založil Akciovou sladovnu v Rajhradě, kde se počátkem 20. století uvádí jako místopředseda jejího vedení. Spolu s manželkou pořádali v Troubsku v 90. letech zemědělské výstavy (v roce 1895 prezentoval svůj region i na výstavě v Praze).\n\nZasedal za Stranu konzervativního velkostatku na Moravském zemském sněmu, kam byl zvolen v zemských volbách roku 1906 za kurii velkostatkářskou, ve II. sboru.\n\nDne 17. 8. 1870 se oženil s Lucií Wanklovou, dcerou doktora Jindřicha Wankla. František s manželkou Lucií a s jejich synem lékařem Jaroslavem Bakešem založili 21. června 1928 spolek \"Dům útěchy\" (dnešní Masarykův onkologický ústav). Své manželce pomáhal při její práci etnografky.\n\n\n"}
{"id": "805011", "url": "https://cs.wikipedia.org/wiki?curid=805011", "title": "Anna Vondrušková", "text": "Anna Vondrušková\n\nAnna Vondrušková (* 18. července 1953) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1986 se profesně uvádí jako ošetřovatelka skotu. Ve volbách roku 1986 zasedla za KSČ do Sněmovny lidu (volební obvod č. 97 – Jihlava, Jihomoravský kraj). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "805012", "url": "https://cs.wikipedia.org/wiki?curid=805012", "title": "Marcela Vrábelová", "text": "Marcela Vrábelová\n\nMarcela Vrábelová (* 30. října 1951) byla česká a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1986 se profesně uvádí jako dělnice. Ve volbách roku 1986 zasedla do Sněmovny lidu (volební obvod č. 109 - Žďár nad Sázavou-Jihlava, Jihomoravský kraj). Ve Federálním shromáždění setrvala do ledna 1990, kdy rezignovala v rámci procesu kooptací do Federálního shromáždění po sametové revoluci.\n\n"}
{"id": "805013", "url": "https://cs.wikipedia.org/wiki?curid=805013", "title": "Ladislav Vrba", "text": "Ladislav Vrba\n\nLadislav Vrba (* 8. června 1941) byl slovenský a československý politik za Stranu slobody a poslanec Sněmovny lidu Federálního shromáždění.\n\nProfesně je k roku 1989 uváděn jako referent MTZ JRD, bytem Letničie.\n\nV lednu 1990 nastoupil jako poslanec za Stranu slobody v rámci procesu kooptací do Federálního shromáždění po sametové revoluci do Sněmovny lidu (volební obvod č. 145 – Sereď, Západoslovenský kraj). Ve federálním parlamentu setrval do konce volebního období, tedy do voleb roku 1990.\n\n"}
{"id": "805020", "url": "https://cs.wikipedia.org/wiki?curid=805020", "title": "Konrád Babraj", "text": "Konrád Babraj\n\nKonrád Babraj (22. dubna 1921 Michálkovice – 26. května 1991 Brno) byl český akademický sochař.\n\nPo absolvování reálného gymnasia v letech 1939–1943 vystudoval sochařství na Škole umění ve Zlíně u Karla Hofmana a Vincence Makovského. V letech 1947–1950 byl asistentem na Vysoké škole architektury a pozemního stavitelství v Brně u V. Makovského. Byl členem Svazu čs. výtvarných umělců a Českého fondu výtvarného umění. \nMezi roky 1954–1969 podnikl několik studijních cest například do Maďarska, SSSR, Francie, aj. Do Skotska se vydal studovat dílo Henryho Moora. \n\nZe dvou manželství měl dvě děti. V 50.letech byla partnerkou herečka Vlasta Chramostová. S ní měl syna Konráda, který ve čtyřech letech zemřel.\n\nBabraj byl především figuralistou, do 1. poloviny 60.let tvůrcem angažovaných pomníků či reliéfů socialistického realismu, jednak s tématikou válečných hrdinů, dále režimních symbolů (Pionýrka, Spartakiáda, Vítání) a portrétistou. Vedle řady portrétů politiků vytvořil také výraznou bustu básníka Josefa Kainara.\nDále tvořil sousoší s tématikou rodiny (realizace v Brně - Žabovřeskách, Třebíči, Bohumíně či v Bruntále) nebo samotné ženy (inspirací pro sochu ležící ženy před hotelem Continental v Brně mu byla tehdejší partnerka Vlasta Chramostová). Kolem roku 1965 dospěl k formálnímu modernismu. V letech normalizace se opět vrátil k tradiční politické tématice. Také maloval. \n\nJeho díla jsou zastoupena ve sbírkách Muzea města Brna, v Regionální galerii umění ve Zlíně a na desítkách veřejných prostranství, zejména v Brně.\n\n"}
{"id": "805021", "url": "https://cs.wikipedia.org/wiki?curid=805021", "title": "René Spitz", "text": "René Spitz\n\nRené Árpád Spitz (29. ledna 1887, Vídeň, Rakousko-Uhersko – 11. září 1974, Denver, Colorado, USA) byl rakouský a později americký psychoanalytik židovského původu.\n\nPocházel z bohaté židovské rodiny. Přestože se narodil ve Vídni, většinu svého dětství prožil v Maďarsku.\n"}
{"id": "805043", "url": "https://cs.wikipedia.org/wiki?curid=805043", "title": "Ernst Gagliardi", "text": "Ernst Gagliardi\n\nErnst Gagliardi (7. ledna 1882, Curych – 22. ledna 1940 tamtéž) byl švýcarský historik. Byl profesorem všeobecných a švýcarských dějin na curyšské univerzitě.\n\nErnst Gagliardi byl synem telegrafisty. Navštěvoval gymnázium v Curychu (maturita v roce 1900) a poté studoval historii a dějiny umění v Mnichově, Berlíně a Curychu, kde v roce 1906 promoval.\n\nPracoval na katalogu knihovny v Curychu (později Zentralbibliothek Zürich), který byl poprvé vydán v letech 1931–37. V roce 1910 se stal docentem a v roce 1919 profesorem na curyšské univerzitě.\n\nGagliardi publikoval převážně o švýcarské historii a osobnostech jako Alfred Escher, Hans Waldmann a Otto von Bismarck.\n\nV roce 1939 získal cenu Gottfrieda Kellera.\n\nJeho pozůstalost uchovává Centrální knihovna Curych.\n\n\n\n"}
{"id": "805045", "url": "https://cs.wikipedia.org/wiki?curid=805045", "title": "Rychlobruslení na Zimních olympijských hrách 1932", "text": "Rychlobruslení na Zimních olympijských hrách 1932\n\nZávody v rychlobruslení se na Zimních olympijských hrách 1932 v Lake Placid uskutečnily ve dnech 4.–10. února 1932 na otevřené dráze James B. Sheffield Olympic Skating Rink.\n\nV Lake Placid byly na programu čtyři závody pro muže, startovalo se na tratích 500 m, 1500 m, 5000 m a 10 000 m. Jako ukázkové zde byly zařazeny i závody žen na tratích 500 m, 1000 m a 1500 m. ZOH v Lake Placid 1932 byly jedinou olympiádou, na níž byly rychlobruslařské závody pořádány s hromadným startem, namísto standardních jízd dvojic.\n\n\n"}
{"id": "805048", "url": "https://cs.wikipedia.org/wiki?curid=805048", "title": "Jaromír Jindráček", "text": "Jaromír Jindráček\n\nJaromír Jindráček (* 1. února 1970) je bývalý český fotbalista, záložník a fotbalový trenér.\n\nHrál za SK Dynamo České Budějovice, FC Union Cheb, SK Slavia Praha, FK Jablonec, FK Teplice a FC Spolana Neratovice. V evropských pohárech nastoupil v 6 utkáních.\n\nV lize trénoval jako hlavní trenér FK Bohemians Praha.\nDále ve trenérském tandemu spolu s exligisty Miroslavem Obermajerem a sparťanskou legendou Jiřím Novotným trénoval v sezóně 17/18 FK Slavoj Vyšehrad U19 v české dorostenecké lize, kde výsledky zpočátku vypadaly hůře ale na jaře tým neprohrál a uhájil zde skvělé místo, pár bodů od prvenství. Současně však trénuje divizní tým Zbuzan, kde má dobré výsledky a stále působí i na lavičce U19 Vyšehradu\n\n"}
{"id": "805058", "url": "https://cs.wikipedia.org/wiki?curid=805058", "title": "Peter Zeman", "text": "Peter Zeman\n\nPeter Zeman (* 10. ledna 1942) je slovenský novinář, počátkem 90. let 20. století ředitel Slovenské televize, bývalý československý politik Veřejnosti proti násilí a poslanec Sněmovny lidu Federálního shromáždění po sametové revoluci.\n\nPůsobil jako novinář v listu \"Večerník\", byl šéfredaktorem týdeníku \"Život\". Po invazi vojsk Varšavské smlouvy do Československa ho Ústřední výbor Komunistické strany Československa zařadil na seznam „představitelů a exponentů pravice“. V té době je uváděn jako pracovník Slovenské národní rady v Bratislavě.\n\nK roku 1990 je profesně uváděn jako předseda Syndikátu slovenských novinářů.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 141 - Stupava, Západoslovenský kraj) jako bezpartijní poslanec (respektive poslanec za hnutí Veřejnost proti násilí). Ve Federálním shromáždění setrval do konce funkčního období, tedy do voleb roku 1990.\n\nV období září 1990 – květen 1991 zastával post ředitele Slovenské televize, na který ho nominovala VPN, KDH a DS. Rezignoval po devíti měsících ve funkci v době, kdy se přijímal nový zákon o veřejnoprávní STV. Později byl v letech 1991–1992 ředitelem tiskového a informačního odboru na slovenském ministerstvu mezinárodních vztahů za ministra Pavla Demeše. V dubnu 1996 se stal kancléřem Syndikátu slovenských novinářů.\n\n"}
{"id": "805060", "url": "https://cs.wikipedia.org/wiki?curid=805060", "title": "Danka Zubajová", "text": "Danka Zubajová\n\nDanka Zubajová (* 13. června 1957) byla slovenská a československá politička Komunistické strany Slovenska a poslankyně Sněmovny lidu Federálního shromáždění za normalizace.\n\nK roku 1986 se profesně uvádí jako laborantka. Ve volbách roku 1986 zasedla za KSS do Sněmovny lidu (volební obvod č. 168 - Ružomberok, Středoslovenský kraj). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "805061", "url": "https://cs.wikipedia.org/wiki?curid=805061", "title": "Cena Gottfrieda Kellera", "text": "Cena Gottfrieda Kellera\n\nCena Gottfrieda Kellera, německy Gottfried-Keller-Preis je švýcarská literární cena, která byla založena nadací Martina Bodmera v roce 1921 při příležitosti 102. narozenin Gottfrieda Kellera. Je udělována každé tři roky a dotována částkou 25 000 švýcarských franků. Nadace při této příležitosti oceňuje i překladatele a zahraniční spisovatele.\n\n"}
{"id": "805064", "url": "https://cs.wikipedia.org/wiki?curid=805064", "title": "Gerlak Josef Mazal", "text": "Gerlak Josef Mazal\n\nGerlak Josef Maria Mazal OPraem. (8. srpna 1893 Uherský Brod, čp. 136 – 22. ledna 1962) byl český katolický kněz, premonstrát, osobní arciděkan v Žatci.\n\nRodák z Uherského Brodu. Syn Josefa Mazala - sekyráře v Uherském Brodě a Mathildy, dcery Petra Slavíka - hostinského v Klenovicích.\n\nDne 9. října 1913 ve Staroslavném benediktinském opatství sv. Petra a Pavla v Rajhradě přijal roucho následovníků sv. Benedikta z Nursie a mnišské jméno Benedikt. Později se však stal členem řádu premonstrátských kanovníků, kde mu bylo dáno řádové jméno Gerlak. \n\nOd roku 1945 působil v duchovní správě v Žatci. V roce 1948 kromě Žatce excurrendo spravoval i farnost Soběsuky. \nV letech 1949-1950 se mu podařilo, spolu s bankovním úředníkem Josefem Bedřichem, v žateckém kostele realizovat unikátní křížovou cestu. Je provedena v lipovém dřevě, zlacená, každé zastavení má v horní části kruhový díl s číslem zastavení a křížkem, celý tento díl je zlacen plátkovým zlatem. Řezbářské práce provedl akademický sochař František Rada, zlatnické práce a polymety prováděl mistr Ladislav Kozány z Jihlavy. Děkan Mazal s bankovním úředníkem Bedřichem jsou věrně vyobrazeni na posledním 14. zastavení křížové cesty jako Josef z Arimatie a Nikodém.\nBěhem svého působení v Žatci po roce 1950 byl jmenován osobním arciděkanem. \nV roce 1954 byly v jeho duchovní správě Žatec a excurrendo Libočany. V roce 1956 byl z Žatce přeložen do farnosti Klapý pod Hazmburkem. Zemřel 22. ledna 1962.\n\n\n\n"}
{"id": "805065", "url": "https://cs.wikipedia.org/wiki?curid=805065", "title": "Ondrej Šmelko", "text": "Ondrej Šmelko\n\nOndrej Šmelko (*21. září 1967 Bardejov) je bývalý slovenský fotbalista, obránce.\n\nHrál za Inter Bratislava, Svit Zlín, FK AS Trenčín a v Rusku za Iževsk. Za slovenskou reprezentaci nastoupil v 7 utkáních a dal 1 gól.\n"}
{"id": "805070", "url": "https://cs.wikipedia.org/wiki?curid=805070", "title": "Jaromír Žák", "text": "Jaromír Žák\n\nJaromír Žák (* 18. října 1942 Všechovice) byl český a československý politik Komunistické strany Československa, ministr průmyslu České socialistické republiky, předseda Státní plánovací komise a poslanec Sněmovny lidu Federálního shromáždění za normalizace.\n\nPocházel z dělnické rodiny. Pracoval v Chemických závodech československo-sovětského přátelství v Litvínově. Zde se vyučil a od roku 1960 byl členem KSČ. V roce 1966 absolvoval Vysokou školu ekonomickou v Praze. Pracoval potom v podniku ZPA Čakovice v oblasti ekonomiky práce, později na KNV pro Středočeský kraj v sektoru řízení místní výroby a služeb. V letech 1971-1974 byl pracovníkem federálního ministerstva financí. Bylo mu uděleno Vyznamenání Za vynikající práci.\n\nV letech 1974-1982 působil jako pracovník Ústředního výboru Komunistické strany Československa, v letech 1982-1985 coby zástupce vedoucího ekonomického oddělení ÚV KSČ. XVII. sjezd KSČ ho zvolil za kandidáta Ústředního výboru Komunistické strany Československa. Do funkce člena ÚV KSČ byl převeden k 15. červnu 1989. Od roku 1985 zastával post ministra financí ČSSR ve čtvrté vládě Lubomíra Štrougala, páté vládě Lubomíra Štrougala a šesté vládě Lubomíra Štrougala. V letech 1988-1989 byl ministrem - předsedou Federálního cenového úřadu ve vládě Ladislava Adamce. Od června 1989 pak v této vládě usedl do funkce jejího místopředsedy. Zároveň získal portfolio ministra - předsedy Státní plánovací komise. Post místopředsedy i předsedy Státní plánovací komise si udržel i v následující krátce působící první vládě Mariána Čalfy.\n\nVe volbách roku 1986 zasedl za KSČ do Sněmovny lidu (volební obvod č. 44 - Cheb, Západočeský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "805071", "url": "https://cs.wikipedia.org/wiki?curid=805071", "title": "De minimis non curat praetor", "text": "De minimis non curat praetor\n\nDe minimis non curat praetor (lat., česky \"maličkostmi se soudce nezabývá\") je právnická fráze, která vyjadřuje zásadu, že věci bagatelního významu nemají být projednávány před soudem. V trestním právu je jejím projevem koncepce trestní odpovědnosti, která je založena na společenské škodlivosti – případy minimálně společensky škodlivé jsou projednávány jen jako přestupky.\n"}
{"id": "805089", "url": "https://cs.wikipedia.org/wiki?curid=805089", "title": "Zbyněk Žalman", "text": "Zbyněk Žalman\n\nZbyněk Žalman (* 19. června 1920 Častolovice) byl český a československý politik, předseda Československé strany lidové, poslanec České národní rady a Sněmovny lidu Federálního shromáždění za normalizace.\n\nV rodné obci absolvoval základní školu a pak studoval na státní reálce v Kostelci nad Orlicí. V roce 1942 byl totálně nasazen v Německu. Studoval na církevních školách a stal se členem Československé strany lidové. V ČSL postupně získával politické funkce. Jeho kariéra pak vyvrcholila za normalizace. Od roku 1972 byl členem Ústředního výboru ČSL, od roku 1977 člen předsednictva ÚV ČSL.\nV listopadu 1981 byl zvolen předsedou Československé strany lidové. V době nástupu do předsednické funkce zastával post tajemníka českého Ústředního výboru Národní fronty. V čele ČSL vystřídal zesnulého Františka Tomana, do kterého část strany vkládala naděje na její aktivizaci. Éra předsednictví Zbyňka Žalmana naopak přinesla útlum a pronikání exponentů Státní bezpečnosti do stranických struktur.\n\nDlouhodobě zasedal v zákonodárných sborech. Ve volbách roku 1971 byl zvolen do České národní rady. Znovu zvolen byl ve volbách roku 1976 a volbách roku 1981.\n\nVe volbách roku 1986 zasedl za ČSL do Sněmovny lidu (volební obvod č. 24 - Mladá Boleslav, Středočeský kraj). Ve Federálním shromáždění setrval do prosince 1989, kdy rezignoval na mandát v rámci procesu kooptací do Federálního shromáždění po sametové revoluci.\n\nKoncem listopadu 1989 odstoupil z čela ČSL pod tlakem reformního křídla.\n\n"}
{"id": "805100", "url": "https://cs.wikipedia.org/wiki?curid=805100", "title": "Rastislav Michal", "text": "Rastislav Michal\n\nRastislav Michal (* 9. června 1936 v Teplicích) je český akademický malíř, grafik a ilustrátor.\n\nV letech 1951-1955 studoval obor grafických technik (prof. J. Vodrážka) na Vyšší škole uměleckého průmyslu (později Výtvarná škola). V roce 1955 byl přijat na Akademii výtvarných umění v Praze(ateliér portrétní a figurální tvorby), kde jeho profesory byli postupně Antonín Pelc, Miloslav Holý a Karel Souček. Po absolutoriu v roce 1961 následoval na Akademii čestný rok (1962) a stipendium Svazu výtvarných umělců v Praze (1963). V roce 1975 získal stipendium francouzské vlády na roční pobyt v Paříži. Žije a pracuje v Praze.\nOd roku 1994 je stálá expozice jeho širokospektré tvorby v Galerii Michal´s Collection, Husova 13, Praha 1 – Staré Město.\n\nOd konce padesátých a v průběhu šedesátých let navázal Rastislav Michal na klasickou linii moderní malby. Obrazy charakterizuje plasticky pojatý objemový tvar a malířská kultivovanost projevu („Milenci“, 1963; „Moderní Olympia“, 1963; „Malíř a model“, 1968; „Tři ženy z Torina“, 1968). Tento výrazový klasicismus představoval „tichou“ vzpouru proti často jednostrannému modernismu i diletantskému „ne-umění“, vyrůstal z potřeby bránit se něčím „vysokým“ malosti a nízkosti, vplétajícími se do kulturního života.\nOd přelomu šedesátých a v sedmdesátých letech se jeho projev dynamizoval, začal se vzdalovat klasickému pólu, zcela jistě pod tíhou doby. Expresivita vrcholí za ročního studijního pobytu v Paříži (stipendium francouzské vlády) roku 1975, v obrazech jako „Trojportrét“, „Přítelkyně“ či v cyklu „Z Paříže“. V druhé polovině sedmdesátých let vznikají další závažná díla: triptych „Pláž“ (1977), soubory obrazů „Z Páté čtvrti“ (1978), „Akrobaté“ (1979) ad.\nObrazy osmdesátých let jako např. „Figura IV – Velká Odaliska“, 1981; „Milenci z Pompejí“, 1984; „Ateliér“, 1984 jsou prodchnuty erotickým zaujetím. Autor objevuje novou prostorovost i barevnou paletu. Realizuje významné portréty (Z. Sklenář, 1978; Jan Bauch, 1982, J. Kotalík, 1986 ad.). Také téma zátiší a krajiny prochází autorovou malbou. Poznání norské a islandské přírody ho podnítilo k sérii obrazů s motivy moře, kráterů (1988-89), v nichž však nejde o přírodní „impresi“, ale o hlubší reflexi o životě a osudu. Novým směrem se malíř vydal v cyklu „Labyrint písma“ (1990-91), v němž se inspiruje starozákonními texty.\n\nV obrazech vzniklých po roce 1991 se projevuje nejvýrazněji mnohovrstevnatost jeho tvorby. Klasické náměty se ztrácí pod silou malířského gesta („Ženy v bazénu“, 1996; „Tři Grácie“, 1998), jsou apropriovány a zasazeny do odlišných kontextů („Aukce“, 1999; „Slečny na břehu Seiny“, 2001). Autor nastavuje zrcadlo dnešnímu světu (cykly „Modelky“, 1996-97; „Cream & Dream“, 2003; „Ženy v květinách“, 2004; „Graffiti“, 2003-2005; ad.). Nově ztvárňuje krajinnou tematiku (triptych „Ze Šárky“, 2003; cykly „Stráň“, „Stromy“, 2002, 2004; „Ledovce“, 2005). Dále rozvíjí portrétní tvorbu, i v monumentálních obrazových formátech (Valentino, Karl Lagerfeld, Rolling Stones). Současně v některých obrazech dospívá až k abstraktnímu výrazovému pólu s důrazem na rozvinutí svobodné hry barev a tvarů, vzdáleně odkazující k jeho figurální tvorbě.\nMalířskou tvorbu Rastislava Michala doplňuje bohatá činnost v oboru grafiky (samostatné grafické listy, dále přes 300 Exlibris, novoročenky, bibliofilské tisky a grafické soubory).\n\nRastislav Michal ilustroval přes 50 knižních titulů:\n\n\n\n\nČlen Svazu českých výtvarných umělců (1961-1989), Unie výtvarných umělců (od 1991), Spolku českých bibliofilů a čestný člen Spolku sběratelů a přátel exlibris v Praze (1996).\n\n\n\n"}
{"id": "805104", "url": "https://cs.wikipedia.org/wiki?curid=805104", "title": "Uri Blau", "text": "Uri Blau\n\nUri Blau ( אורי בלאו) je izraelský novinář, který pracoval pro deník Haaretz. Specializuje se na armádní zpravodajství a odhalování korupce.\n\nUri Blau začal svoji dráhu novináře v jeruzalémském týdeníku Kol Ha'ir. Zaměřil se na odhalování prohřešků vojáků v Izraelských obranných silách. Na rozdíl od ostatních novinářů píšících o armádě se Uri Blau rozhodl stát mimo Asociaci armádních novinářů a své zpravodajství zakládal spíše na osobních kontaktech v armádě.\nV roce 2005 se Uri Blau stal členem redakce Haaretzu a publikoval několik článků odhalujících možnou korupci Ehuda Olmerta, který byl v té době lídrem strany Kadima a kandidátem na předsedu vlády. Následná aféra neutichla ani když se Olmert stal předsedou vlády a vedla k dlouholetému vyšetřování a nakonec i k nepravomocnému odsouzení po skončení Olmertova mandátu. Další reportáž o předsedovi izraelské politické strany Jisra'el Bejtejnu Avigdoru Liebermanovi tvrdila, že strana použila fiktivně identitu Liebermanovy dvacetileté dcery pro převod velkých částek peněz.\n\nV listopadu 2008 Uri Blau uveřejnil v deníku Haaretz článek Povolení zabíjet , v němž tvrdil, že cílené zabití jednoho ze dvou členů Islámského džihádu v Dženínu v červnu 2007 odporovalo usnesení izraelského Nejvyššího soudu, které stanovilo, že cílené zabití nesmí být použito, pokud je možné provést zatčení. Zpravodajská část článku reprodukovala dvě armádní hlášení Izraelských obranných sil, které byly přísně tajné. Reportáž tvrdila, že se vojáci někdy ani nepokusí o zatčení, což by mohlo porušovat usnesení soudu. Článek byl předán vojenské cenzuře ke schválení a ta jej schválila. Tato skutečnost byla později použita jako právoplatný důkaz, že uveřejněním armádních hlášení nemohla být způsobena škoda, pokud ji nezpůsobil sám cenzor.\n\nOkamžitě následovaly spekulace, kdo byl zdrojem přísně tajných dokumentů. Trvalo rok, než se vyšetřování soustředilo na Anat Kamm, bývalou sekretářku armádního velení, která krátce pracovala jako novinářka již před svojí službou v armádě a po propuštění z armády ve své kariéře pokračovala.\n\nTýden před operací Lité olovo, v prosinci 2008, Uri Blau předal armádnímu cenzorovi odhalení, že má plány operace. Článek byl nejdříve schválen k publikaci. Teprve později, těsně před distribucí, cenzor své rozhodnutí změnil a Haaretz souhlasil se stažením článku.\n\nV září 2009 izraelská tajná služba Šin Bet s Urim Blauem vyjednala písemnou dohodu, podle níž měl Uri Blau předat padesát psaných tajných dokumentů a zničit svůj osobní počítač. Oplátkou za to měla armáda přestat zjišťovat, kdo je jeho zdroj. V prosinci 2009 Šin Bet tajně zatkla Anat Kamm a začala ji vyšetřovat, což vedlo k jejímu obvinění, že předala až dva tisíce dokumentů. Uri Blau a deník Haaretz pohlíželi na toto zatčení jako na porušení předchozí dohody.\n\nV prosinci 2009 Uri Blau odjel z Izraele na turistickou cestu po Asii a rozhodl se zůstat v zahraničí až do ukončení procesu. Za své sídlo si vybral Londýn. Do Izraele se vrátil až 24. října 2010.\n\nIzraelská společnost vnímá Uriho Blaua jako kontroverzní osobu. Pravicoví voliči ho vnímají jako zrádce, kterému nezáleží na bezpečnosti státu. Naproti tomu skupina dvanácti izraelských novinářů požádala izraelskou vládu, aby Blaua nežalovala, pokud se vrátí z Londýna a předá zbývající tajné dokumenty, které v té době měl stále u sebe.\n\n23. března 2011 informovalo izraelské ministerstvo spravedlnosti, že Uri Blau bude vyšetřován kvůli neoprávněnému držení tajných dokumentů. 30. května 2012 bylo zveřejněno, že bude obviněn.\n"}
{"id": "805105", "url": "https://cs.wikipedia.org/wiki?curid=805105", "title": "Colin Greenwood", "text": "Colin Greenwood\n\nColin Greenwood Charles (* 26. června 1969 Oxford, Oxfordshire, Anglie) je anglický hudebník a skladatel, nejvíce známý jako baskytarista rockové kapely Radiohead.\n\n"}
{"id": "805106", "url": "https://cs.wikipedia.org/wiki?curid=805106", "title": "Postavy z Modern Warfare", "text": "Postavy z Modern Warfare\n\nHlavní postavy z podsérie Call of Duty: Modern Warfare. Hry: , , . Příběh se odehrává v letech 1996 - 2017.\n\nJednotky, které se objeví ve hře a jejich členové.\n\n\n\nArcher byl sniper Task Force 141 při misi Losse Ends. Podával spolu s Toadem sniperskou podporu útočícímu týmu. Po Sheperdově zradě se na Pricovo varování vydal s Toadem k místu zastřelení Roache a Ghosta, kde je našli upálené. Proto zavolali Nikolaje (zelený dým stoupající po této misi z hor na mapě briefingu).\n\"viz John Price\"\nJohn MacTavish přišel k 22. regimentu SAS pod vedení Johna Price. Ti si spolu nesedli a Price si z něj dělal srandu kvůli jeho přezdívce Soap. Soap se ale osvědčil a zabil například Imrana Zakhaeva potom co mu Price poslal pistoli. Po SAS se přidal ke Task Force 141 která sloužila jako utajovaná jednotka pro zabránění válce. Sloužil tam s Ghostem a pod ochranná křídla dostal Roacha. Osvobodí z Petropavlovského vězení jednoho z nejpřísněji střežených vězňů a to vězně 627. Ukázalo se že to není nikdo jiný než Price. Ten se pak taky přidal ke Task Force 141. Jeho jednotka získala informace a byla vyvražděna generálem Shepherdem. Když to Soap zjistil zaútočil s Pricem na Shepherdův tajný bunkr. Shepherd Soapa zranil ale ten ho z posledních sil bodl nožem do oka. Tímto se stal stejně jako Price vyděděncem. Soap si rozuměl s Yurim který byl nejlepším člověkem který mohl Makarova zabít. Task Force 141, nebo to co z ní zbylo, se spojí s Echo teamem a zaútočí na Waraabeho území. Předají zjištěné informace Sandmanovi a ten po výslechu Volka prozradí že Makarov je v Praze. Yuri se Soapem hlídají Makarova v hotelu Lustig, ale zjistí že to byla léčka. Když dům, ve kterém Soap s Yurim hlídají exploduje, tak Soap zaslechne jak Makarov pozdravuje Yuriho. Soap se zraní pádem a otevřou se mu stará zranění například to které utržil v Somálsku nebo které mu způsobil Shepherd. 11. října 2016 umírá ale vyzradí Yuriho tajemství Priceovi. Soapa nadaboval Kevin McKidd.\n\nNikolajovo jméno není známé. Je to sovětský voják a Loayalista. Pracuje jako informátor Britských jednotek v armádě Imrana Zakhaeva. Když byl zajat zorganizovala Special Air Service misi Blackout při které Nikolaje zachránila. Zjistí polohu Al-asada a předá jí Priceovi. Po delší době podporuje MacTavishovu jednotku v Rio de Janeiru. Je jedním z nejdůležitějších členů task force 141. Když Yuri s Pricem zaútočí na Makarovův hotel tak jim je poblíž a informuje je o dění stejně jako při záchraně ruského prezidenta.\n\nYuri je ex-Specnaz, a protože je to Makarovův nejbližší přítel přidá se k němu. Yuri bude ale vypovídat britům a tak ho Makarov na Moskevském letišti postřelí. Yuri se pokusí masakru zabránit ale je příliš slabý. Proto se rozhodne Makarova zabít. Přes Nikolaje se dostane k Soapovi a Priceovi. Yuri byl totiž zvolen jako nejlepší člověk k zabití Vladimira Makarova. Soap se dozví Yuriho tajemství o jeho přátelství s Makarovem. Je proto vyslýchán samotným Kapitánem Johnem Pricem . Pomáhá zachránit ruského prezidenta s dcerou. Spolu s Pricem se vypraví zabít Makarova do hotelu za pomoci Nikolaje na drátě. Je raněn vystřelenou trubkou a proto ho Price zanechá v rozbořeném hotelu zatímco se sám vydá na střechu. Makarov ale míří na Priceho a to přiběhne Yuri. Zraní Makarova střelou do boku aby zachránil Price ale sám je potom Makarovem zabit třemi ranami do těla. Poskytl tam Priceovi víc času Makarova zabít. Yuriho poznávací znamení jsou potetované ruce.\nSimon Riley znamý jako Ghost patří mezi hlavní postavy Call of duty Modern warfare 2. Jeho první výskyt byl v misi kdy jste museli dopadnout Rojase v Riu de janeiru a jeho poslední výskyt byl v misi Looses Ends.Kde z Roachem byli zabiti generálem Sheperdem.Soap a Price je pomstili\n\nGary Sanderson známější pouze jako Roach je jedna z hlavních postav druhého dílu Modern Warfare. Přidal se k Task Force 141 pod ochranná křídla Soapa. S tím se blízce spřátelili. Pomáhal ve všech důležitých misích než do týmu přišel Price. Mezi největší úspěchy patří dopadnutí Rojase při kterém jim nakonec pomohl i Nikolai. Při misi v Petropavlovsku ho Price málem zabil. Spolu s Ghostem a zbytkem jednotky Task Force 141 (kromě Soapa, Price a Yuriho, který v tu dobu ještě v týmu nebyl) měl získat informace pro generála Shepherda. Shepherd je ale zradí a Roach a Ghost v této chvíli umírají . Zbytek jednotky je nemilosrdně pročištěn. Aby se Soap za Roachovu a Ghostovu smrt pomstil, zabije Shepherda.\n\nMarcus Michael Burns je voják v jednotce SAS. Jeho nejbližšími přáteli byli Wallcroft a Griffin. Burns jako jediní vojáci s Wallcroftem přežili chemický útok na Londýn. Tato postava ve hře nezemře.\n\nPaul Jackson je mariňák jehož jednotka měla za úkol vypátrat Khaleda Al-Asada. Jeho jednotka jednou málem Al-Asada chytila ale byl to jen planý poplach. Několikrát byli obklíčeni, pomohli americkým jednotkám. Nedbali na jadernou hrozbu a místo útěku podporovali ostatní jednotky. Jeho jednotku zabil výbuch sám Paul zemřel na otravu radiací.\n\nDerek Westbrook alias Frost je vojákem Delta force vyslaných na Manhattan. Později na tip kapitána Price je jeho jednotka vyslána do Paříže aby dopadla Volka. Při bojí když s Delta Force a GIGN ničí ruské jednotky je zničena skoro celá Paříž. Pak jsou vojáci Delta Force posláni do Berlína aby zachránili Alenu Vorshevsky. Akce jim nevyjde a Frost se od té doby ve hře neukáže.\n\nKamarov je ruský voják a Loayalista. Při operaci Blackout na záchranu Nikolaie sehnal armádu která pomáhala jednotce SAS s bojem proti Ultranacionalistům. Později spolupracuje s českou milicí. Pomáhá v Praze Soapovi, Yurimu a Priceovi. Makarovovi lidé na něj přivážou výbušniny a udělají z něho past. Když Soap s Yurim míří do Makarovova domu tak z výtahu Makarovovi lidé Kamarova vytáhnou a dům na kterém jsou vojáci České milice a Price exploduje. Další výbuch vyhodí do povětří dům ve kterém jsou Soap a Yuri. Soap se zraní pádem a také kvůli Shepherdově bodnutí brzy umírá. Postava Kamarova byla vytvořena podle skotského vojáka jménem Eddie Stone.\n\nJoseph Allen je agent CIA poslaný do Makarovova ruského gangu v utajení. Makarov zjistil že Yuri vypovídal a tak zorganizoval masakr v Moskvě. Smrtelně zranil Josepha a nechal ruské vojáky aby ho našli. Po zjištění že je Joseph agent CIA se rozhořela třetí světová válka.\n\nGaz je voják Special air service pomáhající Soapovi, Priceovi a Nikolajovi. Patří mezi nejlepší přátelé Johna Price. Gaz je raněn při přestřelce s Zakhaevovými muži. Je zabit přímo Zakhaevem. \n\nJames Ramirez je členem 75. regimentu amerických Rangers. Jeho povinností je chránit americká města před Ruskou armádou. Téměř se jim nepodaří ochránit Washington DC. Nezemře\n\nSandman je velitel Delta force poslaných do Paříže, New Yorku a Berlína. Udržuje spojení s vyděděným Pricem. Po dopadení Volka na Pricův tip informoval Price o pobytu Makarova v Praze. Umírá při záchraně prezidenta Vorshevského. Jeho volací znak je Metal-Zero-One.\n\nFoley je důstojník v jednotce Jamese Ramireze. Spolu s Dünnem a Ramirezem v amerických Rangers měli po návratu z Afghánistánu chránit USA před Ruskou armádou. Nezemře.\n\nDünn je přítel Ramireze v US Rangers. Účastní se bojů o americká města i o Washington. Tato postava ve hře nezemře.\n\nWallcroft je velitel SAS po Priceovi. Spolu s Pricem a Soapem se vydali na loď v Beringově průlivu. Je nejbližším přítelem Burnse. Bojuje spolu s ním v metru a přežije také chemický útok v centru Londýna.\n\nMacMillan je britský sniper. Byl vyslán do Černobylu aby zabil Imrana Zakhaeva. Pomocníka mu dělal John Price. Byl zraněn když na něj během Zakhaevova obchodu s překupníky spadnul vrtulník. Mise musela být přerušena a Price MacMillana odnesl do bezpečí. Mise byla neúspěšná místo toho aby Imrana Zakhaeva zabili,ustřelili mu levou ruku.\n\nOZone je jedná z mála postav která nemá pevný vzhled. Byl u 141 Task Force. Byl zabit v Makarovovo úkrytu ruskými vojáky při ochraně nahrávače dat z Makarovov počítače.\n\nGrinch je důležitý člen Delta Force. Dobrý přítel Sandmana, Frosta a Trucka. Umírá v diamantovém dole. Nadaboval ho Timothy Olyphant. Jeho volací znak je Metal-Zero-Three. Grinch je spolu s Truckem asi nejsprostější postavou ve hře.\n\nAndrej Harkov je agent FSO pověřený ochranou prezidenta. Prezidentovo letadlo je napadeno a Harkov ho brání spolu s ochrankou. Když letadlo spadne tak spolu Leonidem spolupracuje na krytí zbytků jednotky a prezidenta. Vrtulníkem ale místo podpory přiletí Makarov a Harkova zabije.\n\nTruck je členem Delta Force a zároveň dobrým přítelem ostatních členů. S Delta force je pořád s výjimkou mise v Paříži. Také umírá v diamantové dole. Jeho volací znak je Metal-Zero-Two.\n\nAlena Vorshevsky je dcera ruského prezidenta Vorshevkého. Letěla se svým otce prezidentským letadlem. Když letadlo havarovalo měla být ukryta na bezpečné místo. Makarov zjistil její polohu a tak se rozhodl ji unést. Zachránit z Berlína ji měla jednotka Delta Force. To se jim nepovedlo a tak se pro ni a jejího otce vypravila Task Force 141 spolu se Sandmanem, Truckem a Grinchem do diamantového dolu v Rusku.\n\nLeonid Pudovkin je člen ruské jednotky FSO kterou také vede a přítel Harkova. Přežil pád prezidentského letadla, prezidenta našel ale byl zabit když chtěl Vorshevského dopravit do vrtulníku ve kterém místo podpory seděl Makarov.\n\nBoris Vorshevsky je ruský prezident. Během letu do Hamburku na schůzi světových vládců za ukončením války bylo jeho letadlo zničeno. Borise a je dceru se pokusili chránit agenti FSO ale byli zrazeni a všichni pozabíjeni. Boris byl unesen a vydírán pod pohrůžkou nalezení zabití jeho dcery. Jeho dceru chytili v Berlíně a odvedli do diamantového dolu v Rusku. Task Force 141 spolu s Delta Force ale oba osvobodila i když to stálo životy celé Delta Force. Boris pak odvolal válku a do světa se navrátil mír. \n\nOverlord je velitel amerických jednotek v zámoří. Řídí útoky na území Al-Asada a naviguje vyloďovací jednotky a SAS. V druhém díle vede jednotku Rangers. Ve třetím díle naviguje Delta Force. Je to spolu s Nikolajem a Pricem jedna z mála postav co přežijí všechny díly. \n\nYasir je prezident na Středním východě. Během třetí mise hry Modern Warfare za něj hráč hraje. Na rozkaz Zakhaeva ho Al-Asad v přímém přenosu zastřelí.\n\nImran Zakhaev je velitel Ultranacionalistů. Kdysi ho měl za úkol zabít kapitán MacMillan spolu s kapitánem Pricem, ale při tomto útoku přišel Zakhaev jen o levou ruku. Peníze vydělává jak válkami a drancováním, tak i prodejem drog. Zabije ho John MacTavish pistolí kterou mu pošle Price. Na Zakhaevovo místo nastupuje Vladimir Makarov.\n\nVladimir Makarov je sovětský zabiják vycvičený protiteroristickou jednotkou v Čečensku. Je považován za šílence, což vyvrací jeho genialita. Šel sloužit Imranu Zakhaevovi. Zakhaeva bezmezně obdivuje a nenávidí Ruskou vládu i NATO. Schválně naplánuje masakr na Moskevském letišti který svede na Allena. Rovněž je zodpovědný za nukleární výbuch na Středním východě který zabije několik stovek vojáků USMC . Povede se mu přimět Rusko aby vyhlásilo válku USA. O jeho zabití usiluje hlavně britská SAS. Je považován za nechytitelného. Zabil ho oběšením Price potom co sám Makarov zabil Yuriho.\n\nKhaled Al-Asad je válečný zločinec který velí povstalecké armádě na Středním východě. V několika misích jednotek USMC je úkolem zajmout Al-Asada na Středním východě, to se povede až Britské jednotce SAS pod velením Kapitána Price v Ázerbájdžánu. Po výslechu kde ho prozradí telefonát od jeho chlebodárce Imrana Zakhaeva je zastřelen.\n\nGenerálporučík Shepherd jeden z nejvyšších důstojníků americké armády. Jeho volacím znakem je Zlatý orel. Vystudoval vojenskou školu Johna F. Kennedyho. Mezi jeho největší akce patří Operace Kingfish. Zradil Task Force 141 a zastřelil Ghosta a Roache, jejich těla pak dal upálit. Byl zabit nožem vrženým Soapem, když se snažil zabít Price.\n\nAlejandro Rojas známější pod přezdívkou Rudý Alex je brazilský překupník zbraní a zároveň největším dodavatelem Makarova. Američané ho budou pronásledovat. Chytnou ho Roach,Soap a Ghost. Rojase dostane Brazilská milice a pravděpodobně ho zabije.\n\nViktor Khristenko známý jako Volk nebo Vlk je ruský překupník zbraní. Zatknula ho jednotka Delta force ve spojení s GIGN na základě tipu kapitána Priceho, který Volkovo jméno zjistil když vyslýchal Waraabeho. Volk prozradil že Makarov sídlí v Praze kam se jednotka Task force 141 vydala.\nWaraabe je velitel Somálských pirátů a domobrany v Bosasu. Byl obviněn za distribuci chemických zbraní které zničily Londýn. Dopadla ho Task force 141. Byl vyslýchán za použití jeho vlastních zbraní. Při výslechu přivedl Task force na stopu Volka. Byl zabit střelou do hlavy kapitánem Johnem Pricem\n\nViktor Zakhaev je syn Imrana. Ve hře se objevuje jenom párkrát. V prvním díle MW spáchá sebevraždu. Jeho smrt vyprovokovala Imrana k dalším útokům.\n\nAlexi je vůdce teroristů na Pražském hradě kam se infiltrují Yuri s Pricem. Má rozhovor s Makarovem při kterém se dozvídáme že Makarov hledá Alenu Vorshevsky. Alexi je pravděpodobně zabit při některém z výbuchů na hradě.\n\n\n"}
{"id": "805111", "url": "https://cs.wikipedia.org/wiki?curid=805111", "title": "SK Spolana Neratovice", "text": "SK Spolana Neratovice\n\nSK Spolana Neratovice byl český fotbalový klub z Neratovic. Klub byl založen roku 1919. Největším úspěchem byla účast ve druhé nejvyšší soutěži (v ročnících 1978/79, 1980/81, 1990/91, 1999/00 – 2002/03).\n\nV průběhu sezóny 2002/03 ztratil klub podporu města, ale i hlavního partnera v podobě místní chemičky Spolana. Klub sice skončil na nesestupovém 13. místě, ale pro další ročník se sloučil s SK Kladno. Kladnu sloučením s Neratovicemi připadla licence pro 2. ligu.\n\nSvé domácí zápasy odehrával na stadionu Neratovice s kapacitou 6 291 diváků.\n\nKlub byl založen v roce 1919 jako SK Neratovice na hřišti Pod Lipami. V roce 1931 byly v rámci klubu vytvořeny mládežnické kategorie. Během tohoto období se klub pohyboval na úrovni oblastních soutěží.\n\nPo roce 1948 se klub stal součástí DSO Jiskra Neratovice, od roku 1955 hrál krajský přebor a v roce 1960 postoupil dokonce do Středočeské divize. V roce 1961 byl otevřen nový stadion zápasem se Spartakem Hradec Králové. V 70. letech se pak klub pohyboval převážně v krajském přeboru. Ve druhé nejvyšší soutěži se klub objevil poprvé v sezoně 1978/79 a naposled v letech 1999–2003. Ovšem v té době se začaly se projevovat finanční problémy, které vyústily ve sloučení s Kladnem.\n\nZdroj: \n\n\nZdroj: \n\n"}
{"id": "805113", "url": "https://cs.wikipedia.org/wiki?curid=805113", "title": "Zozulica", "text": "Zozulica\n\nZozulica je tradiční ukrajinský hudební nástroj. Název i tvar je odvozený od kukačky. Hliněná píšťalka patří do epochy Tripolské kultury 5. – 3. tisíciletí před naším letopočtem. Tripolská kultura spojuje mnoho krajin jako Ukrajinu, Polsko, Moldavsko, Rumunsko a další.\n\nZuzulice jsou dispozici v různých velikostech v hliněném i plastovém provedení. Pravá zozulica v hliněném provedení je vnímána i jako amulet síly. Zuzulica z čistého jílu nese paměť generací a je dobře známá pro své léčebné účinky jako sakrální amulet.\n\nTento melodický hudební nástroj byl označen za nejlepší projekt v soutěži o neoficiálního maskota při přípravě fotbalového Eura 2012.\n\n"}
{"id": "805116", "url": "https://cs.wikipedia.org/wiki?curid=805116", "title": "Pig Latin", "text": "Pig Latin\n\nPig Latin je jazyková hra používaná anglicky mluvícími dětmi. Používá se pro pobavení i pro zachování „soukromí“ mezi mluvčími. Některá slova (např. \"upidstay\" - hloupý) byla přejata do slangu americké angličtiny. Celý princip hry spočívá v úpravě slov přidáním atypických přípon nebo přesunutím první souhlásky na konec původního slova.\n\nU slov, která začínají souhláskou, se první souhláska přesouvá na konec slova a za ni se přidá přípona \"-ay\".\n\n\nU slov, která začínají samohláskou, se pouze přidá přípona \"-ay\" (v některých variantách připona \"-way\").\n\n\nV některých jiných variantách Pig Latin u slov začínajících na samohlásku se tato samohláska přesune na konec a za ni se připojí přípona \"-hay\".\n\n\nSložená slova se rozkládají a s každým dílčím slovem se zachází zvlášť podle výše zmíněných pravidel. V některých variantách se pak tyto složeniny skládají zase dohromady a v jiných zůstávají rozložené na dílčí slova.\n\n\n"}
{"id": "805117", "url": "https://cs.wikipedia.org/wiki?curid=805117", "title": "Guillaume Rufin", "text": "Guillaume Rufin\n\nGuillaume Rufin (* 26. května 1990 Viriat) je francouzský profesionální tenista. Ve své dosavadní kariéře nevyhrál na okruhu ATP World Tour žádný turnaj. Na challengerech ATP a okruhu Futures získal do ledna 2013 osm titulů ve dvouhře.\n\nNa žebříčku ATP byl ve dvouhře nejvýše klasifikován v listopadu 2012 na 90. místě a ve čtyřhře pak v srpnu 2010 na 316. místě. Trénuje ho Olivier Ramos.\n\n25. října 2009 vyhrál v brazilském Florianapolisu Challenger ATP Tour title in Brazil, když ve finále porazil Pera Ribu výsledkem 6–4, 3–6, 6–3.\n\nNa marseilleském turnaji ATP Tour Open 13 2010 se probojoval do čtvrtfinále. Postupně zdolal Laurenta Recouderca 7–5, 4–6, 7–6 a Belgičana Yannicka Mertense 6–3, 2–6, 6–2, než mezi osmi posledními nestačil na 92. hráče světa Mischu Zvereva 7–5, 6–7, 6–3.\n\nNa US Open 2010, kde obdržel divokou kartu, v úvodním kole přešel přes Leonarda Mayera, aby ve druhém dějství podlehl krajanu Paulu-Henrimu Mathieumu.\n\n"}
{"id": "805121", "url": "https://cs.wikipedia.org/wiki?curid=805121", "title": "Tomaž Gantar", "text": "Tomaž Gantar\n\nTomaž Gantar (* 21. března 1960 Koper) je slovinský politik.\n\nNarodil se v Koperu, v roce 1987 absolvoval Lékařskou fakultu Univerzity v Lublani, v roce 1994 získal specializaci v oboru urologie. V roce 1995 se stal soudním znalcem v oboru chirurgie. Od roku 1998 pracoval v izolské nemocnici, jejímž ředitelem byl v letech 1999 až 2004. V roce 2002 byl jako nezávislý kandidát zvolen v komunálních volbách členem koperské městské rady. Od roku 2004 byl vedoucím kanceláře koperského župana Borise Popoviče, toho po volbách v roce 2006 ve funkci vystřídal. Po prohře v dalších komunálních volbách, v roce 2010, se vrátil do funkce vedoucího kanceláře. V předčasných volbách v prosinci 2011 kandidoval na kandidátce DeSUSu, ale do Státního shromáždění nebyl zvolen.\n\nV únoru 2012 se stal ministrem zdravotnictví.\n\n\n"}
{"id": "805123", "url": "https://cs.wikipedia.org/wiki?curid=805123", "title": "Victoria Larrièreová", "text": "Victoria Larrièreová\n\nVictoria Larrièreová, nepřechýleně Victoria Larrière (* 2. května 1991 Martigues) je francouzská profesionální tenistka. Ve své dosavadní kariéře nevyhrála na okruhu WTA Tour žádný turnaj. V rámci okruhu ITF získala do května 2012 sedm titulů ve dvouhře a devět ve čtyřhře.\n\nNa žebříčku WTA byla ve dvouhře nejvýše klasifikována v květnu 2012 na 172. místě a ve čtyřhře pak ve stejném měsíci na 233. místě. Trénují ji Eric Dochtermann a Bernard Larriere.\n\nV létě sezóny 2011 vyhrála sedmou singlovou událost okruhu ITF a první s dotací ve výši 50 000 dolarů v tureckém Istanbulu. Následující týden se objevila na své premiérové události nejvyšší úrovně ženského tenisu WTA Tour, a to na Taškent Open 2011. V úvodním kole přešla přes Zuzanu Kučovou výsledkem 3–6, 6–4, 6–1 a následně zaznamenala debutovou výhru nad hráčkou první světové stovky, když zdolala další Slovenku a pátou nasazenou Magdalénu Rybárikovou 6–4, 6–4, což představovalo její desátou výhru v řadě. Ve čtvrtfinále pak snadno podlehla turnajové jedničce a pozdější vítězce soutěže Xenii Pervakové.\n\nV kvalifikaci Australian Open 2012 vypadla v posledním třetím kole o postup do hlavní soutěže, když nestačila na Tchajwanku Kchaj-čchen Čchangovou po setech 6–4, 4–6, 3–6, přestože již vedla 6–4, 3–1.\n\nNa French Open 2011 vypadla v úvodním kole ženské čtyřhry a v následujícím 111. ročníku grandslamu, pak obdržela divokou kartu do soutěže dvouhry. V první fázi lehce prohrála s Ruskou Marií Kirilenkovou, když na ni uhrála jen tři gamy.\n\n"}
{"id": "805129", "url": "https://cs.wikipedia.org/wiki?curid=805129", "title": "Volejbal na Letních olympijských hrách 1988", "text": "Volejbal na Letních olympijských hrách 1988\n\nTurnaj se odehrál v rámci XXIV. olympijských her ve dnech 17. září - 2. října 1988 v Soulu.\n\nTurnaje se zúčastnilo 12 mužstev, rozdělených do dvou šestičlenných skupin. První dvě mužstva postoupili do play off, týmy na třetím a čtvrtém místě hráli o páté až osmé místo, týmy na pátém místě hráli o deváté až jedednácté místo. Olympijským vítězem se stalo mužstvo Spojených států.\n\n Švédsko - Korejská republika 3:2 (10:15, 5:15, 15:12, 17:15, 15:4)\n\n17. září 1988 – Soul\n\n18. září 1988 – Soul\n\n18. září 1988 – Soul\n\n19. září 1988 – Soul\n\n19. září 1988 – Soul\n\n19. září 1988 – Soul\n\n22. září 1988 – Soul\n\n22. září 1988 – Soul\n\n22. září 1988 – Soul\n\n24. září 1988 – Soul\n\n24. září 1988 – Soul\n\n24. září 1988 – Soul\n\n26. září 1988 – Soul\n\n26. září 1988 – Soul\n\n26. září 1988 – Soul\n Nizozemsko - Francie 3:1 (15:8, 7:15, 15:11, 15:7)\n\n17. září 1988 – Soul\n\n18. září 1988 – Soul\n\n18. září 1988 – Soul\n\n19. září 1988 – Soul\n\n19. září 1988 – Soul\n\n19. září 1988 – Soul\n\n22. září 1988 – Soul\n\n22. září 1988 – Soul\n\n22. září 1988 – Soul\n\n24. září 1988 – Soul\n\n24. září 1988 – Soul\n\n24. září 1988 – Soul\n\n26. září 1988 – Soul\n\n26. září 1988 – Soul\n\n26. září 1988 – Soul\n USA - Brazílie 3:0 (15:3, 15:5, 15:11)\n\n30. září 1988 (9:45) – Soul\n\n30. září 1988 (20:30) – Soul\n\n USA - SSSR 3:1 (13:15, 15:10, 15:4, 15:8)\n\n2. října 1988 (12:55) – Soul\n\n Argentina - Brazílie 3:2 (15:10, 15:17, 15:8, 12:15, 15:9)\n\n2. října 1988 (9:45) – Soul\n\n Nizozemsko - Švédsko 3:2 (15:10, 13:15, 8:15, 15:11, 16:14)\n\n28. září 1988 (20:30) – Soul\n\n28. září 1988 (9:45) – Soul\n\n Nizozemsko - Bulharsko 3:0 (15:6, 15:8, 15:10)\n\n1. října 1988 (12:30) – Soul\n\n Švédsko - Francie 3:2 (12:15, 15:5, 8:15, 15:12, 15:12)\n\n1. října 1988 (9:45) – Soul\n\n Itálie - Tunisko 3:0 (15:2, 15:2, 15:5)\n\n28. září 1988 (12:00) – Soul\n\n28. září 1988 (18:00) – Soul\n\n Itálie - Japonsko 3:2 (15:11, 15:11, 12:15, 13:15, 15:7)\n\n30. září 1988 (18:00) – Soul\n\n Korejská republika - Tunisko 3:0 (15:11, 15:9, 15:7)\n\n30. září 1988 (12:00) – Soul\n1. USA\n2. SSSR\n3. Argentina\n\nTurnaj se odehrál v rámci XXIV. olympijských her ve dnech 17. září - 2. října 1988 v Soulu.\n\nTurnaje se zúčastnilo 8 družstev, rozdělených do dvou čtyřčlenných skupin. První dva postoupili do play off, týmy na třetím a čtvrtém místě hrály o 5. až 7. místo. Olympijským vítězem se stalo družstvo Sovětského svazu.\n\n Japonsko - SSSR 3:2 (15:2, 8:15, 15:12, 10:15, 19:17)\n\n20. září 1988 – Soul\n\n20. září 1988 – Soul\n\n23. září 1988 – Soul\n\n23. září 1988 – Soul\n\n25. září 1988 – Soul\n\n25. září 1988 – Soul\n Čína - USA 3:0 (15: 9, 15:5, 15:7)\n\n20. září 1988 – Soul\n\n20. září 1988 – Soul\n\n23. září 1988 – Soul\n\n23. září 1988 – Soul\n\n25. září 1988 – Soul\n\n25. září 1988 – Soul\n SSSR - Čína 3:0 (15:0, 15:9, 15:2)\n\n27. září 1988 (20:30) – Soul\n\n27. září 1988 (9:45) – Soul\n\n SSSR - Peru 3:2 (10:15, 12:15, 15:13, 15:7, 17:15)\n\n29. září 1988 (20:30) – Soul\n\n Čína - Japonsko 3:0 (15:13, 15:6, 15:6)\n\n29. září 1988 (18:00) – Soul\n\n Brazílie - Korejská republika 3:2 (15:6, 15:17, 8:15, 15:4, 17:15)\n\n27. září 1988 (12:00) – Soul\n\n27. září 1988 (18:00) – Soul\n\n NDR - Brazílie 3:1 (15:9, 15:4, 11:15, 15:11)\n\n29. září 1988 (12:00) – Soul\n\n USA - Korejská republika 3:2 (15:4, 12:15, 13:15, 15:9, 15 8)\n\n29. září 1988 (9:45) – Soul\n1. SSSR\n2. Peru\n3. Čína\n"}
{"id": "805132", "url": "https://cs.wikipedia.org/wiki?curid=805132", "title": "Eoabelisaurus", "text": "Eoabelisaurus\n\nEoabelisaurus je rod abelisauridního teropoda, žijícího v období střední jury na území dnešní Argentiny.\n\nByl popsán na základě téměř kompletní zkamenělé kostry včetně částí lebky, objevené již v roce 2009. Šlo zřejmě o mladého dospělého nebo ještě nedospělého jedince. Dinosaurus byl objeven v patagonském souvrství Cañadón Asfalto a žil asi před 170 miliony let. Byl dlouhý zhruba 6,5 metru a vážil kolem 800 kilogramů. Měl zakrnělé přední končetiny a poměrně mohutnou, vysokou lebku. Název \"Eoabelisaurus\" (\"raný \"Abelisaurus\"\") byl stanoven podle faktu, že se jedná o zdaleka nejstaršího známého abelisaurida, možná skutečného předka mnohem pozdějšího abelisaura. \"Eoabelisaurus\" prodloužil známou vývojovou posloupnost abelisauridů o několik desítek milionů let.\n\n"}
{"id": "805137", "url": "https://cs.wikipedia.org/wiki?curid=805137", "title": "Gamagaj", "text": "Gamagaj\n\nGamagaj je třetí studiové album brněnské skupiny Čankišou hrající hudbu stylu world music. Vyšlo v roce 2004 ve vydavatelství FT Records.\n\n"}
{"id": "805139", "url": "https://cs.wikipedia.org/wiki?curid=805139", "title": "Milan Andrýsek", "text": "Milan Andrýsek\n\nMilan Andrýsek (* 29. března 1950 Zlín) byl český a československý politik Československé strany lidové, poslanec Sněmovny národů Federálního shromáždění po sametové revoluci. Počátkem 90. let předseda Křesťanskosociální unie.\n\nK roku 1990 je profesně uváděn jako vedoucí provozu Svit s. p. Zlín, bytem Zlín. Na přelomu 80. a 90. let 20. století působil jako místopředseda okresní organizace ČSL ve Zlíně, která byla jednou z nejsilnějších v rámci strany.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny národů (volební obvod č. 52 - Zlín, Jihomoravský kraj) jako poslanec za ČSL. Ve Federálním shromáždění setrval do konce funkčního období, tedy do voleb roku 1990.\n\nPozději se se svou stranou rozešel. V listopadu 1992 se stal na ustavujícím sjezdu předsedou nové středolevé formace Křesťanskosociální unie, na jejímž vzniku se podíleli sympatizanti sesazeného předsedy ČSL Josefa Bartončíka. Podle jiného zdroje byl v letech 1992–1996 jedním ze tří místopředsedů KSU. Po sloučení této strany s Českomoravskou unií středu roku 1996 odešel z politického života. Ve volbách v roce 1996 ještě kandidoval do Poslanecké sněmovny Parlamentu České republiky za ČMUS ve Východočeském kraji, ale strana nezískala parlamentní zastoupení.\n\nV komunálních volbách roku 1998 byl zvolen ing. Milan Andrýsek (věk 48 let) do zastupitelstva obce Racková za ČSSD. Mandát obhájil v komunálních volbách roku 2002. Profesně se zmiňuje coby soukromý podnikatel a technik.\n\nV letech 1994–2008 je evidován jako živnostník, bytem Racková, později Žďár nad Sázavou.\n\n"}
{"id": "805150", "url": "https://cs.wikipedia.org/wiki?curid=805150", "title": "Mónica Cruzová", "text": "Mónica Cruzová\n\nMónica Cruzová, rodným jménem Mónica Cruz Sánchez (* 16. března 1977) je španělská herečka a tanečnice flamenca. Je sestrou herečky Penélope Cruzové.\n\nNejdřív se sedm let věnovala tanci, ale v roce 2002 se rozhodla věnovat herecké kariéře. V roce 2011 zastoupila svou sestru Penelope Cruz (která v tu dobu byla těhotná) ve filmu \"\", dále hrála například ve filmech \"Železný kříž\", \"Jerry Cotton\", \"All inclusive\", \"Poslední hodina\" nebo \"Poptávka\".\n\n"}
{"id": "805151", "url": "https://cs.wikipedia.org/wiki?curid=805151", "title": "E461", "text": "E461\n\nE461 může znamenat:\n\n"}
{"id": "805153", "url": "https://cs.wikipedia.org/wiki?curid=805153", "title": "Tovarna avtomobilov Maribor", "text": "Tovarna avtomobilov Maribor\n\nTovarna avtomobilov Maribor (TAM, \"\") byl jugoslávský, resp. slovinský výrobce vozidel.\n\nPočátky závodu se datují do roku 1941, kdy v místě, jež bylo součástí říšskoněmeckého záboru, rozhodli okupanti o dostavbě továrny leteckých dílů. Přípravy a stavební práce, na které byli nasazeni váleční zajatci z různých zemí, byly zahájeny již v červenci 1941. První tři tovární budovy byly dokončeny v dubnu 1942, příprava výroby byla zahájena již na konci roku 1941. V roce 1942 bylo v továrně zaměstnáno přes sedm tisíc pracovníků. V roce 1943 začaly být s ohledem na nebezpečí náletů budovány rozsáhlé podzemní bunkry. Na počátku roku 1944 byla továrna leteckým náletem značně poškozena.\n\nS blížícím se koncem války se zhoršovala v továrně pracovní morálka, klesala produkce a snižoval se i objem výroby. V květnu 1945 požádal oblastní orgán národního osvobození Jugoslávie zaměstnance k návratu do továrny. Na výzvu se do továrny vrátila velká část bývalých pracovníků, propagandisticky posloužila i návštěva maršála Josipa Broze Tita v červnu 1945. Závod byl po druhé světové válce znárodněn. Na základě české licence (Praga RN) byla zahájena výroba nákladních automobilů \"Pionir\", jichž bylo v následujících patnácti letech vyrobeno přes 17 tisíc.\n\nRozhodnutím jugoslávské svazové vlády z 31. prosince 1946 bylo rozhodnuto o přejmenování Továrny leteckých dílů na '. Rozhodnutí podepsali maršál Tito a Boris Kidrič. Dalším mezníkem bylo sjednání licence se západoněmeckou Klöckner-Humboldt-Deutz v lednu 1957. Vozidla vyráběná v rámci tohoto nového výrobního programu byla ze třiceti procent tvořena jugoslávskými díly. V roce 1961 byl závod přejmenován na '. Společnost následně získala úvěr, z něhož financovala modernizaci závodu, díky čemuž byla zahájena výroba nové řady nákladních vozidel a autobusů. V sedmdesátých letech byla součástí TAM i divize výroby kolejových vozidel a teplovodních kotlů. Na konci sedmdesátých let byl TAM jeden z prvních 48 jugoslávských podniků, kde byl pokusně zaveden systém samosprávy.\n\nRozmach společnosti byl přerušen v osmdesátých letech, kdy se do jejího vývoje promítla jugoslávská hospodářská krize. Vývoj byl umocněn změnou společnost-politického zřízení a rostoucí nespokojeností zaměstnanců, jež způsobila, že na TAM i dceřiné společnosti byl v červnu 1996 prohlášen konkurs.\n\nZa nástupce TAM byla považována společnost \"\" (TVM), která však v roce 2011 taktéž skončila v konkurzu s dluhy ve výši přes 62 milionů €.\n\n"}
{"id": "805154", "url": "https://cs.wikipedia.org/wiki?curid=805154", "title": "TAM", "text": "TAM\n\nSpojení písmen T, A a M může mít různé významy:\n"}
{"id": "805155", "url": "https://cs.wikipedia.org/wiki?curid=805155", "title": "Zápas na Letních olympijských hrách 1972 – muži, volný styl do 82 kg", "text": "Zápas na Letních olympijských hrách 1972 – muži, volný styl do 82 kg\n\nZápas ve volném stylu ve váhové kategorii do 82 kg na Letních olympijských hrách 1972 v Mnichově probíhal od 27. do 31. srpna. O medaile se utkalo 25 zápasníků.\n\nByl použit systém eliminace zápornými body. Zápasník, který nasbíral 6 negativních bodů, byl vyřazen z dalších bojů. Když zůstali v turnaji poslední tři, rozhodlo o jejich konečném pořadí speciální finálové kolo. \n\n\n\n\n"}
{"id": "805166", "url": "https://cs.wikipedia.org/wiki?curid=805166", "title": "Zoltán Balla", "text": "Zoltán Balla\n\nZoltán Balla (* 27. listopadu 1955) byl československý politik Komunistické strany Slovenska ze Slovenska, maďarské národnosti, a poslanec Sněmovny národů Federálního shromáždění za normalizace.\n\nK roku 1986 se profesně uvádí jako elektromechanik. Ve volbách roku 1986 zasedl za KSS do slovenské části Sněmovny národů (volební obvod č. 148 - Kráľovský Chlmec, Východoslovenský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "805171", "url": "https://cs.wikipedia.org/wiki?curid=805171", "title": "Zdeňka Benešová", "text": "Zdeňka Benešová\n\nZdeňka Benešová (* 30. prosince 1951) byla česká a československá politička Komunistické strany Československa a poslankyně Sněmovny národů Federálního shromáždění za normalizace.\n\nK roku 1986 se profesně uvádí jako členka JZD. Ve volbách roku 1986 zasedla za KSČ do české části Sněmovny národů (volební obvod č. 73 - Přerov, Severomoravský kraj). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "805173", "url": "https://cs.wikipedia.org/wiki?curid=805173", "title": "Na Větrné hůrce (film, 1992)", "text": "Na Větrné hůrce (film, 1992)\n\nNa Větrné hůrce (anglicky \"Wuthering Heights\") je americko-britské romantické drama britského režiséra Petera Kosminského z roku 1992, které bylo natočeno na motivy románu \"Na Větrné hůrce\" anglické spisovatelky Emily Brontëové.\n\n"}
{"id": "805174", "url": "https://cs.wikipedia.org/wiki?curid=805174", "title": "Volby 2001", "text": "Volby 2001\n\nV roce 2001 se konaly tyto volby:\n\n\n\n\n\n\n\n\n\n\n\n\n\n\n"}
{"id": "805176", "url": "https://cs.wikipedia.org/wiki?curid=805176", "title": "Jiřina Bočková", "text": "Jiřina Bočková\n\nJiřina Bočková (* 19. září 1949) byla česká a československá politička Československé strany socialistické a poslankyně Sněmovny národů Federálního shromáždění za normalizace.\n\nK roku 1986 se profesně uvádí jako skladnice. Ve volbách roku 1986 zasedla za ČSS do české části Sněmovny národů (volební obvod č. 29 - Tachov-Cheb, Západočeský kraj). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "805178", "url": "https://cs.wikipedia.org/wiki?curid=805178", "title": "Zdena Borisová", "text": "Zdena Borisová\n\nZdena Borisová (* 4. dubna 1954) byla slovenská a československá politička a bezpartijní poslankyně Sněmovny národů Federálního shromáždění za normalizace.\n\nK roku 1986 se profesně uvádí jako dělnice. Ve volbách roku 1986 zasedla do slovenské části Sněmovny národů (volební obvod č. 108 - Brezno, Středoslovenský kraj). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "805179", "url": "https://cs.wikipedia.org/wiki?curid=805179", "title": "Bohumil Vendler", "text": "Bohumil Vendler\n\nBohumil Vendler (16. června 1865 Rokycany – 26. ledna 1948 Praha) byl český sbormistr, dirigent, hudební pedagog a skladatel.\n\nNarodil se v Rokycanech, ale vyrůstal v Mělníku, kde byl jeho otec hostinským. Zde se začal učit na housle a na klavír u místních učitelů. Zpíval ve zpěváckém spolku a brzy se pokoušel i o skladbu. V letech 1885–1887 studoval na Varhanické škole v Praze, ale neabsolvoval. Ve skladbě byl žákem Zdeňka Fibicha. Živil se jako soukromý učitel hudby. V letech 1910–1920 byl ředitelem kůru v chrámu sv. Jakuba a v letech 1914–1923 vyučoval hudební výchovu na \"Masarykově státním reálném gymnasiu\" v Křemencově ulici v Praze.\n\nByl sbormistrem \"Zpěváckého spolku pražských typografů\" a smíchovského pěveckého sdružení \"Lukes\". Působil také jako druhý dirigent pražského Hlaholu. V roce 1900 se stal dirigentem Akademického orchestru, který se za jeho působení přetvořil v \"Hudební jednotu vysokých škol pražských\".\n\nZkomponoval přibližně 50 skladeb. Obzvláště byly ceněny jeho sbory a chrámové skladby.\n\n\n\n\n\n\n\n"}
{"id": "805180", "url": "https://cs.wikipedia.org/wiki?curid=805180", "title": "Canon EOS 1100D", "text": "Canon EOS 1100D\n\nCanon EOS 1100D (EOS Kiss X50 v Japonsku, EOS Rebel T3 v USA a Kanadě) je digitální zrcadlovka, představená firmou Canon 7. února 2011. Spolu s EOSem 1000D patří 1100D do vstupní řady rodiny zrcadlovek Canon EOS. Vzhledem k jeho předchůdci 1000D je to první Canon EOS této řady s funkcí natáčení videa. Je to také první EOS, který se vyrábí v Číně a nikoli v Japonsku.\n\n\n"}
{"id": "805182", "url": "https://cs.wikipedia.org/wiki?curid=805182", "title": "Ignác Josef Preiss", "text": "Ignác Josef Preiss\n\nThDr. Ignác Josef Preiss OPraem., něm. \"Ignaz Josef Preiß\" (20. března 1870 Mladá Boleslav – 29. března 1966 Moravec) byl český katolický kněz, premonstrát, žatecký děkan a osobní arciděkan.\n\nMladoboleslavský rodák se stal členem premonstrátského řádu. Řeholní sliby složil jako dvacetiletý v Praze na Strahově v bazilice Nanebevzetí Panny Marie 25. května 1890. Na kněze byl vysvěcen 16. června 1893. V letech 1895–1898 byl kaplanem v Jihlavě. Jeho kněžské působení bylo realizováno největší měrou v Žatci, kde sloužil v letech 1899-1945. V průběhu čtyřicetišesti let nejprve jako kaplan, později se stal administrátorem a nakonec byl v Žatci jmenován děkanem. Poslední léta svého života žil v Charitním domově na Moravci. Zde také 26. března 1966 zemřel. Pohřben byl 29. března 1966 na zdejším hřbitově.\n\n\n\n"}
{"id": "805185", "url": "https://cs.wikipedia.org/wiki?curid=805185", "title": "Slasher", "text": "Slasher\n\nSlasher (angl. název, výsl. \"Slæšr\") je podžánr hororu, kde hlavní antagonistickou roli představuje psychopatický masový vrah, jehož oběťmi jsou většinou teenageři, kteří jsou postupně povražďováni. Masových vrahů v takovýchto filmech bývá také často více než pouhý jeden.\n\nFilmy o skutečných sériových vrazích, v nichž je často zobrazena část jejich života včetně zločinů, se však mezi slashery neřadí.\n\nSlasher obvykle začíná vraždou jedné nebo více osob. Vrahem je psychopat, často maskovaný (\"série Vřískot\", \"Halloween\", \"Pátek třináctého\"). Do této kategorie velice dobře zapadá i série \"Noční můra v Elm Street\", avšak jestli tato série je slasherová, je sporné. Ke konci přežije obvykle vždy jen málopočetná skupina lidí či pouze jedna osoba a vrah je zničen nebo se zničen být zdá a později uprchne či jakkoliv překvapí.\n\n\n\n"}
{"id": "805188", "url": "https://cs.wikipedia.org/wiki?curid=805188", "title": "Bouřlivé výšiny (film, 1998)", "text": "Bouřlivé výšiny (film, 1998)\n\nBouřlivé výšiny (anglický \"Wuthering Heights\") je britské romantické drama režiséra Davida Skynnera z roku 1998, které natočil na motivy románu \"Na Větrné hůrce\" anglické spisovatelky Emily Brontëové.\n\n"}
{"id": "805191", "url": "https://cs.wikipedia.org/wiki?curid=805191", "title": "Matthew MacFadyen", "text": "Matthew MacFadyen\n\nDavid Matthew Macfadyen (* 17. října 1974, Great Yarmouth, Spojené království) je britský herec.\n\nPochází z umělecké rodiny. Jeho matka byla herečka a učitelka dramatického herectví. Má mladšího bratra Jamieho. Dne 8. října 2004 si vzal za ženu herečku Keeley Hawes (se kterou se seznámil při natáčení seriálu \"MI5\" v roce 2002), se kterou má dceru Maggie a syna Ralpha.\n\nV letech 1990-1992 navštěvoval Oakhamskou školu dramatu v Rutlandu v Leicestershiru. Poté studoval na Královské akademii dramatických umění (absolvoval 1995) a stal se divadelním hercem.\n\n\n"}
{"id": "805194", "url": "https://cs.wikipedia.org/wiki?curid=805194", "title": "Petr Brodský (duchovní)", "text": "Petr Brodský (duchovní)\n\nPetr Brodský (* 6. května 1947 Karlovy Vary) je český duchovní českobratrské církve evangelické, bývalý československý disident a politik, po sametové revoluci poslanec Sněmovny národů Federálního shromáždění za Občanské fórum, později za Občanské hnutí.\n\nZa normalizace se angažoval v disentu. V roce 1987 se uvádí jako člen Výboru na obranu nespravedlivě stíhaných. V roce 1984 mu byl odebrán státní souhlas s výkonem funkce duchovního. Udržoval kontakty se signatáři Charty 77 a členy teologického opozičního proudu Nová orientace.\n\nProfesně je k roku 1990 uváděn jako duchovní českobratrské církve evangelické, bytem Jihlava.\n\nV prosinci 1989 zasedl v rámci procesu kooptací do Federálního shromáždění po sametové revoluci do české části Sněmovny národů (volební obvod č. 54 – Jihlava, Jihomoravský kraj) jako bezpartijní poslanec, respektive poslanec za Občanské fórum. Mandát obhájil ve volbách roku 1990 za OF. Po rozpadu Občanského fóra přešel do parlamentního klubu Občanského hnutí. Ve Federálním shromáždění setrval do voleb roku 1992.\n\nK roku 2012 se Petr Brodský zmiňuje jako celocírkevní kazatel Českobratrské církve evangelické pro sbory ve východní Evropě (neoficiálně též zván \"potulný kazatel\"). Pracuje na mijisní činnosti mezi českými komunitami v zahraničí.\n"}
{"id": "805195", "url": "https://cs.wikipedia.org/wiki?curid=805195", "title": "Petr Brodský", "text": "Petr Brodský\n\nJméno a příjmení Petr Brodský má více nositelů:\n\n"}
{"id": "805199", "url": "https://cs.wikipedia.org/wiki?curid=805199", "title": "Ignác Stodůlka", "text": "Ignác Stodůlka\n\nIgnác Stodůlka (31. července 1903, Ořechov u Uherského Hradiště – 14. srpna 1964, Liberec) byl český římskokatolický kněz, sídelní kanovník katedrální kapituly u sv. Štěpána v Litoměřicích.\n\nPozdější kanovník Ignác Stodůlka byl na kněze vysvěcen 5. července 1930. Poté působil na různých místech olomoucké arcidiecéze. V letech 1943-1949 působil ve farnosti Vlachovice. Od roku 1951 začal působit v duchovní správě litoměřické diecéze. Bylo totiž realitou 50. let 20. století, že Státní bezpečností vytipovaní moravští kněží, kteří by mohli mít velký vliv na své okolí byli přemisťováni do severních Čech, kde byla nízká religiozita a jejich vliv byl omezený. Do této kategorie spadal, podle osobního svědectví Miroslava Zedníčka, i Ignác Stodůlka a řada dalších. V letech 1953-1955 byl administrátorem v Ústí nad Labem. 22. února 1955 byl instalován na sídelního kanovníka katedrální kapituly sv. Štěpána v Litoměřicích. Od 22. června 1956 do 31. července 1964 byl administrátorem děkanského úřadu v Žatci. Od 1. srpna 1964 byl administrátorem v arciděkanství v Liberci. V této službě působil ovšem pouze čtrnáct dní, protože 14. srpna 1964 v Liberci zemřel.\n\n\n\n"}
{"id": "805200", "url": "https://cs.wikipedia.org/wiki?curid=805200", "title": "Mainleus", "text": "Mainleus\n\nMainleus je městys v Německu, v okrese Kulmbach asi 25 km SZ od Bayreuthu.\n\nMainleus leží přímo na řece \"Main\", česky Mohan, asi jeden kilometr od soutoku Bílého a Červeného Mohanu.\n\nPrávě díky poloze v povodí Mohanu získal Mainleus své jméno. Mainleus znamená volně přeloženo \"Sídlo slovanského kmene Lubis nad Mohanem\" V roce 1908 začala \"Kulmbacher Spinnerei\" stavbu tři hektary velké obytné kolonie pro pracovníky, která se podle tehdejšího ředitele přádelny dr. Hornschucha nazývá \"Hornschuchshausen\". Do začátku druhé světové války bylo postaveno 51 domů pro celkem 300 obyvatel. Dnes je stále obydlená.\n\nV době náletů na důležité průmyslové oblasti, jako byl například Schweinfurt, byla do Mainleusu v roce 1943 přesunuta tamní továrna na kuličková ložiska.\nV 19. století zažil v Mainleusu rozkvět také rafting.\n\n\n\n\n"}
{"id": "805204", "url": "https://cs.wikipedia.org/wiki?curid=805204", "title": "Karlová", "text": "Karlová\n\nKarlová je obec na Slovensku v okrese Martin.\nPrvní písemná zmínka o obci pochází z roku 1272.\nObec se nachází v nadmořské výšce 468 metrů a rozkládá se na ploše 1,833 km². K 31. prosinci roku 2017 žilo v obci 104 obyvatel.\n"}
{"id": "805207", "url": "https://cs.wikipedia.org/wiki?curid=805207", "title": "Jeremy Northam", "text": "Jeremy Northam\n\nJeremy Philip Northam (* 1. prosince 1961, Cambridge, Spojené království) je britský herec.\n\n\n"}
{"id": "805210", "url": "https://cs.wikipedia.org/wiki?curid=805210", "title": "Laskár", "text": "Laskár\n\nLaskár je obec na Slovensku v okrese Martin.\nPrvní písemná zmínka o obci pochází z roku 1277.\nObec se nachází v nadmořské výšce 455 metrů a rozkládá se na ploše 3,34 km². K 31. prosinci roku 2017 žilo v obci 136 obyvatel.\n"}
{"id": "805213", "url": "https://cs.wikipedia.org/wiki?curid=805213", "title": "Ležiachov", "text": "Ležiachov\n\nLežiachov je obec na Slovensku v okrese Martin.\nPrvní písemná zmínka o obci pochází z roku 1252. Koncem 18. století patřila obec Uherské královské komoře a v 19. století se stala součástí uherské Studijního fondu, ze kterého vznikla Trnavská univerzita (později přesunuta do Budapešti).\n\nObec se nachází v nadmořské výšce 441 metrů a rozkládá se na ploše 4,42 km². K 31. prosinci roku 2017 žilo v obci 160 obyvatel.\n\nV obci se nachází římskokatolický kostel sv. Jána Krstiteľa z roku 1811.\n"}
{"id": "805214", "url": "https://cs.wikipedia.org/wiki?curid=805214", "title": "Necpaly", "text": "Necpaly\n\nNecpaly jsou obec na Slovensku v okrese Martin.\n\nObec se nachází v nadmořské výšce 510 metrů a rozkládá se na ploše 42,17 km². K 31. prosinci roku 2017 žilo v obci 945 obyvatel.\n\nZnak obce tvoří stříbrná figura sv. Ladislava s halapartnou na modrém pozadí se čtyřmi zlatými písmeny SLRV S(anctus) L(adislaus) R(ex) V(ngariæ) (svatý Ladislav král Uherska).\n\nSestavena z pěti podélných pruhů v barvách žluté (1/7), bílé (1/7), modré (3/7), bílé (1/7), modré (1/7) žluté (1/7). Vlajka má poměr stran 2:3 a je ukončená třemi cípy.\n\nKruhová, uprostřed se znakem obce a kruhovým nápisem OBEC NECPALY.\n\nOblast okolo města byla osídlena již v době kamenné.\nPrvní písemná zmínka o obci pochází z roku 1269. V roce 1287 uherský král Ladislav IV. daroval Necpaly Jánovi a Blažejovi, z rodu Marchankových. Tento rod, který se začal označovat jako rod Necpálských, vlastnil Necpaly až do roku 1479, kdy rod vymírá po meči.\n\nKonec 15. a začátek 16. století je ovlivněn spory o majetek vymřelého rodu, který kromě obce Necpaly vlastnil i Blatnický hrad. Z těchto sporů vzešel vítězně rod Justhů. Tento rod vlastnil Necpaly až do konce 19. století. Justhovi podporovali v obci vzdělání a od roku 1592 tu působila latinská vyšší škola, známá pod názvem Nationale institutum hungaricum. V roce 1834 byla přesunuta do Martina, kde po krátkém čase zanikla.\n\nKoncem 19. století se Justhovci dostávají na pokraj bankrotu a postupně ztrácí majetek v Necpalech. Hospodářsky nejsilnější rodinou v Necpalech se stává rod Franklinovců. Prvním členem této rodiny bol Benjamín Franklin, nemanželský syn Dionýza Justha a pravnučky Benjamina Franklina.\n\nV 18. a 19. století byly Necpaly hospodářsky poměrně vyspělé. Byla tu papírna, pivovar a vícero mlýnů. Papírna a pivovar byly koncem 19. století zavřeny. Mlýny zůstaly až do 20. století, kdy zanikly až po nástupu komunismu.\n\nRaně gotický kostel postavený v polovině 13. století. Některé zdroje uvádějí jako rok výstavby 1222. Okolo roku 1320 byla ke kostelu přistavěná sakristie. v 14. a 15. století kostel opravili. Koncem 16. století byla loď kostela zaklenutá válenou klenbou. Gotická madona z tohoto kostela byla začátkem 20. století převezená do Muzea krásných umění v Budapešti.\n\nKostel byl postavený v roce 1840. V tomto kostele se nachází vzácný oltář z roku 1611 Speculum Iustificationis, který objednal palatin Juraj Thurzo pro kapli Oravského hradu, v roce 1752 byl přenesený do kostela v Necpalech. V letech 2003 až 2006 proběhla restaurace oltářních obrazů.\n\nV obci se nacházejí čtyři kaštely, z toho tři jsou v havarijním stavu. Ani jeden z nich není přístupný veřejnosti.\n\nJe to nejstarší kaštel v Necpalech. Charakteristické jsou dvě věže na jeho jižním průčelí. Vchod je situovaný z východní strany. Nad portálem je chronostikon s nápisem Erexit Ope Dei CharæPoserit A.I.D.N. AD 1673 July 10. Podle tohoto faktu se dá předpokládat, že kaštel byl dostavěn v roce 1673. Monogram A.I.D.N. s největší pravděpodobností znamená A(ndrej) I(usth) D(e) N(eczpal). Nad vchodem se nachází arkýř s renesanční štítkovou atikou.\nV 19. století přešel do rukou rodu Franklinů. Posledních přibližně 100 let je neobývaný a asi do druhé třetiny 20. století byl používán jako sklad obilí. Po roce 1989 byl vrácen původním majitelům. v 90. letech byla opravena střecha.\n\nKaštel se nachází na horním konci obce. Obývala ho Franklinovská rodina. Kaštel byl obýván asi do poloviny 70. let 20. století. V současnosti je ve vlastnictví Matice slovenské.\n\n\nAnglický park u dolního Justhovského kaštela, v současnosti není přístupný veřejnosti.\n\n\n"}
{"id": "805216", "url": "https://cs.wikipedia.org/wiki?curid=805216", "title": "Puškinův štít", "text": "Puškinův štít\n\nPuškinův štít (z ruštiny Pik Puškina, , ) je hora na Kavkaze, pojmenovaná po A. S. Puškinovi. V různých zdrojích se rozchází nejen její nadmořská výška, ale i její lokalizace:\n\nTo znamená, že jde o pátý až sedmý nejvyšší horu Kavkazu (nepočítaje v to vedlejší vrcholy hor, např. východní vrchol Elbrusu a podobně). Ať už je hora umístěna na tom či onom místě, nejedná se o nikterak významný vrchol z hlediska prominence.\n\nDatabáze horolezeckých cest na wiki.risk.ru uvádí 2 výstupové cesty na vrchol - výstup jižní stěnou ohodnocený stupněm 4B ruské klasifikace a prvně prostoupený A. Ryskinem v roce 1965 a výstup severní stěnou stupně 5B prvně prostoupený I. Kudinovem v roce 1972. Vrchol by měl být také součástí traverzu stupně obtížnosti 6A mezi horami Dychtau a Koštan-Tau\n"}
{"id": "805217", "url": "https://cs.wikipedia.org/wiki?curid=805217", "title": "Jeden den (kniha)", "text": "Jeden den (kniha)\n\nJeden den (anglicky \"One Day\") je psychologický román britského spisovatele a scenáristy Davida Nichollse z roku 2011.\n\nKniha se stala britským bestsellerem. Jenom ve Velké Británii se prodala několik stovek tisíc výtisků (náklonnost ke knize projevila i Camilla, vévodkyně z Cornwallu).\n\nEmma Morleyová a Dexter Meyhew se seznámili na večírku jejich promoce 15. července 1988. Poté se každá rok pouze v tento datum \"15. července\" setkají po celých 20 let. Zůstávají však pouze přátelé.\n\nV roce 2011 byl natočen na motivy této knihy stejnojmenný film režisérkou Lone Scherfig, v hlavním rolích Anne Hathaway a Jim Sturgess.\n\nStejný motiv setkání dvou lidí v jednom určitém dni se objevuje i v divadelní hře \"Příští rok ve stejnou dobu\" - \"Stalo se 1. září\".\n\n"}
{"id": "805218", "url": "https://cs.wikipedia.org/wiki?curid=805218", "title": "Žinvalská přehradní nádrž", "text": "Žinvalská přehradní nádrž\n\nŽinvalská přehrada je přehradní nádrž s hydroelektrárnou na řece Aragvi u městečka Žinvali v Gruzii. Po Ingurské přehradě jde o druhou největší dostavěnou přehradu v Gruzii. Vodní nádrž slouží k zásobování měst Mccheta, Rustavi a hlavního města Tbilisi pitnou vodou. Strojovna elektrárny je umístěná u paty hráze. Stavba trvala 11 let, ke spuštění první turbíny došlo v roce 1985. Kolem prochází Gruzínská vojenská cesta.\n\nPři ústí řek Arkala a Aragvi do Žinvalské přehrady se nachází středověké pevnost Ananuri ze 17. století.\n\nTechnické údaje převzaty zde.\n"}
{"id": "805219", "url": "https://cs.wikipedia.org/wiki?curid=805219", "title": "Filip Krajinović", "text": "Filip Krajinović\n\nFilip Krajinović ( ; narozen 27. února 1992 Sombor) je srbský profesionální tenista. Ve své dosavadní kariéře nevyhrál na okruhu ATP World Tour žádný turnaj. Na challengerech ATP a okruhu Futures získal dvanáct titulů ve dvouhře a jeden ve čtyřhře.\n\nNa žebříčku ATP byl ve dvouhře nejvýše klasifikován v dubnu 2018 na 26. místě a ve čtyřhře pak v témže měsíci na 201. místě. Od sezóny 2019 jej trénuje Nemanja Kontić.\n\nV srbském daviscupovém týmu debutoval v roce 2014 utkáním 1. kolem Světové skupiny proti Švýcarsku, v němž s Nenadem Zimonjićem prohráli čtyřhru a proti Marcu Chiudinellimu vyhrál závěrečnou dvouhru. Švýcaři zvítězili 3:2 na zápasy. Ve světovém semifinále 2017 opět se Zimonjićem neuspěli v deblu a utkání proti Francii skončilo porážkou Srbů 1:3 na zápasy. Do roku 2018 v soutěži nastoupil k šesti mezistátním utkáním s bilancí 4–2 ve dvouhře a 0–3 ve čtyřhře.\n\nNa kombinovaném juniorském žebříčku ITF ve dvouhře byl nejvýše hodnocen na 6. příčce. V této věkové kategorii dosáhl na semifinálové účasti ve Wimbledonu 2008 a na US Open 2008.\n\nOd roku 2007 trénoval ve floridské Tenisové akademii Nicka Bollettieriho. V sezóně 2009 si opakovaně zahrál singlová finále na mužských okruzích nižších úrovní – ATP Challenger Series a Futures, a učinil také debut v nejvyšší úrovni profesionálního tenisu na ATP World Tour, když prohrál v úvodním kole květnového Serbia Open 2009. Následující rok na témže turnaji Serbia Open 2010 došel do semifinále, když mimo jiné zdolal světovou dvojku a krajana Novaka Djokoviće, který ovšem utkání skrečoval.\n\nPrvní čtyři měsíce sezóny 2011 nehrál v důsledku zranění ramene, které utrpěl v předchozím roku. Na dvorce se vrátil v květnu, ale po odehrání čtyř turnajů, podstoupil 14. července operaci pro přetrvávající potíže ramenního kloubu.\n\nDo premiérového finále na okruhu ATP Tour postoupil na závěrečném Mastersu sezóny 2017, pařížském Rolex Paris Masters, když postoupil do hlavní soutěže z kvalifikace. Ve dvouhře na jeho raketě postupně zůstali Japonec Jūiči Sugita, desátý nasazený Sam Querrey, Francouz hrající na divokou kartu Nicolas Mahut a před čtvrtfinále odstoupila světová jednička Rafael Nadal pro kolenní zranění. Mezi poslední čtveřicí pak vyřadil americkou turnajovou devítku Johna Isnera a ve finále nestačil na šestnáctého nasazeného Jacka Socka, přestože získal ve svůj prospěch úvodní sadu. Jako 77. hráč žebříčku se stal nejníže postaveným finalistou dvouhry jakéhokoli Mastersu od Andreie Pavela a Paris Masters 2003, rovněž tak i prvním kvalifikantem ve finálovém duelu celé série od Jerzyho Janowicze a Paris Masters 2012. Bodový zisk jej v následném listopadovém vydání žebříčku ATP posunul na dosavadní kariérní maximum, když mu patřila 33. příčka, čímž se stal srbskou dvojkou za dvanáctým Novakem Djokovićem.\n\n\n"}
{"id": "805224", "url": "https://cs.wikipedia.org/wiki?curid=805224", "title": "Adrian Ungur", "text": "Adrian Ungur\n\nAdrian Ungur (* 25. ledna 1985 Pitești) je rumunský profesionální tenista. Ve své dosavadní kariéře nevyhrál na okruhu ATP World Tour žádný turnaj. Na challengerech ATP a okruhu Futures získal do května 2012 jedenáct titulů ve dvouhře a dva ve čtyřhře.\n\nNa žebříčku ATP byl ve dvouhře nejvýše klasifikován v květnu 2012 na 91. místě a ve čtyřhře pak v červenci 2011 na 301. místě. Trénuje ho Fabrizio Fanucci.\n\nNa French Open 2012 porazil v úvodním kole Argentince Davida Nalbandiana. Ve druhé fázi však nestačil na světovou trojku Rogera Federera, přestože na něj uhrál jeden set.\nOd roku 2006 je jeho manželkou rumunská profesionální tenistka Liana Ungurová, která je dcerou rumunské fotbalové legendy Ilie Balaciho.\n\n"}
{"id": "805227", "url": "https://cs.wikipedia.org/wiki?curid=805227", "title": "Mike Epps", "text": "Mike Epps\n\nMichael Elliot \"Mike\" Epps (* 1970) je americký herec, komik, producent a režisér.\n\n"}
{"id": "805233", "url": "https://cs.wikipedia.org/wiki?curid=805233", "title": "Robert Neumann", "text": "Robert Neumann\n\nRobert Neumann (* 8. října 1972) je bývalý český fotbalista, záložník.\n\nHrál za Bohemians Praha, na vojně za FC Union Cheb, FK Jablonec, FC Slovan Liberec a OFC Neugersdorf. V lize nastoupil v 243 utkáních a dal 20 gólů. V evropských pohárech nastoupil v 9 utkáních a dal 1 gól.\n\nPo skončení aktivní kariéry se stal redaktorem deníku Sport.\n\n"}
{"id": "805235", "url": "https://cs.wikipedia.org/wiki?curid=805235", "title": "Jakub Kray", "text": "Jakub Kray\n\nJakub Kray, st. (24. dubna 1661 – 16. prosince 1709) byl slovenský právník a politik, mučedník protihabsburského odporu.\n\nJeho otec Pavel Kray byl pobělohorským náboženským exulantem z Moravy. Od roku 1685 byl Jakub Kray hlavním notářem města Kežmaroku. Počátkem 18. století byl opakovaně zvolen do úřadu městského rychtáře.\n\nV době stavovského povstání uherské šlechty proti Habsburkům vykonával různé diplomatické úkoly pro Františka II. Rákocziho. Po obsazení Kežmarku císařským vojskem byl spolu s dalšími dvěma vzbouřenci popraven.\n\nJe pohřben v kryptě historického kežmarockého hřbitova, vybudované v 19. století.\n\nOsudy Jakuba Kraye st. se staly námětem opery Víťazoslava Kubičky (2012).\n\nJeho syn Jakub Kray ml. (1686–1753) sloužil v císařské armádě, zastával různé funkce ve správě města Kežmarku a sepsal několik historických prací.\n\n"}
{"id": "805237", "url": "https://cs.wikipedia.org/wiki?curid=805237", "title": "Josef Petřík (1955)", "text": "Josef Petřík (1955)\n\nJosef Petřík (* 3. února 1955) je bývalý český fotbalista, záložník a fotbalový trenér.\n\nV československé lize hrál za Spartak Hradec Králové. Nastoupil ve 28 ligových utkáních. V nižších soutěžích hrál i za Slovan Liberec.\n\nV lize trénoval jako asistent i hlavní trenér FC Slovan Liberec.\n\n\n"}
{"id": "805246", "url": "https://cs.wikipedia.org/wiki?curid=805246", "title": "Vladimír Kožuch", "text": "Vladimír Kožuch\n\nVladimír Kožuch (* 15. října 1975, Malacky) je bývalý slovenský fotbalista, útočník.\n\nV mládeži začínal v rodných Malackách. Hrál za Inter Bratislava, Tatran Prešov, FC Slovan Liberec, FC Viktoria Plzeň a Spartak Trnava. V evropských pohárech nastoupil v 17 utkáních a dal 5 gólů. V české lize nastoupil v 47 utkáních a dal 7 gólů. Za slovenskou reprezentaci nastoupil v 17 utkáních a dal 3 góly.\n"}
{"id": "805249", "url": "https://cs.wikipedia.org/wiki?curid=805249", "title": "Taxík (pořad)", "text": "Taxík (pořad)\n\nTaxík je televizní soutěžní pořad České televize, který vznikl na britské televizní stanici ITV v roce 2005 a rozšířil se jako franšíza do několika desítek dalších zemí. Sloganem hry je, že jde o „jediný taxík, který vám zaplatí“.\n\nSoutěž byla poprvé v Británii vysílána 13. června 2005, v Česku vysílání začalo v první polovině roku 2008. Show se původně vysílala každou středu odpoledne a reprízovala v neděli v nočních hodinách, během první poloviny roku 2012 vysílání přešlo na každodenní režim s vysílací dobou před televizními zprávami. Poté, co byl pořad postupně zastaven v Německu i v Kazachstánu, přestal být 31. srpna 2012 vysílán i v Česku. Internetová verze hry je však stále dostupná online. V roce 2015 vysílala ČT zatím poslední sérii soutěže.\n\nModerátor pořadu zpočátku vystupuje jako běžný řidič taxíku, který pasažérům odsouhlasí, že je volný a může je dovézt na požadované místo. Po jejich nasednutí spustí v interiéru vozu barevné světelné efekty a charakteristický jingl, jež napoví, že taxík je zvláštní, ukáže pasažérům svou tvář a představí se. Po krátkém shrnutí pravidel hry zamíří na místo určení s tím, že během jízdy soutěžícím klade vědomostní otázky, za něž získávají peníze. \n\nPořad má 28minutovou stopáž.\n\nPrvním moderátorem byl Aleš Háma, k němuž v roce 2012 postupně přibyli Tomáš Matonoha a Monika Absolonová.\n\nPo prvních pěti otázkách v hodnotě 500 Kč moderátor zjišťuje, v jakém oboru soutěžící pracují nebo čím se v současnosti zabývají. Za dalších pět otázek, které jsou o něco obtížnější, je možné získat po tisícikoruně, následující série otázek pak má hodnotu dvou tisíc korun.\n\nSoutěžící mohou během jízdy využít dvou nápověd, z nichž první je pomoc po telefonu, kdy mohou zavolat známému ze svého mobilu a požádat jej o radu. V případě, že volaný telefon nezvedne, nelze volat nikomu dalšímu a možnost nápovědy po telefonu propadá, stejně jako v případě, že by snad volaný kontaktoval soutěžícího později sám. Druhou možností je získat radu od náhodného kolemjdoucího, jehož osloví přes otevřené okénko taxíku. Soutěžící se pak mohou sami rozhodnout, zda získanou nápovědu využijí jako závaznou odpověď.\n\nNa začátku hry mají tři životy, o něž v případě chybné odpovědi postupně přicházejí. Po třetí nesprávné musí vůz opustit na místě, kde se zrovna nacházejí, a dosud získané peníze klesnou zpět na nulu. Při úspěšném dojetí na místo určení bez ztráty třetího života je soutěžícím nabídnuta možnost tzv. dablu, tedy zodpovězení otázky, jež jim přinese zdvojení doposud získané hodnoty peněz. Soutěžící zde však nemají možnost využít nápovědy. Chybná odpověď znamená, že soutěžící o celý doposud získaný obnos přijde.\n"}
{"id": "805252", "url": "https://cs.wikipedia.org/wiki?curid=805252", "title": "Karel Kahoun (kněz)", "text": "Karel Kahoun (kněz)\n\nKarel Kahoun (15. září 1923 Louňovice pod Blaníkem – 25. listopadu 2006 Mladá Boleslav) byl český katolický kněz, osobní arciděkan a emeritní děkan v Mnichově Hradišti.\n\nKněžské svěcení obdržel 29. června 1947 v Litoměřicích, z rukou tehdejšího litoměřického biskupa Antonína Webera. Jako novokněz se stal 1. srpna 1947 kaplanem v Bosni a administrátorem v Kněžmosti. Po pěti letech odešel jako kaplan do farnosti Ústí-Střekov a po dvou měsících na kaplanské místo do Loun a jako administrátor nedalekých Lenešic. Od 1. června 1954 se stal administrátorem v Býčkovicích, přičemž bydlel a vypomáhal na litoměřickém děkanství. Dne 24. října 1955 byl poslán jako administrátor do Lužice, kde zároveň přijal správu v Mrzlicích, kaplanství v Bílině a správu Jeníšova Újezda. Od 1. září 1956 se stal administrátorem v Bílině. Po dalších dvou letech byl ustanoven administrátorem v Jablonném v Podještědí. Odtud spravoval i přilehlé farnosti: Dubnici, Jitravu, Rynoltice a Žibřidice. Od 1. července 1969 byl jmenován administrátorem v Mnichově Hradišti. K tomu přibral také duchovní správu Kněžmosti (v roce 1969), Mukařova (v roce 1973) a Bosni (v roce 1994). Od 7. ledna 2002 byl pro nemoc uvolněn z farní správy. Do služby se sice vrátil 20. února 2004, avšak po šesti měsících odešel již natrvalo a odstěhoval se na odpočinek ke své sestře. Pro jeho pečlivou a záslužnou práci jej biskup Josef Koukl jmenoval, již 29. června 2002, osobním arciděkanem. Zemřel zaopatřen svátostí nemocných ve věku 83 let v sobotu 25. listopadu 2006 v Mladé Boleslavi. Poslední rozloučení s ním se konalo v úterý 5. prosince 2006 při zádušní mši svaté v děkanském kostele sv. Jakuba Apoštola v Mnichově Hradišti. Poté byly jeho ostatky uloženy do rodinného hrobu na místním hřbitově v Mnichově Hradišti.\n\n\n\n"}
{"id": "805253", "url": "https://cs.wikipedia.org/wiki?curid=805253", "title": "Arnošt Hložek", "text": "Arnošt Hložek\n\nArnošt Hložek (11. prosince 1929, Bratislava – 19. prosince 2013) byl slovenský fotbalový trenér a fotbalista.\n\nV československé lize hrál za ŠK Slovan Bratislava a ČH Bratislava. Nastoupil ve 143 ligových utkáních. Získal čtyři mistrovské tituly.\n\nTrénoval Inter Bratislava, Duklu Banská Bystrica, ZVL Žilina, v Rakousku First Vienna a Rapid Vídeň, Spartu Praha, Jednotu Trenčín a v Rakousku Wiener Sport-Club, LASK Linz a SC Zwettl.\n\n\n"}
{"id": "805255", "url": "https://cs.wikipedia.org/wiki?curid=805255", "title": "Petersson", "text": "Petersson\n\nPříjmení Petersson nosí více různých osobností:\n\n\n"}
{"id": "805260", "url": "https://cs.wikipedia.org/wiki?curid=805260", "title": "Slávko Buban", "text": "Slávko Buban\n\nSlávko Buban (* 28. ledna 1946) byl slovenský a československý politik a bezpartijní poslanec Sněmovny národů Federálního shromáždění za normalizace.\n\nK roku 1986 se profesně uvádí jako opravář JZD. Ve volbách roku 1986 zasedl do slovenské části Sněmovny národů (volební obvod č. 138 – Sobrance, Východoslovenský kraj). Ve Federálním shromáždění setrval do ledna 1990, kdy byl odvolán ze své funkce v rámci procesu kooptací do Federálního shromáždění po sametové revoluci.\n\n"}
{"id": "805264", "url": "https://cs.wikipedia.org/wiki?curid=805264", "title": "Jozef Comba", "text": "Jozef Comba\n\nJozef Comba (* 28. října 1947) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1986 se profesně uvádí jako horník. Pracoval jako horník v ŽB Rudňany.\n\nVe volbách roku 1986 zasedl za KSS do slovenské části Sněmovny národů (volební obvod č. 145 - Spišská Nová Ves, Východoslovenský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\nV komunálních volbách na Slovensku roku 2010 se jako kandidát za stranu SMER - sociálna demokracia v obci Rudňany uvádí Jozef Comba (63 let, důchodce).\n\n"}
{"id": "805266", "url": "https://cs.wikipedia.org/wiki?curid=805266", "title": "Jakob Bosshart", "text": "Jakob Bosshart\n\nJakob Bosshart (7. srpna 1862, Oberembrach – 18. února 1924, Davos) byl švýcarský spisovatel.\n\nBosshart byl synem sedláka. Vyrostl na statku mezi Tösstalem a Glattalem v curyšském kantonu. V letech 1882 až 1885 studoval v učitelském semináři v Küsnachtu a krátce působil jako učitel v Německu. Dále se vzdělával na univerzitách v Curychu, Heidelbergu a Paříži. Studoval germanistiku a romanistiku a v roce 1887 promoval na doktora filologie. Následovala pedagogická kariéra v Anglii a Švýcarsku. Ve Winterthuru se oženil s dcerou Ludwiga Forrera. Od roku 1899 16 let vedl a reformoval jako rektor gymnázia kantonu Curych. V roce 1915 musel kvůli pokročilé tuberkulóze odejít do sanatoria a o 9 let později zemřel.\n\nBosshartovi hrdinové pocházejí, jako on sám, z venkova. V celém svém díle se vyslovuje proti materialistickému duchu doby.\n\n\n\n\n\n"}
{"id": "805267", "url": "https://cs.wikipedia.org/wiki?curid=805267", "title": "EDA-R", "text": "EDA-R\n\nEngin de débarquement amphibie rapide (EDA-R) je třída hybridních výsadkových katamaranů francouzského námořnictva vyvinutých pro nasazení z vrtulníkových výsadkových lodí třídy \"Mistral\". Prozatím byly objednány čtyři jednotky této třídy. Zvolená koncepce plavidlu dovoluje provádět rychlé výsadky za horizont až do vzdálenosti 55 km od mateřské výsadkové lodě. Ve francouzském námořnictvu je budou doplňovat konvenčněji laděné vyloďovací čluny EDA-S.\n\nTyp EDA-R byl vyvinut na základě technologického demonstrátoru L-CAT (\"Landing Catamaran\"). V roce 2009 byly objednány první čtyři jednotky této třídy, které mají být dodány do roku 2012. Hlavním kontraktorem typu je loděnice Constructions industrielles de la Méditerranée (CNIM). Trupy plavidel staví subdodavatel v podobě loděnice SOCARENAM ze Saint-Malo. Dokončení plavidel probíhá v Boulogne-sur-Mer.\n\nPrvní katamaran byl do operační služby zařazen v listopadu 2011, druhý v lednu 2012 a třetí v březnu 2012. Celkem se počítá s pořízením osmi plavidel EDA-R. Každá z lodí třídy \"Mistral\" může ve svém palubním doku převážet až dva kusy.\n\nKatamaran EDA-R je vyroben z hliníku. Zvláštností jeho konstrukce je pohyblivé uložení nákladové paluby mezi dvěma trupy. Během tranzitu k pobřeží je trup zvednut vysoko nad hladinu, což umožňuje plavbu vysokou rychlostí. V blízkosti pobřeží paluba klesne do spodní polohy a plavidla fungují jako klasické vyloďovací čluny. Jeden katamaran EDA-R může přepravovat náklad do hmotnosti 80 tun. Obrannou výzbroj tvoří dva 12,7mm kulomety. Pohonný systém tvoří čtyři diesely MTU. Nejvyšší rychlost prázdného katamaranu je 30 uzlů. Při plném naložení pluje rychlostí až 18 uzlů.\n"}
{"id": "805268", "url": "https://cs.wikipedia.org/wiki?curid=805268", "title": "Aleš Hojs", "text": "Aleš Hojs\n\nAleš Hojs (* 12. prosince 1961 Lublaň) je slovinský politik.\n\nNarodil se v Lublani, v roce 1988 ukončil studium na Fakultě architektury, stavební a geodézie Univerzity v Lublani. V oboru zůstal i po skončení studia, nejprve působil ve slovinské národní správě cest, poté v roce 1990 začal pracovat jako projektant ve společnosti GIVO. V letech 1981 až 1991 byl záložníkem Teritoriální obrany.\n\nV letech 1992 až 2006 působil v řídících funkcích ve společnosti '. Následně, do r. 2010, působil ve společnosti DARS, jež spravuje slovinskou dálniční síť, a měl na starost údržbu a mýtný systém. V roce 2007 byl jediným členem vedení DARSu, kterého nenavrhl tehdejší ministr Radovan Žerjav odvolat. V letech 2010 až 2012 byl prokuristou a technickým ředitelem společnosti '.\n\nV  únoru 2012 se stal ministrem obrany ve druhém Janšově kabinetu. Při projednávání v orgánech Státního shromáždění v otázce své nezkušenosti v oboru uváděl, že jako člen vedení DARSu má zkušenosti s civilní agendou ministerstva obrany.\n\n"}
{"id": "805269", "url": "https://cs.wikipedia.org/wiki?curid=805269", "title": "Jan Nepomuk Vent", "text": "Jan Nepomuk Vent\n\nJan Nepomuk Vent (27. června 1745 Divice – 3. července 1801 Vídeň) byl český houslista, hobojista a hudební skladatel.\n\nNarodil se v rodině venkovského muzikanta v Divicích. Dívice byly součástí cítolibského panství, které v roce 1720 získal rod Pachtů z Rájova. Pachtové přestavěli cítolibský zámek na barokní rezidenci a Arnošt Karel Pachta tam založil zámeckou kapelu. Zaměstnal v ní hudebníky z nejbližšího okolí a postupem času se tak vytvořil základ cítolibské skladatelské školy. Do této kapely vstoupil i Jan Nepomuk jako houslista a hobojista a působil v ní až do roku 1770. \n\nZ Cítolib, za ne zcela jasných okolností, odešel a stal se členem schwarzenberské kapely, nejprve v Českém Krumlově a později ve Vídni. Roku 1782 se stal hobojistou císařské komorní hudby a v roce 1788 byl jmenován císařským dvorním hudebníkem. Byl obdivovaným virtuózem na anglický roh a účinkoval i v orchestru dvorní opery.\n\nVídeň byla tehdy centrem evropského hudebního života a Vent se důvěrně stýkal s největšími skladateli té doby: Josephem Haydnem, Wolfgangem Amadeem Mozartem i Ludwigem van Beethovenem. Beethoven byl např inspirován jeho skladbou pro dva hoboje a anglický roh op. 87 k vytvoření vlastního tria pro toto obsazení. Po Mozartově smrti ho vdova po Mozartovi, Konstance, doporučila nakladatelství \"André\" za znalce a ručitele pravosti Mozartových skladeb pro dechové nástroje. Vent také velmi citlivě upravil pro dechový oktet hudbu mnoha vrcholných Mozartových skladeb a dokonce i oper. Některé z nich upravil i pro smyčcové kvarteto nebo kvinteto.\n\nProsadil se však i svými vlastními skladbami. Jeho komorní a symfonická díla jsou zastoupena v mnoha evropských hudebních sbírkách (Vídeň, Řezno, Drážďany, Petrohrad). Jeho skladby se často hrály i v Čechách, jak dokazují partitury dochované v klášterních a zámeckých archivech.\n\n\n\n\n\n"}
{"id": "805272", "url": "https://cs.wikipedia.org/wiki?curid=805272", "title": "Tomáš Ctibor", "text": "Tomáš Ctibor\n\nTomáš Ctibor (* 11. května 1963 Most) je český architekt a manažer v oblasti realitního trhu, bývalý československý politik a poslanec Sněmovny národů Federálního shromáždění za Občanské fórum po sametové revoluci.\n\nStudoval ČVUT Praha (Fakulta architektury) a architekturu na VŠUP Praha. V roce 1988 obdržel Cenu svazu architektů. Profesně je k roku 1990 uváděn jako student VŠUP Praha, bytem Most.\n\nV lednu 1990 zasedl v rámci procesu kooptací do Federálního shromáždění po sametové revoluci do české části Sněmovny národů (volební obvod č. 32 – Chomutov-Louny, Severočeský kraj) jako bezpartijní poslanec, respektive poslanec za Občanské fórum. Ve Federálním shromáždění setrval do voleb roku 1990.\n\nOd roku 1990 působí v oblasti trhu s nemovitostmi. Pracoval jako ředitel společnosti \"Donaldsons\", byl zakládajícím partnerem společnosti \"B.I.R.T.\" a zastával také post člena řídícího výboru agentury CzechInvest a předsedy sdružení pro zahraniční investice (AFI). Od roku 2004 pracuje pro firmu \"MEI\" a zodpovídá za projekty v oblasti developmentu.\n"}
{"id": "805287", "url": "https://cs.wikipedia.org/wiki?curid=805287", "title": "MBDA Meteor", "text": "MBDA Meteor\n\nMBDA Meteor je vyvíjená evropská protiletadlová řízená střela dalekého dosahu. Vývoj střely Meteor byl zahájen roku 2002. Hlavním koordinátorem vývoje střely je koncern MBDA, přičemž na vývoji se podílí Velká Británie, Německo, Francie, Itálie, Švédsko a Španělsko. První pokusný odpal střely byl proveden roku 2006 z letounu Gripen. Britské královské letectvo ji plánuje zařadit do operační služby do roku 2015. Je plánována integrace střely Meteor se stíhacími letouny Eurofighter Typhoon, Dassault Rafale a Saab Gripen. Například s letounem Gripen má být střela integrována do roku 2012.\n\nZáklad konstrukce střely je z titanu. Za letu ji nejprve pohání raketový a později náporový motor, který ji uděluje rychlost 2,5 až 4 M. Může být vypuštěna ve výškách do 25 000 metrů. Její operační dosah přesahuje 120 kilometrů. Střela je vybavena aktivní naváděcí soustavou a datalinkem odolným vůči rušení. Bojová hlavice umožňuje kontaktní i bezkontaktní aktivaci nálože v blízkosti cíle.\n\n"}
{"id": "805289", "url": "https://cs.wikipedia.org/wiki?curid=805289", "title": "Jaroslav Cuhra mladší", "text": "Jaroslav Cuhra mladší\n\nJaroslav Cuhra (* 3. července 1936 Praha) je český a československý bývalý disident, signatář Charty 77, politik za Křesťanskou a demokratickou unii - Československou stranu lidovou a poslanec Sněmovny národů a Sněmovny lidu Federálního shromáždění po sametové revoluci.\n\nJeho otcem byl architekt, člen 2. odboje a významný lidovecký politik Jaroslav Cuhra (1904–1974), po roce 1948 pronásledovaný a vězněný komunistickým režimem.\n\nJaroslav Cuhra mladší se narodil v Praze na Malé Straně. V letech 1948–1950 krátce studoval na jezuitské koleji v Bohosudově. Pak po provedení Akce K byla škola zrušena a kvůli perzekuci rodiny se vyučil zedníkem. Později vystudoval Střední průmyslovou školu stavební v Plzni. Zde poznal svou manželku. V roce 1955 byl poprvé vyslýchán Státní bezpečností a přemlouván ke spolupráci. Díky kontaktům svého otce se dostal na ČVUT Praha. Byl ovšem nucen z denního studia přejít na večerní. Po skončení školy se oženil a přestěhoval do Plzně. Pracoval v podnicích Agroprojekt, Stavoprojekt, Škoda a Sudop jako projektant. Pro politickou minulost své rodiny ale nemohl aspirovat na vyšší funkce. V roce 1968 se angažoval v skupině \"Mladí lidovci\", která se během pražského jara snažila o aktivizaci strany. Za normalizace byl disidentem a signatářem Charty 77 a podepsal petici Několik vět. 28. října 1988 byl v rámci zátahu StB proti plzeňskému disentu zatčen a držen v Ostrově-Vykmanově po několik dní.\n\nProfesně je k roku 1990 uváděn jako vedoucí projektant, bytem Plzeň.\n\nPo roce 1989 se podílel na obnově ČSL v demokratických poměrech. V září 1990 kandidoval na sjezdu ČSL na jejího předsedu. V rámci své kandidatury nastínil koncepci ČSL jako strany inspirované západoevropskými vzory, schopné oslovit širokou vrstvu populace. Nakonec byl ovšem zvolen Josef Lux.\n\nV lednu 1990 zasedl v rámci procesu kooptací do Federálního shromáždění po sametové revoluci do české části Sněmovny národů (volební obvod č. 23 – Plzeň, Západočeský kraj) jako poslanec za ČSL. Mandát obhájil za KDU-ČSL ve volbách roku 1990. Ve volbách roku 1992 přešel za KDU-ČSL do Sněmovny lidu. Ve Federálním shromáždění setrval do zániku Československa v prosinci 1992. V parlamentních volbách v roce 1996 neúspěšně kandidoval za ODA.\n\nPo vzniku samostatné České republiky působil v 90. letech po cca tři roky jako prezidiální šéf na ministerstvu obrany. Kvůli nesouhlasu se směřováním politiky se ale z veřejného života stáhl. Je členem Konfederace politických vězňů České republiky a předseda její pobočky v Plzni.\n\n"}
{"id": "805291", "url": "https://cs.wikipedia.org/wiki?curid=805291", "title": "Ruma", "text": "Ruma\n\nRuma (srbskou cyrilicí \"Рума\") je město v Srbsku, přesněji Vojvodině (v historické oblasti známé jako Srem, na západě země). Je situováno mezi pohořím Fruška Gora a řekou Sávou. Je centrem samosprávného okruhu. Podle sčítání lidu v roce 2011 mělo 29 969 obyvatel. Obyvatelstvo je zaměstnáno jak v průmyslu, tak i zemědělství; podobně jako celá Vojvodina je i Ruma a její okolí oblastí významnou právě ze zemědělského hlediska.\n"}
{"id": "805294", "url": "https://cs.wikipedia.org/wiki?curid=805294", "title": "Tetovaný", "text": "Tetovaný\n\nTetovaný (v orig. The Painted Man nebo také v US The Warded Man) je fantasy příběh tří hrdinů vyprávěný od jejich dětství až po dobu, kdy se budou muset utkat o svůj holý život. Jedná se o první knihu z démonské pentalogie, jejíž autorem je americký spisovatel Peter V. Brett. Poprvé ji publikoval v roce 2008. Tetovaný byl přeložen do více než 20 světových jazyků.\n\nV knize se vyprávějí tři osudy navzájem se neznajících lidí Arlena, Leeshy a Rojera. Arlen je kluk který žije se svojí rodinou ve vesnici. Jednoho večera zaútočí zlí démoni jadrnci na jeho matku a on se dívá, jak se jeho otec před nimi schovává, namísto aby matce pomohl. Arlen je zasnouben s nejmladší dcerou otcova přítele, který žije na kraji vesnice. Jelikož se Arlen stydí za svého otce, se kterým se pohádá, utíká do lesa. Arlen si v noci vyrývá do země chrany, magické značky na ochranu proti démonům, a za dne cestuje. Po několika dnech potká posla se žonglérem a s nimi pak cestuje do města. Ve městě Arlen pracuje jako učedník chraničáře a chce se stát poslem. U své adoptivní rodiny, přátel a dívky však nenalézá pochopení, a proto znovu utíká. Stane se poslem a několik let hledá dávné bojovné chrany. Nalézá nové přátele, kteří chápou jeho potřebu bojovat s démony. Nejvíce ho chápe jeho přítel z pouště Krasia, což je jediné místo, kde je boj s démony povinností. Později v poušti Krasia nalezne bájné město s bojovými chranamy a legendárním kopím, pomalované bojovými chranami. Když jej ukáže příteli, je nejdříve odmítán jako lhář a kopí je považováno za podvrh, ale poté, co se ukáže jeho pravdomluvnost v labyrintu, je zrazen a okraden. Jeho přítel však projeví kapku soucitu a nechá ho živého uprostřed pouště na pospas démonům. Arlen zázrakem přežije a vydává se do města s chranami, kde je dlouho studuje. Nakonec se rozhodne si jimi potetovat celé tělo a tím ze sebe udělat živoucí zbraň.\n\nMezitím se Leesha, kterou zostudí snoubenec a která je i se svým otcem terorizována ze strany panovačné matky, stává kořenářkou. Leesha se straní mužů v očekávání toho pravého. Po nějaké době se z ní stává uznávaná kořenářka a dozví se i dávný recept na zbraň proti jadrncům.\n\nTřetím z hlavních hrdinů je Rojer. Rojer je učedník žongléře, který ho adoptoval poté, co Rojerova rodina zemřela žongléřovou vinnou. Rojer je zmrzačený, chybí mu tři prsty, to mu však nebrání v tom skvěle hrát na housle. Když se dozví, co mistr provedl jeho rodině, pohádá se s ním. Mistr ho předhodí Jadrncům a hned, jak si uvědomí, co udělal, tak skočí před Jadrnce místo něj a umírá. Rojer se dozvídá o svém nadání hudbou ovládat Jadrnce.\nNa konci příběhu se hrdinové setkají.\nArlen je nebojácný. Nebojí se Jadrnců, před nimiž se všichni schovávají, ani větších a silnějších vrstevníků. Bojí se ale toho mít někoho rád.\n\nLeesha je se svým otcem utlačovaná ze strany panovačné matky. Doufá, že nalezne pomoc v podobě snoubence, jenže ten ji zradí. Východiskem je jediná možnost, stát se vesnickou kořenářkou.\n\nKdyž byl Rojer malý, přišel žongléřovou vinnou o oba rodiče a tři prsty. Brání mu to v žonglování, ale nebrání v hraní na housle.\n\nPosel je ten, kdo cestuje mezi městy a vesnicemi. Často s ním jezdí žonglér. Musí velmi dobře ovládat chraničářství, kreslení chran.\n\nŽonglér je pod cechem žonglérů, u kterých musí nejprve složit zkoušky a poté odvádět příspěvky.\n\nChrany jsou magické značky, které dokáží vytvořit magickou sít, která drží jadrnce za ní nebo uvnitř ní. Existují ochranné a bojové chrany. Nikdo neví, odkud se vzali, a časem se jich mnoho zapomnělo.\n\nJadrnci jsou démoni vylézající z jádra země, kteří jsou neuvěřitelně silní a mocní. Nesnášejí denní světlo, proto vylézají jen v noci, kdy útočí na všechna lidská obydlí ve snaze najít skulinu v chranové síti, aby ji protrhli. Existuje mnoho druhů Jadrnců, konkrétně v tomto díle jsou zmiňováni jadrnci ohniví, skalní, lesní ale také píseční.\n\nOhniví jadrnci jsou malá kočku připomínající zvířata, která ráda cokoliv zapalují takzvanými plivanci tekutého ohně. Jsou tvořeni nadpřirozeným ohněm.\n\nSkalní jadrnci jsou tvořeni z kamene a mají neuvěřitelně silnou kůži. Dosahují výšky kolem 15 stop.\n\nLesní jadrnci jsou vysocí a silní, v lese téměř k nerozeznání od ostatních stromů. Jsou náchylní k požárům, proto jsou nepřátelští vůči ohnivým jadrncům.\n\nPíseční jadrnci se objevují hlavně v poušti Krasia. Jsou menší verzí skalních démonů, ale se slabším krunýřem. Loví hlavně ve smečkách.\n\nDruhý díl démonského cyklu se nazývá Pouštní Kopí a do příběhu vstoupí další postava. Třetí díl této série se v org. jmenuje The Daylight War (česky Válka za bílého dne) a v ČR vyšel v roce 2013. Čtvrtý díl v org. The Skull Throne (česky Trůn lebek) vyšel v ČR v roce 2015. Pravděpodobně poslední díl série je v org. The Core (česky Jádro), vyšel v ČR v roce 2018. Původně se mělo jednat o trilogii, nicméně otevřený konec třetího dílu naznačil něco jiného, z čehož vzešly další dvě knihy.\n\nExistuje ještě šestá, samostatná kniha Tibbet’s Brook, která se odehrává ve stejném světě ale s jinými postavami.\n\nNa zfilmování této démonské trilogie pracuje Paul W. S. Anderson.\n\n"}
{"id": "805303", "url": "https://cs.wikipedia.org/wiki?curid=805303", "title": "Zdeněk Červenka", "text": "Zdeněk Červenka\n\nZdeněk Červenka (* 27. července 1932 ) byl český chemický inženýr působící na Slovensku, československý politik a poslanec Sněmovny národů Federálního shromáždění po sametové revoluci.\n\nProfesně je k roku 1990 uváděn jako výzkumný pracovník v k. p. \"Chemko Strážske\", bytem Michalovce. Patřil mezi skupinu českých inženýrů z VTA AZ Brno, kteří dostali umístěnku do tohoto podniku na východním Slovensku a dlouhodobě zde pracovali. Podílel se na vývoji a výrobě prvního výrobku chemporu B-80. V listopadu 1989 během sametové revoluce organizoval v Chemku demonstrace proti komunistickému režimu.\n\nV lednu 1990 zasedl v rámci procesu kooptací do Federálního shromáždění po sametové revoluci do slovenské části Sněmovny národů (volební obvod č. 137 – Michalovce, Východoslovenský kraj) jako bezpartijní poslanec. Ve Federálním shromáždění setrval do voleb roku 1990.\n"}
{"id": "805304", "url": "https://cs.wikipedia.org/wiki?curid=805304", "title": "Václav Čubár", "text": "Václav Čubár\n\nVáclav Čubár (20. února 1951 – 7. prosince 2015) byl český a československý politik Komunistické strany Československa a poslanec Sněmovny národů Federálního shromáždění za normalizace.\n\nPodle informací z roku 1981 byl profesí údržbářem z Palivového kombinátu 25. února. Zároveň zastával funkci předsedy vesnické organizace KSČ a člena rady MNV ve Vřesové. V této obci bydlel od roku 1974. K roku 1986 se profesně uvádí jako dělník.\n\nVe volbách roku 1986 zasedl za KSČ do české části Sněmovny národů (volební obvod č. 28 - Sokolov-Cheb, Západočeský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\nPočátkem 21. století se uvádí Václav Čubár jako dlouhodobý pracovník podniku Sokolovská uhelná. Působil v divizi Služby Sokolovské uhelné a podílel se na rozvoji firemní rádiové sítě od jejího počátku.\n\n"}
{"id": "805306", "url": "https://cs.wikipedia.org/wiki?curid=805306", "title": "Karol Daráž", "text": "Karol Daráž\n\nKarol Daráž (* 16. února 1944) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1986 se profesně uvádí jako ředitel závodu. Šlo o podnik Tesla.\n\nVe volbách roku 1986 zasedl za KSS do slovenské části Sněmovny národů (volební obvod č. 96 – Nové Zámky, Západoslovenský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\nV roce 1996 se jistý Ing. Karol Daráž uvádí jako člen dozorčí rady podniku Elektrosvit, a. s. Nové Zámky. Zmiňuje se tehdy jako soukromý podnikatel z Nových Zámků.\n"}
{"id": "805307", "url": "https://cs.wikipedia.org/wiki?curid=805307", "title": "František Kolář", "text": "František Kolář\n\nFrantišek Kolář (1. prosince 1915 Pechova Lhota – 16. července 1980 Chomutov) byl český katolický kněz, okrskový vikář lounského vikariátu a osobní děkan.\n\nJihočeský rodák byl na kněze vysvěcen 29. června 1941 v Praze. Po vysvěcení působil v pastoraci jako kaplan v okresech Mělník, Jičín a Semily. Od 1. září 1946 byl ustanoven administrátorem děkanského úřadu v Postoloprtech, excurrendo pak ve farnostech Bitozeves, Hradiště, Libuň a Minice. V roce 1954 byl administrátorem v Chomutově a excurrendo ve farnostech Kralupy, Krbice a Místo.\nOd roku 1958 působil v Trmicích, a od roku 1961 v Jirkově. Od 1. srpna 1964 do 30. dubna 1969 byl duchovním správcem v Žatci. Zároveň se stal od 1. května 1969 okrskovým vikářem lounského vikariátu. Dne 1. května 1969 byl přeložen do Chomutova. Zároveň administroval excurrendo farnosti Křínov, Hora sv. Šebestiána a Výsluní. V roce 1970 byl jmenován kardinálem Štěpánem Trochtou biskupským notářem s právem nosit prsten. Kolář zůstal v Chomutově až do 16. července 1980, kdy ve věku 64 let zemřel. Poslední rozloučení s ním se v Chomutově konalo 23. července 1980. Následujícího dne byly jeho ostatky pohřbeny v rodné farnosti v Kovářově u Milevska.\n\n\n\n"}
{"id": "805313", "url": "https://cs.wikipedia.org/wiki?curid=805313", "title": "Erin Heathertonová", "text": "Erin Heathertonová\n\nErin Heathertonová, nepřechýleně Erin Heatherton, narozena jako Erin Heather Bubley (* 4. března 1989, Skokie, Illinois, USA), je americká modelka. Její přítel je Leonardo DiCaprio.\n\nErin Heathertonová vyrůstala v Illinois. Její rodiče jsou Mark a Laura Bubleyovi. Navštěvovala školy Solomon Schechter Day School, Jewish day school a Niles North High School.\n\nKdyž byla na dovolené na Jižní pláži v Miami, objevil jí agent americké modelingové agentury Marilyn. Poté odjela do New Yorku.\n\nV současnosti fotí pro světovou značku Victoria's Secret, pro které předvádí luxusní dámské prádlo od roku 2008. Stála se i \"Victoria Secret Anděl\". Patří k nejkrásnějším světovým modelkám a je velmi žádaná.\n\nPředvádí pro návrháře jako jsou Shiatzy Chen, Oscar de la Renta, Tommy Hilfiger a jiní.\n\nZískala zakázky pro značky Dolce & Gabbana, Moschino, Tommy Hilfiger, Lacoste nebo Marc Jacobs.\n\nOd prosince 2011 je přítelkyní herce Leonarda DiCapria.\n\n"}
{"id": "805314", "url": "https://cs.wikipedia.org/wiki?curid=805314", "title": "Tomáš Randa", "text": "Tomáš Randa\n\nTomáš Randa (* 23. prosince 1974) je český fotbalista, obránce.\n\nHrál za SK Prostějov, FC Drnovice, 1. FK Příbram, SK Sigma Olomouc, 1. FC Slovácko, SFC Opava a Kyjov. V lize nastoupil v 203 utkáních a dal 8 gólů. V evropských pohárech nastoupil v 8 utkáních.\n\n"}
{"id": "805315", "url": "https://cs.wikipedia.org/wiki?curid=805315", "title": "Vojtěch Deyl", "text": "Vojtěch Deyl\n\nVojtěch Deyl (29. března 1947 – 1999) byl český a československý politik, poslanec Sněmovny národů a Sněmovny lidu Federálního shromáždění za Občanské fórum po sametové revoluci.\n\nRoku 1988 se jméno Vojtěch Deyl objevuje mezi signatáři petice, kterou 30 občanů ČSSR adresovalo úřadům a v níž požadují „\"úpravu tří článků naší ústavy tak, aby tyto články byly v souladu s platnými mezinárodními pakty o lidských právech i s faktickou skutečností života jednotlivců, rodin a společností v naší zemi\"“. Dopis získal podporu Charty 77.\n\nProfesně je k roku 1990 uváděn jako zaměstnanec ČSD Česká Lípa, bytem Česká Lípa. V roce 1989 se podílel na založení Občanského fóra v České Lípě.\n\nV lednu 1990 zasedl v rámci procesu kooptací do Federálního shromáždění po sametové revoluci do české části Sněmovny národů (volební obvod č. 34 – Liberec-Česká Lípa, Severočeský kraj) jako bezpartijní poslanec, respektive poslanec za Občanské fórum. Ve volbách roku 1990 přešel do Sněmovny lidu. Byl poslancem za OF, později za klub NOF (Nezávislí poslanci Občanského fóra). Ve Federálním shromáždění setrval do voleb roku 1992.\n\n"}
{"id": "805319", "url": "https://cs.wikipedia.org/wiki?curid=805319", "title": "Jozef Dobrovolný", "text": "Jozef Dobrovolný\n\nJozef Dobrovolný (* 5. července 1962) byl slovenský a československý politik, poslanec Komunistické strany Slovenska Sněmovny národů Federálního shromáždění za normalizace, poslanec Slovenské národní rady za Stranu demokratické levice po sametové revoluci.\n\nK roku 1986 se profesně uvádí jako důlní elektromontér.\n\nVe volbách roku 1986 zasedl za KSS do slovenské části Sněmovny národů (volební obvod č. 119 – Prievidza, Středoslovenský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\nVe volbách roku 1990 se stal poslancem Slovenské národní rady za Stranu demokratické levice.\n\nPo odchodu z politiky se vrátil ke své původní profesi. V roce 2001 se zmiňuje jako elektrikář v Uhelných dolech Nováky.\n"}
{"id": "805320", "url": "https://cs.wikipedia.org/wiki?curid=805320", "title": "Poslední cigareta v životě", "text": "Poslední cigareta v životě\n\nPoslední cigareta v životě (v anglickém originále Last Cigarette Ever) je jedenáctá epizoda páté řady amerického seriálu \"Jak jsem poznal vaši matku\". V USA byla premiérově vysílána 14. prosince 2009.\n\n\nV roce 2009 Robin moderovala ranní vysílání. Vysílalo se hodně brzy. Bylo to tak brzy, že kameraman usnul za kamerou. \nPo vysílání se Robin přišel představit její nový spolupracovník Don Frank, zkušený moderátor a legenda v oboru. Ted si myslí, že se Robin líbí, ta mu to ale vymluví, myslí si, že jim to jen půjde spolu v práci.\n\nPak odchází na střechu „jen tak stát“…vlastně dát si cigaretu.\nRobin si totiž dopřávala občasnou cigaretu. Občas ta občasná cigareta byla víc než jen občasná, například u snídaně, při čištění zubů, při cvičení a posilování. Barney to komentoval slovy: a s něčím takovým jsem chodil. Marshall je toho názoru, že je to hrozný zlozvyk a pak Robin požádá o cigaretu. Marshal měl první cigaretu ve třinácti letech na kempování v Minnesotě. Tehdy řekl, že je to jeho první a poslední cigareta v životě…\n\nA byla to první z mnoha, mnoha posledních cigaret v životě, stejně jako v roce 2006,2007 a 2008 Takže když v roce 2009 požádal Robin o cigaretu, zase to byla poslední cigareta v životě. Marshall je vystresovaný, protože v práci najali nového šéfa, který má propouštět zaměstnance. Arthur Hobbes je bývalý Marshallův šéf a když měli naposled konflikt, dopadlo to tak, že Marshal dal výpověď. Arthur si ho ale nepamatuje, a plete jeho jméno.\n\nMarshall říká, že pokud nevykouří 3 cigarety během 24 hodin, nezačne být závislý. Problém by nastal, kdyby to zjistila Lily. Marshall má „systém“. Tento systém spočívá v tom, že kouří skoro nahý, následně se dlouho sprchuje, ještě delší dobu si čistí zuby i jazyk, šplíchá na sebe voňavku, a i přes to všechno, když přijde za Lily, první co Lily řekne je, že kouřil.\nRobin se těší na další den ráno, kdy měla vysílat s opravdovým profesionálem. Její očekávání se ale nenaplnilo. Don úmyslně kazí zprávy a nemá na sobě kalhoty. \nMarshall v práci zatouží po cigaretě, aby se toho pocitu zbavil, jde na čerstvý vzduch, kde potká kouřícího šéfa. V přesvědčení že mu to pomůže v práci, si s ním zapálí. A to byla Marshallova třetí cigareta za den. Po cestě domů si koupí krabičku i zapalovač. Lily ho požádá, aby jí obě věci dal, a poté si sama zapálí.\nRobin píše žádost starostovi, aby přijel na rozhovor do ranní show. Don jí přesvědčuje, že nepřijede. Při cigaretě s Lily a Marshallem před barem na ulici, si Robin stěžuje, že Don je otravný, když říká, že se na její show nikdo nedívá. Uvnitř baru sedí Ted s Barneym a stěžují si, že ostatní jsou venku a kouří. Podle Teda to partu rozděluje na kuřáky a nekuřáky a pak si jdou oba zapálit. Barney o sobě říká, že je kuřák jen v jistých situacích: po sexu, když je s Němci (někdy se to překrývá), při sexu, narozeniny (aby naštval mámu), před sexem, na rybářské lodi, každý rok v den, kdy Mets ztrácejí teoretickou šanci na postup a při těhotenské panice. Na otázku proč kouří teď, odpoví, že má před sexem pořád.\nBěhem týdne nastal zlomový bod. Lily bolí v krku, kašle a má chraptivý hlas. Ted po vylezení schodů je zpocený a nemůže popadnout dech. Barney je v šoku, když zjistí, že si propálil kravatu. Marshall volá záchranku, když jeho šéf dostane při kouření infarkt. \n\nKdyž všichni kouří na střeše domu, říkají si, že musí přestat kouřit. Marshall by se rád vrátil do doby kdy mu bylo 13 a nafackoval by si. Ted navrhne, aby všichni přestali kouřit najednou. Robin odmítá. Jakmile řekne, že její práce je stresující, ostatní si chtějí zase zapálit, ale Ted jim to zakáže. Podle Teda se musí dostat přes prvních 24 hodin a pak je to hračka.\n\nO 26 hodin později se Barney pokouší z konečků prstů vysát zbylý nikotin, všichni jsou protivní a na stole leží hromada jídla. Pro Robin to také není jednoduché, je v práci a chystá se na rozhovor se starostou. Začne Dona urážet, a když jí Don řekne, že to starosta zrušil, Don si chce zapálit v přímém přenosu. Robin je v pokušení, ale nezapálí si, protože se dozví, že její přátelé se dívají, a jestli si zapálí tak začnou zase kouřit. Robin si nezapálí, všichni jsou rozhodnutí, že kouřit nebudou, a pak se seberou a jdou si na střechu zapálit. \nRobin za nimi přijde z práce a společně zapálí „poslední cigaretu v životě“.\n\nVšichni na chvíli přestali kouřit, ale nebyla to ničí poslední cigareta. Nakonec se všem podařilo přestat doopravdy. Robin v červnu 2013, Barney v březnu 2017, Lily, když se snažila otěhotnět, Marshall v den, kdy se mu narodil syn, a Ted dva týdny předtím než začal chodit se svojí budoucí ženou.\n"}
{"id": "805322", "url": "https://cs.wikipedia.org/wiki?curid=805322", "title": "Hlavnice (zámek)", "text": "Hlavnice (zámek)\n\nZámek v Hlavnici je bývalé panské sídlo z konce 18. stol. Zámek je tvořen obdélníkovou patrovou budovou se zachovalými hospodářskými budovami a částečně zachovalým parkem.\n\nZámek, původně postaveny v empírovém slohu, nechal mezi léty 1792–1795 vystavět tehdejší majitel statku Andreas hrabě Renard jako jednoduché venkovské sídlo, sloužící spíše pro občasný pobyt majitelů panství. V roce 1810 byl zámek společně s obcí Hlavnice prodán ve veřejné dražbě Josefovi Gusnarovi z Komárna. Od roku 1832 byl obydlen již trvale. Posledním majitelem byl od roku 1913 František Bayer z Bayersburgu, který nechal zámek ve třicátých letech přestavět a zmodernizovat. Po válce byl zámek Bayerům z Bayersburgu zkonfiskován, poté patřil obci a následně jej získalo zemědělské družstvo. Inventář byl po válce zcela rozkraden místním obyvatelstvem. V roce 2011 byl zámek opraven v původním stylu.\n\n"}
{"id": "805323", "url": "https://cs.wikipedia.org/wiki?curid=805323", "title": "Echokardiografie", "text": "Echokardiografie\n\nEchokardiografie je zobrazovací metoda využívaná v lékařství k ultrazvukovému vyšetření srdce. Jedná se o zcela bezbolestné vyšetření bez nutnosti přípravy pacienta, odborně ale náročné, vyžadující nákladné vyšetřovací zařízení a kvalifikovaného lékaře s velkou klinickou zkušeností. Stala se základním kardiologickým vyšetřením, které v mnoha případech nahradilo dřívější metody, např. katetrizační vyšetření. \n\nOdrazy ultrazvuku ze srdce jsou analyzovány přístrojem (echokardiografem) a převedeny na pohybující se obrázek srdečních stěn a struktur (chlopní, oddílů, jejich velikost a funkci, případně i směr a rychlost krevního proudu, a dokonce odhad nitrosrdečních tlaků. \n\nZávěrečný protokol podává lékaři ordinujícímu toto vyšetření informaci o charakteru poškození srdečního svalu, chlopenních struktur a popis výkonnosti srdečních oddílů.\nPři standardním vyšetření ultrazvuk vysílá a přijímá sonda, kterou po nanesení gelu vyšetřující lékař přikládá na přední stěnu hrudníku vlevo při dolním okraji žeber u mečíkovitého výběžku nebo naopak, z krční jamky. Pacient leží na vyšetřovacím lehátku buď na levém boku anebo na zádech. Běžně vyšetření trvá asi 15 až 45minut. ..\n\nPodrobnějším vyšetřením je tzv. jícnové ECHO (transesofageální - TEE), kdy se pacientovi po místním znecitlivění zavede do jícnu tenký endoskop s malou sondou na konci, která snímá srdce z jícnu. To umožňuje přesnější diagnostiku, např. infekční endokarditidy, nitrosrdečních sraženin (trombú) a zkratů.\n\nVyšetření pomocí echokardiografie slouží k:\n\nEchokardiografie je založena na vlastnostech ultrazvukového paprsku prostupujícího a odrážejícího se od struktur, kterými prochází. Záchyt odraženého paprsku umožňuje rozlišení struktur do různé hloubky. V případě vyšetření srdce je využívaná hloubka kolem 15 cm. Dále je využíván dopplerovský princip k posouzení průtokových parametrů.\n\nPoradna pro pacienty s cévním onemocněním mozku, Brno\n"}
{"id": "805324", "url": "https://cs.wikipedia.org/wiki?curid=805324", "title": "Bora Ćosić", "text": "Bora Ćosić\n\nBora Čosić (v srbské cyrilici Бора Ћосић; 5. dubna 1932, Záhřeb) je srbský a chorvatský spisovatel. Jeho přístup k literární tvorbě nepostrádá ironii, satiru a parodizaci řady svých předchůdců. Celkem napsal asi kolem padesáti děl.\n\nAč projugoslávsky zaměřen, v řadě svých děl kritizoval oficiální podobu komunistického režimu (v roce 1956 románem \"Kuća lopova\" – česky \"Dům zlodějů\" – a hlavně ve svém krátkém románu z roku 1971 s názvem \"Uloga moje porodice u svetskoj revoluciji\", česky \"Role mé rodiny ve světové revoluci\"). Přestože mělo dílo popsat ukrutnosti především nacistické okupace, nepříliš růžové vykreslení osvoboditelů vyneslo Ćosićovi desetiletý zákaz tvorby. Zároveň však autorovi otevřelo dveře mezi čtenáře, neboť se s kritickým zhodnocením tehdejšího systému jedné politické strany, oplývajícího slavnostními projevy a kultem osobnosti, ztotožnilo nemálo obyvatel tehdejší Jugoslávie. Dokonce bylo přijato i kritikou a oceněno prestižní jugoslávskou cenou časopisu NIN.\n\nMezi další významná Ćosićova díla z přelomu 60. a 70. let 20. století patří např. \"Priče o zanatima\" (Povídky o řemeslech, 1966), či \"Tutori\" (1978). V dalších svých pracích se nevyhýbal ani středoevropskému prostoru, ani hodnocení jiných spisovatelů z tehdejší Jugoslávie – jakými byl např. Miroslav Krleža.\n\nĆosić byl původem ze Záhřebu; od roku 1937 žil v Bělehradě. Na protest proti politice Slobodana Miloševiće se v roce 1992 přestěhoval do města Rovinj na Istrii. I během svého pobytu v Chorvatsku byl literárně aktivní. Tvorba z tohoto období (např. \"Dnevnik apartida\", \"Nulta zemlja\", \"Carinska deklaracija\") odkazuje především na různé události neklidných 90. let, (vojenské konflikty, politické a ekonomické krize zemí bývalé Jugoslávie). Od roku 1995 žije Ćosić v Berlíně a stále aktivnější je i v oblasti psaní poezie. Ke společensko-politické situaci v Srbsku je kritický i v současné době.\n"}
{"id": "805325", "url": "https://cs.wikipedia.org/wiki?curid=805325", "title": "Jiří Doležal (politik KSČ)", "text": "Jiří Doležal (politik KSČ)\n\nJiří Doležal (* 1. srpna 1948) byl český a československý politik Komunistické strany Československa a poslanec Sněmovny národů Federálního shromáždění za normalizace.\n\nV červnu 1989 nastoupil za KSČ do české části Sněmovny národů (volební obvod č. 62 – Ostrava I, Severomoravský kraj). Byl zvolen v doplňovacích volbách do FS, které probíhaly v několika uvolněných obvodech v dubnu 1989 a to poprvé během komunistické vlády v systému, kdy o jedno poslanecké křeslo soutěžilo vícero kandidátů. Šlo o projev mírných politických změn, které přinesla perestrojka. Jiří Doležal se profesně uvádí jako valcíř profilů z podniku Nová huť Klementa Gottwalda Ostrava.\n\nVe Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "805327", "url": "https://cs.wikipedia.org/wiki?curid=805327", "title": "NIN (časopis)", "text": "NIN (časopis)\n\nNIN (v srbské cyrilici НИН, zkratka z nedeljne informativne novine/недељне информативне новине – nedělní informativní noviny) je srbský týdeník se zpravodajským a analytickým zaměřením. Jeho první číslo vyšlo 26. ledna 1935 a dodnes je tištěn v cyrilici. Každý rok v lednu uděluje navíc zvláštní komise časopisu literární cenu (dříve celojugoslávskou, dnes pouze srbskou), kterou získala již celá řada v zemi úspěšných spisovatelů.\n\nVreme\n\n"}
{"id": "805330", "url": "https://cs.wikipedia.org/wiki?curid=805330", "title": "Bona Espero", "text": "Bona Espero\n\nBona Espero (v esperantu \"Dobrá naděje\", celým názvem Fazenda-Escola Bona Espero) je škola a statek pro chudé děti u města Alto Paraíso de Goiás v Brazílii. Tento dětský domov se základní školou (z počátku měl funkci polepšovny) byl založen v roce 1957 šesti brazilskými esperantisty za účelem vzdělávání dětí bez rodiny, nebo dětí v jiných rizikových životních situacích. Žáci se zde vzdělávají v pěti ročnících základní školy a většina z nich je tam také ubytována. Menší počet dětí z okolních vesnic a usedlostí je denně svážen školním mikrobusem, který platí stát. Nadaným dětem je poté umožněno navštěvovat školu v sousedním municipiálním městečku Alto Paraíso, ve kterém má instituce svůj vlastní dům s ubytováním na ulici Avenida Esperanto.\n\nVe škole Bona Espero esperantisté vzdělávají a vyučují děti, které nemají rodinu, nebo které žily v obtížných podmínkách. Prostředky na provoz jsou získávány díky finanční podpoře esperantistů z různých zemí, zejména od německého Podpůrného spolku a vlastními prostředky. Občanská instituce Bona Espero vlastní téměř 1000 hektarů půdy (tj. 10 km čtverečních), z nichž osm budov, zeleninové záhony a ovocný sad zabírají pouze 2 hektary. Stát svou pomoc omezuje téměř jen na bezplatné zajištění přívodu elektrické energie. Učitelé jsou placení státem. Bona Espero používá esperanto jako jazyk pro mezinárodní komunikaci při spolupráci se zahraničními dobrovolníky, vyučovacím jazykem je portugalština.\n\nŠkolu založilo roku 1957 šest brazilských esperantistů (Arthur Velloso, Renato Diniz, Neuza Esteves de Araújo, Elisabeth Pointcaré, Inês Nunes de Andrade a Camélia Gomes da Silva). Pro definitivní umístění školy vybrali místo na náhorní plošině poblíž města Alto Paraíso v centru Brazílie, 250 km severně od hlavního města Brasília.\n\nZakladatelé si přáli založit mezinárodní esperantské centrum, kde by mohli realizovat sociální práci, zemědělskou soběstačnost a využít esperanto na národní i mezinárodní úrovni. Dodnes někteří zakladatelé žijí a tvoří s jinými osobami (někteří jsou bývalí žáci této školy) vedení instituce. Většina členů vedení však bydlí mimo území statku. Od založení školy jí prošlo na 800 dětí, z nichž mnozí získali vyšší vzdělání a téměř 30 z nich dnes vyučují v sousedních městech jako diplomovaní učitelé a někteří z nich byli zvoleni do městských rad.\n\nOd roku 1974 vedení školy převzal německo-italský manželský pár Ursula a Giuseppe Grattapaglia (včetně dvou synů) a školu vedli po dobu 35 let. V roce 1981 po návštěvě manželů Grattapagliových v Evropě byla v Německu založena organizace \"Bona Espero r.a.\" na podporu tohoto projektu.\n\nDo roku 1997 byla Bona Espero soukromou školou. Poté co kontrolní komise ministerstva práce napomenula pracovníky za to, že děti ve škole myjí nádobí, a označila to za jejich vykořisťování, rozhodli se pracovníci školu zavřít. V roce 2001 byla činnost školy formálně obnovena jako pobočka okresní veřejné školy v Alto Paraíso.\n\nV současné době tento dětský domov se základní školou administruje brazilsko-italský manželský pár Ada Ferreira de Sousa a Riccardo Biaggi a generálním ředitelem instituce je významný brazilský advokát Ulisses Riedel sídlící v hlavním městě Brasília.\n\nŽurnalista Roman Dobrzyński z Polské televize navštěvoval tento dětský domov po mnoho let a natočil o škole čtyři krátké dokumentární filmy a vydal knihu \"Bona Espero - idealo kaj realo\" v esperantu (Dobrá Naděje - ideály a realita), která byla představena během Světového kongresu v roce 2008. Tato kniha byla přeložena do portugalštiny manželi Grattapagliovými. V roce 2012 vyšla kniha v českém překladu na vlastních internetových stránkách.\n\n"}
{"id": "805331", "url": "https://cs.wikipedia.org/wiki?curid=805331", "title": "Keeley Hawes", "text": "Keeley Hawes\n\nKeeley Hawes, vl. jménem Clare Julia Hawes (* 10. února 1976, Londýn, Spojené království), je britská televizní a filmová herečka.\n\nKeeley Hawes pochází z Londýna. Její otec, stejně tak jako její bratři, je taxikář. Má tři sourozence, z nichž je nejmladší.\n\nDne 8. října 2004 si vdala za herce Matthewa MacFadyena, se kterým se seznámila při natáčení seriálu \"MI5\" v roce 2002 a se kterým má dceru Maggie a syna Ralpha. Spolu s ním vychovává ještě syna Mylese, kterého má Keeley z předchozího manželství s karikaturistou Spencerem McCallumem.\n\nV 16 letech jí objevila modelingová agentura. Poté pracovala asi 18 měsíců jako modelka. Poté jí byly nabídnuty herecké role.\n\n\n\n"}
{"id": "805338", "url": "https://cs.wikipedia.org/wiki?curid=805338", "title": "Máchal", "text": "Máchal\n\nPříjmení Máchal má více nositelů:\n\n"}
{"id": "805347", "url": "https://cs.wikipedia.org/wiki?curid=805347", "title": "Lucille Ballová", "text": "Lucille Ballová\n\nLucille Désirée Ballová (6. srpna 1911 Jamestown – 26. dubna 1989 Los Angeles) byla americká komediální herečka a televizní producentka, která se proslavila zejména v sérii sitcomů \"I Love Lucy\", \"The Lucy–Desi Comedy Hour\", \"The Lucy Show\", \"Here's Lucy\" a \"Life With Lucy\", jež vznikaly v letech 1951-1986. Její kariéra kulminovala v 50. letech 20. století, patřila k prvním americkým televizním hvězdám a naopak k posledním rozhlasovým hvězdám. Roku 1962 založila jako první žena (spolu s manželem Desi Arnazem) televizní produkční společnost Desilu, která produkovala například seriály Star Trek nebo Mission Impossible. Třikrát získala prestižní cenu Emmy v kategorii komediální herečka v hlavní roli (1955, 1967, 1968). V počátcích své kariéry užívala pseudonym Diane Belmont.\n\n"}
{"id": "805349", "url": "https://cs.wikipedia.org/wiki?curid=805349", "title": "Etika strojů", "text": "Etika strojů\n\nEtika strojů (nebo také mravnost strojů ang. Machine Morality) je součást etiky umělé inteligence, která zkoumá morální chování zástupců uměle vytvořené morálky (například robotů a jiných strojů s umělou inteligencí), v kontrastu s roboetikou, která se zabývá morálním chováním lidí, kteří navrhují, konstruují, používají a zacházejí s tímto druhem techniky.\n\nV roce 2009, Oxford University Press vydalo knihu \"Moral Machines: Teaching Robots Right from Wrong\" (\"Morální stroje: Učení robotů rozeznávat dobré od špatného\"), která je považována za „první knihu, která zkoumá výzvy v sestrojování mravně uvědomělé umělé inteligence, vytvořením hluboké sondy do podstaty lidského rozhodování a etiky“. Cituje cca 450 zdrojů, ze kterých přibližně 100 pokládá zásadní otázky na téma etiky strojů. Některé byly sepsány před 21. stoletím. V roce 2011 Cambridge University Press vydala kolekci esejí o etice strojů. Editována byla Michaelem a Susan Leigh Andersonovými, kteří rovněž editovali speciální vydání IEEE Inteligent Systems (IEEE Inteligentní systémy) na téma etika strojů v roce 2006. Články o etice strojů se objevují na pravidelné bázi v časopise Ethics and Information Technology (Etika a informační technologie).\n\n\nV roce 2009 se akademici a techničtí experti zúčastnili konference, kde diskutovali o potenciálních důsledcích toho, že by se roboti a počítače staly samostatnými, se schopností rozhodovat se. Diskutovali také o možnosti a dosahu toho, že by některé počítače a roboti získali určitou úroveň samostatnosti a do jaké úrovně by tuto samostatnost mohly používat, aby nevytvářeli hrozbu pro lidstvo. Zmiňovali také, že některé stroje získaly různé formy jakési poloviční samostatnosti, včetně schopnosti najít zdroj energie a schopnosti vybrat cíl útoku. Rovněž se zmiňovali o počítačových virech, které jsou schopny vyhýbat se zničení a získaly jakousi „švábí inteligenci“. Samostatnost a sebeuvědomění strojů, jak jsou zobrazovány ve sci-fi, je nepravděpodobná, nicméně existují jiná potenciální nebezpečí.\n\nNěkteří experti a akademici vznesli otázku o využívání robotů pro bojové nasazení, zejména když je robotům dán určitý stupeň samostatnosti. Námořnictvo Spojených států dotovalo studii, která tvrdí, že čím komplexnější jsou armádní roboti, tím více by měl být zkoumán možný dopad jejich vlastních rozhodnutí. Prezident Association for the Advancement of Artificial Intelligence nechal vytvořit studii, která tuto problematiku zkoumá. Poukazují na programy jako je například Language Acquisition Device, která dokáže emulovat lidskou interakci.\n\n\nNick Bostrom a Eliezer Yudkowsky preferují rozhodovací stromy (jako je například algoritmus ID3 generující tyto rozhodovací stromy) před uměle vytvořenými neuronovými sítěmi (matematický model inspirovaný biologickou nervovou sítí) a genetickými algoritmy, na základě toho, že rozhodovací stromy se řídí moderními sociálními normami transparentnosti a předvídatelnosti. Na druhé straně Chris Santos-Lang argumentuje v opačném směru a to z důvodu, že normy jakékoliv doby musí mít možnost se měnit, a že přirozená neschopnost plně uspokojit tyto konkrétní normy byla zásadní pro lidstvo, aby se stalo méně zranitelné, než právě stroje, vůči „hackerům“.\n\n\nV roce 2009, během experimentu v laboratoři inteligentních systémů v École Polytechnique Fédérale v Lausanne ve Švýcarsku, došlo k tomu, že roboti, kteří byli naprogramováni ke vzájemné kooperaci při hledání prospěšného zdroje a vyhýbání se neprospěšného, se postupně naučili lhát jeden druhému, aby nahromadili data z prospěšného zdroje sami pro sebe. Jeden z problémů v tomto případě může být, že cíle robotů byly „konečné“ (např. v kontrastu s lidským motivem nekončícího učení).\n\n\nV knize \"Moral Machines: Teaching Robots Right from Wrong\" Wendell Wallach a Colin Allen dochází k závěru, že pokusy naučit roboty rozeznávat dobré od špatného pravděpodobně posunou chápání lidské etiky, jelikož budou motivovat lidstvo řešit nedostatky v moderních normativních teoriích a vytvoří platformu pro experimentální výzkum.\n\nIsaac Asimov problém etiky strojů řeší v souboru povídek sebraných v knize \"Já, robot\". Na popud svého editora Johna W. Campbella navrhl Asimov tři zákony robotiky, které měly ovládat systémy s umělou inteligencí. Většina jeho práce byla zaměřena na testování hranic jeho tří zákonů, aby se ukázalo, jestli se zhroutí nebo jestli budou příčinou paradoxního nebo nepředvídatelného chování. Jeho práce naznačuje, že ani souhrn jakýchkoliv stálých zákonů nemůže spolehlivě předejít všem možným situacím.\n"}
{"id": "805353", "url": "https://cs.wikipedia.org/wiki?curid=805353", "title": "Společnost Božího Slova", "text": "Společnost Božího Slova\n\nVerbisté neboli Společnost Božího Slova (: \"Societas Verbi Divini\"), někdy též zvaní \"steylští misionáři\" jsou katolický mužský řeholní institut papežského práva. Členové tohoto institutu bývají nazýváni verbisté a používají za jménem zkratku SVD nebo S.V.D.\n\nZakladatelem společnosti byl sv. Arnold Janssen (1837–1909). Společnost vznikla v roce 1875 v nizozemském Steylu.\n\nHlásání evangelia prostřednictvím farní pastorace, biblického apoštolátu, masmédií, lidových misií, apoštolátu univerzitní mládeže; a angažovanost v oblastech spravedlnosti a míru mezi národními menšinami, imigraty a lidmi na okraji společnosti.\n\nDuchovní i materiální podpora misijní činnosti církve po celém světě. Získávání a formace nových duchovních povolání a laiků pro misie. Komunitní život.\n\n\n"}
{"id": "805358", "url": "https://cs.wikipedia.org/wiki?curid=805358", "title": "Nolčovo", "text": "Nolčovo\n\nNolčovo je obec na Slovensku v okrese Martin.\n\nPrvní písemná zmínka o obci pochází z roku 1430.\n\nObec se nachází v nadmořské výšce 408 metrů na levém břehu Váhu a rozkládá se na ploše 15,018 km². K 31. prosinci roku 2017 žilo v obci 250 obyvatel.\n\n"}
{"id": "805359", "url": "https://cs.wikipedia.org/wiki?curid=805359", "title": "The Movie Star", "text": "The Movie Star\n\nThe Movie Star je jedenáctá epizoda amerického televizního seriálu \"Smash\". Epizoda se poprvé vysílala na americkém televizním kanálu NBC 16. dubna 2012.\n\nZkouška s Rebeccou Duvall (Uma Thurman) v hlavní roli Marilyn Monroe se příliš nedaří. Za pár minut zjistí celý tvůrčí tým, že Rebecca neumí příliš zpívat. A k tomu je ještě neprofesionální a sobecká, neustále se snaží změnit muzikál, chodí na večírky, přichází pozdě na zkoušky a ve zkušebně nechtěně ztropí scénu se svým bývalým milencem, který za ní přišel opilý. Derek je zoufalý a aby zamaskoval Rebečin nedostatek divadelního talentu, tak vytvoří větší role pro Karen (Katharine McPhee) a nově přijatou Ivy (Megan Hilty) ze sboru. Derek pokračuje ve snění o Karen jako Marylin. Nakonec ale Duvall prokáže své slabiny a ochotu s nimi pracovat a tak ji tvůrčí tým muzikálu vezme na milost a je pro ně hned příjemnější s ní pracovat.\n\nDev (Raza Jaffrey) ještě stále neřekl Karen, že ztratil místo tiskového mluvčího, ale Karen to sama zjistí od muže, který na tomto místě pracuje nyní. Karen a Dev jsou nadále od sebe čím dál tím dál, zatímco je Dev stále blíže své kolegyni R.J. (Tala Ashe). Karen a Ivy začínají pociťovat rivalitu mezi nimi a Duvall. Tom (Christian Borle) a Sam (Leslie Odom mladší) jdou na schůzku a Sam Tomovi řekne, že by byl rád, kdyby brali věci pomalu. Eileen (Anjelica Huston) se bojí, že se dostane příliš blízko k Nickovi (Thorsten Kaye), ten ale její obavy uklidňuje. Leo (Emory Cohen) má ve škole problémy se známkami, a tak Frank (Brian d'Arcy James) a Julia musí najít způsob, jak odložit všechny jejich problémy a pomoci Leovi s jeho problémy.\n\nEpizodu v den vysílání sledovalo 5,95 milionů amerických diváků a získala rating 1,9/5.\n"}
{"id": "805362", "url": "https://cs.wikipedia.org/wiki?curid=805362", "title": "Michal Reynaud", "text": "Michal Reynaud\n\nMichal Reynaud (* 8. října 1978 Praha) je český hudební skladatel.\n\nPod vedením profesora Jana Tůmy studoval hru na klavír. Aranžérské činnosti a hudební kompozici se věnuje již od dětství. Hudbu pro komerční účely začal skládat při studiích na VŠ.\n\nSe svým hudebním protějškem Lukou Križkem natočil celou řadu především instrumentálních skladeb širokého žánrového spektra a v rámci projektu \"To Being\" také popové album Forgotten Things, které obsahuje jedenáct původních písní. Natáčení probíhalo na jaře 2007 a podíleli se na něm Dano Šoltys (bicí), Adam Stivín (basa), Jiří Janouch (kytara), Ondřej Ruml (zpěv).\n\nSkladba \"Don't Shed No Tears\" se objevila v roce 2014 na albu \"19 Days In Tetbury\", které vydal zpěvák Peter Aristone.\n\nPracoval na snímku \"Graffitiger,\" který byl jeho první zkušeností s tvorbou filmové hudby.\n\nV současné době mimo jiné připravuje hudbu pro několik herních projektů, reklamní průmysl a tanečně-divadelní projekt \"Give Me 10 Seconds\".\n\n\n\n"}
{"id": "805363", "url": "https://cs.wikipedia.org/wiki?curid=805363", "title": "Richard Kališ", "text": "Richard Kališ\n\nRichard Kališ SVD (4. dubna 1901 – 17. července 1981, Vidim) byl slovenský a československý misijní kněz působící v litoměřické diecézi, člen Společnosti Božího slova (verbistů).\n\nByl členem řeholní Společnosti Božího Slova – verbistů. Na kněze v katolické církvi byl vysvěcen 17. května 1928. V roce 1970 byl jako kněz v důchodu duchovním správcem řeholních sester Misijní kongregace Služebnic Ducha svatého (CMSSpS), které tvoří jednu ze dvou ženských větví spirituality verbistů, ve Vidimi. U misijních sester ve Vidimi sloužil jako duchovní pastýř až do své smrti 17. července 1981. Poslední rozloučení s ním se konalo ve farním kostele v Horní Vidimi. Poté byly jeho ostatky převezeny do Piešťan (Slovensko), kde byl 24. července 1981 pohřben.\n\n\n\n"}
{"id": "805365", "url": "https://cs.wikipedia.org/wiki?curid=805365", "title": "Podhradie (okres Martin)", "text": "Podhradie (okres Martin)\n\nPodhradie je obec na Slovensku v okrese Martin ležící na úpatí Velké Fatry pod\nzříceninou Sučanského hradu.\n\nPrvní písemná zmínka o obci pochází z roku 1699.\n\nObec se nachází v nadmořské výšce 480 metrů a rozkládá se na ploše 16,396 km². K 31. prosinci roku 2017 žilo v obci 667 obyvatel.\n\n"}
{"id": "805371", "url": "https://cs.wikipedia.org/wiki?curid=805371", "title": "Emilie Bach", "text": "Emilie Bach\n\nEmilie Bach (2. července 1840, Nové Hrady – 30. dubna 1890, Vídeň) byla německá novinářka, ředitelka Císařsko-královské školy umělecké výšivky ve Vídni.\n\nEmilie Bach (rozená Kohn) se narodila v židovské rodině na orlickoústecku. Vyučovala uměleckou výšivku, byla ředitelkou školy umělecké výšivky ve Vídni. Publikovala dvě práce v oboru a přispívala do řady vídeňských periodik.\n\nZa svou činnost byla vyznamenána zlatým Záslužným křížem s korunou.\n\n\n\n"}
{"id": "805375", "url": "https://cs.wikipedia.org/wiki?curid=805375", "title": "Príbovce", "text": "Príbovce\n\nPríbovce jsou obec na Slovensku v okrese Martin.\n\nPrvní písemná zmínka o obci pochází z roku 1230. V obci se nachází římskokatolický gotický kostel svatého Šimona a Judy ze 14. století a baroko-klasicistní evangelický kostel z roku 1829.\n\n\nObec se nachází v nadmořské výšce 420 metrů a rozkládá se na ploše 5,971 km². K 31. prosinci roku 2017 žilo v obci 1 088 obyvatel.\n"}
{"id": "805376", "url": "https://cs.wikipedia.org/wiki?curid=805376", "title": "Městská knihovna Litomyšl", "text": "Městská knihovna Litomyšl\n\nMěstská knihovna Litomyšl je veřejná knihovna, jež sídlí v budově staré radnice přímo v centru města na Smetanově náměstí. Nepůjčuje pouze knihy, periodika, mapy a zvukové knihy, ale poskytuje také přístup na Internet a kopírovací služby. Její fond čítá přibližně 68 000 svazků knih. V rámci regionálních funkcí zajišťuje nákup a zpracování knih šestnácti obecním a místním lidovým knihovnám, kterým také poskytuje odbornou metodickou pomoc.\n\nMěstská knihovna byla založena již roku 1891 díky studentskému spolku Smetana. Ve 20. letech 20. století patřila díky rozsáhlému fondu k největším knihovnám na severovýchodě Čech. V 70. letech byla převedena pod Okresní knihovnu ve Svitavách.\n\nV roce 2003 se vrátila do péče města a stala se jeho příspěvkovou organizací. V současné době má knihovna 3 samostatná oddělení - pro dětské čtenáře, dospělé čtenáře a od roku 2007 ještě čítárnu a studovnu. Knihovna zajišťuje půjčování knih, časopisů a map, MVS, poskytování informací a přístup k internetu. Pro školy litomyšlského regionu pořádá knihovnické lekce, pro širokou veřejnost pak připravuje kulturní akce - besedy, přednášky a výstavy. Od roku 2007 organizuje i Univerzitu třetího věku a lekce trénování paměti pro seniory.\n\n"}
{"id": "805377", "url": "https://cs.wikipedia.org/wiki?curid=805377", "title": "Videovizitka", "text": "Videovizitka\n\nVideovizitka je krátká prezentace osoby, produktu, společnosti, události nebo projektu v digitální podobě. Vzniká zachycením obrazu a zvuku ve video formátu. Délka videovizitky závisí na účelu, pro nějž videovizitka vzniká.\n\nTouto formou se prezentují převážně mladí lidé na internetových serverech určených pro sdílení videí, jako je YouTube nebo Stream.cz. Videovizitka často bývá tematicky zaměřena na některou z volnočasových aktivit, jíž se daný člověk aktivně věnuje. \n\nSpecifické videovizitky také vznikají při výjimečných životních příležitostech, jako je svatba, oslavy významných narozenin či jiné důležité okamžiky, kdy kromě obrazu a zvuku zachycují i atmosféru těchto svátečních dní. \n\nProfesní videovizitka se používá zejména v personalistice a usnadňuje uchazečům o práci uplatnit se na trhu práce a představit se jejím prostřednictvím svému potenciálnímu zaměstnavateli. Osobní prezentace ve formě krátkého videa, které o sobě uchazeč natočí, umožňuje personalistům lépe si utvořit názor na uchazeče. Obvykle v ní na sebe prozradí kromě pracovních úspěchů i svoje pracovní zkušenosti, naplněné i nenaplněné pracovní cíle, plány do budoucna, ale zároveň prozradí řečí těla i některé svoje charakterové vlastnosti, umění sebeprezentace a jiné vlastnosti. Ideální délka profesní videovizitky je 30–60 sekund. Prvním pracovním portálem, který v České republice začal vnímat videovizitky jako účinný nástroj při hledání práce, byl v roce 2009 portál džob.cz.\n\nVideoprezentace činnosti společnosti je účinným nástrojem, jak oslovit své potenciální zákazníky na internetu. Během dvouminutového videa lze nejen stručně představit svoji společnost, ale také nechat nahlédnout přímo do prostředí společnosti. \n\nPři tvorbě videovizitky je možné se obrátit buď na specializované firmy, které se touto činností zabývají, anebo si videovizitku natočit svépomocí na digitální kameru, webkameru nebo mobilní telefon. Video je třeba vždy točit v klidném prostředí, nejlépe s jednobarevným pozadím.\n\n"}
{"id": "805378", "url": "https://cs.wikipedia.org/wiki?curid=805378", "title": "Alex Kuznetsov", "text": "Alex Kuznetsov\n\nAlex Kuznetsov (* 5. února 1987 Kyjev) je americký profesionální tenista, který odešel ve třech letech s rodinou ze Sovětského svazu do americké Pensylvánie. Ve své dosavadní kariéře nevyhrál na okruhu ATP World Tour žádný turnaj. Na challengerech ATP a okruhu Futures získal do dubna 2012 tři tituly ve dvouhře a devět ve čtyřhře.\n\nNa žebříčku ATP byl ve dvouhře nejvýše klasifikován v dubnu 2007 na 158. místě a ve čtyřhře pak v září stejného roku na 78. místě. Trénuje ho Michael Sell.\n\nNa US Open 2007 nastoupil v mužské čtyřhře společně s krajanem Jesse Levinem. Probojovali se do třetího kola, když zdolali slovensko-izraelskou dvojici Dominik Hrbatý a Harel Levy 6–1, 6–4, a poté sedmé nasazené Francouze Arnauda Clémenta a Michaëla Llodru 7–6 (5), 6–4. Ve třetí fázi nestačili na české turnajové devítky Lukáše Dlouhého a Pavla Víznera po setech 4–6 a 5–7.\n\nNení v žádném příbuzenském vztahu s ruskou tenistkou Světlanou Kuzněcovovou. Jeho děd byl ukrajinským mistrem v házené.\n\n\n\n"}
{"id": "805379", "url": "https://cs.wikipedia.org/wiki?curid=805379", "title": "Klášter Samtavro", "text": "Klášter Samtavro\n\nKlášter Samtavro je komplex sestávající z kostela Proměnění Páně a ženského kláštera Svaté Kristýny ve městě Mccheta v Gruzii. Byl postaven ve 4. století za iberského krále Miriana III.. Kostel byl rekonstruován v 11. století za gruzínského krále Jiřího I. (gruzínsky გიორგი I - \"Giorgi I\") (998 nebo 1002 – 16. srpen 1027).\n"}
{"id": "805384", "url": "https://cs.wikipedia.org/wiki?curid=805384", "title": "Rakovo", "text": "Rakovo\n\nRakovo je obec na Slovensku v okrese Martin ležící na pravém břehu řeky Turiec.\n\nPrvní písemná zmínka o obci pochází z roku 1244.\n\nObec se nachází v nadmořské výšce 429 metrů a rozkládá se na ploše 5,41 km². K 31. prosinci roku 2017 žilo v obci 364 obyvatel.\n\n"}
{"id": "805393", "url": "https://cs.wikipedia.org/wiki?curid=805393", "title": "Bakonya", "text": "Bakonya\n\nBakonya je obec v Maďarsku v župě Baranya.\n\nRozkládá se na ploše 15,07 km² a v roce 2011 zde žilo 383 obyvatel.\n"}
{"id": "805395", "url": "https://cs.wikipedia.org/wiki?curid=805395", "title": "Daniel Muñoz de la Nava", "text": "Daniel Muñoz de la Nava\n\nDaniel Muñoz de la Nava (* 29. ledna 1982 Madrid) je španělský profesionální tenista. Ve své dosavadní kariéře nevyhrál na okruhu ATP World Tour žádný turnaj. Na challengerech ATP a okruhu Futures získal do května 2012 šest titulů ve dvouhře a dvacet jedna ve čtyřhře.\n\nNa žebříčku ATP byl ve dvouhře nejvýše klasifikován v dubnu 2013 na 123. místě a ve čtyřhře pak v květnu 2011 na 94. místě. Trénuje ho Enrique Fernandez.\n\n"}
{"id": "805404", "url": "https://cs.wikipedia.org/wiki?curid=805404", "title": "Jeden den (film, 2011)", "text": "Jeden den (film, 2011)\n\nJeden den je americká romantická komedie režisérky Lone Scherfigové z roku 2011.\n\nStejný motiv setkání dvou lidí v jednom určitém dni se objevuje i v americké romantické komedii \"Příští rok ve stejnou dobu\" - \"Stalo se 1. září\".\n\n"}
{"id": "805412", "url": "https://cs.wikipedia.org/wiki?curid=805412", "title": "Brad Dourif", "text": "Brad Dourif\n\nBradford Claude „Brad“ Dourif (* 18. března 1950) je americký herec.\n\nOtec Bradovi zemřel, když mu byly pouhé 3 roky. Od šestnácti let byl Brad obsazován do minirolí v regionálních divadlech. Později odjel do New Yorku, kde studoval herectví u Sanforda Meisnera. Tři roky působil v divadelním souboru Circle Repertory Company. Byl obsazen do filmu Miloše Formana \"Přelet nad kukaččím hnízdem\", kde si zahrál postavu koktavého Billyho Bibbita. Za tuto roli mu uděleny ceny Bafta a Zlatý glóbus. Po několika dalších filmech si dal na chvíli s natáčením pauzu, aby mohl učit herectví a režii na Columbia University v New Yorku. Později se před kameru vrátil a byl obsazován do většinou záporných rolí a do filmů béčkových (např. \"Noční směna\", \"Živá pochodeň\"). Hrál též např. ve filmech \"Dětská hra\" (v roli masového vraha Charlese Lee Raye) a \"\" nebo ve sci-fi seriálech \"Akta X\" (jako odsouzenec na smrt Luther Lee Boggs v epizodě „Tam za mořem“, 1994), \"Babylon 5\" (epizoda „Passing Through Gethsemane“ z roku 1995, kde ztvárnil bratra Edwarda) či \"\" (Betazoid Lon Suder v epizodách „Splynutí myslí“ a „Základy“ z roku 1996).\n\nV roce 1984 hrál ve videoklipu k písni „Stranger in Town“ od americké skupiny Toto.\n\n"}
{"id": "805420", "url": "https://cs.wikipedia.org/wiki?curid=805420", "title": "Jim Sturgess", "text": "Jim Sturgess\n\nJim Sturgess, vlastním jménem James Anthony Sturgess (* 16. května 1978 Londýn), je britský herec a zpěvák. Mimo to se též věnuje psaní písňových textů.\n\n"}
{"id": "805422", "url": "https://cs.wikipedia.org/wiki?curid=805422", "title": "Hanbalovský mazhab", "text": "Hanbalovský mazhab\n\nHanbalovský mazhab je tradiční právní škola sunnitského islámu.\n\nZaložil ji v 9. století Ahmad ibn Hanbal v Bagdádu. Zdůrazňuje doslovný výklad Koránu a sunny. Prosazuje právní názory druhů Proroka. Hanbalovci odmítali cizí vlivy, súfismus a askezi. Zdůrazňovali právní čistotu islámu. Mezi představiteli školy vyniká Ibn Tajmía († 1328), jehož vliv sahá až k wahhábovskemu hnutí a k novějším formám fundamentalismu.\n\nHanbalovský směr je úřední právní školou v Saúdské Arábii a Kataru, ale má přívržence i v Iráku, Sýrii a Palestině.\n"}
{"id": "805429", "url": "https://cs.wikipedia.org/wiki?curid=805429", "title": "Alojz Dúha", "text": "Alojz Dúha\n\nAlojz Dúha (* 16. února 1938) je bývalý slovenský a československý politik Veřejnosti proti násilí a poslanec Sněmovny národů Federálního shromáždění po sametové revoluci.\n\nK roku 1990 je profesně uváděn jako stavební inženýr s. p. Stavoprojekt Ružomberok, bytem Ružomberok. V listopadu 1989 se v Ružomberoku podílel na průběhu sametové revoluce.\n\nV lednu 1990 zasedl v rámci procesu kooptací do Federálního shromáždění po sametové revoluci do slovenské části Sněmovny národů (volební obvod č. 114 - Ružomberok, Středoslovenský kraj) jako bezpartijní poslanec (respektive poslanec za hnutí Veřejnost proti násilí). Ve Federálním shromáždění setrval do konce funkčního období, tedy do voleb roku 1990.\n\nK roku 2012 se uvádí jako obyvatel Ružomberoku a coby vysokoškolsky vystudovaný stavař.\n\n"}
{"id": "805432", "url": "https://cs.wikipedia.org/wiki?curid=805432", "title": "Emma (televizní film, 1996)", "text": "Emma (televizní film, 1996)\n\nEmma (org. \"Emma\") je televizní zpracování stejnojmenného románu anglické spisovatelky Jane Austenové z roku 1996.\n\n"}
{"id": "805434", "url": "https://cs.wikipedia.org/wiki?curid=805434", "title": "Ženy z šestého poschodí", "text": "Ženy z šestého poschodí\n\nŽeny z šestého poschodí (\"Les Femmes du 6 étage\") je francouzský hraný film z roku 2011, který režíroval Philippe Le Guay podle vlastního scénáře.\n\nFilm se odehrává v 60. letech v Paříži. V rodině Joubertových končí jejich dosavadní hospodyně z Bretaně a paní Joubertová se rozhodne přijmout na její místo Španělku Maríu. Jean-Louis Joubert objeví, že v 6. patře domu, kde bydlí, žije několik Španělek, které pracují jako posluhovačky. María jej seznámí se svými přítelkyněmi, které ho čím dál více vtahují do svých tajemství.\n\nCarmen Maura získala cenu \"César\" v kategorii nejlepší herečka ve vedlejší roli. Film byl dále nominován v kategoriích nejlepší kostýmy (Christian Gasc) a nejlepší výprava (Pierre-François Limbosch).\n\n"}
{"id": "805439", "url": "https://cs.wikipedia.org/wiki?curid=805439", "title": "École militaire", "text": "École militaire\n\nÉcole Militaire (česky \"Vojenská škola\") je vojenská vysoká škola v Paříži. Nachází se na Martových polích naproti Eiffelově věži v 7. obvodu. Budova je chráněna jako historická památka.\n\nÉcole Militaire byla založena v roce 1751 z iniciativy Madame de Pompadour a s podporou krále Ludvíka XV. na levém břehu řeky Seiny nedaleko Invalidovny. Plány vypracoval dvorní architekt Ange-Jacques Gabriel (1698–1782), jehož pokračovatelm byl Alexandre-Théodore Brongniart (1739–1813).\n\nŠkola, původně určená pro výuku synů ze zchudlých šlechtických rodin, přijímala později též uchazeče z měšťanského prostředí. V roce 1784 zde začal studovat její nejslavnější žák, Napoleon Bonaparte. V roce 1787 byla škola uzavřena a budova sloužila jako vojenský sklad a kasárna. V roce 1878 byl obnoven její původní účel. Dnes slouží jako sídlo vyšší vojenské školy a dalších vojenských zařízení.\n\n"}
{"id": "805451", "url": "https://cs.wikipedia.org/wiki?curid=805451", "title": "Bohuš Hradil", "text": "Bohuš Hradil\n\nBohuš Hradil (27. června 1905, Věrovany – 28. února 1984, Praha) byl český herec. Herectví absolvoval na Státní pražské konzervatoři. Po studiích se živil krátce jako režisér.\n\n\n"}
{"id": "805457", "url": "https://cs.wikipedia.org/wiki?curid=805457", "title": "Jozef Dvorský", "text": "Jozef Dvorský\n\nJozef Dvorský (* 8. května 1950) byl slovenský a československý funkcionář Socialistického svazu mládeže, politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1986 se profesně uvádí jako tajemník Ústředního výboru Socialistického svazu mládeže.\n\nVe volbách roku 1986 zasedl za KSS do slovenské části Sněmovny národů (volební obvod č. 124 - Zvolen I, Středoslovenský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "805460", "url": "https://cs.wikipedia.org/wiki?curid=805460", "title": "Nora Greenwaldová", "text": "Nora Greenwaldová\n\nNora Kristina Greenwaldová (* 7. září 1977), lépe známá pod svým ringovým jménem Molly Holly, je v současné době neaktivní americká profesionální wrestlerka. Nejvíce známá je pro svoje působení ve World Championship Wrestling (WCW) a World Wrestling Entertainment (WWE).\n\nSvoji profesionální wrestlingovou kariéru začala ve WCW kde pracovala jako trenérka. Ve WWE debutovala jako jedna z týmu Holly Cousins. V březnu 2004 měla zápas \"titul versus vlasy\" proti Victorie a po prohře si musela oholit hlavu. Greenwaldová je také dvounásobná Women's šampionka a jedna z mála žen která držela Hardcore titul.\n\n"}
{"id": "805464", "url": "https://cs.wikipedia.org/wiki?curid=805464", "title": "Brusnica", "text": "Brusnica\n\nBrusnica je obec na Slovensku v okrese Stropkov. První písemná zmínka o obci je z roku 1408. Leží v Ondavské vrchovině.\n\nNa bílém štítu je vyobrazena zelená snítka keříku brusinky se třemi červenými plody.\n"}
{"id": "805465", "url": "https://cs.wikipedia.org/wiki?curid=805465", "title": "Blatnica", "text": "Blatnica\n\nBlatnica je obec na Slovensku v okrese Martin na okraji pohoří Velká Fatra, nedaleko zříceniny hradu Blatnica. V obci se nachází kaštel z poloviny 17. století a klasicitní evangelický kostel z roku 1786.\nSoučástí obce je dnes také osada Sebeslavce.\n\nPrvní písemná zmínka o obci pochází z roku 1230.\n\nObec se nachází v nadmořské výšce 429 metrů a rozkládá se na ploše 86,19 km². K 31. prosinci roku 2016 žilo v obci 913 obyvatel.\n\n\n"}
{"id": "805472", "url": "https://cs.wikipedia.org/wiki?curid=805472", "title": "Musée Lénine", "text": "Musée Lénine\n\nMusée Lénine (česky \"Leninovo muzeum\") je muzeum Vladimira Iljiče Lenina v Paříži. Muzeum je od roku 2007 uzavřeno. Bylo zřízeno v bytě v ulici \"Rue Marie-Rose\" č. 4 ve 14. obvodu, kde V. I. Lenin v letech 1909–1912 žil s Naděždou Krupskou a její matkou.\n\nMimo území bývalého Sovětského svazu existuje doposud Leninovo muzeum ve finském městě Tampere.\n\n"}
{"id": "805473", "url": "https://cs.wikipedia.org/wiki?curid=805473", "title": "João Sousa", "text": "João Sousa\n\nJoão Sousa, celým jménem João Pedro Coelho Marinho de Sousa (* 30. března 1989 Guimarães), je portugalský profesionální tenista. Ve své dosavadní kariéře vyhrál na okruhu ATP World Tour tři singlové turnaje. Na challengerech ATP a okruhu Futures získal dvanáct titulů ve dvouhře a jedenáct ve čtyřhře.\n\nNa žebříčku ATP byl ve dvouhře nejvýše klasifikován v květnu 2016 na 28. místě a ve čtyřhře pak v březnu 2015 na 76. místě. Od sezóny 2011 jej trénuje bývalý tenista Frederico Marques a připravuje se v barcelonské tenisové akademii BTT.\n\nV portugalském daviscupovém týmu debutoval v roce 2008 čtvrtfinálem 2. skupiny zóny Evropy a Afriky proti Kypru, v němž za rozhodnutého stavu vyhrál závěrečnou dvouhru s Christouem. Portugalci zvítězili 5:0 na zápasy. Do září 2018 v soutěži nastoupil k dvaceti třem mezistátním utkáním s bilancí 21–11 ve dvouhře a 7–8 ve čtyřhře.\n\nPortugalsko reprezentoval na Letních olympijských hrách 2016 v Riu de Janeiru, kde v mužské dvouhře na úvod porazil Nizozemce Robina Haaseho. Ve druhé fázi jej vyřadil nestačil na pozdějšího stříbrného medailistu Juana Martína del Potra ve třech setech. Do mužské čtyřhry nastoupili s Gastãem Eliasem z pozice náhradníků. Soutěž opustili ve druhém kole po prohře od sedmého nasazeného páru Kanaďanů Daniel Nestor a Vasek Pospisil.\n\nSousa se stal držitelem několika mužských rekordů v portugalském tenisu. Po zisku titulu na říjnovém Proton Malaysian Open 2013 v Kuala Lumpuru se posunul na 49. místo žebříčku, čímž se stal prvním Portugalcem v elitní světové padesátce. V listopadu 2015 své postavení vylepšil na 33. příčku, když si odvezl druhý kariérní trofej z Valencia Open 2015. V květnu 2016 se jako první portugalský tenista posunul do elitní světové třicítky poté, co postoupil do svého premiérového čtvrtfinále v sérii Masters, a to na Mutua Madrid Open 2016.\n\nBěhem roku 2014 se stal prvním Portugalcem, jenž odehrál celou singlovou sezónu výlučně na okruhu ATP World Tour, prvním nasazeným na Grand Slamu, když se dostal mezi třicet dva hráčů na zářijovém US Open 2014, a druhým, který se probojoval do grandslamového čtvrtfinále v mužské čtyřhře US Open 2015. Zároveň jako čtvrtý portugalský tenista figuroval v první světové stovce klasifikace dvouhry, respektive po Nuno Marquesovi byl druhým, jemuž se to podařilo ve dvouhře i čtyřhře.\n\nNarodil se roku 1989 v portugalském městě Guimarães do rodiny soudce Armanda Marinha de Sousy a bankovní úřednice Adelaide Coelho Sousové. Má mladšího bratra Luíse Carlose Sousu. Tenis začal hrát v sedmi letech v místním oddílu s otcem. V roce 2001 vyhrál národní mistrovství mladších žáků do 12 let, když v semifinále vyřadil budoucího daviscupového spoluhráče Gastãa Eliase. Jako poražený finalista odešel ze soutěže čtyřhry. Na portugalském šampionátu starších žáku 2003 zvítězili s Eliasem v deblové soutěži. Do čtrnácti let hrál také fotbal v místních klubech Vitória de Guimarães a Os Sandinenses, než se rozhodl plně zaměřit na tenisovou kariéru, čímž se vzdal i zamýšleného studia lékařství. Zapojil se do tréninku na kurtech Národního tenisového centra v Maie, které ovšem bylo uzavřeno.\n\nBěhem září 2004, v patnácti letech, se přestěhoval do Barcelony, kde navštěvovoal školu a stal se členem Katalánské tenisové federace. O rok později, na doporučení krajana a bývalého člena akademie Ruie Machada, začal trénovat v barcelonské Tenisové akademii BTT. Nejdříve jej koučoval Álvaro Margets pod dohledem mentora Francisca Roiga. V akademii se poznal a sdílel byt s pozdějším trenérem Fredericem Marquesem. Sousa pokračoval v přípravě na dvorcích BTT i po zahájení profesionální kariéry.\n\nPřezdívku \"Dobyvatel\" (portugalsky \"Conquistador\") získal díky stejnému rodišti s prvním portugalským králem Alfonsem I. Portugalským.\n\n"}
{"id": "805478", "url": "https://cs.wikipedia.org/wiki?curid=805478", "title": "Čuk a Gek", "text": "Čuk a Gek\n\nČuk a Gek (rusky \"Чук и Гек\") je kniha pro děti ruského spisovatele Arkadije Gajdara z roku 1939. V SSSR byla zfilmována v roce 1953.\n\nKniha vypráví příběh dvou malých kluků, kteří jedou s maminkou navštívit tatínka pracujícího daleko v tajze na Sibiři. Toto literární dílo patřilo v Československu mezi povinnou školní četbu. V některých pasážích je patrný dobový vliv komunistického zřízení.\n\nČesky vyšla kniha několikrát, mj. ve vydání Albatrosu v roce 1979.\n\n\nDva bratři – Čuk a Gek se mezi sebou pořád perou, ale potom se hned udobří. Bydlí v Moskvě a stará se o ně maminka, protože tatínek pracuje na výzkumné geologické stanici daleko na Sibiři a domů za rodinou jezdí málo. Kluci by ho chtěli vidět častěji. Jednou dojde ze Sibiře dopis, ve kterém otec píše, že jej kvůli práci nepustí domů, ale kluci s maminkou mají přijet za ním. Maminka jde koupit lístky na vlak, mezitím pošťák přinese telegram. Čuk a Gek se zase poperou a ztratí telegram ve sněhu. Když pak přijde maminka domů, nic jí neřeknou.\n\nKluci se za tatínkem těší, přestože je čeká více než 2 000 kilometrů dlouhá cesta. Když s maminkou dojedou na nádraží, jsou překvapeni, že na ně tatínek nečeká. Najmou si vozku, který je odveze i se zavazadly na vědeckou stanici. Ani na stanici ale nikdo není, vozka říká, že večer má přijít hlídač. Když hlídač přijde, maminka a kluci chtějí vědět, co je s tatínkem. Hlídač odpoví, že je s ostatními v tajze a přijede za 10 dní.\n\nMaminka se pustí do úklidu a kluci jí pomáhají. Protože se blíží konec roku, nastrojí vánoční stromeček. Po několika dnech se tatínek se svými kolegy vrátí z tajgy a přivítá se s rodinou. Po obědě někdo vytáhne harmoniku a začne se hrát a zpívat. Před Novým rokem si všichni popřejí a pak si zapnou rádio, aby poslouchali rozhlasový přenos z Moskvy.\n\nKniha byla zfilmována v roce 1953 sovětským režisérem Ivanem Lukinským. Stejnojmenný filmový počin \"Čuk a Gek\" má 51 minut a v hlavních rolích vystupují Jura Čučunov a Andrej Čilikin.\n\n"}
{"id": "805479", "url": "https://cs.wikipedia.org/wiki?curid=805479", "title": "Terri Runnelsová", "text": "Terri Runnelsová\n\nTerri Lynne Boatright Runnelsová (* 5. října 1966) je bývalá profesionální wrestlingová manažerka pro World Championship Wrestling (WCW) a World Wrestling Federation (WWF), televizní moderátorka a příležitostná wrestlerka. Svoji kariéru začala ve WCW pod jménem Miss Alexandra York, manažerka York Foundation. Po šesti letech podepsala smlouvu s WWF a pracovala zde po dobu osmi let. Byla také jedna z prvních WWE Divas.\n\nNa začátku své kariéry ve WWF byla manažerkou svého opravdového manžela, Dustina Runnelse (na televizních obrazovkách známého jako Goldust) a byla členkou aliance Pretty Mean Sisters. Byla také manažerkou obou z Hardy Boyz, Edge a Christiana. Měla televizní feud s The Kat. Také jednou držela Hardcore titul, první titul v její kariéře. Po odchodu z wrestlingu se začala věnovat dobročinné práci.\n"}
{"id": "805485", "url": "https://cs.wikipedia.org/wiki?curid=805485", "title": "Révaiové", "text": "Révaiové\n\nRévaiové též Révayové ( \"Révaiovci,\" maďarsky \"Révay\") byli šlechtickou rodinou, která až do začátku 20. století vlastnila majetky ve slovenském regionu Turec. Do jejich panství patřil například mošovský rokokově klasicistický kaštel, tzv. Starý kaštel asanován v polovině 20. století, dále panské sídlo, mošovský park, Blatnický hrad, pozemky a zámek v Sklabini, a stejně tak i kaštel s parkem v Turčianské Štiavničce.\n\nRod Révaiů je znám od 13. století. Pochází ze Sremu. V letech 1556 a 1635 byli povýšeni na barony a 17. června 1723 na hraběcí rodinu. Erb pánů de Reva, který můžeme vidět na čelní straně kláštera v Mošovcích, tvoří ho ze zlaté koruny vyrůstající vlk, který drží před sebou tři růže. Mošovce se do definitivního vlastnictví Révaiů dostali v roce 1534, šest let poté, co jim je daroval Ferdinand I. Habsburský. Posledním mošovským členem rodiny byl hrabě František Révai. Potomci rodiny žijí dnes v Trnavě, Bratislavě, Žilině, Štýrském Hradci a v Maďarsku.\nPo druhé světové válce byli majetky Révaiů v okrese Turec vyvlastněny. V roce 1993 podala neteř Ladislava Révaie, posledního hraběte, žádost o restituci. Žádost skončila u soudu pro rozdílný výklad rozsahu restitučního nároku ze strany rodiny Révaiů a státu. V roce 2001 zamítl restituční nárok Révaiů ústavní soud, ale o 5 let později rozhodl Evropský soud pro lidská práva ve Štrasburku o dalším konání ve věci, čímž otevřel dveře pro smír obou stran. Jeho výsledkem byla peněžní kompenzace státu pro manžela a děti neteře Ladislava Révaie (která v roce 1995 zemřela) ve výši 150 miliónů Sk..\n\nKOVAČKA, Miloš - AUGUSTÍNOVÁ, Eva - MAČUHA, Maroš (red.): \"Rod Révai v slovenských dejinách. Zborník prác z interdisciplinárnej konferencie 16.-17. september 2008, Martin\". Martin 2010 (Studia historico-bibliographica Turociensia, 3)\n"}
{"id": "805486", "url": "https://cs.wikipedia.org/wiki?curid=805486", "title": "Ladislav Dvořák (politik)", "text": "Ladislav Dvořák (politik)\n\nLadislav Dvořák (* 8. srpna 1943 Proseč) je český manažer České exportní banky, bývalý československý politik Československé strany socialistické, její předseda na počátku 90. let, ministr vlády Československa v letech 1989-1990 a poslanec Sněmovny národů Federálního shromáždění na konci normalizace a po sametové revoluci.\n\nAbsolvoval Vysokou školu ekonomickou v Praze (Fakulta výrobně-ekonomická). Pak pracoval na ekonomických a řídících pozicích. V letech 1966-1989 byl vedoucím cenového oddělení podniku Transporta Chrudim.\n\nDo listopadu 1989 působil v Chrudimi. Na konci normalizace ale začal působit i na celostátní politické scéně. Od 21. února 1987 zastával post člena předsednictva Ústředního výboru Čs. strany socialistické. Podle údajů k prosinci 1989 byl předsedou Krajského výboru ČSS ve Východočeském kraji a členem předsednictva ÚV ČSS.\n\nVe volbách roku 1986 zasedl za ČSS do české části Sněmovny národů (volební obvod č.40 - Chrudim, Východočeský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\nJeště v březnu 1989 loajálně hlasoval pro takzvaný pendrekový zákon, který měl komunistickému režimu umožnit razantnější zásahy proti opozici. Po sametové revoluci se v politice udržel. Od 3. prosince 1989 působil jako ministr vlády ČSSR pověřený řízením Federálního cenového úřadu ve vládě Ladislava Adamce a první vládě Mariána Čalfy. V lednu 1991 se dokonce stal předsedou Československé strany socialistické (funkci zastával do roku 1993).\n\nVe volbách roku 1992 byl zvolen do české části Sněmovny národů, kam kandidoval za formaci Liberálně sociální unie, do níž se Československá strana socialistická zapojila. Ve Federálním shromáždění setrval do zániku Československa v prosinci 1992. V 2. polovině roku 1992 se ještě zapojil do debat o budoucnosti Československa. 27. července 1992 se s ním v budově Federálního shromáždění sešel slovenský premiér Vladimír Mečiar. Schůzce byli přítomni ještě předsedové ČSSD Jiří Horák a Zemědělské strany František Trnka. Šlo o součást snah české opozice nedovolit rozpad státu, popřípadě ho podmínit vypsáním referenda. Schůzka neměla jasný výsledek. Pokračovala počátkem srpna, ale pro nesouhlas ODS musel pak Mečiar tyto sondáže mezi českou opozicí ukončit.\n\nOd roku 1993 do roku 1994 stál v čele transformovaného podniku Melantrich, historicky napojeného na ČSS. Působil rovněž coby náměstek ministra financí a náměstek ministra průmyslu a obchodu. Od roku 1999 je náměstkem generálního ředitele České exportní banky. Je také uváděn coby člen dozorčí rady Asociace malých a středních podnikatelů a živnostníků ČR.\n\n"}
{"id": "805487", "url": "https://cs.wikipedia.org/wiki?curid=805487", "title": "Kanton Antraigues-sur-Volane", "text": "Kanton Antraigues-sur-Volane\n\nKanton Antraigues-sur-Volane (fr. \"Canton d'Antraigues-sur-Volane\") je francouzský kanton v departementu Ardèche v regionu Rhône-Alpes. Skládá se z 11 obcí.\n\n"}
{"id": "805488", "url": "https://cs.wikipedia.org/wiki?curid=805488", "title": "Hana Dýčková", "text": "Hana Dýčková\n\nHana Dýčková (* 9. listopadu 1955) byla česká a československá politička Komunistické strany Československa a poslankyně Sněmovny národů Federálního shromáždění za normalizace.\n\nK roku 1986 se profesně uvádí jako instruktorka učňů. Ve volbách roku 1986 zasedla za KSČ do české části Sněmovny národů (volební obvod č. 42 - Náchod, Východočeský kraj). Ve Federálním shromáždění setrvala do ledna 1990, kdy rezignovala v rámci procesu kooptací do Federálního shromáždění po sametové revoluci.\n\nV letech 1992-2008 se eviduje jako živnostnice, bytem Rychnov nad Kněžnou-Lokot.\n\n"}
{"id": "805489", "url": "https://cs.wikipedia.org/wiki?curid=805489", "title": "Kanton Aubenas", "text": "Kanton Aubenas\n\nKanton Aubenas (fr. \"Canton d'Aubenas\") je francouzský kanton v departementu Ardèche v regionu Rhône-Alpes. Skládá se z devíti obcí.\n\n"}
{"id": "805491", "url": "https://cs.wikipedia.org/wiki?curid=805491", "title": "Kanton Annonay-Nord", "text": "Kanton Annonay-Nord\n\nKanton Annonay-Nord (fr. \"Canton d'Annonay-Nord\") je francouzský kanton v departementu Ardèche v regionu Rhône-Alpes. Skládá se ze šesti obcí.\n\n"}
{"id": "805495", "url": "https://cs.wikipedia.org/wiki?curid=805495", "title": "Kanton Annonay-Sud", "text": "Kanton Annonay-Sud\n\nKanton Annonay-Sud (fr. \"Canton d'Annonay-Sud\") je francouzský kanton v departementu Ardèche v regionu Rhône-Alpes. Skládá se z devíti obcí.\n\n"}
{"id": "805496", "url": "https://cs.wikipedia.org/wiki?curid=805496", "title": "GNU Mailman", "text": "GNU Mailman\n\nGNU Mailman je počítačový program vytvořený v rámci projektu GNU pro realizaci e-mailových konferencí.\n\nJedná se o multiplatformní software napsaný zejména v Pythonu a částečně v C, který je určen zejména pro un*xové systémy (například Linux, FreeBSD, NetBSD, nebo OpenBSD), kde umí spolupracovat s běžnými e-mailovými servery jako je Postfix, Sendmail nebo Qmail.\n\nGNU Mailman je šířen pod licencí GNU GPL a jedná se tedy o svobodný software.\n\n\n"}
{"id": "805498", "url": "https://cs.wikipedia.org/wiki?curid=805498", "title": "BRL-CAD", "text": "BRL-CAD\n\nBRL-CAD je CSG CAD systém poprvé vydaný v roce 1984, kdy byl vyvíjen pod vedením Mikea Muussa v tehdejší Ballistic Research Laboratory (dnes Army Research Laboratory) ve Spojených státech amerických. Jedná se o multiplatformní software, je k disposici pro mnoho současných i historických operačních systémů. Je šířen pod licencemi BSD licence a GNU LGPL a jedná se tedy o svobodný software.\n\nJeho součástí je mimo jiné interaktivní rozhraní, zobrazování metodou sledování paprsku, skriptování, analytické nástroje a nástroje zpracování signálu a zpracování obrazu.\n\n"}
{"id": "805499", "url": "https://cs.wikipedia.org/wiki?curid=805499", "title": "Josef Fabián", "text": "Josef Fabián\n\nJosef Fabián (16. dubna 1944 Krhová - 12. března 2012) byl český regionální kulturní pracovník, divadelník a publicista z Valašského Meziříčí, po sametové revoluci československý politik, poslanec Sněmovny národů Federálního shromáždění za Občanské fórum.\n\nPo absolvování gymnázia vystřídal řadu povolání. Profesně je k roku 1990 uváděn jako dělník podniku Urxovy závody Valašské Meziříčí, bytem Valašské Meziříčí. Působil jako předseda občanského sdružení \"Valašské Athény\" a porevoluční (1990-2000) ředitel Kulturního zařízení ve Valašském Meziříčí. Byl hlavní postavou valašskomeziříčského divadla Schod, které v roce 1973 s několika přáteli zakládal a v němž působil coby scenárista (pro toto divadlo napsal cca 20 her), režisér a umělecký vedoucí. Ze souboru odešel koncem roku 2008. Napsal několik knih (například knihu o historii divadla Schod nebo \"Slovník nespisovného jazyka valašského\" a další regionálně zaměřené publikace). Redigoval list \"Objektiv\" a časopis \"Šipinky\", byl šéfredaktorem a v letech 1993-1994 i vydavatelem listu \"Valašské noviny\", psal novinové sloupky. Získal Cenu města Valašského Meziříčí za rok 2011.\n\nV listopadu 1989 se podílel na stávce divadelníků ve Valašském Meziříčí.\n\nV lednu 1990 zasedl v rámci procesu kooptací do Federálního shromáždění po sametové revoluci do české části Sněmovny národů (volební obvod č. 75 – Vsetín, Severomoravský kraj) jako bezpartijní poslanec, respektive poslanec za Občanské fórum. Ve Federálním shromáždění setrval do voleb roku 1990.\n\nPůsobil rovněž jako komunální politik (městský zastupitel a radní). V komunálních volbách roku 1994 byl zvolen do zastupitelstva Vsetína jako nezávislý kandidát. Za formaci Volba pro městokandidoval v komunálních volbách roku 1998, ale nebyl zvolen.\n\n"}
{"id": "805502", "url": "https://cs.wikipedia.org/wiki?curid=805502", "title": "Dagmar Frýbortová (politička)", "text": "Dagmar Frýbortová (politička)\n\nDagmar Frýbortová (* 26. července 1952) byla česká a československá politička a bezpartijní poslankyně Sněmovny národů Federálního shromáždění za normalizace.\n\nK roku 1986 se profesně uvádí jako vedoucí projektantka. Ve volbách roku 1986 zasedla do české části Sněmovny národů (volební obvod č. 16 - Brandýs nad Labem-Stará Boleslav, Středočeský kraj). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "805503", "url": "https://cs.wikipedia.org/wiki?curid=805503", "title": "Star Wars: Klonové války (seriál)", "text": "Star Wars: Klonové války (seriál)\n\nStar Wars: Klonové války (v anglickém originále Star Wars: The Clone Wars) je americký animovaný sci-fi seriál, navazující na . Premiérově vysílán byl v letech 2008–2014. Do roku 2013 byl vysílán na stanici Cartoon Network, poslední řadu vydal v roce 2014 Netflix. Seriál má stejně jako film vyjasnit některé události Klonových válek, které se udály ve filmu \"\".\n\nSeriál má diváka ještě podrobněji sblížit s klony, kteří mají svá vlastní jména, účesy a povahu. Kromě klonů je taky zaměřen na mnoha neznámé rytíře Jedi, jejich padawany a jejich nepřátele.\n\n\n...a další\n\nPrvní řadu seriálu překládal pro český dabing Petr Finkous a Silvie Šustová. Šestou řadu seriálu překládal pro český dabing Vojtěch Kostiha.\n\n\n"}
{"id": "805504", "url": "https://cs.wikipedia.org/wiki?curid=805504", "title": "Protahování", "text": "Protahování\n\nProtahování je třísková technologie na vytváření nekruhových otvorů, případně i vnějších profilů, pomocí protahovacího trnu s řadou odstupňovaných břitů. Stroj na protahování je protahovačka, obvykle s hydraulickým pohonem.\n\nObdobný postup je protlačování, kde stroj působí na trn tlakem, nikoli tahem.\n\nProtahovačka vyvíjí velkou sílu na protahovací trn a provléká jej obvykle předvrtaným nebo předlitým otvorem. Odstupňované břity trnu přitom odebírají materiál tak, že se jedním protažením dosáhne požadovaný tvar otvoru, například vnitřní drážkování nebo ozubení, šestihranný, čtvercový, obdélníkový nebo obecně nepravidelný tvar (např. drážka pro klíč ve vložce patentního zámku).\n\nNejběžnějším použitím protahování jsou přesné nerotační otvory, které se jinak obtížně vyrábějí. Někdy se protahováním opracovávají i vnější plochy obrobku, pokud mají složitý tvar. Hlavní výhody jsou téměř libovolný profil otvoru, přesnost a kvalitní povrch a konečně i vysoká produktivita. Nevýhoda je vysoká pořizovací cena protahovacího trnu. Proto se protahování používá v sériové a hromadné výrobě.\nV poslední době se protahování někdy nahrazuje elektrojiskrovým obráběním.\n\n"}
{"id": "805505", "url": "https://cs.wikipedia.org/wiki?curid=805505", "title": "Protahovačka", "text": "Protahovačka\n\nProtahovačka je:\n"}
{"id": "805508", "url": "https://cs.wikipedia.org/wiki?curid=805508", "title": "Benoît Paire", "text": "Benoît Paire\n\nBenoît Paire (* 8. května 1989 Avignon) je francouzský profesionální tenista. Ve své dosavadní kariéře vyhrál na okruhu ATP Tour tři singlové a jeden deblový turnaj. Na challengerech ATP a okruhu Futures získal dvanáct titulů ve dvouhře a jeden ve čtyřhře.\n\nNa žebříčku ATP byl ve dvouhře nejvýše klasifikován v lednu 2016 na 18. místě a ve čtyřhře pak v srpnu 2013 na 84. místě. Trénuje ho Morgan Bourbon. Dříve tuto roli plnili Jean-Charles Diame a Lionel Zimbler.\n\nVe francouzském daviscupovém týmu debutoval v roce 2018 semifinálem Světové skupiny proti Španělsku, v němž vyhrál úvodní dvouhru nad Pablem Carreñem Bustou. Francouzi zvítězili 3:2 na zápasy a následně ve finále podlehli Chorvatsku. Do roku 2020 v soutěži nastoupil ke dvěma mezistátním utkáním s bilancí 1–1 ve dvouhře a 0–0 ve čtyřhře.\n\nFrancii reprezentoval na Letních olympijských hrách 2016 v Riu de Janeiru. V mužské dvouhře nahradil Richarda Gasqueta, který odstoupil pro poranění zad. V úvodním kole z pozice šestnáctého nasazeného přehrál jediného Čecha v soutěži Lukáše Rosola. Poté však nestačil na Itala Fabia Fogniniho, když neproměnil mečbol. Krátce po prohře mu představitelé francouzského tenisového svazu nařídili okamžité opuštění olympijské vesnice a vyřadili jej z francouzského družstva za „porušování pravidel“ a „nevhodné chování“. Tenista rozhodnutí komentoval: „\"Teď už vím, jaké to je na olympiádě, a jsem rád, že odjíždím. Byl to dobrý trénink. To ostatní není důležité\".“ Později se za své vyjádření omluvil.\n\nNa Hopman Cupu 2015 reprezentoval francouzský tým s Alizé Cornetovou. Po prohře s Velkou Británií porazili Austrálií i Polsko. Ve vyrovnané základní skupině obsadili třetí místo.\n\nPremiérové finále na okruhu ATP Tour si zahrál v první polovině sezóny 2012, když se do závěrečné fáze turnaje probojoval na bělehradském Serbian Open, turnaje, který byl součástí kategorie ATP 250. V boji o titul nestačil na Itala Andrease Seppiho ve dvou setech. První titul vybojoval na červencovém Swedish Open 2015 v Båstadu porazil ve finále španělského soupeře Tommyho Robreda. Další dvě trofeje násleodvaly v sezóně 2019, nejprve na marockém Grand Prix Hassan II 2019 v Marrákeši a o šest týdnů později na antukovém v Lyon Open 2019.\n\nGrandslamovým maximem ve dvouhře je čtvrté kolo, do něhož postoupil shodně na US Open 2015 a ve Wimbledonu 2017. Ve čtyřhře si zahrál po boku Thomaze Bellucciho čtvrtfinále na Australian Open 2013.\n\n"}
{"id": "805511", "url": "https://cs.wikipedia.org/wiki?curid=805511", "title": "Publicity", "text": "Publicity\n\nPublicity je dvanáctá epizoda amerického televizního muzikálového seriálu \"Smash\". Epizoda se poprvé vysílala na americkém televizním kanálu NBC dne 23. dubna 2012.\n\nDerek (Jack Davenport) sdělí Karen (Katharine McPhee), že si přeje, aby právě ona hrála Marylin. Ellis (Jaime Cepero) to uslyší a řekne o tom Rebeccinu (Uma Thurman) asistentovi, Randallovi. Rebecca si udělá z Karen svou novou nejlepší kamarádku, bere ji na večírky a dává ji drahé oblečení. V bulváru je také prohlášení, že je Karen Rebečinou novou milenkou a Dev (Raza Jaffrey) se rozzlobí. Karen vezme Rebeccu na večeři, aby poznala osobně Deva, na večeři se ale Dev a Rebecca začnou hádat o to, který z nich má na Karen špatný vliv.\n\nJulia (Debra Messing) a Frank (Brian d'Arcy James) nemohou najít svého syna Lea (Emory Cohen), oba si myslí, že je s tím druhým. Nakonec Julia vytáhne s Leova nejlepšího přítele, Masona (Hunter Gallagher), že Leo je schovaný u nich a spí na podlaze, aby se mohl vyhnout krizi, která je doma. Julia a Frank jsou schopni začít znovu a zamést pod koberec Juliinu milostnou aféru.\n\nRebecca nadále soutěží o moc ve společnosti, což vede k neprofesionálnímu chování jako zpožděné příchody nebo donucení inspicientky, aby ji dělala speciální koktejly. Derek je donucen převzít plnou kontrolu nad průběhem zkoušek. Ellis a Ivy (Megan Hilty) se spikli, aby měla Ivy šanci zpívat Kareninu píseň \"Secondhand White Baby Grand\".\n\nEpizodu v den vysílání sledovalo 6,01 milionů amerických diváků, od minulé epizody byl jistý nárůst počtu diváků. Epizoda získala rating 2,0/5.\n\nAmerický internetový server \"The A.V. Club\" dal této epizodě hodnocení 3-.\n"}
{"id": "805513", "url": "https://cs.wikipedia.org/wiki?curid=805513", "title": "Jaromír Glac", "text": "Jaromír Glac\n\nJaromír Glac (* 15. října 1955) byl český a československý disident, signatář Charty 77, po sametové revoluci politik, poslanec Sněmovny národů Federálního shromáždění za Občanské fórum, odešel z politiky v roce 1990 po odhalení, že byl agentem Státní bezpečnosti.\n\nV létě roku 1977 podepsal Chartu 77. Poté, co zbylí dva ostravští signatáři Charty odešli do exilu, byl Glac po jistou dobu jediným chartistou v tomto regionu. Bylo mu tehdy přes 20 let a byl pod trvalým dohledem Státní bezpečnosti. V 80. letech patřil mezi nejznámější ostravské disidenty. Měl informace o nezávislé scéně a kontakty na polské kanály pro šíření samizdatu. Byl v koordinačním výboru Hnutí za občanskou svobodu. Na rok 1990 se plánovalo, že se stane mluvčím Charty 77.\n\nProfesně je k roku 1989 uváděn jako elektrikář podniku Nová huť Klementa Gottwalda Ostrava, bytem Ostrava.\n\nV listopadu 1989 patřil mezi hlavní postavy Občanského fóra v Ostravě. V prosinci 1989 zasedl v rámci procesu kooptací do Federálního shromáždění po sametové revoluci do české části Sněmovny národů (volební obvod č. 63 – Ostrava II, Severomoravský kraj) jako bezpartijní poslanec, respektive poslanec za Občanské fórum. Ve Federálním shromáždění setrval do voleb roku 1990.\n\nV únoru 1990 ovšem Úřad na ochranu ústavy a demokracie zjistil, že v seznamech agentů Státní bezpečnosti je uveden jistý \"Jaromír Glagoš\". Podle zápisu ovšem bylo zřejmé, že příjmení bylo dodatečně upravováno přidáním \"oš\" a změnou písmena \"c\" na \"g\". Shodovalo se rodné číslo a Jaromír Glac se doznal, že spolupráci s StB udržoval (krycí jméno JIRKA). Vzdal se mandátu a odešel z politiky. Tvrdil ovšem, že nikoho neudal a že působil jako dvojitý agent.\n\n"}
{"id": "805514", "url": "https://cs.wikipedia.org/wiki?curid=805514", "title": "Bártlova bouda", "text": "Bártlova bouda\n\nBártlova bouda (také jako Bártlovka, ) je turistická chata v Bílém Potoce, obci ve Frýdlantském výběžku v Libereckém kraji na severu České republiky. Nachází se na západním úbočí Paličníku (944 m. n. m.) ve výšce 520 m. n. m.\n\nPrvní objekt, který na tomto místě stál, je zakreslen již do map Stabilního katastru z roku 1843. V té době navíc v okolí objektu stávalo dalších dvanáct chalup. Majitelem boudy v 19. století byla rodina Neumannových. Ti ji roku 1910 přenechali rodině zdejšího lékaře Rüfflera. Ve zmíněném roce 1910 došlo k přestavbě do té doby dřevěného objektu na budovu zděnou s kamennou podezdívkou, omítkou o světlé barvě a okny s okenicemi a truhlíky s květinami. Kolem domu se rozkládala zahrada s ovocnými stromy, záhony a altánkem k odpočinku. Letopočet 1910, kdy k přestavbě došlo, byl vryt do komínu v domě. Před první světovou válkou ale Rüfflerovi odešli do zahraničí, do Švýcarska. Roku 1926 se majitelem stavby stal Anton Bartel, který v ní zřídil restauraci s kavárnou. Jeho jméno nese objekt dosud. Protože se Bartelovi podnikání dařilo (vyhlášené byly například zdejší koláče), mohl objekt rozšířit vybudováním do současnosti zachované dřevěné verandy, která má v oknech barevná skla. Roku 1932 předal majitel restauraci své dceři Anně Neuwingerové a také jí se dařilo, takže roku 1938 nechala k jižní stěně přistavět velký sál spolu s pokoji v podkroví a letní vyhlídkovou terasou. V provozu byl objekt i po dobu druhé světové války. Poslední oslavy Silvestra zde proběhly na přelomu let 1943 a 1944.\n\nPo válce přešel objekt do národní správy a využívalo jej Revoluční odborové hnutí (ROH). Na počátku šedesátých let 20. století přešlo do majetku družstva Jednota a v jeho vlastnictví zůstalo až do roku 1989. Během této doby (roku 1980) proběhla rekonstrukce vnitřního vybavení, dále výměna krytu střechy (původní břidlicovou nahradil červeně zbarvený plech) a zrušen byl též původní vstup do domu po kamenných schodech opatřených zábradlím. V témže roce se zboural i chatkový tábor, stojící do té doby na louce vedle chalupy a k Bártlově boudě patřící. V době, kdy v okolních jizerskohorských lesích probíhalo velkoplošné mýcení, byli v chatě ubytováni dřevorubci, kteří prostory zdejší restaurace využívali k odpočinku po práci.\n\nBěhem roku 1990 se majiteli budovy stali manželé Božena a Rudolf Novotní pocházející z Frýdlantu. Prostor restaurace je osvětlován zdobenými dřevěnými lustry s vyřezávanými figurami a na zdech jsou pověšeny paroží z jeleních shozů z bývalé clam-gallasovské obory u Oldřichova v Hájích. Podkrovní prostory jsou uzpůsobené pro přespání šestnácti nocležníků. Na přilehlé louce u objektu se během léta konají \"Bílopotocké slavnosti\".\n\nNa křižovatce zpevněných cest severovýchodně od Bártlovy boudy se nachází rozcestník pojmenovaný „Bártlova bouda“. U něj se kříží zeleně a žlutě značená turistické trasa. Žlutá trasa sem stoupá od západu z rozcestí pojmenovaného „Bílý Potok – rozcestí“ a pokračuje dále do kopce na východ až k rozcestníku „Hájený potok“. Zelená trasa klesá na rozcestí u Bártlovy boudy od severu, z rozcestí pojmenovaného „Hubertka“ nacházející se u stejnojmenné turistické chaty. Jižním směrem pak zeleně značená trasa stoupá kolem Wenzerichova pomníku až na rozcestí „Sedmitrámový most“.\n\n\n"}
{"id": "805517", "url": "https://cs.wikipedia.org/wiki?curid=805517", "title": "Štefan Glezgo", "text": "Štefan Glezgo\n\nŠtefan Glezgo (* 20. února 1956) byl slovenský a československý politik Veřejnosti proti násilí, později za ODÚ-VPN, a poslanec Sněmovny národů Federálního shromáždění po sametové revoluci.\n\nK roku 1990 je profesně uváděn jako tajemník ONV Rimavská Sobota. V listopadu 1989 se v Rimavské Sobotě podílel na průběhu sametové revoluce a byl zakládajícím členem VPN.\n\nV lednu 1990 zasedl v rámci procesu kooptací do Federálního shromáždění po sametové revoluci do slovenské části Sněmovny národů (volební obvod č. 121 - Rimavská Sobota, Středoslovenský kraj) jako bezpartijní poslanec (respektive poslanec za hnutí Veřejnost proti násilí). Ve volbách roku 1990 mandát za VPN obhájil (volební obvod Středoslovenský kraj). Na jaře 1991 v souvislosti s rozkladem VPN přestoupil do poslaneckého klubu jedné z nástupnických formací ODÚ-VPN. Ve Federálním shromáždění setrval do voleb roku 1992.\n\n"}
{"id": "805518", "url": "https://cs.wikipedia.org/wiki?curid=805518", "title": "Vladimír Golab", "text": "Vladimír Golab\n\nVladimír Golab (* 8. listopadu 1951) byl slovenský a československý politik a bezpartijní poslanec Sněmovny národů Federálního shromáždění za normalizace.\n\nK roku 1986 se profesně uvádí jako mistr.\n\nVe volbách roku 1986 zasedl do slovenské části Sněmovny národů (volební obvod č. 144 – Krompachy, Východoslovenský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "805519", "url": "https://cs.wikipedia.org/wiki?curid=805519", "title": "Jan Křížek (kněz)", "text": "Jan Křížek (kněz)\n\nJan Křížek SDB (26. srpna 1922 Březsko – 23. dubna 2009 Stará Boleslav) byl český katolický kněz, člen řádu salesiánů.\n\nPocházel z deseti sourozenců, kde otec byl tkadlec. Vyučil se strojním zámečníkem. Ve Zlíně chodil do skupiny mládeže, kterou vedl ThDr. Vrzalík. Zde se dozvěděl o salesiánech. V roce 1945 začal studovat gymnázium ve Fryštáku. Rozhodl se pro zasvěcený život a vstoupil do salesiánského noviciátu, který prožil v Hodoňovicích. Zde také složil v roce 1948 první řeholní sliby. Trvalé sliby pak složil 5. prosince 1959 v Liptále do rukou P. Josefa Lepaříka. V roce 1951 maturoval v Lipníku nad Bečvou. Po maturitě začal pracovat v Liptále na vsetínsku ve firmě Lipta.\nV letech 1952–1955 studoval na Pedagogické fakultě v Olomouci matematiku a fyziku. Tyto obory posléze vyučoval na průmyslové škole v Zábřehu na Moravě.\n\nJako politicky nespolehlivý z pohledu komunistického totalitního režimu, musel v roce 1957 přejít do manuálního zaměstnání. Od roku 1957 pracoval jako údržbář v Domově důchodců v Osoblaze a v roce 1959 v téže profesi v zoologické zahradě v Olomouci-Kopečku společně se spolubratrem salesiánem P.Josefem Lepaříkem. V roce 1960 přešel do Vodních staveb na vodní nádrž Hracholusky. Zde pracoval v laboratoři s P. Vikem. V roce 1966 přešel s ostatními salesiány na vodní nádrž Nechranice. Při zaměstnání však soukromě studoval bohosloví a 26. června 1962 byl v Praze tajně vysvěcen na kněze biskupem Štěpánem Trochtou.\n\nKdyž nastalo politické uvolnění, vyučoval v letech 1968–1970 na gymnáziu v Mostě a přitom vypomáhal v duchovní správě v Bílině, kde byl tehdy administrátorem salesián P. Hrbatý. V letech 1970–1990 byl administrátorem v Kravařích u České Lípy. V dalších dvou letech pastoračně působil v Libochovicích a okolí. Své dříve nabyté odborné technické znalosti upotřebil na farách v pohraničí, kde často sám opravoval střechy na kostelích a dělal různé menší technické úpravy na farách.\nV letech 1992–1997 působil na rodné Hané na učilišti ve Vřesovicích a vypomáhal v duchovní správě v okolních farnostech.\n\nDne 13. prosince 1996 měl autohavárii, která se podepsala na jeho zdravotním stavu. Od roku 1998 pobýval jako důchodce v salesiánském domě v Praze-Kobylisích. Od srpna 2004 žil v Charitním domově pro duchovní ve Staré Boleslavi v laskavé zdravotní a ošetřovatelské péči tamního personálu a zejména řeholních sester Společnosti dcer křesťanské lásky sv. Vincence de Paul. Tyto sestry se o něho staraly v jejich přítomnosti o svátku svatého Vojtěcha 23. dubna 2009 ve věku 86 let vydechl naposled. Křížek byl dobrácké povahy a uměl žertovat. Byl poctivým a věrným knězem, i když byl leckdy v severočeských kostelích při bohoslužbě sám. Poslední rozloučení s ním se konalo ve čtvrtek 30. dubna 2009 v kostele sv. Terezie z Lisieux na Kobyliském náměstí v Praze 8. Poté byly jeho tělesné ostatky uloženy mezi spolubratry salesiány na ďáblickém hřbitově.\n\n\n\n"}
{"id": "805520", "url": "https://cs.wikipedia.org/wiki?curid=805520", "title": "Peter Gecko", "text": "Peter Gecko\n\nPeter Gecko, v dobových dokumentech též chybně jako \"Petr Gecko\" nebo \"Petr Grecko\" (4. července 1943 - 28. března 2019), byl slovenský a československý politik a bezpartijní poslanec Sněmovny národů Federálního shromáždění po sametové revoluci.\n\nK roku 1990 je profesně uváděn jako pracovník ONV Michalovce.\n\nV únoru 1990 zasedl v rámci procesu kooptací do Federálního shromáždění po sametové revoluci do slovenské části Sněmovny národů (volební obvod č. 138 - Sobrance, Východoslovenský kraj) jako bezpartijní poslanec (respektive poslanec za hnutí Veřejnost proti násilí). Ve Federálním shromáždění setrval do konce funkčního období, tedy do voleb roku 1990.\n\n"}
{"id": "805521", "url": "https://cs.wikipedia.org/wiki?curid=805521", "title": "Gmina Jedwabne", "text": "Gmina Jedwabne\n\nGmina Jedwabne je polská městsko-vesnická gmina v okrese Łomża v Podleském vojvodství. Sídlem gminy je město Jedwabne.\n\nKe gmině kromě města Jedwabne patří 48 vesnic a osad. Pod \"městsko-venkovskou gminu Jedwabne\" (celkem 5 634 obyvatel) spadají kromě samotného města Jedwabne následující místa:\n\n\n\n"}
{"id": "805523", "url": "https://cs.wikipedia.org/wiki?curid=805523", "title": "Třešeň křovitá", "text": "Třešeň křovitá\n\nTřešeň křovitá (\"Prunus fruticosa\") je reliktní lesostepní keř, jeden z velkého počtu druhů rodu slivoň (\"Prunus\").\n\nDruh s ponticko-panonským areálem rozšíření (charakterizovaný teplým, suchým létem a studenou zimou) má v současnosti centrum výskytu na severu Balkánského poloostrova. Odkud zasahuje hlavně do střední Evropy a východním směrem do oblastí Střední Asie. Izolovaně se vyskytuje na Kavkaze a v Malé Asii. Nejsevernějším místem růstu třešně křovité je 57° severní zeměpisné šířky v Rusku. Je to teplomilný a světlomilný druh rostoucí od nížin po pahorkatiny na křovinatých i skalnatých svazích, suchých mezích a lesních okrajích, ve stepích a lesostepích. Upřednostňuje suché, vápencové kamenité i hlinité půdy s čedičovým, opukovým nebo sprašovým podkladem s pH v rozmezí 5,0 až 8,5.\n\nJeště na samém konci glaciálu panovaly na našem území nepříznivé podmínky pro růst stromů a ve střední Evropě byl převážně stepní nebo lesostepní porost. Dostatečně prosluněná krajina bez konkurenčních dřevin byla pro třešeň křovitou vhodná a ta se zde, po doputování z jihoruských rovin, rozmnožila. Po definitivním konci doby ledové se klimatické podmínky ve středu Evropy postupně změnily a došlo k podstatnému rozšíření lesa. Stepní rostliny jeho tlaku neodolaly a byly vytlačeny na okraje, do nepříznivých kamenitých prostředí nebo na území, kde člověk lesy vykácel.\n\nV České republice je keř vázán převážně na oblasti českého a moravského termofytika, odkud ojediněle zasahuje do teplejších částí mezofytika. Roste ve středních a severozápadních oblastech Čech i na jižní a střední Moravě, pozoruhodná je izolovaná lokalita u Českého Krumlova. Je diagnostickou rostlinou nevysokých xerotermních křovin v bylinných společenstvech svazu \"Prunion fruticosae\".\n\nTřešeň křovitá je opadavý keř, jehož větve dorůstají obvykle do výše 30 až 100, výjimečně i 150 cm. Pod povrchem půdy vypouští četné podzemní výhony, takže na vhodných lokalitách vytváří maloplošné (asi do 30 m²) husté porosty (polykormony), které jsou geneticky jedinou rostlinou. Tenké, většinou vzpřímeně vyrůstající větve jsou světlé až tmavě hnědé, lesklé letorosty zprvu roztroušeně chlupaté a později holé jsou světle hnědé. Vejčité, zašpičatělé pupeny barvy světle hnědé až červeně šedé jsou lysé a mají lepkavé šupiny. Na brachyblastech vyrůstají tuhé listy s řapíky dlouhými 5 až 15 mm a se záhy opadávajícími palisty. Listové čepele jsou eliptické až obvejčité, u báze klínovitě zúžené, na konci tupě špičaté a po obvodu drobně pilovité. Na líci jsou lesklé, lysé a tmavě zelené, na rubu matné, lysé nebo s řídkými chlupy a světleji zbarvené, bývají zpravidla dlouhé 2 až 3,5 cm a široké 1 až 2,5 cm.\n\nListy, hlavně na dlouhých větvích a větvích kořenových výběžků jsou co se týče velikosti a tvaru značně proměnlivé, poměrně uniformní jsou na brachyblastech. Přesto jsou spolehlivým rozlišovacím znamením před možnou záměnou se semenáčkem třešně ptačí nebo višně. Poznávacím znamením třešně křovité je skutečnost, že její listové řapíky jsou bez žlázek a listy na květonosných větvičkách jsou většinou výrazně drobnější než na dlouhých větvích. Třešeň ptačí a višeň mají na řapících po dvou tmavě červených bradavčitých žlázkách a všechny listy mají zhusta stejně veliké.\n\nČistě bílé nebo bílorůžové květy, průměrně veliké 1,5 cm, s dlouhými stopkami vyrůstají na brachyblastech jednotlivě nebo po 2 až 5 a vytvářejí zdánlivé okolíky, na bázi květenství je jeden nebo několik listenů. Jsou pětičetné a rozkvétají zpravidla těsně před nebo současně s rašícími listy. Kališní lístky trojúhelníkovitě vejčitého tvaru bývají nazpět ohnuté a jsou okolo 3 mm dlouhé. Korunní lístky jsou obvejčité, na vrcholu mělce vykrojené a obvykle dlouhé 5 až 7 mm. Češule květů jsou zvonkovité. Počet chromozomů (2n) = 32. Rozkvétají brzy zjara v dubnu a květnu, opylovány jsou létajícím hmyzem.\n\nPlody dozrávající v červenci až srpnu jsou lesklé peckovice tmavě červené barvy. Mají kulovitý až vejčitý tvar a bývají 7 až 10 mm velké. Dužnatý a šťavnatý mezokarp peckovic je nakysle sladký, chuťově podobný višni. Plod má stopku nejméně dvakrát delší, než je sám, a hladkou pecku 5 až 8 mm velikou, na bázi zaoblenou a na vrcholu zašpičatělou. Pecky slouží ke generativnímu rozmnožování.\n\nRostliny se používá jako genového zdroje při šlechtění nových odrůd třešní nebo se používá pro živé ploty.\n\nJednou z veličin ohrožujících třešeň křovinnou je velký počet kříženců s jinými druhy, kteří ji brzy mohou počtem převýšit. Na svých stanovištích je dále přerůstána agresivnějšími druhy rodu, např. trnkou obecnou nebo višní tureckou (mahalebkou), což napomáhá k jejímu rychlému ústupu. Někdy je zase z neznalosti likvidována jako podřadná křovina zastiňující jiné drobnější rostlinné druhy. Je proto \"Černým a Červeným seznamem cévnatých rostlin České republiky\" z roku 2000 zařazen do kategorie C2 - silně ohrožený druh.\n\n"}
{"id": "805526", "url": "https://cs.wikipedia.org/wiki?curid=805526", "title": "David Hidalgo", "text": "David Hidalgo\n\nDavid Hidalgo (* 6. října 1954 Los Angeles, Kalifornie USA) je americký zpěvák a písničkář, známý z působení ve skupině Los Lobos. Je též členem superskupiny Los Super Seven a Latin Playboys, vedlejšího projektu některých členů Los Lobos. Společně s Mike Halbym z Canned Heat založil skupinu Houndog.\n\nHidalgovy písně byly převzaty jako cover verze umělci jako jsou Jerry Garcia Band, Waylon Jennings, Bonnie Raitt, Robert Plant a dalšími. V roce 2010 vystupoval na festivalu Erica Claptona Crossroads Guitar Festival. Jeho syn, David Hidalgo, Jr. je v současnosti bubeníkem skupiny Social Distortion.\n\nVedle práce v Los Lobos, často hraje na různé hudební nástroje jako akordeon, housle, 6-struné banjo, cello, bicí a kytara jako hostující studiový hudebník ostatních umělců.\n\n"}
{"id": "805527", "url": "https://cs.wikipedia.org/wiki?curid=805527", "title": "Stockholmské souostroví", "text": "Stockholmské souostroví\n\nStockholmské souostroví ( ) je největší souostroví Švédska a druhé největší souostroví Baltského moře. Leží do vzdálenosti zhruba šedesát kilometrů na východ od švédského hlavního města Stockholmu u pobřeží historických provincií Södermanland a Uppland. Skládá se zhruba ze třiceti tisíc ostrovů a ostrůvků.\n"}
{"id": "805534", "url": "https://cs.wikipedia.org/wiki?curid=805534", "title": "Ďanová", "text": "Ďanová\n\nĎanová je obec na Slovensku v okrese Martin, asi 8 km jižně od okresního města Martin..\n\nPrvní písemná zmínka o obci pochází z roku 1252, kdy byla známa pod původním názvem Villa Jank, tedy Janova Ves. Později prameny uvádějí název Lúka Dyan. Malá vzdálenost od Blatnického hradu způsobila, že rychle své zemanské postavení ztratila a stala se poddanskou obcí pánů Blatnice. Ke hradu patřila do roku 1848.\n\nZnak obce pochází z roku 1862 a zobrazuje lemeš pluhu, jako znak rolnického způsobu života jejího obyvatelstva.\nĎanová byla v okrese Turiec známá jako obec s bohatou olejářskou tradicí. U blatnického potoka v minulosti stály dva mlýny a pila. V obci byla i kovárna a rozvíjela se tu tkalcovská výroba.\nV roce 1895 vznikl v obci dobrovolný hasičský sbor, který pomáhal při likvidaci požárů a ochraně majetků občanů.\n\nJihovýchodně od Ďanové se nachází rybník, na kterém se každý rok organizuje rybářská soutěž v lovu ryb. V 60. letech se tu těžila rašelina a tak vznikl rybník do kterého napustili ryby. V roce 2005 byl vyčištěný a prohloubený. Každoročně se tu jezdí v létě rekreovat lidé z okolních měst.\n\nVzácnou památkou je i zvonice z 19. století, dále například staré sklepy, které stále slouží pro uskladnění brambor a zeleniny. V obci se nachází i rodný dům akademika Otta Vrtiaka, na který byla Obecním úřadem v roce 2003 vyvěšená pamětní deska.\n\nObec se nachází v nadmořské výšce 449 metrů a rozkládá se na ploše 7,662 km². K 31. prosinci roku 2016 žilo v obci 555 obyvatel.\n\nV obci sídlí fotbalový klub FK Ďanová.\n"}
{"id": "805536", "url": "https://cs.wikipedia.org/wiki?curid=805536", "title": "Landsort", "text": "Landsort\n\nLandsort je vesnice a na švédském ostrově Öja v Baltském moři nedaleko přístavu Nynäsham. Je administrativně začleněna pod obec Nynäsham (), kraj Stockholm. Ostrov je tradičně považován za jižní konec Stockholmského souostroví.\n\nPodle archeologických nálezů byl ostrov obydlen v období 600 a 1000 let.V roce 1454 získali obyvatelé Trosa povolení k rybolovu u ostrova. První písemná zmínka o obci Landsort pochází z roku 1543. Nejdůležitějším přístavem pro spojení s ostrovem byl Bredmar a později Västerhamnen, který se nachází na západním pobřeží ostrova.\n\nKolem roku 1870 ostrov byl zakoupen státem.\n\nV roce 1939 byla na ostrově severně os vesnice postavena kaple.\n\nNa jižním cípu ostrova Öja se nachází nejstarší maják ve Švédsku, který byl postaven v roce 1689. Maják je národní kulturní památkou Švédska.\n\nNa ostrově a v přilehlých vodách se nachází přírodní rezervace, která byla založena v roce 1985. Rezervace se rozprostírá na 570 ha, z toho na 170 ha pevniny. Rezervaci zpravuje nadace Skärgårdsstiftelsen, pozemky patří státu spravovanou agenturou Statens fastighetsverk (Agentura státní správy). Cílem rezervace je zachovat cenné přírodní prostředí ostrova. Na sever od vesnice se nacházejí lesní porosty (nejčastěji bříza). Ve vnitrozemí můžeme nalést řídké porosty borovic a smrku. Mimo to se zde vyskytují mokřady, močály a vodní rostliny. Je zde výskyt vzácných orchidejí a dalších rostlin.\n\nNa ostrově jsou povoleny drobné stavby (rekreační chaty), původní neosídlená místa nebudou zastaveny.\n\nHlavní středisko je v Bredmaru severně od města Landsort. Pozorování a kroužkování ptáků bylo prováděno už v sedmdesátých letech 20. století. Ornitologická stanice byla založena v roce 1988. Ostrov je významnou lokalitou pro tažné ptáky. Stanice se zabývá sledováním tažných ptáků a jejich výzkumem, monitorováním životního prostředí a prováděním vědeckých výzkumů. Úzce spolupracuje s místním obyvatelstvem, školami a dalšími návštěvníky. Vzhledem k drsnému prostředí a malou vegetací se na ostrově prakticky nevyskytují hnízdící ptáci.\n"}
{"id": "805538", "url": "https://cs.wikipedia.org/wiki?curid=805538", "title": "Ratkovo", "text": "Ratkovo\n\nRatkovo je obec na Slovensku v okrese Martin.\n\nPrvní písemná zmínka o obci pochází z roku 1489. V tomto období patřila obec do majetku rodu Révaiovců. Za prvního zemana v obci se považuje Matej z Ratkova, který získal majetek za vojenské zásluhy od krále Matyáše Korvína. V roce 1620 v obci stály jen tři domy, které zničila povodeň. V roce 1715 měla obec už dvojnásobný počet rodin a ke konci století ve čtrnácti domech žilo už 88 obyvatel, kteří se převážně zaobírali zemědělstvím a rybolovem. V 18. století vznikla v obci obecná správa a také vznikl obecní znak, který představuje uherská královská koruna na vrchu s křížem.\n\nObec se nachází v nadmořské výšce 452 metrů a rozkládá se na ploše 0,92 km². K 31. prosinci roku 2017 žilo v obci 186 obyvatel.\n\n"}
{"id": "805541", "url": "https://cs.wikipedia.org/wiki?curid=805541", "title": "French Open 2012 – ženská čtyřhra", "text": "French Open 2012 – ženská čtyřhra\n\nTitul obhajovaly páté nasazené české tenistky Andrea Hlaváčková a Lucie Hradecká, které vypadly v semifinále s ruskými turnajovými sedmičkami Marií Kirilenkovou a Naděždou Petrovovou po setech 6–4, 5–7 a 5–7, přestože po první vítězné sadě, již ve druhém dějství vedly rozdílem dvou brejků 4:1 na gamy. Náskok však ztratily a po přerušení utkání za stavu 1–1 na sety pro tmu, druhý den rozhodující sadu ztratily v jejím závěru poté, co Hlaváčková za stavu 5–6 prohrála své podání.\n\nNejvýše nasazené a světové jedničky Liezel Huberová s Lisou Raymondovou nestačily v úvodním kole na estonsko-čínskou dvojici Kaia Kanepiová a Čang Šuaj.\n\nVítězem se stal čtvrtý nasazený italský pár Sara Erraniová a Roberta Vinciová, který ve finále zdolal ruské turnajové sedmičky Kirilenkovou s Petrovovou ve třech setech a připsal si premiérový grandslamový titul.\n\n\n"}
{"id": "805543", "url": "https://cs.wikipedia.org/wiki?curid=805543", "title": "Volby do Lidové skupščiny Lidové republiky Slovinsko 1951", "text": "Volby do Lidové skupščiny Lidové republiky Slovinsko 1951\n\nVolby do Lidové skupščiny Lidové republiky Slovinsko se konaly v neděli 18. března 1951. Voleb se zúčastnilo 96,92 % oprávněných voličů, pro předložené kandidáty hlasovalo 96,02 % voličů.\n\nPůvodní Ústavodárná skupščina se s účinností od 16. ledna 1947 přeměnila v Lidovou skupščinu, jejíž mandát měl skončit 16. ledna 1951. Dne 15. ledna 1951 Prezídium Lidové skupščiny vyhlásilo volby na neděli 18. března 1951. Současně byla ustavena devítičlenná Republiková volební komise, jejímž předsedou byl předseda Nejvyššího soudu dr. Teodor Tominšek. Na konci ledna pak bylo Slovinsko pro volby rozděleno na 32 okresů a ty na celkově 283 volebních jednotek (\"\"). V únoru 1951 došlo ve složení Republikové volební komise ke změně, když Tominška v jejím vedení vystřídal její dosavadní místopředseda a místopředseda Nejvyššího soudu Matej Dolničar. Seznam 288 kandidátů a jejich zástupců byl předložen počátkem března 1951.\n\nZ celkového počtu 870 006 voličů se voleb zúčastnilo 843 223 voličů (tj. 96,92 %), z nichž 809 634 (tj. 96,02 %) hlasovalo pro předložené kandidáty.\n\nPrvní zasedání nově zvolené Lidové skupščiny Lidové republiky Slovinsko se uskutečnilo 10. dubna 1951. Následujícího dne pověřila Lidová skupščina sestavením nové vlády dosavadního premiéra Miha Marinku, který tak sestavil již svůj třetí kabinet.\n\n"}
{"id": "805544", "url": "https://cs.wikipedia.org/wiki?curid=805544", "title": "Slovenské Hnutie Obrody", "text": "Slovenské Hnutie Obrody\n\nSlovenské Hnutie Obrody je nacionalisticky orientované slovenské občanské sdružení, jehož předsedou je Róbert Švec. Hnutí je značně euroskeptické a neskrývá své sympatie k fašistickému Slovenskému štátu.\n\nSlovenské Hnutie Obrody (SHO) je občanské sdružení, které se snaží probouzet a prohlubovat národní povědomí a vlastenectví Slováků. Programově navazuje na práci a odkaz Ľudovíta Štúra. Sdružuje Slováky, bez ohledu na pohlaví, rasu, náboženské přesvědčení, sociální postavení a národnost, kteří souhlasí s programem a stanovami sdružení.\n\n\n"}
{"id": "805545", "url": "https://cs.wikipedia.org/wiki?curid=805545", "title": "French Open 2012 – smíšená čtyřhra", "text": "French Open 2012 – smíšená čtyřhra\n\nPředchozí ročník vyhrál australsko-americký pár Casey Dellacquová a Scott Lipsky. Dellacquová se rozhodla v této soutěži nestartovat a Lipsky vytvořil dvojici s Češkou Vladimírou Uhlířovou.\n\nVítězem smíšené čtyřhry se 7. června 2012 stal sedmý nasazený indický pár Sania Mirzaová a Mahesh Bhupathi, který ve finále porazil polsko-mexickou dvojici Klaudia Jansová-Ignaciková a Santiago González, startující z pozice náhradníka, po setech 7–6 a 6–1.\n\n\n"}
{"id": "805546", "url": "https://cs.wikipedia.org/wiki?curid=805546", "title": "Jean Gachassin", "text": "Jean Gachassin\n\nJean Gachassin, přezdívaný \"Peter Pan\" (* 23. prosince 1941 Bagnères-de-Bigorre, Hautes-Pyrénées) je francouzský sportovní funkcionář a bývalý reprezentant v ragby. V letech 2009–2017 působil ve funkci prezidenta francouzské tenisové federace Fédération Française de tennis, kde vystřídal Christiana Bîmese. V únoru 2017 jej nahradil Bernard Giudicelli.\n\nBěhem aktivní ragbyové kariéry hrál většinou na pozici křídla. Objevoval se také na místě útokové spojky, centra a zadáka. Prošel profesionálními kluby FC Lourdes (1967-1972) a Stade Bagnérais (1972-1978). V letech 1961–1969 nastupoval za francouzské reprezentační družstvo, za nějž odehrál třicet dva utkání. V roce 1968 byl součástí výběru, který vyhrál Grand Slam Pěti národů.\n\n\n"}
{"id": "805552", "url": "https://cs.wikipedia.org/wiki?curid=805552", "title": "Karel Kahoun", "text": "Karel Kahoun\n\nJméno a příjmení Karel Kahoun se může vztahovat k následujícím osobnostem:\n\n"}
{"id": "805554", "url": "https://cs.wikipedia.org/wiki?curid=805554", "title": "Landsmann", "text": "Landsmann\n\nLandsmann (německy \"krajan\") je příjmení užívané v řadě zemí:\n\n\n\n\n"}
{"id": "805557", "url": "https://cs.wikipedia.org/wiki?curid=805557", "title": "Miroslav Kružík", "text": "Miroslav Kružík\n\nJméno a příjmení Miroslav Kružík se může vztahovat k následujícím osobnostem:\n\n"}
{"id": "805558", "url": "https://cs.wikipedia.org/wiki?curid=805558", "title": "Jiří Kabát", "text": "Jiří Kabát\n\nJméno a příjmení Jiří Kabát se může vztahovat k následujícím osobnostem:\n\n"}
{"id": "805562", "url": "https://cs.wikipedia.org/wiki?curid=805562", "title": "Květen 2012", "text": "Květen 2012\n\n\n\n\n"}
{"id": "805565", "url": "https://cs.wikipedia.org/wiki?curid=805565", "title": "Zdeněk Cihlář", "text": "Zdeněk Cihlář\n\nZdeněk Cihlář (* 27. prosince 1973) je bývalý československý fotbalista, obránce.\n\nJe odchovancem Zbrojovky Brno, vybojoval s ní titul Mistra ČR ve starším dorostu v sezoně 1991/92, do A-mužstva byl zařazen k 1. lednu 1993.\n\nV nejvyšší soutěži debutoval 14. srpna 1993. Ze Zbrojovky hostoval v nejvyšší soutěži v Benešově (jaro 1995) a Uherském Hradišti (podzim 1995), dále ve druhé lize v Havířově (podzim 1994), Chrudimi (jaro 1996: 13 / 2, podzim 1996: 14 / 0) a ve třetí lize (MSFL) v Dolních Kounicích na jaře 2001.\n\nV roce 2001 odešel na 10 let do Rakouska, kde si připsal 1 start v nejvyšší soutěž za FC Kärnten (2001/02), poté hrál 4. ligu za SV Leobendorf (2002–2008). V letech 2008–2011 hrál 7. ligu za SK Ernstbrunn, podzim 2011 strávil v 8. lize v USV Klement a od jara 2012 působí v menším brněnském klubu SK Žebětín v 1. A třídě Jihomoravského kraje - skupina A.\n\nV naší nejvyšší soutěži nastoupil ke 120 utkáním a vstřelil 1 gól (22. listopadu 1998 na hřišti Karviné otevíral skóre zápasu, který FC Boby Brno nakonec vyhrálo 3:1), v rakouské nejvyšší soutěži nastoupil k jednomu utkání. V evropských pohárech nastoupil v 10 utkáních, pětkrát v Poháru UEFA (1997/98: 4 / 0 za FC Boby Brno, 2001/02: 1 / 0 za FC Kärnten) a pětkrát v Poháru Intertoto za FC Boby Brno (1998: 3 / 0, 1999: 2 / 0).\n\n"}
{"id": "805567", "url": "https://cs.wikipedia.org/wiki?curid=805567", "title": "Narušená síť", "text": "Narušená síť\n\nNarušená síť je 16. epizoda 9. řady sci-fi seriálu \"Hvězdná brána\".\n\nPři zjišťování charakteru, kukuřici podobné drogy, pěstované na cizí planetě, kterou náhodou objevila SG-3, se SG-1 dostane do přestřelky se členy Luciánské Aliance. Poté, co SG-1 ustoupí až k bráně, se Dr. Daniel Jackson pokouší zadat adresu, avšak Hvězdná brána je transportována paprskem dříve, než se mu to podaří.\n\nNemajíce kam ustoupit, je SG-1 zajata a Worrelem, vůdcem místní frakce Luciánské Aliance. Worrel podezřívá SG-1 z krádeže brány. Mezitím na Zemi se generálmajor Hank Landry dozvídá od Tok'rů, že někdo krade Hvězdné brány po celé galaxii. Má podezření na Ba'ala, ale potřebuje důkaz. Obrací se proto na uvězněného bývalého Ba'alova stoupenece,?? Neruse. Zároveň je nově zprovozněná loď Odyssey odeslána k záchraně SG-1.\n\nNerus potvrzuje Landryho podezření a řekne mu, že Ba'al se pravděpodobně snaží vytvořit novou říši s ukradenými bránami. Po velkolepé hostině, kterou Nerusovi Landry poskytl se Nerus přiznává, že vyvinul způsob, jak deaktivovat ve hvězdné bráně aktualizaci jejího systému, čímž se stane nedetekovatelnou v síti bran. Ba'alovým plánem je založení vlastní sítě hvězdných bran na jeho vlastních planetách a použití antické zbraně na Dakaře k vyhlazení zbytku galaxie pomocí původní sítě Hvězdných bran.\n\nMezitím na cizí planetě se Worrel chystá popravit SG-1. SG-1 je však transportována na palubu Odyssey, kde je informována o Ba'alově plánu. Nerus žádá svobodu výměnou za adresu místa, kde se Ba'al nachází, ale Landry se zdráhá k úmluvě přistoupit. Nakonec Landry dá tajně Nerusovi subprostorový lokátor a pak souhlasí s jeho propuštěním na svobodu. Když se Nerus vrátí na Ba'alovu loď, lokátor vysílá Nerusovu pozici na Odyssey. Když se Nerus pokusí použít počítač na Ba'alově lodi, virus nahraný do lokátoru se spustí a deaktivuje obranu mateřské lodi. Odyssey se může bezpečně přiblížit k Ba'alově lodi a SG-1 se transportuje na palubu. Ve skladu, kde jsou uloženy ukradené hvězdné brány začne SG-1 umisťovat na brány polohové majáky, aby mohly být transportovány na Odyssey.\n\nNe všechno jde hladce. Luciánská Aliance také objeví polohu Ba'ala a tři Ha'taky začnou střílet na bezbrannou Ba'alovu loď. Ba'alovi se rychle podaří opravit štíty a tím brání Odyssey v transportu SG-1 a poslední hvězdné brány. Ba'alovi Jaffové se blíži ke skladu a SG-1 musí použít poslední bránu k návratu na Zemi. Brzy poté je Ba'alova loď zničena a Odyssey unikne před loděmi Luciánské Aliance do hyperprostoru.\n"}
{"id": "805570", "url": "https://cs.wikipedia.org/wiki?curid=805570", "title": "Svensson", "text": "Svensson\n\nPříjmení Svensson nosí více různých osobností:\n\n\n"}
{"id": "805571", "url": "https://cs.wikipedia.org/wiki?curid=805571", "title": "František Habáň", "text": "František Habáň\n\nFrantišek Habáň (* 15. dubna 1945) byl český a československý politik Komunistické strany Československa a poslanec Sněmovny národů Federálního shromáždění za normalizace.\n\nK roku 1986 se profesně uvádí jako frézař-seřizovač. Ve volbách roku 1986 zasedl za KSČ do české části Sněmovny národů (volební obvod č. 69 – Nový Jičín, Severomoravský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\nV komunálních volbách roku 1998 neúspěšně kandidoval do zastupitelstva města Kopřivnice (uváděn jako frézař, věk 53 let) za KSČM. Znovu byl na kandidátce KSČM v komunálních volbách roku 2002 (profesně uváděn coby dělník, 57 let). Ani tentokrát nebyl zvolen.\n\n"}
{"id": "805573", "url": "https://cs.wikipedia.org/wiki?curid=805573", "title": "Metla (Hvězdná brána)", "text": "Metla (Hvězdná brána)\n\nMetla je 17. epizoda 9. řady sci-fi seriálu \"Hvězdná brána\".\n\nGenerál Hank Landry ruší misi SG-1 a místo toho jim nařídí, aby hlídali skupinu zahraničních diplomatů z IOA, organizace, která v současné době financuje program Stargate. SG-1 spolu se zástupci Richardem Woolseyem (USA), Šen Siao-i (Čína), Jeanem LaPierrem (Francie) a Russelem Chapmanem (Velká Británie), navštíví stanoviště Gamma, jedenu ze základen mimo Zemi, kde vědci zkoumají mimozemské brouky s názvem R-75. Předpokládá se, že brouci pocházejí od orijských Převorů jako nová forma ohrožení světů, kde byl Převorský mor vyléčen. Účelem brouků je pravděpodobně zničeni všech rostlin na planetě.\n\nDr. Myers udělá s brouky pokus a dá jím kousek masa. To způsobí, že se brouci začnou rychle množit. Jeden z brouků kousne Dr. Myerse a ten je ochromen. Plukovník Pearson se rozhodne odeslat Dr. Myerse na Zemi. V místnosti s hvězdnou bránou se začnou z úst Dr. Myerse rojit brouci a zamoří celu místnost. Místnost s hvězdnou bránou je evakuována.\n\nSG-1, diplomaté a několik vojáků jsou posláni na povrch planety a snaží se uniknout před brouky. Brouci se podhrabávají pod zemí a SG-1 je nucena ustoupit až do jeskyně, kde se brouci nedokáží podhrabat, a tým je schopen bránit před brouky svými zbraněmi vchod do jeskyně.\n\nMezitím na Zemi je SGC informována o situaci. Jelikož je generál Landry přesvědčen o tom, že všichni lidé na stanovišti Gamma jsou mrtví, posílá Odyssey k planetě s pokyny, aby byly brouci zničeni z oběžné dráhy \"podle protokolu CR-91.\"\n\nZpět na planetě Dr. Daniel Jackson a Šen Siao-i se přou o postavení Číny v programu Stargate, zatímco je jeden z vojáků zabit brouky. Podplukovník Cameron Mitchell a Teal'c se rozhodnou dostat zpět na základnu a získat stíhačku F-302. Zjistí však, že základna byla zničena autodestukcí. Ustoupí zpět do jeskyně a jejich jediná naděje je nyní loď Odyssey. Jediný problém je, že lokátory SG-1 nefungují v atmosféře planety a tak Odyssey bude velmi pravděpodobně pokračovat v nouzovým protokolu, podle kterého zamoří celou planetu jedem.\n\nSG-1 se snaží dostat k výzkumné stanici, odkud by mohli vyslat signál k Odyssey, aby je vyzvedla. Když se k výzkumné stanici dostanou, musí odrazit útok brouků. Mitchell, Daniel a Teal'c odráží útoky brouků, zatímco podplukovník Samantha Carterová odesílá signál na Odyssey. Plán uspěje a SG-1 a diplomaté jsou transportováni na Odyssey.\n\nZpět na Zemi se Woolsey schází s generálem Landrym a SG-1. Woolsey jim prozrazuje, že bez ohledu na incident je IOA docela s programem spokojena. Landry informuje SG-1, že další dvě planety byly zasaženy brouky a že způsob, jak proti nim bojovat je předmětem výzkumu.\n"}
{"id": "805574", "url": "https://cs.wikipedia.org/wiki?curid=805574", "title": "Jean Visagier", "text": "Jean Visagier\n\nJean Visagier, také zvaný Johannes Vulteius, Ioan Vulteii, Jean Voulté, Vouté nebo Faciot, (asi 1505, Vandy – 1542) byl francouzský neolatinský básník.\n\nPo studiu na koleji Sainte-Barbe pracoval jako pedagog a korektor v Lyonu a v Toulouse. Byl přítelem Étienna Doleta a spolu s Nicolasem Bourbonem, Eustorgem de Beaulieu a Gilbertem Ducherem patřil ke skupině známé jako lyonská škola. Byl zavražděn lékárníkem, s kterým byl ve sporu.\n\n"}
{"id": "805585", "url": "https://cs.wikipedia.org/wiki?curid=805585", "title": "Oldřich Haičman (politik)", "text": "Oldřich Haičman (politik)\n\nOldřich Haičman (* 25. května 1932) byl český a československý politik Československé strany lidové a poslanec Sněmovny národů Federálního shromáždění za normalizace.\n\nK roku 1986 se profesně uvádí jako vedoucí útvaru krajské organizace pro rozvoj techniky. Ve volbách roku 1986 zasedl za ČSL do české části Sněmovny národů (volební obvod č. 52 - Gottwaldov, Jihomoravský kraj). Ve Federálním shromáždění setrval do ledna 1990, kdy rezignoval v rámci procesu kooptací do Federálního shromáždění po sametové revoluci.\n\n"}
{"id": "805587", "url": "https://cs.wikipedia.org/wiki?curid=805587", "title": "Oldřich Haičman", "text": "Oldřich Haičman\n\nJméno a příjmení Oldřich Haičman má více nositelů:\n\n"}
{"id": "805589", "url": "https://cs.wikipedia.org/wiki?curid=805589", "title": "Plášť krále Artuše", "text": "Plášť krále Artuše\n\nPlášť krále Artuše je 18. epizoda 9. řady sci-fi seriálu \"Hvězdná brána\".\n\nPodplukovník Samantha Carterová se snaží několik týdnů najít způsob, jak aktivovat Antické zařízení nalezené v Merlinově jeskyni viz epizoda (Avalon, část 1.). Když jí podplukovník Cameron Mitchell nabízí něco k snídani, Carterová aktivuje zařízení a oba jsou přesunuti do alternativní dimenze. Mezitím se SGC dozví, že byla napadena planeta Sodanů. Teal'c se spolu s SG-12 pokouší zjistit, co se stalo.\n\nNa základně Daniel Jackson zjistí, porovnáním záběrů bezpečnostních kamer, že za zmizení jeho kolegů může Antické zařízení. Zpočátku se Dr. Bill Lee domnívá, že byli zmenšeni, ale tato teorie je rychle opuštěna. Daniel jde studovat rukopisy z Merlinovy jeskyně a zjistí, že Mitchell a Carterová byla přesunuti do jiné dimenze. Nicméně, zařízení existuje v obou dimenzích, a tak začnou komunikovat pomocí tlačítek na přístroji.\n\nMezitím, na planetě Sodanů se Teal'c dozví, že Volnek, Jaffa smrtelně zraněný Mitchellem v dřívější epizodě, zešílel po zásahu Převora Oriů a zabil všechny vesničany, s výjimkou Lorda Haikona, který je těžce zraněn. Haikon přežije, když mu jeden z členů SG-12 dá Tretonin, který kompenzuje smrt jeho symbiota. Haikon informuje Teal'ca, že Volnek používá maskovací zařízení a Teal'c se rozhodne jedno sám použít s cílem nalézt Volneka. Když se mu to podaří není schopen Volneka zabít ani tyčovou zbraní ani samopalem.\n\nMezitím, generál Hank Landry posílá SG-3 a SG-22 na podporu Teal'cova týmu, když se SG-12 nehlásí. Mitchell, stále neviditelný, se rozhodne připojit k pomoci. Volnek poškodil Oko bohů, zařízení k přenosu na místo s hvězdnou bránou. Tím uvěznil sebe, Teal'ca a SG-12 ve vesnici. Mitchell zjistí, že i když Teal'c a Volnek jsou maskováni, mohou jej vidět a slyšet, ale nemohou jej v jiné dimenzi zabít. Mitchell a Teal'c se rozhodnou nalákat Volneka do pasti, ve které nastraží miny. Miny by měly roztrhat Volnekovo tělo.\n\nMezitím na Zemi je Daniel přesunut chybou Dr. Leeho do jiné dimenze. Daniel je teď schopen číst z displeje Merlinova přístroje a zjišťuje, že Merlin chtěl zařízením ukrýt svůj nejnovější vynález před ostatními povznesenými bytostmi. Carterová je šokována, když zjistí, že se Merlin dobrovolně vzdal povznesení, aby mohl sestrojit zbraň schopnou zničit povznesené bytosti. Daniel vysvětluje, že Merlin věřil, že Oriové představují hrozbu pro lidi z Mléčné dráhy, a předpokládal, že Antikové nezasáhnou. Ze záznamů Daniel zjistí, že Merlin dokončil zbraň a adresu hvězdné brány na planetu, kde je zbraň ukryta.\n\nZpět v normální dimenzi se Dr. Lee stále šťourá v Antickém zařízení a nechtěně odčerpá téměř všechnu jeho energii. Danielovi se podaří přenést Carterovou a sebe zpět do normální dimenze. Bohužel, zařízení také ovlivní Mitchella na planetě Sodanů, kde se mu spolu s Teal'cem podařilo vlákat do pasti Volneka. Volnek je roztrhán na nepatrné a neškodné kousky. Mitchellovi se podařilo ukrást z Volnekovy kapsy kontrolní krystal dřív, než odpálil výbušninu a byl tak schopen opravit transportní zařízení.\n"}
{"id": "805591", "url": "https://cs.wikipedia.org/wiki?curid=805591", "title": "Vigneux-sur-Seine", "text": "Vigneux-sur-Seine\n\nVigneux-sur-Seine je francouzská obec v departementu Essonne v regionu Île-de-France. Leží 28 kilometrů jihovýchodně od Paříže.\n\nJméno obce pochází patrně z \"Ville nouvelle\" - nové město. V roce 1793 vznikla obec pod jménem \"Vigneux\", přídomek \"sur-Seine\" byl přidán v roce 1910.\n\nSousední obce: Athis-Mons, Ablon-sur-Seine, Villeneuve-le-Roi, Villeneuve-Saint-Georges, Montgeron a Draveil.\n\nObcí protéká řeka Seina.\n\n\n\"Počet obyvatel\"\n\nObec je dostupná autobusy a RER D. Přes její území vede dálnice A6.\n\n\n\n"}
{"id": "805592", "url": "https://cs.wikipedia.org/wiki?curid=805592", "title": "Stanislav Hanák", "text": "Stanislav Hanák\n\nStanislav Hanák (21. června 1934 – 8. prosince 1998) byl český a československý lékař, politik Československé strany lidové a poslanec Sněmovny národů a Sněmovny lidu Federálního shromáždění na konci normalizace a po sametové revoluci.\n\nK roku 1986 se profesně uvádí jako zástupce přednosty dětské kliniky.\n\nVe volbách roku 1986 zasedl za ČSL do české části Sněmovny národů (volební obvod č. 71 – Šternberk, Severomoravský kraj). Ve Federálním shromáždění setrval do konce funkčního období a netýkal se ho proces kooptací do Federálního shromáždění po sametové revoluci. Ve svobodných volbách roku 1990 pak přešel do Sněmovny lidu, coby poslanec za KDU-ČSL. Zde zasedal do konce funkčního období, tedy do voleb roku 1992.\n\nNa 5. sjezdu ČSL, který se konal v dubnu 1990 v Praze, byl zvolen 1. místopředsedou strany (předsedou byl Josef Bartončík).\n\n"}
{"id": "805593", "url": "https://cs.wikipedia.org/wiki?curid=805593", "title": "Volby 2000", "text": "Volby 2000\n\nV roce 2000 se konaly tyto volby:\n\n\n\n\n\n\n\n\n\n\n\n\n\n\n"}
{"id": "805594", "url": "https://cs.wikipedia.org/wiki?curid=805594", "title": "Čupřina", "text": "Čupřina\n\nČupřína může být:\n\n"}
{"id": "805596", "url": "https://cs.wikipedia.org/wiki?curid=805596", "title": "Rina", "text": "Rina\n\nRina je ženské křestní jméno nejasného původu. Je považováno za zdrobnělinu řeckého jména Kateřina.\n\nTéž pochází z hebrejského jména Rinah znamenající \"radost\".\nV Sanskrtu znamená \"rozplynulá, ztracená\".\nV japonském přepisu to je složenina svou slov. Ri (莉) \"jasmína\" nebo \"vesnice\" (里). Na (菜) je výraz pro \"zeleninu\" či \"zelenou\".\n\n\n"}
{"id": "805608", "url": "https://cs.wikipedia.org/wiki?curid=805608", "title": "František Hanus (politik)", "text": "František Hanus (politik)\n\nFrantišek Hanus (* 17. ledna 1943) byl český a československý politik Komunistické strany Československa, vedoucí tajemník KV KSČ v Středočeském kraji a poslanec Sněmovny národů Federálního shromáždění za normalizace.\n\nV období let 1980–1984 působil jako tajemník Krajského výboru KSČ v Středočeském kraji. V letech 1984–1985 zastával post zástupce vedoucího politicko-organizačního oddělení Ústředního výboru Komunistické strany Československa. Od roku 1985 byl vedoucím tajemníkem Krajského výboru KSČ v Středočeském kraji. K roku 1988 se již na postu vedoucího tajemníka neuvádí. XVII. sjezd KSČ ho zvolil za člena Ústředního výboru Komunistické strany Československa. Od dubna 1988 do roku 1989 byl i členem Sekretariátu ÚV KSČ a v období duben 1989 – listopad 1989 i tajemníkem ÚV KSČ.\n\nVe volbách roku 1986 zasedl za KSČ do české části Sněmovny národů (volební obvod č. 14 - Mělník, Středočeský kraj). Ve Federálním shromáždění setrval do ledna 1990, kdy rezignoval na mandát v rámci procesu kooptací do Federálního shromáždění po sametové revoluci.\n\n"}
{"id": "805610", "url": "https://cs.wikipedia.org/wiki?curid=805610", "title": "František Hanus (rozcestník)", "text": "František Hanus (rozcestník)\n\nJméno a příjmení František Hanus má více nositelů:\n\n"}
{"id": "805611", "url": "https://cs.wikipedia.org/wiki?curid=805611", "title": "Anelia", "text": "Anelia\n\nAnelia (\"Анелия\", celým jménem Anelia Georgieva Atanasova/\"Анелия Георгиева Атанасова\"; * 1. července 1982 Stara Zagora) je bulharská zpěvačka.\n\nNarodila se ve Staré Zagoře v rodině profesionálních hudebníků jako druhá dcera. Začala vystupovat ještě na základní škole, ve dvanácti letech se stala členkou tria ', následně malé skupiny '. V devatenácti letech uzavřela kontrakt se společností Payner Music, největší bulharské pop-folkové společnosti. Svou debutovou píseň ' nahrála v roce 2002, její druhá píseň ' se stala hitem a jednou z nejrychleji prodávaných písní v bulharské historii. V prosinci 2002 vydala své první album ', kterého se do konce roku 2003 prodalo přes sto tisíc kusů. V dubnu 2004 následovalo druhé album ', jednu z písní ' věnovala svému manželovi Konstantinu Dinevovi. V srpnu 2005 vydala třetí album ', stejnojmenná píseň se stala hitem léta v Bulharsku. V roce 2006 následovalo album ' a v roce 2008 album ', které naznačilo hudební posun od chalgy k pop dance. Mezi její fanoušky patří také bývalý bulharský prezident Georgi Parvanov.\n\nV roce 2003 se provdala za bulharského podnikatele a vlastníka fotbalového klubu FC Vihren Sandanski – Konstantina Dineva. Z manželství, jež již bylo rozvedeno, se narodila dcera Yvonne (* 29. prosinec 2003).\n\n"}
{"id": "805614", "url": "https://cs.wikipedia.org/wiki?curid=805614", "title": "Liv", "text": "Liv\n\nLiv je ženské křestní jméno vytvořené ze staroseverkého slova \"hlíf\", což může znamenat \"úkryt\", \"ochrana\". V moderní norštině, švédštině a ďánštině znamená \"život, živá\". islandská podoba je Líf.\n\nLivy, Livio, Livinka\n\n\n"}
{"id": "805615", "url": "https://cs.wikipedia.org/wiki?curid=805615", "title": "Imrich Hlaď", "text": "Imrich Hlaď\n\nImrich Hlaď (13. října 1933 – 16. listopadu 2013) byl slovenský a československý politik Komunistické strany Slovenska, poslanec Slovenské národní rady a Sněmovny národů Federálního shromáždění za normalizace.\n\nVe volbách roku 1981 se stal poslancem Slovenské národní rady. Jako poslanec SNR se ale uvádí již k roku 1975.\n\nK roku 1986 se profesně uvádí jako strojní zámečník.\n\nVe volbách roku 1986 zasedl za KSS do slovenské části Sněmovny národů (volební obvod č. 106 - Trnava, Západoslovenský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "805616", "url": "https://cs.wikipedia.org/wiki?curid=805616", "title": "Háje (Bratislava)", "text": "Háje (Bratislava)\n\nHáje jsou místní část slovenského hlavního města Bratislava v městské části Petržalka.\n\nNacházejí se mezi střední částí Petržalky a severovýchodní částí po Ekonomickou univerzitu. Háje jsou tvořeny dílčími částmi Starý háj, Zrkadlový háj a bloky Háje I. až IV.\n\nPojmenování vzniklo zevšeobecněním jednotlivých menších lesů a hájů nacházejících se na pravém břehu řeky Dunaje. Původně se zde nalézalo území s nivami, háji a luhy. Dnes se zde nalézá nízká zástavba s dostihovou dráhou, bohatými háji a lesoparkem.\n"}
{"id": "805617", "url": "https://cs.wikipedia.org/wiki?curid=805617", "title": "Varennes-Jarcy", "text": "Varennes-Jarcy\n\nVarennes-Jarcy je francouzská obec v departementu Essonne v regionu Île-de-France. Leží 25 kilometrů jihovýchodně od Paříže.\n\nPůvod jména není znám. V roce 1793 vznikla obec pod jménem \"Varennes\", část \"Jarcy\" byla přidána v roce 1904.\n\nSousední obce: Boussy-Saint-Antoine, Périgny, Brie-Comte-Robert, Quincy-sous-Sénart a Combs-la-Ville.\n\nObcí protéká řeka Yerres.\n\n\n\"Počet obyvatel\"\n\n"}
{"id": "805618", "url": "https://cs.wikipedia.org/wiki?curid=805618", "title": "Emma (film, 1996)", "text": "Emma (film, 1996)\n\nEmma (anglicky \"Emma\") je romantická komedie režiséra Douglase McGratha z roku 1996, natočená na motivy stejnojmenného románu anglické spisovatelky Jane Austenové.\n\n\n\n\n\n"}
{"id": "805621", "url": "https://cs.wikipedia.org/wiki?curid=805621", "title": "Baderon z Monmouthu", "text": "Baderon z Monmouthu\n\nBaderon z Monmouthu ( , zhruba 1100 – 1176) známý také jako Baderon fitzWilliam byl pánem z Monmouthu zhruba od roku 1125 do roku 1176. V této roli vystřídal svého otce Williama fitzBaderona, když tento buď zemřel, nebo odešel na odpočinek do kláštera. Z titulu své funkce pak Baderon potvrdil Monmouthskému převorství jeho majetková práva, která byla udělena Baderonovými předky, a dále je rozšířil. Jeho sestra Margaret, jejíž syn Robert se stal Monmouthským převorem, a jejíž druhý manžel, Hugh fitzRichard, byl vlastníkem půdy ve Worcestershiru, dala převorství další půdu. Baderon sám dostal do své správy hrad Goodrich, který pravděpodobně rozšířil.\n\nNěkdy po roce 1130 se Baderon oženil s Rohese de Clare, dcerou Gilberta fitzRicharda de Clare a sestrou Gilberta de Clare, který byl pánem Striguilu (hradu v Chepstowu) a později se stal hrabětem z Pembroke. K svatbě došlo v Chepstowu a spojili se jí dvě sousední občas soupeřící rodiny. Baderon a Rohese měli dva syny, Jamese a Gilberta, a nejméně jednu dceru Rohese z Monmouthu, která se vdala před rokem 1155 za Hugha de Lacy, pána z Meath.\n\nBaderon byl současníkem a možná i příbuzným Geoffreyho z Monmouthu, který se narodil ve stejné době ve stejném městě.\n\nSám Baderon byl vystřídán v roli pána z Monmouthu svým synem Gilbertem fitzBaderonem, a ten pak zase v roce 1190 svým synem Johnem z Monmouthu.\n"}
{"id": "805625", "url": "https://cs.wikipedia.org/wiki?curid=805625", "title": "Třída Hamilton", "text": "Třída Hamilton\n\nTřída Hamilton je třída kutrů Pobřežní stráže Spojených států amerických kategorizovaný jako \"High endurance cutter\". Vzhledem k velikosti a schopnostem plavidel je lze kategorizovat i jako fregaty. Celkem bylo postaveno 12 jednotek této třídy. Třídu postupně nahrazují kutry třídy \"Legend\". Zahraničními uživateli třídy \"Hamilton\" jsou Bangladéš, Filipíny a Nigérie, které odkoupily doposud vyřazené kusy. Dalším uživatelem se mají stát Vietnam a Srí Lanka.\n\nJednotky třídy \"Hamilton\":\nPo dokončení kutry nesly výzbroj tvořenou jedním 127mm kanónem, dvěma 81mm minomety, dvěma 12,7mm kulomety a dvěma trojhlavňovými 324mm protiponorkovými torpédomety. Kutry byly v letech 1983–1991 modernizovány v rámci programu FRAM (Fleet Renovation and Modernization) a došlo k výměně výzbroje i elektroniky, což jejich schopnosti přiblížilo fregatám. Plavidla byla po modernizaci vybavena jedním 76mm kanónem OTO Melara, dvěma 25mm kanóny Bushmaster a jedním obranným systémem Phalanx CIWS. Torpédomety zůstaly zachovány, přičemž přibyla možnost instalace osmy protilodních střel Harpoon v případě války. V polovině 90. let však bylo rozhodnuto poněkud omezit bojové schopnosti lodí a proto z nich byly odstraněny protiponorkové senzory a zbraně.\n\nNa zádi se nachází přistávací plocha s hangárem pro jeden vrtulník. Původně to byl typ SH-2 Seasprite systému LAMPS I, nyní HH-65 Dolphin (speciální verze typu AS 365 Dauphin) či HH-60J Jayhawk. Pohonný systém je koncepce CODOG. Pro ekonomickou plavbu slouží dva diesely Fairbanks-Morse, přičemž v bojové situaci lodě pohání dvě plynové turbíny Pratt and Whitney. Nejvyšší rychlost dosahuje 29 uzlů.\n\n\n\n\n"}
{"id": "805630", "url": "https://cs.wikipedia.org/wiki?curid=805630", "title": "Johnny Carson", "text": "Johnny Carson\n\nJohn William \"Johnny\" Carson (23. října 1925 – 23. ledna 2005) byl americký komik a televizní bavič, populární především v 60. a 70. letech 20. století. V letech 1962–1992 uváděl a připravoval svou show \"The Tonight Show Starring Johnny Carson\". Proslul především nekonvenční a pohotovou interakcí se svými hosty. Jako ke svému vzoru se k němu přihlásila řada pozdějších moderátorů talk show a tzv. late night show (David Letterman, Jay Leno ad.). Šestktrát získal prestižní cenu Emmy. Roku 1987 byl uveden do televizní síně slávy (již spravuje \"Academy of Television Arts & Sciences\"). Jeho show měla velký vliv na americkou populární kulturu, roku 1966 například spustil lavinu zájmu o do té doby málo známou hru Twister, když si ji ve své show zahrál s herečkou Evou Gaborovou.\n\n\n"}
{"id": "805632", "url": "https://cs.wikipedia.org/wiki?curid=805632", "title": "Jaroslav Hladík (politik)", "text": "Jaroslav Hladík (politik)\n\nJaroslav Hladík (* 19. listopadu 1959) byl český a československý politik, poslanec Sněmovny národů Federálního shromáždění za Občanské fórum po sametové revoluci.\n\nProfesně je k roku 1990 uváděn jako učitel na Střední zemědělské škole ve Valticích, bytem Břeclav.\n\nV lednu 1990 zasedl v rámci procesu kooptací do Federálního shromáždění po sametové revoluci do české části Sněmovny národů (volební obvod č. 51 – Břeclav, Jihomoravský kraj) jako bezpartijní poslanec, respektive poslanec za Občanské fórum. Mandát obhájil ve volbách roku 1990. Byl poslancem za OF, později za klub NOF. Ve Federálním shromáždění setrval do voleb roku 1992.\n\n"}
{"id": "805634", "url": "https://cs.wikipedia.org/wiki?curid=805634", "title": "Jaroslav Hladík", "text": "Jaroslav Hladík\n\nJméno a příjmení Jaroslav Hladík má více nositelů:\n\n"}
{"id": "805638", "url": "https://cs.wikipedia.org/wiki?curid=805638", "title": "Aleš Zimolka", "text": "Aleš Zimolka\n\nAleš Zimolka (7. dubna 1963 Jihlava, Československo − 26. května 2012 České Budějovice, Česko) byl český hudebník a automobilový závodník. V devadesátých letech hrál se skupinou Markýz John. Ještě dříve hrál se skupinou Pedál. Později hrál se skupinami Empire, Merlin, Asonance, Humbuk a dalšími.\n\nJako navigátor Petra Pelecha se s Hondou Civic VTi a Civic Type-R účastnil řady závodů v rámci Poháru ČR, MČR Sprintrally a MMČR. Dne 26. května 2012 utrpěl vážná zranění při Rallye Český Krumlov, následně byl převezen do českobudějovické nemocnice, kde zemřel.\n"}
{"id": "805641", "url": "https://cs.wikipedia.org/wiki?curid=805641", "title": "Kenneth Bianchi", "text": "Kenneth Bianchi\n\nKenneth Bianchi (* 22. května 1951, Rochester, New York, USA) je americký sériový vrah, který je odsouzen k doživotnímu trestu odnětí svobody za brutální sexuální zneužití a následné zabití sedmi mladých žen, přestože se sám přiznal k 15 vraždám. V dalších třech nevyřešených vraždách z let 1971–1973 je dodnes hlavním podezřelým. Trest si odpykává ve Washingtonské státní věznici ve Walla Walla.\n\nKenneth se narodil v pátek dne 22. května 1951 v Rochesteru ve státě New York jako čtvrté dítě Florence Kingové. Florence v té době bylo sedmnáct let a pracovala jako gogo tanečnice. Biologický otec Kennetha nebyl znám a Florence nabídla Kena ihned k adopci.\nBěhem několika týdnů Kenneth vystřídal mnoho rodin, kde se po většinou stal spíše přítěží než milovaným členem rodiny. Díky této zkušenosti Ken již ve velmi raném věku emočně strádal a jeho psychický vývoj byl negativně narušen.\n\nKennetha ve třech měsících adoptovala Frances Bianchi (*1918) společně se svým manželem Nicolasem, jelikož Frances do svých dvaatřiceti let nemohla otěhotnět, a tak se rozhodla pro adopci.\nFrances po celý život sužovaly těžké deprese a byla úzkostlivou hypochondričkou. Většinu svých problémů se jí podařilo schovat za přehnanou starostlivost a také za začínající totalitní chování vůči malému Kenovi, čímž zapříčinila budoucí nenávistné a agresivní chování Kena k ženám. Naopak Kenneth miloval svého otce Nicolase, ač ani on mu nemohl býti vzorem. Nicolas byl notorický hráč, většinu výplaty prohrál a sázením si nadělal dluhy. Lichváři mu začali vyhrožovat, že ho zastřelí, jestliže dluhy nesplatí, a tak rodina byla nucena velmi často měnit bydliště. V roce 1954 se přestěhovali k Jennifer Buonové - sestře Frances, kde na chvíli nalezli bezpečné útočiště.\n\nVe věku pěti let Ken utrpěl první ze dvou vážných poranění hlavy. Utíkal po betonových schodech, zakopl a rozbil si hlavu. Pouze o měsíc později spadl na hřišti z prolézačky, když si hrál se svými vrstevníky. Během pádu několikrát narazil hlavou na ocelovou příčku a měl zlomený nos. Ken často přitahoval nehody, místo chůze raději utíkal a neustále zakopával. Tento pád ale způsobil daleko horší důsledky, které ruinovaly jeho již tak nalomené sebevědomí - začal se v průběhu dne pomočovat, získal tiky v obličeji a ve stejný čas mu začalo velmi silné astma. Kvůli těmto problémům se malý Kenneth uzavřel do sebe, zamkl se na půdě domu a trávil celé hodiny o samotě.\n\nNicolasovi se podařilo ušetřit nějaké peníze, splatit dluhy a odstěhovat se společně s rodinou zpátky do Rochesteru. V roce 1960 Kenneth na výzvu Společnosti pro prevenci krutého zacházení s dětmi navštívil krátkodobě nemocniční kliniku v Rochesteru. Pozvání bylo doporučeno ze strany školy a z agentury, která zprostředkovala adopci Kena. Výsledky byly naprosto šokující. Bylo zjištěno mnoho fobií, závislost na matce, která ho naprosto ovládala, již v devíti letech byl rozpolcenou osobou a potlačoval odmítavou agresi. V roce 1961 byl opět vyšetřen na základě stížnosti, která zněla ze školského prostředí kvůli velmi častým absencím. Lékaře velmi znepokojilo neustálé Kenovo pomočování, matka Frances ale léčbu nepovolila.\n\nV červnu roku 1965 otec Nicolas zemřel na srdeční infarkt. Tato událost způsobila další stěhování Kena s matkou do nového města, čímž byl zase vytržen ze školního prostředí.\nVe druhém ročníku střední školy měl Kenneth první sexuální styk s dívkou. Ve své rukopise tvrdí, že to byl nejkrásnější zážitek, který do té doby prožil. Velký problém byl v tom, že toho času bylo dívce devět let. Dále přiznává, že do svých osmnácti let měl pohlavní styk s dalšími dívkami, o kterých mluví jako o \"ženách\"\". Jejich věk se pohyboval od 9 do 14 let.\n\nKenneth si chtěl splnit životní sen stát se policistou a v roce 1970 nastoupil na policejní akademii. Bohužel v žádném z předmětů nevynikal a velmi záhy musel akademii opustit kvůli velmi špatnému prospěchu. V roce 1971 se Ken oženil s Brendou Beckovou, která ho vyhodila po jisté době na ulici, jelikož ho přistihla při nevěře. Nejen, že se Kenovi zhroutil sen stát se policistou, ale nedokázal si udržet ani manželství, a tak se propadl do velmi těžké deprese.\n\nV této době začínají ,vraždy podle abecedy´´, ze kterých Ken je dodnes podezřelý, ač se k nim sám nikdy nepřiznal. První vražda se stala dne 16.11. 1971, kde obětí se stala desetiletá Carmen Colonová. Kenneth shodou náhod pár dní před unesením dívky potřetí propadl u zkoušek a manželka ho vyhodila z domu. Druhou zavražděnou dívkou byla Wanda Walkowitzová (11 let). Tato událost se stala krátce poté, co Kennetha vyhodila milenka z bytu, jistá Donna Duransová. Třetí vražda se stala v listopadu 1973, obětí byla jedenáctiletá Michella Maenzová. Předchozí den se Ken rozešel s Donnou. Všechny tři dívky byly uškrcené, znásilněné, na jejich oblečení se našly chlupy bílé kočky. Svědkové tvrdí, že je naposledy viděli s bělochem, který řídil bílou limuzínu. Popis přesně seděl na Kennetha Bianchiho, který měl tou dobou bílou limuzínu, Frances vlastnila bílou kočku a všechny vraždy se staly v okolí jednoho a půl kilometru od Kenova domu. Ken jako geniální lhář si vymyslel alibi, které policie nikdy neprošetřila a odmítl poskytnout vzorky tělesných tekutin. Dodnes nikdo z těchto vražd nebyl usvědčen.\nMatka Frances v roce 1992 řekla policii : \",Zdálo se, že pokaždé, když se Ken pohádal se svou přítelkyní nebo měl nějaký problém , šel ven a někoho zabil. Totéž jsem řekla i policii\".´´\n\nV roce 1975 se Kenneth přistěhoval ke svému adoptivnímu bratranci Angelovi Buonovi do Los Angeles. Získal práci v realitní kanceláři California Land Title na pozici úředníka.\nNa pracovním silvestrovském večírku roku 1977 se Kenneth seznámil s krásnou brunetou, Kelly Kae Boydovou. Začali se intenzivně scházet, ale Kelly po měsíci vztah ukončila. Kenneth se ale nevzdal a po čase vztah opět obnovili, začali spolu bydlet. V květnu 1977 Kelly s Bianchim otěhotněla. Jelikož Ken měl mnohem nižší plat než Kelly, snažil se vydělat peníze i z podvodů a drobných krádeží. Podvod, který byl větších rozměrů než ostatní a později se mu stal osudným, bylo založení vlastní psychologické poradny. Pronajal si ordinaci, vystavil si falešný diplom a padělal děkovné dopisy z institucí. Kelly podvod odhalila a chtěla se s ním rozejít. Bianchi si ji usmířil lží, že má rakovinu plic, a tak ho Kelly vzala na milost. Jakmile zjistila, že Kenneth je chronický lhář a rakovinu si vymyslel, vyhodila ho na ulici.\n\nTýden poté byla Kenovi představena šestnáctiletá Sabra Hannanová, která začínala slibnou kariéru modelky. Při pohledu na ni Bianchi vymyslel nový plán, jak přijít k penězům - donutit ji k prostituci. Opilou ji přivedl k Buonovi, kde ji opakovaně znásilňovali a pod výhrůžkou smrti ji donutili přivést její kamarádku, patnáctiletou Becky Spearsovou. Když se jednou Becky před svým klientem rozbrečela a vysvětlila, za jakých podmínek musí práci prostitutky vykonávat, bohatý právník ji odvezl na letiště, koupil letenku domů a dal jí peníze na cestu. Jakmile Buonovi s Bianchim pohrozil fyzickým útokem na jejich osobu, museli propustit i druhou dívku.\n\nTento příjem peněz se jim ale zamlouval, a tak koupili od jisté prostitutky seznam zákazníků, kteří pravidelně využívali eskortní služby. Bratranci velmi záhy zjistili, že seznam je falešný. V návalu vzteku vyhledali prostitutku, která jim seznam prodala a stala se první obětí škrtičů z Hillside. Tato vražda sloužila jako vzor pro všechny ostatní vraždy, které bratranci vykonali během roku 1977.\n\nSeznam obětí:\n\nCindy byla poslední obětí škrtičů z Hillside a zároveň poslední vražda Kennethova bratrance Buona. Ovšem Ken svoji vražednou éru ještě neukončil. Opustil Los Angeles, jelikož došlo na ostrou výměnu názorů mezi ním a Angelem. Usadil se v Bellinghamu s Kelly, se kterou se mu podařilo opět urovnat vztah a získal práci u bezpečnostní služby WSA.\n\nOběti v Bellinghamu byly dvě :\n\nNaposledy viděna 11. ledna 1979, tělo nalezeno den poté. Znásilněna, uškrcena.\n\nKamarádka a spolubydlící Karen Mandicové.\nNaposledy viděna 11. ledna 1979, tělo nalezeno 12. ledna 1979 s tělem Karen. Znásilněna, uškrcena.\n\nKaren získala od Kennetha nabídku ohlídat dům za sto dolarů na hodinu. S touto brigádou se Karen pochlubila dvěma svým kamarádům a snažila se je uklidnit tím, že si do domu pozvala svoji spolubydlící Dianu. Tato brigáda byla ale jen pastí, kterou Bianchi využil k znásilnění a následnému zabití dvou mladých žen.\n\nJelikož se Karen s Diane nevrátily včas, jeden z kamarádů zavolal dispečerce společnosti WSA, kde pracoval Bianchi, a dožadoval se informací ohledně brigády, kterou Karen přijala.\nVelmi záhy začalo pátrání po mladých dívkách, protože v seznamech žádný údaj o hlídání domu nebyl. Když policie se dostala do bytu dívek, našli na stole Dianin vzkaz pro Karen s telefonním číslem a Bianchiho jménem.\nDruhého dne se našlo zaparkované Karenino auto s těly Karen a Diane na zadní sedačce.\nKenneth Bianchi byl ihned zatčen a poslán do vazby. Svědek potvrdil, že ze slepé ulice kolem desáté hodiny večerní se vyřítilo firemní auto s logem firmy WSA.\n\nKenneth měl možnost volby. Buď bude na základě důkazů souzen a s velkou pravděpodobností mu bude hrozit trest smrti anebo se přizná, přičemž by stát upustil od smrtícího trestu.\n\nKenneth svolil k výslechu na detektoru lži, který potvrdil nevěrohodnost jeho výpovědí. Bianchi ze strachu z trestu smrti na radu obhájce prohlásil, že je nevinný z důvodu nepříčetnosti. Byla přezkoumána jeho minulost a výsledky byly pro Kennetha zcela zásadní. Bylo zjištěno, že Ken mohl být jako dítě zneužíván a jeho duševní rovnováha byla narušena. Výsledky nevyloučily ani mnohočetnou poruchu osobnosti.\n\nTato informace Kennetha inspirovala k nové hře, jejíž pravidla si v klidu mohl rozmyslet v cele vazební věznice. Nastudoval si knihy a zhlédl filmy, které o mnohočetné poruše osobnosti pojednávaly a nové poznatky využil při nařízeném výzkumu, který měl za úkol Kennethovu poruchu potvrdit. Při vyšetření na scénu přichází Steve Walker, Bianchiho druhé, vražedné já.\n\nKenneth svou novou smyšlenou roli zvládl opravdu brilantně - výzkumem prošlo na 6 lékařů, kteří se jednotně shodli, že Bianchi mnohočetnou poruchou osobnosti opravdu trpí. Při občasných pochybnostech vždy došli k závěru, že není dostatečně inteligentní, aby dokázal vymyslet a propracovat život \"Steva\". Jako Steve se přiznal k většině vražd, které spáchal s odvoláním na nenávist vůči své matce. Toto divadlo na lékaře zapůsobilo a Ken si potají mnul ruce. Zdálo se, že má vyhráno.\n\nSedmý a poslední doktor Orne ovšem vyvrátil celé Kennethovo divadlo, jediným pokusem - pokusem o hypnózu. Tím, že Bianchi sehrál příchod do hypnotického transu a vymyslel si další osobnost, čímž měl být \"Billy\", svou lež o nemoci prozradil. Obvinění za vraždy, ke kterým se přiznal jako Steve, na sebe nenechala dlouho čekat.\nKenneth Bianchi byl odsouzen 19.10. 1979 za zabití sedmi žen. Dohoda o poskytnutí důkazů výměnou za život nabyla opět v platnost. Pouhé tři dny poté byl zadržen Angelo Buono. Ten byl odsouzen v dubnu roku 1984 za deset vražd mladých žen.\n\nJiž ve vazební věznici Kenneth stačil okouzlit jistou Veronicu ,VerLyn´´ Wallaceovou-Lynnovou-Comptonovou, scenáristku pracující na hororovém krváku o sériové vražedkyni. Poprosila Kennetha, zdali by si její scénář přečetl a vypomohl jí s detaily. Po několika dopisech se VerLyn do Kena zamilovala a chtěla mu pomoci z vězení. Společně vymysleli ďábelský plán, kdy měla VerLyn napodobit vraždy Škrtičů z Hillside. Důmyslný plán ale nevyšel díky shodě náhod - první žena, kterou vybrala pro tento plán, byla odbornicí na bojová umění. Při potyčce Veronicu přeprala a utekla. Policie VerLyn dopadla a odsoudila na 15 let odnětí svobody za snahu napodobit vraždy Škrtičů z Hillside pro Kennethovo osvobození.\n\n21.9. 1989 se ve vězeňské kapli konala svatba Kennetha Bianchiho a Shirlee Joyceové. Seznámili se skrze dopisy, Shirlee se setkala s Kenem teprve den před svatebním obřadem a pouze na dvě hodiny. Den poté Bianchi odmítl pracovat a kvůli agresivnímu výpadu na policistu mu byl odepřen další možný styk se Shirlee. Roku 1993 se s Kennethem Shirlee rozvedla.\n\nKenneth v roce 2005 podal již několikáté odvolání proti odsouzení za vraždy, ke kterým se v minulosti přiznal.\n\nAngelo Buono 21. září roku 2002 zemřel na zástavu srdce ve věku 64 let.\n\n\n\n"}
{"id": "805645", "url": "https://cs.wikipedia.org/wiki?curid=805645", "title": "Mile Budak", "text": "Mile Budak\n\nMile Budak (30. srpna 1889, Sveti Rok – 7. června, 1945) byl chorvatský politik a spisovatel v dobách existence Nezávislého státu Chorvatsko. Patřil k ideologům ustašovského hnutí. \n\nJiž v 30. letech a především za druhé světové války byl literárně činný. Jeho několikasvazkový román \"Ognjište\" představoval oficiální kurz literatury, který byl schválen představiteli chorvatského fašistického státu. V něm se především soustředil na vztah mezi člověkem a jeho rodnou půdou. Sepsal také ještě celou řadu jiných děl, jako např. \"Opanci dida Vidurine\", nebo \"Rascvjetana trešnja\".\n\nZa druhé světové války zastával post ministra víry a školství (po celou dobu existence Nezávislého státu Chorvatsko) a po nějakou dobu byl i ministrem zahraničí.\n\nV roce 1945 byl lidovým soudem obviněn za kolaboraci s nepřítelem a odsouzen k trestu smrti. Jeho díla komunistická moc zakázala. Po roce 1990 se v souvislosti s oživením chorvatského nacionalismu objevily snahy o jeho rehabilitaci, ke které však nedošlo.\n"}
{"id": "805647", "url": "https://cs.wikipedia.org/wiki?curid=805647", "title": "Okres Tapolca", "text": "Okres Tapolca\n\nOkres Tapolca ( ) je okres v Maďarsku v župě Veszprém. Jeho správním centrem je město Tapolca.\n\nV okrese jsou dvě města a 31 obcí.\n"}
{"id": "805652", "url": "https://cs.wikipedia.org/wiki?curid=805652", "title": "Strach nad Hongkongem", "text": "Strach nad Hongkongem\n\nStrach nad Hongkongem (též \"New Police Story\") je hongkongsko-čínský akční film z roku 2004.\n\nInspektor honkongské policie, Chan Kwok-wing (Jackie Chan) je velice úspěšný policista. Má se ženit s překrásnou Yo Hee. Vše se pokazí, až když narazí na zločinecký gang, který vede mladý Joe, který je synem velitele policejního okrsku a pracuje ve firmě své matky. Nenávidí policisty. V karnevalových maskách vykrade Asijskou banku a vyvraždí spolu se svými přáteli celý inspektorův tým. Z veleúspěšného Winga se prakticky přes noc stane opilec.\n\nZa rok ho najde jakýsi člověk, který se jmenuje Frank Cheng Siu-fung (Nicholas Tse) a který o sobě tvrdí, že je policista číslo 1667, a že ho hlavní inspektor poslal pro Winga, že zločinci znovu zaútočili a Wing se toho případu má ujmout. Postaví inspektora znovu na nohy. Zločinecký gang se pokouší inspektora zabít. Joe osobně donese bombu na policejní stanici a dá ji inspektorově bývalé snoubence. Akce, záchrana na poslední chvíli a šťastný konec. Nakonec se dovíme i jaká je pravá identita Funga, který se za policistu pouze vydává.\n"}
{"id": "805654", "url": "https://cs.wikipedia.org/wiki?curid=805654", "title": "Pavel Malura", "text": "Pavel Malura\n\nPavel Malura (* 24. prosince 1970, Ostrava) je český fotbalový trenér.\n\nTrénoval v Polsku Pogoň Štětín, dále FK Viktoria Žižkov, 1. FC Slovácko, FC Hradec Králové, FC Nitra, FK Čáslav a FC Baník Ostrava.\n\nPřed sezónou 2012/13 převzal tým MFK OKD Karviná, ale po sedmi kolech se s ním v září 2012 klub domluvil na rozvázání smlouvy.\n\n"}
{"id": "805659", "url": "https://cs.wikipedia.org/wiki?curid=805659", "title": "Anton Hlaváč", "text": "Anton Hlaváč\n\nAnton Hlaváč (* 15. května 1928) byl slovenský a československý politik Komunistické strany Slovenska, poslanec Sněmovny národů Federálního shromáždění za normalizace.\n\nV roce 1978 se zmiňuje coby účastník zasedání Ústředního výboru Komunistické strany Slovenska.\n\nK roku 1986 se profesně uvádí jako vedoucí tajemník Okresního výboru KSS Komárno. Na stejném postu je uváděn i k roku 1988. Nepocházel z jižního Slovenska, ale do Komárna se přiženil. Naučil se maďarsky, ovšem při oficiálních akcích používal jen slovenštinu.\n\nVe volbách roku 1986 zasedl za KSS do slovenské části Sněmovny národů (volební obvod č. 89 – Komárno, Západoslovenský kraj). Ve Federálním shromáždění setrval do ledna 1990, kdy rezignoval v rámci procesu kooptací do Federálního shromáždění po sametové revoluci.\n\n"}
{"id": "805661", "url": "https://cs.wikipedia.org/wiki?curid=805661", "title": "Semipalatinský jaderný polygon", "text": "Semipalatinský jaderný polygon\n\nSemipalatinský jaderný polygon (rusky - doslova Semipalatinský jaderný vojenský obvod/S. jaderná střelnice) nebo Semej synak poligony (kazašsky Семей сынақ полигоны - doslova Semejská testovací oblast) je bývalá oblast zkoušek jaderných bomb u měst Semej (do roku 2007: Semipalatinsk) a Kurčatov, jižně od řeky Irtyš v Kazachstánu. Tento vojenský obvod je první a největší oblast svého druhu na území bývalého Sovětského svazu. 29. srpna 1949 zde byla odpálena první sovětská atomová bomba, RDS-1. Dnes se již tato oblast k jaderným zkouškám nevyužívá. Oficiální název byl 2-й Государственный центральный испытательный полигон - Druhá státní centrální testovací oblast.\n\nSemipalatinský jaderný polygon se nachází v suché, víceméně rovinaté stepi na rozmezí tří kazašských oblastí: Pavlodarské, Karagandské a Východokazašské oblasti. Na severozápadním okraji, na břehu řeky Irtyš, se nachází bývalé uzavřené město Kurčatov, vědecké a administrativní centrum vojenského obvodu, později pojmenované na počest ruského fyzika Kurčatova. Okrajem vojenského obvodu protéká sezónní vysychající řeka Čagan, na které byla v roce 1965 podzemním atomovým výbuchem vytvořena přehradní nádrž ve formě kráteru o hloubce 100 metrů a průměru 408 metrů. Kráter je známý jako jezero Čagan nebo hovorově \"Atomové jezero\". Vojenský obvod je svou rozlohou přibližně 18 500 km² největším svého druhu na světě a je o něco větší než např. střední Slovensko.\n\nPrvní test jaderné zbraně v SSSR se uskutečnil 29. srpna 1949 (RDS-1). Vytvoření testovací oblasti bylo součástí projektu RDS. Výběr místa se ukázal být velmi vhodný - terén dovoloval provádět i podzemní jaderné výbuchy ve štolách a vrtech. Už 21. srpna 1947 začalo budování vojenských zařízení vězni z gulagu a oblast dostala název \"Testovací oblast č. 2 ministerstva ozbrojených sil SSSR \". Velitel testovací oblasti č. 2 byl veterán z východní fronty, frontový dělostřelec, generálporučík dělostřelectva P. M. Rožanovič a vedoucím výzkumníků M. A. Sadovskij z Ústavu chemické fyziky Akademie věd SSSR.\n\n12. srpna 1953 byla ve vojenském obvodu odpálena první vrstvená termonukleární nálož RDS-6s o síle 400 kilotun. Nálož byla umístěna na věži, 30 m nad zemí. Výsledkem tohoto testu bylo mezi jinými i to, že část vojenského obvodu byla silně kontaminovaná radioaktivními látkami, které se dají na místě zjistit dodnes.\n\n22. listopadu 1955 byla ve vojenském obvodu odpálena první \"pravá\" vodíková termojaderná puma RDS-37 shozená z letadla.\n\nPo začátku platnosti mezinárodní dohody zakazující zkoušky jaderných zbraní ve třech prostředích (ve vzduchu, v kosmu a pod vodou), podepsané 10. října 1963 v Moskvě mezi SSSR, USA a Spojeným královstvím byly v oblasti prováděny pouze podzemní výbuchy.\n\nOd roku 1949 do roku 1989 bylo v Semipalatinské testovací oblasti provedeno nejméně 468 jaderných zkoušek, při kterých bylo odpáleno nejméně 616 jaderných a termonukleárních zařízení, včetně 125 atmosférických (z toho 26 pozemních zkoušek, 91 bomb shozených z letadla a 8 výbuchů v horních vrstvách atmosféry), 343 zkušebních explozí pod zemí (z toho 215 ve štolách a 128 ve vrtech). Provedli také desítky hydronukleárních a hydrodynamických testů (tzv. \"neúplných štěpných reakcí\"). Celková kapacita jaderných pum testovaných v letech 1949 až 1963 v Semipalatinské oblasti dosáhla 2500-násobek síly pumy Little Boy, svržené na Hirošimu. Mimo polygon se dostalo 55 radioaktivních oblaků z pozemních a atmosférických výbuchů a částečně i ze 169 podzemních testů. Těchto 224 explozí způsobilo radioaktivní zamoření východní části Kazachstánu.\n\nV roce 1989 známý kazašský činitel Olžas Sulejmenov založil hnutí Nevada - Semipalatinsk, které seskupilo oběti a poškozené jadernými testy po celém světě. Toto hnutí nakonec v roce 1991 přimělo vládu uzavřít Semipalatinský jaderný polygon pro další testy příkazem prezidenta Kazašské republiky číslo 409. Poslední test v oblasti byl proveden v roce 1989.\n\nPlný dopad ozáření na zdraví lidí byl mnoho let utajován. Společný závěr zdravotních studií provedených na místě po uzavření oblasti je, že radioaktivní spad přímo ovlivnil zdraví asi 200 000 místních obyvatel. Konkrétně vědci spojují s ozářením vyšší výskyt různých typů rakoviny. Podobně několik studií poukázalo na vztah mezi ozářením a abnormalitami štítné žlázy.\n\nV Semipalatinsku byla na 15. výročí uzavření vojenského obvodu podepsána dohoda mezi Kazachstánem, Kyrgyzstánem, Tádžikistánem, Turkmenistánem a Uzbekistánem o středoasijské zóně bez jaderných zbraní.\n\n"}
{"id": "805663", "url": "https://cs.wikipedia.org/wiki?curid=805663", "title": "Eudoxia Kyjevská", "text": "Eudoxia Kyjevská\n\nEudoxia Kyjevská (rusky \"Евдоксия Ярославна\", polsky \"Eudoksja Izjasławówna\"; 1131 – 1187) byla princezna Kyjevské Rusi, manželka Měška III. Starého a od roku 1173 polská kněžna. Byla dcerou kyjevského knížete Jaroslava II. z rodu Rurikovců a jeho první manželky Anežky, dcery římského krále Konráda III.\n\nV roce 1154 se Eudoxia provdala za ovdovělého Měška III. Měšek zřejmě chtěl tímto svazkem posílit vztahy s Rurikovci. Během manželství Eudoxia manželovi porodila pět dětí, tři syny - Boleslava, Měška a Vladislava - a dvě dcery, Salomenu a Anastázii.\n\nV roce 1173 se Měšek po smrti svého staršího bratra Boleslava IV. stal polským knížetem seniorem a Eudoxia kněžnou. Už v roce 1177 se však Měškův nejstarší syn Odon proti otci vzbouřil za pomoci svého strýce Kazimíra. Důvodem ke vzpouře bylo to, že Měšek favorizoval své mladší potomky a tlačil na Odona, aby se stal knězem, což by vedlo k jeho vyloučení z následnictví.\n\nMěšek III. utekl do Čech, kde neúspěšně žádal o pomoc svého zetě Soběslava II., do Německa a Pomořan, kde se mu podařilo získat podporu druhého zetě Bogislava I. O osudech Eudoxie není nic známo. Jistě odešla do exilu se svým manželem a byla stále naživu, když Měšek III. v roce 1182 znovu získal Velkopolsko, ale již byla po smrti v roce 1191, kdy se Měšek znovu stal polským seniorem. Podle některých zdrojů zemřela okolo roku 1187, podle jiných byla naživu ještě v roce 1209.\n"}
{"id": "805665", "url": "https://cs.wikipedia.org/wiki?curid=805665", "title": "Juraj Holčík", "text": "Juraj Holčík\n\nJuraj Holčík (18. října 1934 Trnava – 16. května 2010 Bratislava) byl slovenský a československý biolog, odborník na ichtyologii, po sametové revoluci krátce i politik, poslanec Sněmovny národů Federálního shromáždění za Verejnosť proti násiliu.\n\nStřední školu absolvoval v Banské Bystrici, pak studoval biologii na Přírodovědecké fakultě Univerzity Komenského v Bratislavě a na Přírodovědecké fakultě Univerzity Karlovy v Praze. Specializoval se na ichtyologii. Vysokou školu dokončil v roce 1958, pak krátce v letech 1958–1960 působil v Krajském muzeu v Trnavě a v Laboratoři rybářství v Bratislavě (1960–1962). Poté působil coby interní aspirant v Zoologickém ústavu Univerzity Karlovy v Praze, kde v roce 1966 obhájil dizertaci. Následně se vrátil na Slovensko, kde v letech 1966–1968 působil v Slovenském národním muzeu na postu vědeckého pracovníka a kurátora. V letech 1968–1990 pracoval v Ústavu rybářství a hydrobiologie v Bratislavě a pak v letech 1990–2004 v Ústavu zoologie Slovenské akademie věd, jehož prvním ředitelem se stal. Publikoval cca 400 studií a přes dvacet monografií.\nK roku 1990 je profesně uváděn jako pracovník Ústavu rybářství a hydrobiologie v Bratislavě, bytem Bratislava.\n\nV lednu 1990 zasedl v rámci procesu kooptací do Federálního shromáždění po sametové revoluci do slovenské části Sněmovny národů (volební obvod č. 100 - Topoľčany, Západoslovenský kraj) jako bezpartijní poslanec (respektive poslanec za hnutí Veřejnost proti násilí). Ve Federálním shromáždění setrval do konce funkčního období, tedy do voleb roku 1990.\n\n"}
{"id": "805667", "url": "https://cs.wikipedia.org/wiki?curid=805667", "title": "Alexander Young (hudebník)", "text": "Alexander Young (hudebník)\n\nAlexander Young také zvaný George Alexander (28. prosince 1938 Bridgeton, Glasgow, Skotsko − 4. srpna 1997) byl skotský kytarista, zpěvák a baskytarista. Byl bratrem George, Malcolma a Anguse Younga, všichni byli také hudebníci. V roce 1967 založil skupinu Grapefruit, ve které zpíval a hrál na baskytaru. Napsal také skladbu „I'm a Rebel“, kterou později předělaly skupiny Accept a AC/DC. Verze od AC/DC nikdy nevyšla, zpěv v ní obstaral právě Alexander Young.\n"}
{"id": "805670", "url": "https://cs.wikipedia.org/wiki?curid=805670", "title": "Bernadette Chiracová", "text": "Bernadette Chiracová\n\nBernadette Chiracová (nepřechýleně \"Chirac\", * 18. května 1933 Paříž), rodným jménem \"Bernadette Chodron de Courcel\", je francouzská politička a vdova po někdejším francouzském prezidentovi J. Chiracovi. V období od 17. května 1995 do 16. května 2007 byl první dámou Francie (francouzsky \"Première Dame de la République Française\").\n\nBernadette Chiracová je dcera Jeana-Louise Chodrona de Courcel (1907–1985) a Marguerite de Brondeau d'Urtières (1910–2000). Je nejstarší ze tří sourozenců (Catherine (* 1946), Jérôme (* 1948)).\n\nPo ukončení studia na Institut d’études politiques de Paris se 16. března 1956 provdala za Jacqua Chiraca, který byl jejím kolegou ze studií. Narodily se jim dvě děti: Laurence (* 1958) a Claude Chirac (* 1962). Vietnamku Anh Dao Traxel neoficiálně adoptovali v roce 1979.\n\n"}
{"id": "805671", "url": "https://cs.wikipedia.org/wiki?curid=805671", "title": "Marián Süttö", "text": "Marián Süttö\n\nMarián Süttö (* 23. prosince 1965, Nitra) je slovenský fotbalový trenér a bývalý fotbalový záložník.\n\nHrál za TJ OFC Gabčíkovo, TJ Plastika Nitra, MFK Dubnica a FK VTJ Koba Senec. V Poháru UEFA nastoupil ve 2 utkáních. V československé lize nastoupil ve 49 utkáních a dal 4 góly.\n\nTrénoval FC Nitra, ŠKF iClinic Sereď a FK Spartak Vráble. Od 10. září 2013 trénuje TJ OFC Gabčíkovo.\n\n"}
{"id": "805673", "url": "https://cs.wikipedia.org/wiki?curid=805673", "title": "2019", "text": "2019\n\nRok 2019 (MMXIX) gregoriánského kalendáře začal v úterý 1. ledna a skončil v úterý 31. prosince. V České republice měl 251 pracovních dnů a 13 státních a ostatních svátků, z toho 10 jich připadalo na mimovíkendové dny. Letní čas začal v neděli 31. března ve 2.00 hodin a skončil v neděli 27. října ve 3.00 hodin. Dle židovského kalendáře nastal přelom roků 5779 a 5780, dle islámského kalendáře 1440 a 1441.\n\nOSN prohlásila rok 2019 Mezinárodním rokem periodické tabulky chemických prvků.\n\n\n\n\n\n\n\n\n\nZde jsou uvedena některá díla, jejichž děj se odehrává (zcela nebo částečně) v roce 2019.\n\n\n\n\n\n\"V tomto seznamu jsou uvedeni pouze představitelé významnějších států.\"\n"}
{"id": "805681", "url": "https://cs.wikipedia.org/wiki?curid=805681", "title": "Jaroslav Dekýš", "text": "Jaroslav Dekýš\n\nJaroslav Dekýš (* 19. srpna 1959) je bývalý slovenský fotbalista, obránce. Po skončení aktivní kariéry působí jako trenér.\n\nV československé lize hrál za TJ Plastika Nitra. Nastoupil ve 195 ligových utkáních a dal 18 gólů. V Poháru UEFA nastoupil ve 2 utkáních. V nižší soutěži hrál i za TJ Spartak ZŤS Dubnica nad Váhom\n\n\n"}
{"id": "805682", "url": "https://cs.wikipedia.org/wiki?curid=805682", "title": "Jaroslav Hrbotický", "text": "Jaroslav Hrbotický\n\nJaroslav Hrbotický (* 28. ledna 1926) byl český a československý politik Československé strany socialistické, poslanec České národní rady a Sněmovny národů Federálního shromáždění za normalizace.\n\nVe volbách roku 1981 byl zvolen do České národní rady.\n\nK roku 1986 se profesně uvádí jako vedoucí tajemník Krajského výboru ČSS v Jihomoravském kraji. Ve volbách roku 1986 zasedl za ČSS do české části Sněmovny národů (volební obvod č. 57 – Třebíč, Jihomoravský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "805685", "url": "https://cs.wikipedia.org/wiki?curid=805685", "title": "Marie Hrdličková (politička)", "text": "Marie Hrdličková (politička)\n\nMarie Hrdličková, provdaná Marie Foltýnová (* 10. září 1947), byla česká a československá politička a bezpartijní poslankyně Sněmovny národů Federálního shromáždění za normalizace.\n\nK roku 1986 se profesně uvádí jako mechanička. Ve volbách roku 1986 zasedla do české části Sněmovny národů (volební obvod č. 58 - Uherské Hradiště, Jihomoravský kraj). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "805687", "url": "https://cs.wikipedia.org/wiki?curid=805687", "title": "Balatonhenye", "text": "Balatonhenye\n\nBalatonhenye je obec v Maďarsku v župě Veszprém.\n\nRozkládá se na ploše 11,73 km² a v roce 2011 zde žilo 104 obyvatel.\n"}
{"id": "805688", "url": "https://cs.wikipedia.org/wiki?curid=805688", "title": "Marie Hrdličková", "text": "Marie Hrdličková\n\nJméno a příjmení Marie Hrdličková má více nositelů:\n\n"}
{"id": "805690", "url": "https://cs.wikipedia.org/wiki?curid=805690", "title": "Sklabiňa", "text": "Sklabiňa\n\nSklabiňa je obec na Slovensku v okrese Martin ležící na úpatí Velké Fatry.\n\nPrvní písemná zmínka o obci pochází z roku 1242.\n\nObec se nachází v nadmořské výšce 484 metrů a rozkládá se na ploše 11,069 km². K 31. prosinci roku 2017 žilo v obci 625 obyvatel.\n\n"}
{"id": "805691", "url": "https://cs.wikipedia.org/wiki?curid=805691", "title": "Mochna bahenní", "text": "Mochna bahenní\n\nMochna bahenní (\"Potentilla palustris\", syn. \"Potentilla comarum\", \"Comarum palustre\", \"Pancovia palustris\", \"Fragaria palustris\"), česky též zábělník bahenní, je 20 až 80 cm (jiný zdroj uvádí až jeden metr) vysoká vytrvalá bylina z rodu mochna rostoucí na území Evropy, včetně České republiky. Obvykle roste na lokalitách bohaté na vodu jako jsou rašeliniště, mokré ostřicové louky, na okrajích rybníků atd.\n\nKvět mochny bahenní má tmavě červenou barvu a v průměru dosahuje velikosti 2,5 cm.\n\n\n\n\n \n"}
{"id": "805703", "url": "https://cs.wikipedia.org/wiki?curid=805703", "title": "Jozef Hrebík", "text": "Jozef Hrebík\n\nJozef Hrebík (20. října 1928 Lukáčovce – 26. března 2017 Trenčín) byl generál ČSLA, slovenský a československý, politik Komunistické strany Slovenska a poslanec Sněmovny národů Federálního shromáždění za normalizace.\n\nVojenskou dráhu začal u dělostřelectva. Působil na postu velitele čety, baterie a pak i tankového praporu v 11. motostřeleckém pluku Klatovy. Působil v Martině coby zástupce náčelníka a později i náčelník tamního 10. tankového pluku. Jako podplukovník se stal velitelem 5. motostřeleckého pluku Mikulov a poté, co byl povýšen na plukovníka, byl náčelníkem štábu 3. motostřelecké divize Kroměříž. Byl náčelníkem operačního oddělení Operační správy Generálního štábu ČSLA a když ho prezident republiky povýšil na generálmajora, nastoupil jako velitel 1. armády Západního vojenského okruhu ČSLA v Příbrami. V roce 1982 se stal velitelem Východního vojenského okruhu ČSLA. V roce 1985 byl povýšen na generálplukovníka. Do zálohy odešel 31. října 1990. Žil pak v Trenčíně. V roce 2008 získal pamětní medaili slovenského ministra obrany.\n\nAngažoval se i v politice. V letech 1983–1989 se zmiňuje coby účastník zasedání Ústředního výboru Komunistické strany Slovenska.\n\nVe volbách roku 1986 zasedl za KSS do slovenské části Sněmovny národů (volební obvod č. 97 – Senica, Západoslovenský kraj). Ve Federálním shromáždění setrval do ledna 1990, kdy rezignoval v rámci procesu kooptací do Federálního shromáždění po sametové revoluci.\n\n\n"}
{"id": "805705", "url": "https://cs.wikipedia.org/wiki?curid=805705", "title": "Ferdinand Plhal", "text": "Ferdinand Plhal\n\nA.R.D. Ferdinand Plhal SDB (3. března 1926 Rychtářov – 19. listopadu 2010 Stará Boleslav) byl český katolický kněz, člen řádu salesiánů, osoba pronásledovaná komunistickým režimem.\n\nRodák z Rychtářova u Vyškova, měl šest sourozenců. Jeho otec byl rolníkem. Plhal se vyučil se zámečníkem. V Mníšku pod Brdy se seznámil se salesiány. Zde studoval v domě pro pozdní povolání v roce 1945. Vstoupil salesiánského do noviciátu v Hodoňovicích, kde 16. srpna 1949 složil první řeholní sliby. Trvalý slib pak složil do rukou P. Janušovi 24. ledna 1955 v Brně.\n\nPo noviciátě studoval ve Fryštáku. Zde ho zastihla likvidace řeholníků v rámci Akce K, která byla pořádána Státní bezpečností a on byl s ostatními salesiány internován v Oseku. Odtud nastoupil vojenskou službu u PTP. Vojenskou službu u PTP vykonal od září 1950 do 31. prosince 1953.\nV době své služby u PTP pracoval tajně v saleziánské komunitě. Po propuštění do civilu v této činnosti pokračoval\n(tajně studoval teologii, účastnil se několika saleziánských „sjezdů“, v lednu 1954 a v roce 1957 obnovil své řeholní sliby a žil v jedné ze zhruba šesti tajných řádových komunit v Brně). Zároveň pracoval v Brně manuálně jako dělník.\nOd ledna 1957 byl úředníkem n. p. Vlněna Brno. V té době byl již sledován StB (od dubna 1955) a byl „rozpracován“ v akci \"COR UNUM\" (od konce listopadu 1956) vedené 3. odd. III. odb. KS MV Brno. Tato akce probíhala v rámci celostátní akce \"INSPEKTOR II\" zaměřené proti tajnému saleziánskému řádu. Zatčen byl dne 2. dubna 1957. Spolu s dalšími brněnskými saleziány byl dne 27. června 1957 senátem Krajského soudu v Brně za předsednictví JUDr. Gottwalda odsouzen na dva a půl roku nepodmíněně, ke ztrátě čestných práv občanských na 3 roky a propadnutí zabavených věcí ve prospěch státu.\n\nPo odpykání trestu pracoval dále manuálně v Brně a přitom soukromě studoval teologii. Biskup Trochta ho tajně vysvětil na kněze 13. června 1963 v Praze ve svém bytě. Do duchovní správy se dostal po politickém uvolnění roku 1969. Byl umístěn do duchovní správy jako administrátor farností Teplice-Trnovany a excurrendo farnosti Hrob.\nNevyhnul se však ani nadále pozornosti Státní bezpečnosti. Dne 17. ledna 1973 byl 1. odd. 2. odb. S StB Ústí nad Labem zaregistrován k osobě Plhala svazek KTS s krycím jménem FERDA. ŘO (řídící orgán) byl por. Jindřich Sýkora. Plhala se ke spolupráci získat nepodařilo a svazek byl dne 29. ledna 1976 uložen do archivu a v pozdější době byl zničen.\nV letech 1970 až 1999 byl Plhal farářem ve Štětí s přilehlými farnostmi a pak do roku 2003 farářem v Chcebuzi a excurrendo ve Štětí.\n\nVšude neúnavně pracoval. Jeho dlouhodobá nemoc s bercovými vředy ho donutila k několikaměsíčnímu léčení v nemocnici. Po propuštění z nemocnice myslel, že se uzdraví a zase nastoupí do farní pastorace.\nPřed povodněmi v roce 2002 totiž opravil ve Štětí faru i kostel zvenku i zevnitř. Při povodních bylo v opraveném kostele asi 2 m vody a po skončení povodní Plhal chtěl kostel znovu opravit.\nJeho nemoc mu to znemožnila. Zhoršovala se, a tak byl k 24. lednu 2003 převezen do Domova pro nemocné kněze ve Staré Boleslavi. Postupně mu byly amputovány obě nohy.\nPlhal se vyrovnal s tímto zákrokem celkem klidně. Byl v životě vždy velmi houževnatý, fyzicky i duševně neúnavný pracovník. Řádové sestry sv. Vincence v Charitním domově, stejně jako jeho zaměstnanci a obyvatelé, si jej pro jeho optimismus velmi oblíbili. Zemřel krátce před polednem 19. listopadu 2010 ve věku 84 let v Charitním domově ve Staré Boleslavi. Poslední rozloučení s ním se konalo v pátek 26. listopadu 2010 v kostele sv. Terezie z Lisieux na Kobyliském náměstí v Praze 8. Poté byly tělesné ostatky uloženy mezi salesiánské spolubratry na ďáblickém hřbitově.\n\n\n\n"}
{"id": "805707", "url": "https://cs.wikipedia.org/wiki?curid=805707", "title": "Smldník bahenní", "text": "Smldník bahenní\n\nSmldník bahenní (\"Peucedanum palustre\") je průměrně metr vysoká bylina z čeledi miříkovitých, rostoucí na vlhkých až mokrých půdách. V české přírodě je původním druhem a poměrně hojně se vyskytující rostlinou. Je však bez ekonomického významu a vzhledem k výskytu na zemědělsky nevyužívaných plochách není hodnocen ani jako plevel. Někdy je pod vědeckým jménem \"olešníkovec bahenní\" (\"Thysselinum palustre\") vydělován do rodu \"olešníkovec\" (\"Thysselinum\").\n\nRoste téměř v celé Evropě, na jihu je rozšířen jen po sever Apeninského a Balkánského poloostrova. Na východě v Rusku roste až za Uralem v západní Sibiři. V České republice se vyskytuje po velké části území, lokálně bývá hojný, místy zcela chybí. Hojnějším druhem je ve středních Čechách v okolí Pardubic, Hradce Králové a Týniště nad Orlicí a na západě v okolí Doks, České Lípy, Chebu, Třeboně, Českých Budějovic a Žďáru nad Sázavou. Na Moravě je častější jen poblíž řeky Moravy mezi Zábřehem na Moravě a Olomoucí, v okolí Bzence, Hodonína a na úpatí Beskyd. Nachází se od planárního po submontánní stupeň, nejvyšší jeho výskyt je znám ve Českých Žlebech v okrese Prachatice v 900 m n. m.\n\nVlhkomilná bylina rostoucí na vlhkých nebo rašelinných loukách a mokřadních porostech vrbin, olšin a vysokých ostřic, roste i na místech mírně zasolených. Vyskytuje se v půdách na živiny poměrně chudých, které bývají sezónně zaplavované vodou. Je rostlinou monokarpickou, která po vykvetení obvykle usychá, což se obvykle stane za dvě vegetační sezony, prospívá ji slunné místo. Pokud roste na stanovišti zastíněném nebo na živiny velmi chudém, obvykle je do doby načerpání živin po několik let sterilní, nekvete, chová se tam jako rostlina krátce vytrvalá.\n\nNa jednotlivých místech bývá, co se týče mohutnosti, rýhovaní lodyh, velikosti listů a šíře jejich úkrojků, poměrně variabilní. Kontakt s kůží může u citlivých lidé způsobit alergickou reakci nebo fotocitlivost pokožky. Kvete od června do srpna. Ploidie u smldníku bahenního je 2n = 22.\n\nDvouletá až krátce víceletá bylina mívá nejčastěji jedinou lodyhou vysokou 50 až 120 cm. Vyrůstá z oddenku, který je vně světle hnědý a uvnitř bělavý, nemá čupřinu listů a někdy se větví. Lodyha je přímá, jednoduchá nebo v horní části odstále rozvětvená, uvnitř je dutá ale pevná, na bázi je červenofialová, celá je svisle rýhovaná a střídavě porostlá trávově zelenými listy. Má vyvinuté mléčnice a při poranění roní bílý, lepkavý latex. Spodních listů bývá jeden až pět, lodyžních dva až pět. Spodní listy jsou velké a řapíkaté, horní menší a přisedlé s ouškatými, blanitými pochvami. Čepele listů jsou v obryse trojúhelníkovité, dvakrát až třikrát zpeřené, jejich lístky jsou ve svém tvaru proměnlivé, nejčastěji vejčité, peřenosečné a koncové úkrojky bývají čárkovité až podlouhlé, tupé či špičaté.\n\nNa vrcholu lodyhy vyrůstají bílé květy ve velkém, lehce vyklenutém okolíku širokém od 7 do 14 cm a vysokém od 3 do 4 cm. Okolík bývá složený z dvaceti až třiceti okolíčků a z nich každý mívá dvacet až čtyřicet květů. Četné listeny mohutného obalu jsou kopinaté, po obvodě blanité a konce mají nazpět obrácené, početné listeny obalíčků jsou úzce kopinaté a podobně dlouhé jako okolíčky. Drobné, oboupohlavné, pětičetné květy mají kalich tvořený pěti širokými cípy na konci vykrojenými. Korunu širokou asi 5 mm tvoří pět bílých, přibližně 1 mm dlouhých obsrdčitých lístků. V květu je pět tyčinek s prašníky, ze dvou plodolistů vzniklý semeník a čnělka s hlavatou bliznou. Květy jsou opylovány včelami nebo mouchami.\n\nPlody jsou hnědé, čočkovité dvounažky asi 5 mm dlouhé a 4 mm široké. Rozpadají se ve dvě křídlatá merikarpia, (semena), která mají tři marginální, křídlovitě rozšířená žebra. Část buněk v jejích oplodí je naplněno vzduchem a proto se merikarpia dobře plavou a šíří hlavně vodou.\n\nSmldník bahenní lze zaměnit s některými jinými, zdánlivě podobnými druhy obývajícími stejná stanoviště. Jsou to např. smldník olešníkovitý (\"Peucedanum oreoselinum\"), který má lodyhu plnou a z vrcholu oddenku mu roste trs nerozložených listů, nebo smldník kmínolistý (\"Peucedanum carvifolia\"), který má listy jen jednou zpeřené, nebo hladýš pruský (\"Laserpitium prutenicum\"), jenž má lodyhu alespoň z části drsně pýřitou, nebo koromáč olešníkový (\"Silaum silaus\") a olešník kmínolistý, které ale nemají vyvinutý obal.\n\n"}
{"id": "805710", "url": "https://cs.wikipedia.org/wiki?curid=805710", "title": "Ivan Hrubjak", "text": "Ivan Hrubjak\n\nIvan Hrubjak (* 23. března 1958) byl slovenský a československý, politik a bezpartijní poslanec Sněmovny národů Federálního shromáždění za normalizace.\n\nK roku 1986 se profesně uvádí jako elektroúdržbář. Ve volbách roku 1986 zasedl do slovenské části Sněmovny národů (volební obvod č. 112 - Námestovo, Středoslovenský kraj). Ve Federálním shromáždění setrval do ledna 1990, kdy rezignoval v rámci procesu kooptací do Federálního shromáždění po sametové revoluci.\n\n"}
{"id": "805711", "url": "https://cs.wikipedia.org/wiki?curid=805711", "title": "Miroslav Sovič", "text": "Miroslav Sovič\n\nMiroslav Sovič (* 9. března 1970, Košice) je bývalý slovenský fotbalista, záložník.\n\nHrál za FC Lokomotíva Košice, FC Nitra, FK Jablonec, FK Dukla Banská Bystrica, 1. FC Košice, AC Sparta Praha, FK Viktoria Žižkov a Al Shabab. V evropských pohárech odehrál 11 utkání a dal 1 gól. Se Spartou získal mistrovský titul.\nZa reprezentaci Slovenska nastoupil v 12 utkáních a dal 1 gól.\n\n"}
{"id": "805715", "url": "https://cs.wikipedia.org/wiki?curid=805715", "title": "Child Is Father to the Man", "text": "Child Is Father to the Man\n\nChild Is Father to the Man je debutové studiové album americké skupiny Blood, Sweat & Tears. Album vyšlo v únoru 1968 u vydavatelství Columbia Records a jeho producentem byli John Simon a Bob Irwin.\n\n"}
{"id": "805740", "url": "https://cs.wikipedia.org/wiki?curid=805740", "title": "Ris-Orangis", "text": "Ris-Orangis\n\nRis-Orangis je francouzská obec v departementu Essonne v regionu Île-de-France. Leží 23 kilometrů jihovýchodně od Paříže.\n\nJméno obce je odvozeno z latinského slova \"rico\". V roce 1793 vznikla obec pod jménem \"Ris\", část \"Orangis\" byla přidána v roce 1801.\n\nSousední obce: Grigny, Draveil, Fleury-Mérogis, Soisy-sur-Seine, Bondoufle, Courcouronnes a Évry.\n\nObcí protéká řeka Seina.\n\n\n\"Počet obyvatel\"\n\nObec je dostupná autobusy a RER D.\n\nPro věřící jsou v obci k dispozici dva římskokatolické kostely, dvě protestantská centra, mešita a synagoga.\n\n\n"}
{"id": "805747", "url": "https://cs.wikipedia.org/wiki?curid=805747", "title": "Blood, Sweat &amp; Tears (album)", "text": "Blood, Sweat &amp; Tears (album)\n\nBlood, Sweat & Tears je druhé studiové album americké skupiny Blood, Sweat & Tears. Jedná se o eponymní album, vydané na přelomu let 1968 a 1969 pod známkou Columbia Records. Producentem alba byl James William Guercio, role zvukových inženýrů obstarali Fred Catero a Roy Halee. Je zařazeno v knize \"1001 Albums You Must Hear Before You Die\" (1000 alb, které musíte slyšet, než zemřete).\n\n"}
{"id": "805754", "url": "https://cs.wikipedia.org/wiki?curid=805754", "title": "John Simon (hudební producent)", "text": "John Simon (hudební producent)\n\nJohn Simon (* 11. srpna 1941 Norwalk, Connecticut, USA) je americký hudebník, hudební producent a skladatel. Hrál například na albu \"Music from Big Pink\" skupiny The Band, které rovněž produkoval. Je tak označován za „šestého člena skupiny The Band“. Produkoval také alba \"Songs of Leonard Cohen\" (Leonard Cohen, 1967), \"Did She Mention My Name?\" (Gordon Lightfoot, 1968), \"Cheap Thrills\" (Big Brother and the Holding Company, 1968), \"Child Is Father to the Man\" (Blood, Sweat & Tears, 1968), \"The Band\" (The Band, 1969), \"Down Home\" (Seals and Crofts, 1970), \"Morning Bugle\" (John Hartford, 1972) nebo \"Tiger in the Rain\" (Michael Franks, 1979) a další.\n"}
{"id": "805755", "url": "https://cs.wikipedia.org/wiki?curid=805755", "title": "Seznam kytaristů klasické hudby", "text": "Seznam kytaristů klasické hudby\n\nToto je seznam významných kytaristů klasické hudby. \n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "805756", "url": "https://cs.wikipedia.org/wiki?curid=805756", "title": "Milan Hruška (politik)", "text": "Milan Hruška (politik)\n\nMilan Hruška (* 18. března 1959) byl český a československý politik, po sametové revoluci poslanec Sněmovny národů Federálního shromáždění za Občanské fórum, později za ODS.\n\nK roku 1990 se profesně uvádí jako horník, VÚD Malé Svatoňovice, bytem Červený Kostelec.\nV lednu 1990 zasedl v rámci procesu kooptací do Federálního shromáždění po sametové revoluci do české části Sněmovny národů (volební obvod č. 42 – Náchod, Východočeský kraj) jako bezpartijní poslanec, respektive poslanec za Občanské fórum. Mandát obhájil ve volbách roku 1990 za OF, po rozkladu Občanského fóra přešel do nově ustavené ODS. Opětovně byl zvolen za ODS ve volbách roku 1992. Ve Federálním shromáždění setrval do zániku Československa v prosinci 1992.\n\nVyučil se opravářem zemědělských strojů, pak pracoval jako horník. V květnu 1993 o něm opoziční politik Miloš Zeman prohlásil, že „\"s jistými obtížemi absolvoval sedm tříd základní školy\"“. Hruška se bránil soudně a soud Zemanovi nařídil omluvu a uhrazení pokuty 20 000 Kč. Ještě k roku 2000 se ale uvádí, že Miloš Zeman se dotyčnému neomluvil. Po konci mandátu poslance Federálního shromáždění v souvislosti se zánikem státu získal nový post. 1. června 1993 byl jmenován okresním ředitelem policie ČR v Náchodě. Krátce po jeho jmenování se ale objevily zprávy, že Hruška dříve dovezl několik automobilů ze zahraničí bez uhrazení cla. K 16. červenci 1993 Hruška zažádal o uvolnění ze své funkce.\n\n"}
{"id": "805759", "url": "https://cs.wikipedia.org/wiki?curid=805759", "title": "Rus (příjmení)", "text": "Rus (příjmení)\n\nPříjmení Rus nebo Ruš nosí více různých osobností:\n\n\n"}
{"id": "805766", "url": "https://cs.wikipedia.org/wiki?curid=805766", "title": "Hruška (příjmení)", "text": "Hruška (příjmení)\n\nPříjmení Hruška (Hrušková) může označovat:\n\n\n"}
{"id": "805789", "url": "https://cs.wikipedia.org/wiki?curid=805789", "title": "Monmouth Heritage Trail", "text": "Monmouth Heritage Trail\n\nMonmouth Heritage Trail je pěší trasa propojující různé památky ve velšském městě Monmouthu. Vznikla v roce 2009, kdy společnost \"Monmouth Civic Society\" vybrala 24 historicky významných či zajímavých budov ve městě a zařídila výrobu a umístění keramických modrých cedulek, kterými jsou nyní označeny. Je na nich text v angličtině i velštině, který stručně shrnuje, v čem spočívá významnost budovy.\nK trase je k disposici průvodce ve velštině. Ke značné části památek také existuje i popis na Wikipedii, kde dokonce funguje projekt MonmouthpediA věnovaný dokumentaci Monmouthu v mnoha jazycích. Snadný přístup k článkům je navíc možný pomocí QRpedie, kdy se čtenář dostane na článek pomocí načtení QR kódu umístěného přímo v terénu.\n\nŘada ze zastávek na cestě je u významných budov označovaných jako \"listed building\", tedy budov na seznamu zákonem chráněných památek. Ty se pak ještě rozlišují podle významu:\n"}
{"id": "805790", "url": "https://cs.wikipedia.org/wiki?curid=805790", "title": "39. ročník udílení Zlatých glóbů", "text": "39. ročník udílení Zlatých glóbů\n\n39. ročník udílení Zlatých glóbů se konal 30. ledna 1982 v hotelu Beverly Hilton v Beverly Hills, Los Angeles. Asociace zahraničních novinářů sdružených v Hollywoodu, která Zlatý glóbus uděluje, vyhlásila nominace 7. ledna. Miss Golden Globe byla pro tento rok herečka Laura Dern, dcera herecké dvojice Diane Ladd a Bruce Derna. Držitelem Ceny Cecila B. DeMilla se stal Sidney Poitier.\n\nNejvíce cen získala romantická komedie \"Arthur\", která z pěti nominací proměnila v cenu čtyři. Zlatý glóbus získala v kategoriích film (komedie/muzikál), herec (komedie/muzikál), herec ve vedlejší roli a filmová píseň. Nejvíce nominací však shodně posbíralo drama \"Ragtime\" a historický film \"Rudí\", sedm. První jmenovaný nevyhrál žádnou cenu, druhý pouze za režii. Cena za nejlepší hudbu nebyla udělena. Kategorie \"Objev roku\" nebyla pro tento ročník dělená na mužskou a ženskou.\n\nRežisér Warren Beatty získal celkem čtyři nominace – za produkci, za režii, za herecký výkon v dramatu a za scénář. Cenu vyhrál nakonec za režii snímku a porazil tak kolegu Miloše Formana, který byl nominován za \"Ragtime\".\n\nV televizních kategoriích přibyly ty za herecké výkony v minisérii nebo televizním filmu. Podruhé, a naposled, byl taky udělen Glóbus v kategorii \"Televizní speciál\". Poprvé to bylo v roce 1973 na 30. ročníku. Nejvíc cen, dvě, posbírali kriminální seriál \"Poldové z Hill Street\", a televizní filmy \"Bill\" a \"Na východ od ráje\".\n\nAlan Alda vyhrál za postavu Hawkeyho Pierce v seriálu \"M*A*S*H\" třetí Glóbus za sebou a celkem již pátý. Taky byl nominován v dalších dvou kategoriích – herec (komedie/muzikál) a scénář.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n\n"}
{"id": "805792", "url": "https://cs.wikipedia.org/wiki?curid=805792", "title": "Pavol Hrušovský", "text": "Pavol Hrušovský\n\nPavol Hrušovský (* 9. června 1952 Maňa) je slovenský politik za Kresťanskodemokratické hnutie, bývalý předseda KDH, poslanec Národní rady SR a její bývalý předseda, po sametové revoluci československý poslanec Sněmovny národů a Sněmovny lidu Federálního shromáždění.\n\nV roce 1978 dokončil studia na Právnické fakultě Univerzity Komenského v Bratislavě. Pak pracoval jako podnikový právník na různých místech. Je ženatý a má jedno dítě.\n\nProfesně je k roku 1990 uváděn jako vedoucí obchodně-provozního úseku podniku Jednota – Spotřební družstvo Nitra. Je tehdy evidován jako člen Strany slobody. V roce 1990 patřil mezi hlavní představitele KDH.\n\nV lednu 1990 nastoupil jako bezpartijní poslanec, respektive poslanec rodící se KDH, v rámci procesu kooptací do Federálního shromáždění po sametové revoluci do slovenské části Sněmovny národů (volební obvod č. 105 – Piešťany, Západoslovenský kraj). Ve volbách roku 1990 přešel do Sněmovny lidu. Zvolen byl za KDH. Ve federálním parlamentu setrval do konce volebního období, tedy do voleb roku 1992.\n\nV roce 1992 se stal přednostou Okresního úřadu v Nitře. Ve volbách roku 1992 se stal poslancem Slovenské národní rady, v níž zasedal do zániku Československa v prosinci 1992. Byl členem předsednictva SNR. Po vzniku samostatného Slovenska se SNR transformovala v Národní radu Slovenské republiky, v níž Hrušovský zasedal.\n\nMandát obhájil v parlamentních volbách na Slovensku 1994, do nichž nastupoval jako lídr v Západoslovenském kraji. V roce 1997 se stal předsedou Rady KDH za Nitranský kraj. V té době se také stal místopředsedou Politického konzília KDH. V roce 1998 se podílel na vytvoření střechové formace Slovenská demokratická koalícia, do níž se spojilo několik opozičních stran s cílem porazit ve volbách Vladimíra Mečiara a obejít novou úpravu volebního zákona, která znevýhodňovala předvolební koalice. V parlamentních volbách na Slovensku 1998 SDK uspěla a dokázala s dalšími stranami sestavit vládu bez účasti HZDS Vladimíra Mečiara. Hrušovský za novou vládní koalici vedl jednání o obsazení parlamentních postů. Stal se pak místopředsedou Národní rady Slovenské republiky. V roce 1999 vystoupil z SDK a oficiálně obnovil členství v KDH. V témže roce byl zvolen místopředsedou KDH. V roce 2000 se pak konal sněm KDH v Trenčíně, kde se dosavadní předseda strany Ján Čarnogurský rozhodl již nekandidovat a za svého nástupce v čele strany doporučil Hrušovského, který byl skutečně zvolen (249 hlasů versus 179 hlasů, které získal jeho konkurent Ján Figeľ). Mandát poslance obhájil za KDH v parlamentních volbách na Slovensku 2002, parlamentních volbách na Slovensku 2002, parlamentních volbách na Slovensku 2006, parlamentních volbách na Slovensku 2010 a parlamentních volbách na Slovensku 2012. V letech 2002–2006 a znovu v letech 2011–2012 byl předsedou Národní rady Slovenské republiky.\n\n"}
{"id": "805795", "url": "https://cs.wikipedia.org/wiki?curid=805795", "title": "Adriano Correia", "text": "Adriano Correia\n\nAdriano Correia Claro (* 26. října 1984, Curitiba, Brazílie) je brazilský fotbalista, v současnosti hráč tureckého klubu Beşiktaş JK.\n\nJe jeden z mála profesionálních fotbalistů, kteří jsou opravdu všestranní, je schopný hrát jako obránce či záložník a to na obou stranách hřiště.\n\nAktualizováno: 26. května 2012\nCoritiba\nFC Sevilla\nFC Barcelona\n\n\n"}
{"id": "805798", "url": "https://cs.wikipedia.org/wiki?curid=805798", "title": "Arganový olej", "text": "Arganový olej\n\nArganový olej je rostlinný olej z plodů argánie trnité ( ). Nejčastěji bývá ve složení uveden jako Argania Spinosa kernel oil, česky odborně označovaný jako hydrogenovaný olej z jader argánie trnité. Je hojně používán v tradiční kuchyni jihozápadního Maroka. Je bohatý na tokoferoly, karoten, esenciální mastné kyseliny, využívá se i pro kosmetické účely. V současnosti je arganový olej jedním z nejdražších a nejcennějších olejů používaných v kosmetickém průmyslu.\n\nArganový olej je jedním z nejvzácnějších olejů na světě vzhledem k velmi omezené oblasti rozšíření argánie. Tento strom roste v polopouštích, kde je díky hlubokému kořenovému systému chráněn před vlivem eroze a slouží jako přirozená bariéra proti dezertifikaci. Různé odrůdy argánie kdysi rostly po celé severní Africe, nyní jsou ohrožené a pod ochranou UNESCO. Organizace prohlásila oblast na jihozápadě Maroka mezi Atlantským oceánem a pohořími Atlas a Antiatlas o rozloze 25 687,8 km² za biosférickou rezervaci.\n\nJak již bylo řečeno, arganový olej se vyrábí z plodů stromu \"Argania Spinosa\", který roste pouze v jihozápadní části Maroka. Plody Arganie jsou stále ještě tradičním postupem vytloukány na kamenných mlýncích berberskými ženami. Tento proces je velmi časově náročný. Na jeden litr arganového oleje je potřeba až 30 kg plodů arganie, což odpovídá zhruba 4-5 stromům. Výroba jednoho litru arganového oleje zabere až 20 hodin. Pro srovnání výroba jednoho litru olivového oleje spotřebuje jen 5 kg oliv.\n\nArganové plody se sbírají třemi různými metodami. První metoda spočívá v tom, že zemědělci vyčkají až plody uzrají a samy spadnou ze stromu. Jiní zemědělci shazují plody Arganie na zem pomocí dlouhých tyčí. Třetí metodou je sběr plodů pomocí koz, které se plody Arganie živí a vybírají se poté z jejich trusu. Tato metoda je nezvyklá, nicméně není pro plody škodlivá. Často si tak na stromech Arganie můžete všimnout koz, které po nich poskakují. V současnosti se tato metoda už prakticky nevyužívá, protože výroba arganového oleje je pod hygienickou kontrolou.\n\nExistují dva druhy arganového oleje, potravinářský a kosmetický. Pro potravinářské účely se semena nejprve praží, aby se zbavila nahořklé chuti, a proto má potravinářský olej tmavší barvu a výraznější aroma. Používá se běžně při vaření. Je velmi výživný a používá se k výrobě amlou, krému určeného k natírání na chléb. Tato pasta, skládající se z arganového oleje, drcených mandlí a medu, je častou součástí tradiční marocké snídaně.\n\nArganový olej je v kulinářském umění cenný díky svým organoleptickým vlastnostem. Chuť mandlí a ořechů, získaná slabým pražením plodů, obohacuje pokrmy jako kuskus, ryby a omáčky. Při použití arganového oleje je pozorována stabilizace hladiny cholesterolu v krvi.\n\nV kosmetickém průmyslu je arganový olej využíván pro vysoké procento účinných látek (tokoferoly, karoten, esenciální mastné kyseliny vitamín A, E a F). Vitamín A podporuje oběhový cévní systém. Vitamín E je silný protizánětlivý antioxidant který chrání buňky před UV zářením. Tím zabraňuje jejich degradaci a zpomaluje jejich stárnutí. Vitamín F hydratuje pokožku a zpomaluje proces stárnutí buněk pokožky. Vysoký obsah tokoferolů chrání pokožku a vlasy před volnými radikály, přičemž aktivně zpomalují proces stárnutí. Arganový olej je používán při léčbě kožních onemocněních, ekzémech, akné, popáleninách. Arganový olej zmírňuje svědění vlasové pokožky, snižuje suchost pokožky a vlasům dává vitalitu, sílu, lesk a hebkost.\n"}
{"id": "805799", "url": "https://cs.wikipedia.org/wiki?curid=805799", "title": "Doc Watson", "text": "Doc Watson\n\nArthel Lane „Doc“ Watson (3. března 1923 Deep Gap, Severní Karolína, USA − 29. května 2012 Winston-Salem, Severní Karolína, USA) byl americký zpěvák, kytarista a hudební skladatel. Od útlého věku byl slepý vlivem následků oční infekce. V roce 1947 se jeho ženou stala Rosa Lee Carlton, dcera Gaithera Carltona. Měli spolu dvě děti, které se jmenovaly Eddy Merle (1949) a Nancy Ellen (1951). Byl držitelem několika cen Grammy. V květnu 2012 byl po pádu hospitalizován a po několika dnech zemřel.\n"}
{"id": "805808", "url": "https://cs.wikipedia.org/wiki?curid=805808", "title": "Lokomotiva ČS200", "text": "Lokomotiva ČS200\n\nČS200 ( jako československá) je rychlíková dvojdílná elektrická lokomotiva vyráběná v letech 1974 a 1979 v Československu ve Škodě (tovární typ 66E) pro export do Sovětského svazu a pro provoz rychlíků na prominentní trati Moskva–Petrohrad při cestovní rychlosti 200 km/h. Při testování v roce 2007 lokomotiva dosáhla maximální rychlosti 262 km/h, čímž se stala nejrychlejší lokomotivou vyrobenou v Československé republice.\n\nV roce 1974 byly vyrobeny dva prototypy, v roce 1979 pak 10 sériových kusů. Lokomotiva byla nasazena při příležitosti konaní LOH 1980 v Moskvě. Koncem 90. let 20. století byly lokomotivy ve Škodě Plzeň zmodernizovány.\n"}
{"id": "805815", "url": "https://cs.wikipedia.org/wiki?curid=805815", "title": "CDG Express", "text": "CDG Express\n\nCDG Express je projekt přímého železničního spojení Východního nádraží v Paříži a Letiště Charlese de Gaulla o délce 32 km. Trať mělo provozovat konsorcium soukromých společností. Nová trať měla ulehčit lince RER B ze Severního nádraží a provozu na dálnici A1 a A3. Projekt byl v původní podobě v roce 2011 soukromými společnostmi opuštěn a převzal jej dopravní podnik RATP. Datum výstavby a dokončení nového projektu nebylo ještě schváleno.\n\nVýstavba nová tratě neměla probíhat z veřejných peněz, ale z prostředků budoucího provozovatele, který by provozoval dopravu se zvláštním tarifem, vyšším, než je obvyklé jízdné. Dohled nad stavbou měl mít stát, který také měl přidělit koncesi na výstavbu a provoz tratě s tím, že na trati budou jezdit vlaky SNCF.\n\nV lednu 2007 se do veřejné soutěže přihlásilo pět skupin kandidátů, kteří se měli v březnu téhož roku zúčastnit výběrového řízení. Vítěz měl být určen v první polovině roku 2008, práce měly začít během roku 2008 a zprovoznění bylo stanoveno na období 2012-2015. Avšak v červnu 2008 zůstal v soutěži již jen jeden kandidát: společnost Vinci.\n\nUdělení koncese, které bylo stanoveno na začátek roku 2010 bylo nakonec odloženo. Projekt ohrozila i hospodářská krize, která vedla k poklesu počtu cestujících na letišti, a další konkurenční projekty. Vinci nicméně pokračoval v jednáních s vládou. Spojení, pokud by plán vyšel, by se realizovalo nejdříve v roce 2016. V září 2010 se však jednání zastavilo. Ohlášený projekt metra Velké Paříže a obava ze stávek zaměstnanců SNCF, které by zajišťovalo vlakové spoje, společnost přiměly k zastavení celého projektu.\n\nV roce 2010 byl původní projekt zastaven a byla dána přednost prodloužení linky RER E. CDG Express by pak byl upraven a sveden do tunelu linky RER E.\n\nV červnu 2011 dopravní podnik RATP, který nezískal povolení k prodloužení linky 14 na letiště, nabídl jako alternativu CDG Express provozovaný ve spolupráci se SNCF. Projekt však nebyl doposud posouzen.\n\nDélka nové trati by měla činit 32 km, z toho 23 km po existujících kolejích. Použití dlouhého tunelu bylo zavrženo ve prospěch maximálního využití stávající infrastruktury. CDG Express měl začínat na Východním nádraží na nástupišti 10 nebo 11, která byla rezervována pro tuto příležitost, následovalo by dvojkolejné napojení ke kolejím ze Severního nádraží, které by však muselo být vedeno asi 330 m dlouhým tunelem pod průmyslovou oblastí. Dále by byla využita trať RER B do Villeparisis. Následně bude třeba postavit osmikilometrový úsek podél stávající tratě TGV. Závěrečná část povede v novém tunelu pod terminály 2 a 4 a dorazí na nádraží TGV od jihu (vlaky RER přijíždějí ze severu). Zde by musela pro CDG Express vzniknout dvě nová nástupiště.\n\nNa trati by nebyly žádné zastávky a doba jízdy by trvala 20 minut (RER B jede 30 minut), frekvence spojů se předpokládala po čtvrt hodině.\n\n"}
{"id": "805816", "url": "https://cs.wikipedia.org/wiki?curid=805816", "title": "Seznam olympijských medailistů v boxu – váha lehká", "text": "Seznam olympijských medailistů v boxu – váha lehká\n\nTato stránka je seznamem olympijských medailistů v boxu v kategorii lehké váhy.\n"}
{"id": "805820", "url": "https://cs.wikipedia.org/wiki?curid=805820", "title": "Inquisition (kniha)", "text": "Inquisition (kniha)\n\nInquisition (Inkvizice) je kniha Carltona Sherwood vydaná v roce 1991 o vyšetřování a soudu reverenda Son-mjong Muna, zakladatele Církve sjednocení, za porušení daňových předpisů Spojených států.\n\nKniha má podtitul \"Pronásledování a stíhání reverenda Son-mjong Muna\" (anglicky: The Persecution and Prosecution of the Reverend Sun Myung Moon) uvádí, že v případu existují prvky rasismu a náboženského pronásledování. Kniha vyšla v konzervativním nakladatelství Regnery Gateway v roce 1991, ISBN 0-89526-532-X.\n\nPůvodní záměr Sherwooda, držitele Pulitzerovy ceny a Peabody Award, byl dle jeho vlastních slov odhalit jeden z dalších případů církevní korupce, jako byly ty, za která ocenění obdržel (případy LaSalette Fathers, Pollotines a především charitativní skandál „Paulines“). Sherwood o vině Son-mjong Muna a jeho spoluobviněného Takeru Kamiyamy, stejně jako mnoho lidí dodnes, vůbec nepochyboval. Nechal se zaměstnat ve Washington Times, aby byl blíže k lidem v církvi. Zjistil, že V Times tehdy mnoho členů církve nepracovalo. Také zjistil, že reverend Mun neučinil nic, jako jeho předchozí případy. Čím více pronikal do Munovy organizace, tím více byla patrná absence indicií církevní korupce. Nebyly zde žádné případy štědrého životního stylu, žádné skryté bankovní účty, žádné sexuální skandály a žádná všudypřítomná přetvářka. Zjistil, že to nejen není žádný velký případ, ale že z původního případu nebude nic. Výsledná kniha je zcela jiná než jakou si Sherwood myslel, že napíše. Je příběhem o tom, jak Americký trestní systém může být ostudně zneužit k pronásledování náboženství a jeho vedoucích. Zjistil, že reverend Mun a jeho následovníci neučinili nic, co by bylo hodno kriminálního vyšetřování, a že byli a nadále jsou obětí náboženských předsudků a rasového fanatismu nejhoršího řádu.\n\nDean M. Kelley, poradce v oblasti náboženské svobody pro The National Council of Churches v hodnocení knihy napsal, že zatímco opravdové podvodné jednání Sherwoodových dřívějších případů jdoucí do miliónů dolarů zůstalo nepotrestáno, vyvolalo jen malý zájem federálních agentur a žádný kněz nebyl odsouzen, proti Munovi se spojilo několik z nich v koordinovaném útoku. Uvedl, že díky této knize můžeme poznat, že stigmatizace Muna je nezasloužená nebo alespoň z pohledu nezávislé justice nepotvrzená.\n\nV kapitolách I-IV Sherwood popisuje okolnosti případu před soudním přelíčením, v kapitolách V-X popisuje průběh soudního přelíčení a v kapitolách XI-XIV profily hlavních účastníků případu (deprogramátorů, novinářů, státního aparátu a reverenda Muna). na závěr ve dvou kapitolách nabízí pohled na aktuální cílenou perzekuci a historický pohled na bigotnost.\n\nV knize Sherwood odhaluje některé okolnosti soudu a také dění, které soudu předcházelo:\n"}
{"id": "805821", "url": "https://cs.wikipedia.org/wiki?curid=805821", "title": "Musée Jacquemart-André", "text": "Musée Jacquemart-André\n\nMusée Jacquemart-André je muzeum v Paříži, které shromažďuje umělecké předměty z 18. století. Nachází se na \"Boulevardu Haussmann\" č. 158 v 8. obvodu. Je pojmenováno po svých zakladatelích, kterými byli bankéř Édouard André (1833–1894) a jeho manželka, malířka Nélie Jacquemart (1841–1912). Muzeum je v majetku Francouzského institutu.\n\nMuzeum se nachází v městském paláci, který nechal postavit Édouard André. V roce 1868 pověřil architekta Henri Parenta (1819–1895). Stavba na pozemku o rozloze 5700 m probíhala v letech 1869–1875.\n\nV roce 1872 Édouard André koupil časopis o umění \"Gazette des Beaux-Arts\" a stal se ředitelem \"Union centrale des arts décoratifs\" (Ústřední svaz dekorativního umění). Rozhodl se vytvořit sbírku uměleckých předmětů z 18. století jako obrazy, sochy, tapiserie a další umění.\n\nV roce 1881 se Édouard André oženil s malířkou Nélie Jacquemart, která se spolu s manželem podílela na vytváření sbírky. Nélie Jacquemart se zajímala i o italskou renesanci a umění 15. století. Současně s tím zařizovali svůj palác jako svého druhu soukromé muzeum.\n\nV roce 1894 Édouard André zemřel a zanechal manželku, aby vytvořila budoucí muzeum. Ta se rozhodla odkázat palác i s vybavením Francouzskému institutu za podmínky, že bude přeměněn na muzeum pro veřejnost.\n\nOd roku 1913, kdy byl naplněn její odkaz, se dispozice paláce nezměnily.\n\nV roce 1995 správu muzea převzala společnost \"Culturespaces\" (pobočka energetické firmy GDF Suez), která organizuje prohlídky paláce a jednorázové výstavy.\n\nMuzejní sbírky tvoří především francouzské, italské, holandské a vlámské malířství, sochy, nábytek a umělecké předměty.\n"}
{"id": "805822", "url": "https://cs.wikipedia.org/wiki?curid=805822", "title": "Musée Dapper", "text": "Musée Dapper\n\nMusée Dapper je soukromé muzeum v Paříži, které se specializuje na africké umění a na umění Karibiku. Nachází se v ulici \"Rue Paul-Valéry\" v 16. obvodu. Muzeum bylo otevřeno v roce 1986. Je pojmenováno po nizozemském humanistovi 17. století Olfertu Dapperovi (1635-1689). Počet návštěvníků za rok se pohybuje 40 000-100 000. Muzeum nemá trvalou expozici, pořádá jen dočasné výstavy.\n\nV roce 1983 vznikla v Amsterdamu Nadace Olferta Dappera, kterou inicioval sběratel afrického umění Michel Leveau. Úkolem nadace bylo rozšiřovat znalosti o kultuře subsaharské Afriky, podporovat studie a výzkum v oblasti historie a etnologie a jejich výsledky publikovat. V roce 1984 Michel Leveau a jeho žena Christiane Falgayrettes-Leveau založili ve Francii obecně prospěšnou společnost. V květnu 1986 se Christiane Falgayrettes-Leveau stala ředitelkou nově založeného muzea afrického umění, které se usídlilo na \"Avenue Victor-Hugo\" v Paříži v secesním domě, který postavil v roce 1901 architekt Charles Plumet (1861-1928).\n\nProstory muzea činily jen 500 m, avšak hned první rok byly uspořádány tři výstavy, dvě v muzeu a třetí o africkém umění v Musée des arts décoratifs. Následovaly další tematické výstavy, z nichž k nejnavštěvovanějším patřily sošky Fangů v roce 1991 (60 000 návštěvníků) a dogonské umění v roce 1994 (100 000 návštěvníků).\n\nV letech 1998-2001 proběhla přestavba, při kterém se rozloha muzeum rozšířila na 2450 m, a nový vchod byl umístěn do boční ulice \"Rue Paul-Valéry\". Přestavbou byl pověřen architekt Alain Moatti, který navrhl víceúčelový prostor sloužící výstavám a přednáškám, díky sálu s kapacitou 165-190 lidí, doplněný knihkupectvím a kavárnou.\n\nObnovené muzeum bylo pro návštěvníky otevřeno 30. listopadu 2000. Muzeum začalo nově pořádat také výstavy současných afrických umělců, sochařů i malířů.\n\nPo otevření obdobně zaměřeného Musée du quai Branly v roce 2006 získalo muzeum velkou konkurenci.\n\n"}
{"id": "805824", "url": "https://cs.wikipedia.org/wiki?curid=805824", "title": "Peter Pospíšil", "text": "Peter Pospíšil\n\nPeter Pospíšil (24. dubna 1944 Bratislava, Slovenský stát – 17. dubna 2006 Bratislava, Slovensko) byl československý házenkář, který byl součástí týmu, který reprezentoval svou zemi na Letních olympijských hrách 1972 v Mnichově, kde získal stříbrnou medaili.\n\n"}
{"id": "805825", "url": "https://cs.wikipedia.org/wiki?curid=805825", "title": "Blanka Hyková", "text": "Blanka Hyková\n\nBlanka Hyková (* 13. prosince 1946) byla česká a československá politička Československé strany socialistické (později za LSU), poslankyně Sněmovny národů a Sněmovny lidu Federálního shromáždění za normalizace a po sametové revoluci.\n\nK roku 1986 se profesně uvádí jako podniková právnička. Ve volbách roku 1986 zasedla za ČSS do české části Sněmovny národů (volební obvod č. 5 – Praha 5 – Praha 4). Ve Federálním shromáždění setrvala do konce funkčního období, tedy do svobodných voleb roku 1990. Netýkal se ji proces kooptací do Federálního shromáždění po sametové revoluci.\n\nDo nejvyššího zákonodárného sboru se vrátila ve volbách roku 1992, kdy byla zvolena do Sněmovny lidu za formaci Liberálně sociální unie, do níž se Československá strana socialistická zapojila. Ve Federálním shromáždění setrvala do zániku Československa v prosinci 1992. Koncem roku 1992 patřila mezi pět opozičních poslanců, kteří ve FS podpořili vládní návrh zákona o rozdělení Československa.\n\n"}
{"id": "805828", "url": "https://cs.wikipedia.org/wiki?curid=805828", "title": "Belita Woods", "text": "Belita Woods\n\nBelita Karen Woods (23. října 1948 Detroit, Michigan, USA − 14. května 2012 tamtéž) byla americká zpěvačka. V sedmdesátých letech byla členkou skupiny Brainstorm. Od devadesátých let vystupovala se skupinou Parliament-Funkadelic. Zemřela na srdeční selhání ve věku 63 let.\n"}
{"id": "805830", "url": "https://cs.wikipedia.org/wiki?curid=805830", "title": "Saoirse", "text": "Saoirse\n\nSaoirse je ženské křestní jméno irského původu znamenající \"svobodu, svobodná\". Vyslovuje se jako [:Serša:].\n\n\n\n"}
{"id": "805832", "url": "https://cs.wikipedia.org/wiki?curid=805832", "title": "Českomoravská záruční a rozvojová banka", "text": "Českomoravská záruční a rozvojová banka\n\nČeskomoravská záruční a rozvojová banka, a. s. (ČMZRB) je národní rozvojová banka České republiky. Byla založena v roce 1992, její ústřední sídlo je v Praze 1 v Jeruzalémské ulici. Další pobočky jsou v Brně, Ostravě, Plzni, Hradci Králové a Českých Budějovicích.\n\nJejím akcionářem je Česká republika zastoupená Ministerstvem průmyslu a obchodu, Ministerstvem financí a Ministerstvem pro místní rozvoj. ČMZRB je bankovní institucí zřízena na základě zákona o bankách a plně pod dohledem České národní banky. Jejím cílem je přispět a podílet se na podpoře hospodářského a sociálního rozvoje prostřednictvím poskytování finančních produktů, zejména v oblasti malého a středního podnikání, rozvoje infrastruktury a dalších sektorech ekonomiky. Banka doplňuje nabídku bankovních a investičních produktů na trhu, a tím pomáhá překonat existující selhání. Činnost banky je založena na dlouhodobé finanční udržitelnosti realizovaných finančních nástrojů.\n\nČMZRB je řízena tříčlenným představenstvem a šestičlennou dozorčí radou.\n\nBanka byla založena pro účel realizace vládních programů na podporu malého a středního podnikání. Tato oblast je i nadále pro její činnost zásadní.\nČinnost banky se postupně dále rozšířila a rozšiřuje i do oblastí na podporu bydlení a financování vybraných oblastní infrastruktury.\n\nČMZRB poskytuje především:\n\n"}
{"id": "805834", "url": "https://cs.wikipedia.org/wiki?curid=805834", "title": "Carrie Smith", "text": "Carrie Smith\n\nCarrie Smith (* jako Carrie Louise Smith; 25. srpna 1925 Fort Gaines, Georgie, USA − 20. května 2012 Newark, New Jersey, USA) byla americká jazzová a bluesová zpěvačka. Účinkovala v muzikálu \"Black and Blue\". Za rok jejího narození bývá často označován rok 1941.\n\n"}
{"id": "805835", "url": "https://cs.wikipedia.org/wiki?curid=805835", "title": "Kanton Bourg-Saint-Andéol", "text": "Kanton Bourg-Saint-Andéol\n\nKanton Bourg-Saint-Andéol (fr. \"Canton de Bourg-Saint-Andéol\") je francouzský kanton v departementu Ardèche v regionu Rhône-Alpes. Skládá se z devíti obcí.\n\n"}
{"id": "805838", "url": "https://cs.wikipedia.org/wiki?curid=805838", "title": "2021", "text": "2021\n\nRok 2021 (MMXXI) gregoriánského kalendáře začne v pátek 1. ledna a skončí v pátek 31. prosince. V České republice bude mít 252 pracovních dnů a 13 státních a ostatních svátků, z toho 9 jich připadá na mimovíkendové dny; letní čas začne v neděli 28. března ve 2.00 hodin a skončí v neděli 31. října ve 3.00 hodin. Dle židovského kalendáře nastane přelom roků 5781 a 5782, dle islámského kalendáře 1442 a 1443. Jedná se o první rok nové dekády (2021-2030).\n\n\n\nZde jsou uvedena některá díla, jejichž děj se odehrává (zcela nebo částečně) v roce 2021:\n\n\n\n\n"}
{"id": "805840", "url": "https://cs.wikipedia.org/wiki?curid=805840", "title": "Kanton Burzet", "text": "Kanton Burzet\n\nKanton Burzet (fr. \"Canton de Burzet\") je francouzský kanton v departementu Ardèche v regionu Rhône-Alpes. Skládá se z pěti obcí.\n\n"}
{"id": "805841", "url": "https://cs.wikipedia.org/wiki?curid=805841", "title": "Kanton Coucouron", "text": "Kanton Coucouron\n\nKanton Coucouron (fr. \"Canton de Coucouron\") je francouzský kanton v departementu Ardèche v regionu Rhône-Alpes. Skládá se z osmi obcí.\n\n"}
{"id": "805844", "url": "https://cs.wikipedia.org/wiki?curid=805844", "title": "Kanton Joyeuse", "text": "Kanton Joyeuse\n\nKanton Joyeuse (fr. \"Canton de Joyeuse\") je francouzský kanton v departementu Ardèche v regionu Rhône-Alpes. Skládá se ze 16 obcí.\n\n"}
{"id": "805845", "url": "https://cs.wikipedia.org/wiki?curid=805845", "title": "Kanton Largentière", "text": "Kanton Largentière\n\nKanton Largentière (fr. \"Canton de Largentière\") je francouzský kanton v departementu Ardèche v regionu Rhône-Alpes. Skládá se ze 14 obcí.\n\n"}
{"id": "805847", "url": "https://cs.wikipedia.org/wiki?curid=805847", "title": "Kanton Montpezat-sous-Bauzon", "text": "Kanton Montpezat-sous-Bauzon\n\nKanton Montpezat-sous-Bauzon (fr. \"Canton de Montpezat-sous-Bauzon\") je francouzský kanton v departementu Ardèche v regionu Rhône-Alpes. Skládá se ze sedmi obcí.\n\n"}
{"id": "805848", "url": "https://cs.wikipedia.org/wiki?curid=805848", "title": "Kanton Saint-Étienne-de-Lugdarès", "text": "Kanton Saint-Étienne-de-Lugdarès\n\nKanton Saint-Étienne-de-Lugdarès (fr. \"Canton de Saint-Étienne-de-Lugdarès\") je francouzský kanton v departementu Ardèche v regionu Rhône-Alpes. Skládá se z osmi obcí.\n\n"}
{"id": "805849", "url": "https://cs.wikipedia.org/wiki?curid=805849", "title": "Kanton Thueyts", "text": "Kanton Thueyts\n\nKanton Thueyts (fr. \"Canton de Thueyts\") je francouzský kanton v departementu Ardèche v regionu Rhône-Alpes. Skládá se ze 13 obcí.\n\n"}
{"id": "805850", "url": "https://cs.wikipedia.org/wiki?curid=805850", "title": "Kanton Valgorge", "text": "Kanton Valgorge\n\nKanton Valgorge (fr. \"Canton de Valgorge\") je francouzský kanton v departementu Ardèche v regionu Rhône-Alpes. Skládá se ze sedmi obcí.\n\n"}
{"id": "805851", "url": "https://cs.wikipedia.org/wiki?curid=805851", "title": "František Albert (kněz)", "text": "František Albert (kněz)\n\nFrantišek Albert (30. prosince 1863 Nahořečice – 22. srpna 1935 Litoměřice) byl český katolický kněz, papežský prelát, čestný kanovník katedrály sv. Štěpána v Litoměřicích a emeritní rektor semináře.\n\nRodák z \"Nahorscheditz\" na Karlovarsku František \"(Franz)\" Albert byl na kněze vysvěcen 21. července 1889. V Litoměřicích byl rektorem biskupského kněžského semináře po I. světové válce a vyučoval morální teologii a kanonické právo. Zároveň působil na litoměřické biskupské konzistoři jako konzistorní rada, soudce a prosynodální examinátor. Byl \"promotorem justitiae\" diecézního soudu a člen dozorčí rady. Vzhledem ke svým pedagogickým zkušenostem stal se seniorem kolegia profesorů teologie. V Litoměřicích byl jmenován také čestným kanovníkem katedrály sv. Štěpána. Papež Pius XI. ocenil jeho úsilí titulem papežský prelát.\n\n\n\n"}
{"id": "805852", "url": "https://cs.wikipedia.org/wiki?curid=805852", "title": "Kanton Vallon-Pont-d'Arc", "text": "Kanton Vallon-Pont-d'Arc\n\nKanton Vallon-Pont-d'Arc (fr. \"Canton de Vallon-Pont-d'Arc\") je francouzský kanton v departementu Ardèche v regionu Rhône-Alpes. Skládá se z 11 obcí.\n\n"}
{"id": "805854", "url": "https://cs.wikipedia.org/wiki?curid=805854", "title": "Kanton Vals-les-Bains", "text": "Kanton Vals-les-Bains\n\nKanton Vals-les-Bains (fr. \"Canton de Vals-les-Bains\") je francouzský kanton v departementu Ardèche v regionu Rhône-Alpes. Skládá se z osmi obcí.\n\n"}
{"id": "805856", "url": "https://cs.wikipedia.org/wiki?curid=805856", "title": "Kanton Villeneuve-de-Berg", "text": "Kanton Villeneuve-de-Berg\n\nKanton Villeneuve-de-Berg (fr. \"Canton de Villeneuve-de-Berg\") je francouzský kanton v departementu Ardèche v regionu Rhône-Alpes. Skládá se ze 17 obcí.\n\n"}
{"id": "805858", "url": "https://cs.wikipedia.org/wiki?curid=805858", "title": "Simon Bolivar Buckner mladší", "text": "Simon Bolivar Buckner mladší\n\nSimon Bolivar Buckner mladší (18. července 1886 – 18. června 1945) byl americký generálporučík a syn proslulého Konfederačního generála a pozdějšího guvernéra Kentucky Simona Bolivara Bucknera staršího.\n\nV roce 1908 nastoupil na vojenskou akademii ve West Pointu, kde dosáhl vynikajících výsledků. Studium ukončil absolutoriem v roce 1912 a byl přiřazen k pěchotě. V roce 1917 již v hodnosti kapitána složil pilotní zkoušky. V roce 1918 se však vrátil k pěchotě. Celou první světovou válku strávil v USA. V letech 1919 – 1923 sloužil na West pointu jako instruktor. O 10 let později byl jako plukovník jmenován velitelem celé akademie.\n\nV červnu 1940 byl povýšen do hodnosti brigádního generála a stanul v čele amerického velitelství obrany Aljašky s úkolem odrazit případnou japonskou invazi. Po japonském vylodění na Aleutských ostrovech v roce 1942 sehrál klíčovou roli při jejich znovudobytí v květnu 1943 (ostrovy Attu a Kiska). V červnu 1944 byl povýšen do hodnosti Generálporučíka.\nPředevším se však stal známý jako velitel americké 10. armády, která 21. června 1945 po posledních bojích druhé světové války obsadila silně bráněný Japonský ostrov Okinawa. Tři dny před ukončením bojů se však stala tragédie. Simon Bolivar Buckner mladší se stal nejvyšším americkým důstojníkem, který padl v Tichomoří, když se jeho velitelství na Okinawě stalo obětí dělostřeleckého přepadu. Ačkoliv se téměř nikomu nic nestalo, Buckner byl těžce raněn roztříštěným šrapnelem. Později zemřel v polní nemocnici. Posmrtně byl povýšen do hodnosti armádního generála.\n\nJe pohřben v rodinné hrobce na Frankfortském hřbitově v Kentucky.\n"}
{"id": "805860", "url": "https://cs.wikipedia.org/wiki?curid=805860", "title": "Kanton Chomérac", "text": "Kanton Chomérac\n\nKanton Chomérac (fr. \"Canton de Chomérac\") je francouzský kanton v departementu Ardèche v regionu Rhône-Alpes. Skládá se z osmi obcí.\n\n"}
{"id": "805863", "url": "https://cs.wikipedia.org/wiki?curid=805863", "title": "Kanton Privas", "text": "Kanton Privas\n\nKanton Privas (fr. \"Canton de Privas\") je francouzský kanton v departementu Ardèche v regionu Rhône-Alpes. Skládá se ze 16 obcí.\n\n"}
{"id": "805864", "url": "https://cs.wikipedia.org/wiki?curid=805864", "title": "Kanton Rochemaure", "text": "Kanton Rochemaure\n\nKanton Rochemaure (fr. \"Canton de Rochemaure\") je francouzský kanton v departementu Ardèche v regionu Rhône-Alpes. Skládá se ze sedmi obcí.\n\n"}
{"id": "805867", "url": "https://cs.wikipedia.org/wiki?curid=805867", "title": "Kanton Saint-Pierreville", "text": "Kanton Saint-Pierreville\n\nKanton Saint-Pierreville (fr. \"Canton de Saint-Pierreville\") je francouzský kanton v departementu Ardèche v regionu Rhône-Alpes. Skládá se z devíti obcí.\n\n"}
{"id": "805870", "url": "https://cs.wikipedia.org/wiki?curid=805870", "title": "Kanton Viviers", "text": "Kanton Viviers\n\nKanton Viviers (fr. \"Canton de Viviers\") je francouzský kanton v departementu Ardèche v regionu Rhône-Alpes. Skládá se ze šesti obcí.\n\n"}
{"id": "805871", "url": "https://cs.wikipedia.org/wiki?curid=805871", "title": "Kanton Lamastre", "text": "Kanton Lamastre\n\nKanton Lamastre (fr. \"Canton de Lamastre\") je francouzský kanton v departementu Ardèche v regionu Rhône-Alpes. Skládá se z devíti obcí.\n\n"}
{"id": "805872", "url": "https://cs.wikipedia.org/wiki?curid=805872", "title": "Kanton Saint-Agrève", "text": "Kanton Saint-Agrève\n\nKanton Saint-Agrève (fr. \"Canton de Saint-Agrève\") je francouzský kanton v departementu Ardèche v regionu Rhône-Alpes. Skládá se ze sedmi obcí.\n\n"}
{"id": "805874", "url": "https://cs.wikipedia.org/wiki?curid=805874", "title": "Kanton Saint-Félicien", "text": "Kanton Saint-Félicien\n\nKanton Saint-Félicien (fr. \"Canton de Saint-Félicien\") je francouzský kanton v departementu Ardèche v regionu Rhône-Alpes. Skládá se z osmi obcí.\n\n"}
{"id": "805875", "url": "https://cs.wikipedia.org/wiki?curid=805875", "title": "Kanton Saint-Martin-de-Valamas", "text": "Kanton Saint-Martin-de-Valamas\n\nKanton Saint-Martin-de-Valamas (fr. \"Canton de Saint-Martin-de-Valamas\") je francouzský kanton v departementu Ardèche v regionu Rhône-Alpes. Skládá se z 11 obcí.\n\n"}
{"id": "805876", "url": "https://cs.wikipedia.org/wiki?curid=805876", "title": "Kanton Saint-Péray", "text": "Kanton Saint-Péray\n\nKanton Saint-Péray (fr. \"Canton de Saint-Péray\") je francouzský kanton v departementu Ardèche v regionu Rhône-Alpes. Skládá se z 10 obcí.\n\n"}
{"id": "805877", "url": "https://cs.wikipedia.org/wiki?curid=805877", "title": "Volejbal na Letních olympijských hrách 1992", "text": "Volejbal na Letních olympijských hrách 1992\n\nTurnaj se odehrál v rámci XXV. olympijských her ve dnech 26. července - 9. srpna 1992 v Barceloně.\n\nTurnaje se zúčastnilo 12 mužstev, rozdělených do dvou šestičlenných skupin. První čtyři mužstva postoupili do play off, týmy na pátém místě hráli o deváté až jedednácté místo. Olympijským vítězem se stalo mužstvo Brazílie.\n\n Japonsko - USA 3:1 (8:15, 15:11, 15:10, 15:13)\n\n26. července 1992 (13:00) – Barcelona\n\n26. července 1992 (17:30) – Barcelona\n\n26. července 1992 (19:00) – Barcelona\n\n28. července 1992 (13:00) – Barcelona\n\n28. července 1992 (15:00) – Barcelona\n\n28. července 1992 (19:00) – Barcelona\n\n30. července 1992 (10:30) – Barcelona\n\n30. července 1992 (13:00) – Barcelona\n\n30. července 1992 (17:30) – Barcelona\n\n1. srpna 1992 (13:00) – Barcelona\n\n1. srpna 1992 (17:30) – Barcelona\n\n1. srpna 1992 (19:00) – Barcelona\n\n3. srpna 1992 (10:30) – Barcelona\n\n3. srpna 1992 (19:00) – Barcelona\n\n3. srpna 1992 (21:30) – Barcelona\n Kuba - Nizozemsko 3:1 (15:12, 17:15, 6:15, 15:10)\n\n26. července 1992 (10:30) – Barcelona\n\n26. července 1992 (15:00) – Barcelona\n\n26. července 1992 (21:30)– Barcelona\n\n28. července 1992 (10:30) – Barcelona\n\n28. července 1992 (17:30) – Barcelona\n\n28. července 1992 (21:30) – Barcelona\n\n30. července 1992 (15:00) – Barcelona\n\n30. července 1992 (19:00) – Barcelona\n\n30. července 1992 (21:30) – Barcelona\n\n1. srpna 1992 (10:30) – Barcelona\n\n1. srpna 1992 (15:00) – Barcelona\n\n1. srpna 1992 (21:30) – Barcelona\n\n3. srpna 1992 (13:00) – Barcelona\n\n3. srpna 1992 (15:00) – Barcelona\n\n3. srpna 1992 (17:30) – Barcelona\n Nizozemsko - Itálie 3:2 (15:9, 12:15, 8:15, 15:2, 17:16)\n\n5. srpna 1992 (10:30) – Barcelona\n\n5. srpna 1992 (13:00) – Barcelona\n\n5. srpna 1992 (19:00) – Barcelona\n\n5. srpna 1992 (21:30) – Barcelona\n\n Nizozemsko - Kuba 3:0 (15:11, 15:12, 15:9)\n\n7. srpna 1992 (10:30) – Barcelona\n\n7. srpna 1992 (19:00) – Barcelona\n\n Brazílie - Nizozemsko 3:0 (15:12, 15:8, 15:4)\n\n9. srpna 1992 (13:00) – Barcelona\n\n USA - Kuba 3:1 (12:15, 15:13, 15:7, 15:11)\n\n9. srpna 1992 (10:30) – Barcelona\n\n Itálie - Španělsko 3:0 (15:4, 15:12, 15:4)\n\n6. srpna 1992 (13:00) – Barcelona\n\n6. srpna 1992 (16:30) – Barcelona\n\n Itálie - Japonsko 3:0 (15:2, 15:7, 15:13)\n\n7. srpna 1992 (17:30) – Barcelona\n\n SNS - Španělsko 3:2 (16:14, 12:15, 15:8, 5:15, 15:12)\n\n7. srpna 1992 (15:00) – Barcelona\n\n Korejská republika - Kanada 3:1 (15:10, 12:15, 15:10, 15:10)\n\n5. srpna 1992 (17:30) – Barcelona\n\n Francie - Alžírsko 3:0 (15:4, 15:9, 15:9)\n\n5. srpna 1992 (15:00) – Barcelona\n1. Brazílie\n2. Nizozemsko\n3. USA\nTurnaj se odehrál v rámci XXV. olympijských her ve dnech 26. července - 9. srpna 1992 v Barceloně.\n\nTurnaje se zúčastnilo 8 družstev, rozdělených do dvou čtyřčlenných skupin. Vítězové skupin postoupili přímo do semifinále, týmy na druhým a třetím místě hrály čtvrtfinále. Olympijským vítězem se stalo družstvo Kuby.\n\n SNS - Španělsko 3:0 (15:3, 15:0, 15:3)\n\n29. července 1992 (10:30) – Barcelona\n\n29. července 1992 (13:00) – Barcelona\n\n31. července 1992 (19:00) – Barcelona\n\n31. července 1992 (21:30) – Barcelona\n\n2. srpna 1992 (10:30) – Barcelona\n\n2. srpna 1992 (12:00) – Barcelona\n Brazílie - Nizozemsko 3:1 (15:9, 15:3, 11:15, 15:7)\n\n29. července 1992 (19:00) – Barcelona\n\n29. července 1992 (21:30) – Barcelona\n\n31. července 1992 (10:30) – Barcelona\n\n31. července 1992 (13:00) – Barcelona\n\n2. srpna 1992 (19:00) – Barcelona\n\n2. srpna 1992 (21:30) – Barcelona\n USA - Nizozemsko 3:1 (15:11, 11:15, 15:8, 15:7)\n\n4. srpna 1992 (19:00) – Barcelona\n\n4. srpna 1992 (21:30) – Barcelona\n\n Kuba - USA 3:2 (8:15, 15:9, 6:15, 15:5, 15:11)\n\n6. srpna 1992 (19:00) – Barcelona\n\n6. srpna 1992 (21:30) – Barcelona\n\n Kuba - SNS 3:1 (16:14, 12:15, 15:12, 15:13)\n\n7. srpna 1992 (21:30) –Barcelona\n\n USA - Brazílie 3:0 (15:8, 15:6, 15:13)\n\n7. srpna 1992 (13:00) – Barcelona\n\n Japonsko - Nizozemsko 3:1 (15:0, 11:15, 15:13, 15:10)\n\n6. srpna 1992 (10:30) – Barcelona\n\n Čína - Španělsko 3:0 (15:1, 15:3, 15:3)\n\n4. srpna 1992 (16:30) – Barcelona\n1. Kuba\n2. SNS\n3. USA\n"}
{"id": "805878", "url": "https://cs.wikipedia.org/wiki?curid=805878", "title": "Kanton Satillieu", "text": "Kanton Satillieu\n\nKanton Satillieu (fr. \"Canton de Satillieu\") je francouzský kanton v departementu Ardèche v regionu Rhône-Alpes. Skládá se z 10 obcí.\n\n"}
{"id": "805880", "url": "https://cs.wikipedia.org/wiki?curid=805880", "title": "Kanton Serrières", "text": "Kanton Serrières\n\nKanton Serrières (fr. \"Canton de Serrières\") je francouzský kanton v departementu Ardèche v regionu Rhône-Alpes. Skládá se ze 17 obcí.\n\n"}
{"id": "805881", "url": "https://cs.wikipedia.org/wiki?curid=805881", "title": "Kanton Tournon-sur-Rhône", "text": "Kanton Tournon-sur-Rhône\n\nKanton Tournon-sur-Rhône (fr. \"Canton de Tournon-sur-Rhône\") je francouzský kanton v departementu Ardèche v regionu Rhône-Alpes. Skládá se ze 17 obcí.\n\n"}
{"id": "805882", "url": "https://cs.wikipedia.org/wiki?curid=805882", "title": "Kanton Vernoux-en-Vivarais", "text": "Kanton Vernoux-en-Vivarais\n\nKanton Vernoux-en-Vivarais (fr. \"Canton de Vernoux-en-Vivarais\") je francouzský kanton v departementu Ardèche v regionu Rhône-Alpes. Skládá se z devíti obcí.\n\n"}
{"id": "805885", "url": "https://cs.wikipedia.org/wiki?curid=805885", "title": "Kanton Bourdeaux", "text": "Kanton Bourdeaux\n\nKanton Bourdeaux (fr. \"Canton de Bourdeaux\") je francouzský kanton v departementu Drôme v regionu Rhône-Alpes. Skládá se z devíti obcí.\n\n"}
{"id": "805891", "url": "https://cs.wikipedia.org/wiki?curid=805891", "title": "MISRA C", "text": "MISRA C\n\nMISRA C je standard pro vývoj softwaru v programovacím jazyku C. Standard vyvinula MISRA (Motor Industry Software Reliability Association). Cílem standardu je napomáhání bezpečnosti kódu, přenositelnosti a spolehlivosti v kontextu vestavěných systémů naprogramovaných zejména v ISO C. Existuje také množina směrnic pro MISRA C++.\n\nV současnosti je více uživatelů MISRA mimo automobilový průmysl: \"MISRA se vyvinula v široce přijímaný soubor nejlepších praktik vedoucími vývojáři v oblastech aerospace, telekomunikačních, zdravotnických zařízení, obranných, železničních a dalších.\"\n\nPrvní vydání standardu MISRA C, \"Guidelines for the use of the C language in vehicle based software\", bylo vydáno v roce 1998 a je oficiálně známé jako \"MISRA-C:1998\".\n\nV roce 2004 bylo zveřejněno druhé vydání \"Guidelines for the use of the C language in critical systems\" nebo také \"MISRA-C:2004\". Toto vydání obsahuje podstatné změny směrnic včetně úplného přečíslování všech pravidel. \n\nNedávno byla zahájena práce na další revizi směrnic, které mají být zaměřeny na použití C99.\n\nJako většina standardů (například ISO, BSI Group, RTCA, Incorporated atd.) nejsou směrnice MISRA C zdarma dostupné uživatelům ani programátorům.\n\nMISRA C znamená \"Motor Industry Software Reliability Association\" C standard.\n\n\"MISRA-C:1998\" má 127 pravidel, z čehož 93 je povinných a 34 je doporučených; pravidla jsou číslována za sebou od 1 do 127. \n\n\"MISRA-C:2004\" obsahuje 141 pravidel, z čehož 121 je povinných a 20 je doporučených; jsou rozdělena do 21 tematických kategorií, od \"Environment\" až po \"Run-time failures\".\n\nI když existuje mnoho softwarových nástrojů, o kterých se tvrdí, že kontrolují kód, zda vyhovuje MISRA, neexistuje žádný oficiální proces pro certifikaci těchto nástrojů.\n\nNa MISRA fóru je dostupný vzorový balík pro MISRA-C:2004. Tento umožňuje uživatelům softwarových nástrojů vyhodnocovat a porovnávat jejich úroveň kontroly s různými MISRA nástroji. Navíc poskytuje tvůrcům nástrojů určitý návod ve smyslu pravidel podle MISRA-C:2004.\n\nVětšina směrnic může být prověřena použitím nástrojů, které provádí statickou analýzu kódu. Zbývající směrnice vyžadují použití dynamické analýzy kódu.\n\n\n\n\n"}
{"id": "805894", "url": "https://cs.wikipedia.org/wiki?curid=805894", "title": "Miroslav Richter (moravský politik)", "text": "Miroslav Richter (moravský politik)\n\nMiroslav Richter (8. září 1951 Žatčany – 16. února 2017 Žatčany) byl právník, zakládající Moravské občanské hnutí. \n\nPo absolvování základní školy se vyučil mechanikem organizační a výpočetní techniky u Kancelářských strojů. Zde působil do roku 1975, kdy nastoupil na denní studium na právnické fakultě Univerzity Jana Evangelisty Purkyně v Brně. Po skončení studia v r. 1979 složil v r. 1980 rigorózní zkoušky na katedře dějin státu a práva PF UJEP. V r. 1981 úspěšně absolvoval konkursní řízení na místo externího vědeckého aspiranta na PF, ale na základě rozhodnutí KV KSČ nesměl v aspirantuře pokračovat. Jeho tehdy \"nekonformní názory a činnost\" byly příčinou toho, že nesměl působit na PF a bylo mu zrušeno čekatelství u Krajského soudu v Brně. Po 3 měsících bez zaměstnání byl přijat jako podnikový právník u Obvodního podniku bytového hospodářství v Brně IV. Tento pracovní poměr musel ukončit a od roku 1981 do května 1990 postupně pracoval jako podnikový právník v Jihomoravských uhelných skladech, Okresním stavebním podniku Brno-venkov a ve společnosti ELLAB Brno. \n\nOd prosince 1989 do března 1990 byl pověřen vedením týmu odborníků zpracovávajících návrh nového státoprávního uspořádání ČSFR. V r. 1990 se také podílel na práci odborné komise zřízené při vládě České republiky připravující návrh zemského uspořádání, kde pracoval v ústavně právní sekci. Jako jeden z čelných představitelů moravské politické scény vedl v období prosinec 1989-červen 1991 řadu jednání o budoucím státoprávním uspořádání a ústavním vývoji státu s prezidentem ČSFR, představiteli FS, ČNR, SNR, vlády ČSFR, ČR, SR. Z jeho podnětu byly uskutečněny tzv. kulaté stoly politických stran, které přispěly k upřesnění názorů na otázky státoprávního řešení postavení Moravy a československé části Slezska v ČSFR.\n\nV roce 1996 neúspěšně kandidoval v senátních volbách v senátním obvodu číslo 55.\n\nV dob normalizace spolupracoval s podzemní církví. Shromažďoval kolem sebe mladé lidi a vytvořil Společenství svatého Gorazda a druhů – Živé dědictví, které se hlásilo k duchovním kořenům cyrilometodějství V této činnosti pokračoval i po listopadu 1989, mj. pořádal vždy koncem července na Hoře sv. Klimenta ve Chřibech Gorazdovy dny.\n\n"}
{"id": "805895", "url": "https://cs.wikipedia.org/wiki?curid=805895", "title": "SNR", "text": "SNR\n\nZkratka SNR může znamenat:\n\n"}
{"id": "805897", "url": "https://cs.wikipedia.org/wiki?curid=805897", "title": "Fred Milano", "text": "Fred Milano\n\nFred Milano nebo též Freddie Milano (26. srpna 1939 New York City, New York, USA − 1. ledna 2012) byl americký doo-wopový zpěvák. Byl členem skupiny The Belmonts, která se později spojila se zpěvákem Dionem a pojmenovala se Dion and the Belmonts. S touto skupinou slavil největší úspěchy. Byl uveden do Vocal Group Hall of Fame. Zemřel na rakovinu ve věku 72 let.\n"}
{"id": "805898", "url": "https://cs.wikipedia.org/wiki?curid=805898", "title": "Ludvík Gala", "text": "Ludvík Gala\n\nR.D. Ludvík Gala (5. června 1876, v Boreci při Ljutomeru, Slovinsko – 8. května 1957 Děčín) byl slovinský katolický kněz působící v Čechách, 14. infulovaný arciděkan v Horní Polici.\n\nPocházel z chudé rolnické slovinské rodiny. Rodiče byli Andreas Galla a Agnes (Anežka), rozená Skuhala. Na kněze litoměřické diecéze byl vysvěcen 8. prosince 1903. Poté působil ve farnosti Žandov. Za I. světové války, jako občan Rakouska-Uherska, byl vojenským kaplanem (polní kurát). V roce 1915 obdržel válečné vyznamenání \"Sv. Križ na Murskem polju\" od \"Nejvyššího vojenského vedení\" ( \"ArmeeOberkommando\"). Po skončení války se vrátil do duchovní správy v litoměřické diecézi.\n\nJako katolický kněz litoměřické diecéze sám jako jediný požádal litoměřického biskupa o místo hornopolického arciděkana, a protože v Horní Polici již pracoval nějaký čas jako kaplan, žádost se okamžitě setkala s kladným přijetím. V roce 1932 byl \"prezentován\" (představen) a ustanoven ke službě na mariánském poutním místě Horní Polici litoměřickým biskupem Antonínem Weberem.\nV Horní Polici se stal v pořadí 14. infulovaným arciděkanem. Kromě Horní Police administroval jako duchovní správce zároveň excurrendo farnosti Jezvé a Žandov. Ve duchovní službě v Horní Polici a okolních farnostech vydržel přes II. světovou válku a nástup komunistického totalitního režimu do konce ledna 1954, kdy byl vystřídán Josefem Stejskalem. Gala odešel, po 22 letech služby v Horní Polici, na odpočinek k řádovým sestrám do Děčína (\"Děčín II., ulice Kamenická 195\"), které se o něho staraly do konce života. Dne 8. května 1957, krátce před osmou hodinou večerní, zaopatřen svátostmi církve, které mu udělil děčínský vikář František Drábek, v Děčíně zemřel. Pohřben byl na hřbitově v Horní Polici 14. května 1957. Pohřební obřady vedl Franz Gráf, farář ve výslužbě z Horní Libchavy.\n\nJeho nástupce Josef Stejskal, účastník posledního rozloučení uvedl, že Galův pohřeb začal mší v hornopolickém chrámu dopoledne o půl jedenácté, a jeho tělo bylo spouštěno do země přesně v pravé poledne. Stalo se však, že se přetrhlo lano a rakev se do hrobu zřítila. Rakev byla tedy na Stejskalovu bezprostřední intervenci během pohřbu znovu vytažena (okamžitá exhumace), Galovy ostatky upraveny a poté s náležitou důstojností byla rakev definitivně spuštěna do hrobu.\n\nGalův hrob je i na začátku 21. století pravidelně upravován a objevují se na něm květiny jako výraz úcty těch, kdo ho znali. Kolem roku 1964 navštívil Horní Polici slavný slovinský lékař jedoucí na sympozium do Berlína, synovec zesnulého. Rovněž v 80. letech 20. století přijížděli na jeho hrob další příbuzní a přátele ze Slovinska.\n\n\n\n"}
{"id": "805901", "url": "https://cs.wikipedia.org/wiki?curid=805901", "title": "Heřman Chromý", "text": "Heřman Chromý\n\nHeřman Chromý, též Karel Heřman (* 29. září 1947 Praha) je český a československý básník, kulturní organizátor, disident, signatář Charty 77, po sametové revoluci politik, poslanec Sněmovny národů Federálního shromáždění a České národní rady za Občanské fórum, později diplomat.\n\nAbsolvoval střední ekonomickou školu pro zahraniční obchod v Praze a ekonomickou fakultu na univerzitě v Blagoevgradě (v bulharské Vrace). V letech 1970–2002 žil v Mělníku. Pracoval po jistou dobu v elektrárně Mělník. V Mělníku v 70. letech působil jako kulturní organizátor (Dům mládeže, Okresní kulturní středisko). Podílel se zde na inscenování hudebních pořadů. V roce 1982 podepsal Chartu 77. V roce 1986 byl odsouzen na dva roky nepodmíněně za \"podvracení republiky\", kvůli své básnické, publicistické a politické činnosti. V srpnu 1989 proti jeho osobě zahájila Státní bezpečnost v Mělníku další předběžné vyšetřování. V letech 1988–1990 vydával společně s Petrem Uhlem a Annou Šabatovou čtrnáctideník \"Informace o Chartě 77\" . V roce 1988 se podílel na vzniku Mírového klubu Johna Lennona. Ve vlastní umělecké tvorbě se profiloval jako básník. Na přelomu 70. a 80. let se účastnil recitačních soutěží (dvakrát mu bylo uděleno nejvyšší ocenění na přehlídce Wolkerův Prostějov). Je autorem několika básnických sbírek: \"Dlouze skandující občan\" (1978), \"Chlapec Rock\" (1980), \"Vepřové něžnosti\" (1982–1985), \"Veřejné úrazy\" (1984–85) nebo \"Náš pan domácí pánbů\" (1985–86), které byly samizdatově vydány v edici bratrů Havlových Expedice. V roce 1990 mu byla udělena literární Cena Erasma Rotterdamského.\n\nProfesně je k roku 1990 uváděn jako dělník SD Severozápadní dráha, bytem Mělník.\n\nV lednu 1990 zasedl v rámci procesu kooptací do Federálního shromáždění po sametové revoluci do české části Sněmovny národů (volební obvod č. 14 – Mělník, Středočeský kraj) jako bezpartijní poslanec, respektive poslanec za Občanské fórum. Ve Federálním shromáždění setrval do voleb roku 1990. Ve volbách roku 1990 byl za Občanské fórum zvolen do České národní rady. Krátce působil jako člen předsednictva ČNR a člen komise pro vězeňství. Byl rovněž předsedou poslaneckého klubu Občanského fóra.\n\nVeřejně se angažoval i po odchodu z vrcholné politiky. Od roku 1995 působí na ministerstvu zahraničních věcí. V letech 1995–1998 byl diplomatem v Bulharsku, v letech 1998–2002 v Rumunsku a od roku 2005 v Bělorusku. V roce 2004 se zúčastnil řetězové hladovky za odstoupení Stanislava Grosse z postu předsedy vlády a podporoval četné protikomunistické iniciativy.\n\nNa jaře roku 2013 ohlásil odchod z ministerstva zahraničních věcí kvůli nespokojenosti s chodem úřadu. Kritizoval systém vydávání osob ke stíhání do zahraničí, včetně kauzy ruského podnikatele Alexeje Torubarova vydaného v květnu ke stíhání do Ruska, k jehož případu zpracovával posudek. Vedení ministerstva kritiku komentovalo tak, že Chromý odváděl nekvalitní práci a snaží se pošpinit svého zaměstnavatele.\n\n22. listopadu 2016 dostal pamětní dekret ministra a odznak účastníka odboje a odporu proti komunismu „za aktivní činnost proti komunistickému režimu spočívající zejména v rozšiřování ilegálních periodik Svědomí a Informace o Chartě, a dále za podíl na založení Mírového klubu Johna Lennona“.\n\n"}
{"id": "805902", "url": "https://cs.wikipedia.org/wiki?curid=805902", "title": "Ian Bargh", "text": "Ian Bargh\n\nIan Martin Bargh (8. ledna 1935 Prestwick, Skotsko, Spojené království − 2. ledna 2012 Toronto, Ontario, Kanada) byl kanadský jazzový klavírista a hudební skladatel. Svou kariéru zahájil ještě v době, kdy bydlel ve Skotsku. Do Kanady se přestěhoval v roce 1957.\n"}
{"id": "805911", "url": "https://cs.wikipedia.org/wiki?curid=805911", "title": "Vegoritis", "text": "Vegoritis\n\nVegoritis ( ) je jezero tektonického původu na hranicích Pellské prefektury v kraji Střední Makedonie a Florinské prefektury v kraji Západní Makedonie na severozápadě Řecka. Leží v oblasti zvané Mygdonie nedaleko pobřeží Egejského moře. Má rozlohu 54,31 km², je 14,8 km dlouhé a 6,9 km široké. Nachází se v nadmořské výšce 540 m. Povodí jezera má rozlohu 1853 km².\n\nPřitéká do něj průtok ze západně ležícího jezera Petron a řeky Biralska, Oslovska a Aspropotamos. Povrchový odtok jezero nemá.\n\nVyužívá se na zavlažování zemědělské půdy. Je bohaté na ryby, jichž se v něm vyskytuje na 30 druhů. Na březích jezera se vyskytuje na 200 druhů ptáků.\n"}
{"id": "805913", "url": "https://cs.wikipedia.org/wiki?curid=805913", "title": "Larry Butler (hudební producent)", "text": "Larry Butler (hudební producent)\n\nLarry Butler (* jako Larry Lee Butler; 26. března 1942 Pensacola, Florida, USA − 20. ledna 2012 tamtéž) byl americký country hudební producent, skladatel a hudebník. Nejvíce byl znám spolupráci s Kenny Rogersem. Je spoluautorem skladby „(Hey Won't You Play) Another Somebody Done Somebody Wrong Song“, kterou složil pro B. J. Thomase. Za skladbu získal svou první cenu Grammy. Druhou Grammy získal v roce 1980 (producent roku). Byl též klavíristou, hrál například ve skladbě „Honey“ od Bobbyho Goldsboroa.\n\n"}
{"id": "805915", "url": "https://cs.wikipedia.org/wiki?curid=805915", "title": "Ukopnutý palec", "text": "Ukopnutý palec\n\nUkopnutý palec je soundtrack brněnské skupiny Čankišou hrající hudbu stylu world music ke knize povídek \"Ukopnutý palec aneb Příběhy lidu Čanki\". Kniha s albem vyšla v roce 2008 ve vydavatelství Julius Zirkus.\n\n"}
{"id": "805917", "url": "https://cs.wikipedia.org/wiki?curid=805917", "title": "Kladinský potok", "text": "Kladinský potok\n\nKladinský potok je levostranný přítok Jankovského potoka v okrese Pelhřimov v Kraji Vysočina. Délka jeho toku činí 11,1 km. Plocha povodí měří 27,1 km².\n\nPotok pramení jižně od Proseče pod Křemešníkem v nadmořské výšce okolo 640 m. Zhruba dva kilometry východně od pramenné oblasti potoka se nachází vrch Křemešník (765 m), který je nejvyšším vrcholem Křemešnické vrchoviny. Po celé své délce teče potok převážně severním směrem. Na horním toku napájí tři malé rybníky, které jsou součástí přírodní památky nazývané Ivaniny rybníčky. Na středním toku protéká Kladinský potok stejnojmennou přírodní rezervací, pod níž zadržují jeho vody dva rozlehlé rybníky, které se nazývají \"Horní\" a \"Dolní Kladiny\". Vlévá se jižně od obce Mladé Bříště do Jankovského potoka, na 9,2 říčním kilometru, v nadmořské výšce 487 m.\n\nVšechny jeho přítoky jsou malé a bezejmenné.\n\nPrůměrný průtok Kladinského potoka u ústí činí 0,19 m³/s.\n"}
{"id": "805918", "url": "https://cs.wikipedia.org/wiki?curid=805918", "title": "NRBQ", "text": "NRBQ\n\nNRBQ je americká rocková skupina, založená v roce 1967. Skupinu založili Steve Ferguson a Terry Adams. Nejznámější sestavou skupiny byl kvartet ve složení Terry Adams (klávesy), Joey Spampinato (baskytara), Al Anderson (kytara) a Tom Ardolino (bicí). Skupina se rozpadla v roce 2004. Oznovu byla jednorázově obnovena v roce 2007 a od roku 2011 hraje dodnes.\n\nKytarista a zpěvák Steve Ferguson zemřel 7. října 2009 ve věku 60 let. Bubeník Tom Ardolino zemřel 6. ledna 2012 ve věku 56 let.\n"}
{"id": "805920", "url": "https://cs.wikipedia.org/wiki?curid=805920", "title": "Hikaru Hajaši", "text": "Hikaru Hajaši\n\nHikaru Hajaši (japonsky 林光 \"Hajaši Hikaru\", 22. října 1931 Tokio, Japonsko − 5. ledna 2012 tamtéž) byl japonský hudební skladatel, klavírista a dirigent. Jeho bratrancem je flétnista Ririko Hajaši. V roce 1998 získal cenu Suntory Music Award.\n"}
{"id": "805923", "url": "https://cs.wikipedia.org/wiki?curid=805923", "title": "František Dobromysl Trnka", "text": "František Dobromysl Trnka\n\nFrantišek Dobromysl Trnka (13. února 1798 Humpolec – 24. května 1837 Olomouc) byl učitel češtiny, polštiny a ruštiny; byl překladatelem u kriminálního soudu.\n\nStudoval na gymnáziu v Hradci Králové a ve Vídni. Po studiích se stal vychovatelem na různých místech v Polsku, Čechách a na Moravě. V roce 1827 cestoval po Slovensku a sbíral lidové písně a pořekadla. V letech 1828-1831 vyučoval v Brně učitel češtinu, polštinu a ruštinu; byl překladatelem u kriminálního soudu. Od roku 1832 je úředníkem univerzitní knihovny v Olomouci. Zabýval se českým jazykem a literaturou, především beletristickou tvorbou, ale také upravoval spisovnou češtinu, zaváděl novotvary a tvary z moravsko-slovenských dialektů. Své návrhy prosazoval ve spisech Übersicht der böhmischen Declinationen und Cunjugationen (1829), Sbírka českých dobro- i vlastnomluvů s poznamenáním obyčejných chybomluvů i s opravením jich (1830), Kniha cvičná jazyka slovanského v Čechách, v Moravě a v uherském Slovácku (1830), Pořekadla (přísloviá) Slovákóv moravsko-uherských (1831), O českém jazyku spisovném v prospěch mladým spisovatelům i na výstrahu nedozrálým recensentům (1831-1832). Z beletrie vydal např. Vesna či Básně prvotinné (1821), Růžinky aneb spisky drobné pro dítky (1824), zábavnou prózu Povídač neb Vykladač (1835), Společník věrný (1831) atd. Drobné básně a příspěvky publikoval v periodikách Dobroslav, Pražské noviny, ve své době jediný česky psaný list nebo časopis Květy.\n"}
{"id": "805924", "url": "https://cs.wikipedia.org/wiki?curid=805924", "title": "Vladimír Janočko (politik)", "text": "Vladimír Janočko (politik)\n\nVladimír Janočko (* 11. června 1950) je slovenský advokát, bývalý československý politik, do roku 1989 člen Strany slovenské obrody, po sametové revoluci poslanec Sněmovny národů Federálního shromáždění za Demokratickou stranu. Od 90. let slovenský místní politik, člen Strany občanského porozumění, počátkem 21. století starosta městské části Košice-Pereš.\n\nVystudoval Právnickou fakultu Univerzity Pavla Jozefa Šafárika v Košicích. Je ženatý, má dvě děti. Do roku 1989 byl členem Strany slovenské obrody. K roku 1990 je profesně uváděn jako vedoucí odboru podnikové kontroly ve Východoslovenských železárnách.\n\nV lednu 1990 zasedl v rámci procesu kooptací do Federálního shromáždění po sametové revoluci do slovenské části Sněmovny národů (volební obvod č. 135 – Bohdanovce, Východoslovenský kraj) jako poslanec za obnovenou Demokratickou stranu. Ve Federálním shromáždění setrval do konce funkčního období, tedy do voleb roku 1990.\n\nPozději působil jako advokát a zastával také post přednosty Okresního úřadu Košice IV. Stranicky se angažoval ve Straně občanského porozumění. V komunálních volbách na Slovensku roku 2002 kandidoval úspěšně na starostu Městské části Košice 5-Pereš jako nezávislý kandidát. V komunálních volbách na Slovensku roku 2006 se o tento post ucházel znovu, tentokrát jako nezávislý kandidát s podporou strany SMER - sociálna demokracia a Ľudová strana - Hnutie za demokratické Slovensko. Byl ale poražen a starostenskou funkci neobhájil. O návrat do funkce starosty Pereše se neúspěšně pokusil i v komunálních volbách na Slovensku roku 2010. Nyní coby kandidát za menší levicové subjekty Stranu demokratické levice a Strana občianskej solidarity.\n\n"}
{"id": "805927", "url": "https://cs.wikipedia.org/wiki?curid=805927", "title": "Vladimír Janočko", "text": "Vladimír Janočko\n\nJméno a příjmení Vladimír Janočko má více nositelů:\n\n"}
{"id": "805928", "url": "https://cs.wikipedia.org/wiki?curid=805928", "title": "Kanton Bourg-de-Péage", "text": "Kanton Bourg-de-Péage\n\nKanton Bourg-de-Péage (fr. \"Canton de Bourg-de-Péage\") je francouzský kanton v departementu Drôme v regionu Rhône-Alpes. Skládá se z 15 obcí.\n\n"}
{"id": "805930", "url": "https://cs.wikipedia.org/wiki?curid=805930", "title": "Kanton Bourg-lès-Valence", "text": "Kanton Bourg-lès-Valence\n\nKanton Bourg-lès-Valence (fr. \"Canton de Bourg-lès-Valence\") je francouzský kanton v departementu Drôme v regionu Rhône-Alpes. Skládá se z pouhých dvou obcí.\n\n"}
{"id": "805931", "url": "https://cs.wikipedia.org/wiki?curid=805931", "title": "Kanton Buis-les-Baronnies", "text": "Kanton Buis-les-Baronnies\n\nKanton Buis-les-Baronnies (fr. \"Canton de Buis-les-Baronnies\") je francouzský kanton v departementu Drôme v regionu Rhône-Alpes. Skládá se z 21 obcí.\n\n"}
{"id": "805932", "url": "https://cs.wikipedia.org/wiki?curid=805932", "title": "Douglas B-23 Dragon", "text": "Douglas B-23 Dragon\n\nDouglas B-23 Dragon byl americký dvoumotorový dolnoplošný bombardovací letoun vyvinutý společností Douglas Aircraft Company jako vylepšený následovník letounu B-18 Bolo.\n\nSpolečnost Douglas navrhla celou řadu změn k vylepšení výkonu letounů B-18. Původně zvažovaný projekt označovaný XB-22 měl být vybaven hvězdicovými motory Wright R-2600-1 Twin Cyclone. Celkově přepracovaný stroj B-18 byl považován USAAC za perspektivní, a proto posledních 38 objednaných letounů B-18 bylo postaveno jako B-23. Návrh nového stroje zahrnoval nové křídlo s větším rozpětím, které bylo velmi podobné křídlu letounů Douglas DC-3, plně zatahovatelný podvozek a vylepšenou obrannou výzbroj. Za zmínku stojí, že B-23 byl prvním operačně způsobilým bombardérem Spojených států s proskleným stanovištěm zadního střelce. Kulomet v ocase letounu používal munici .50 BMG a obsluhoval jej ležící střelec.\n\nPrvní letoun B-23 poprvé vzlétnul na letišti Clover Field 27. července 1939, přičemž bylo mezi červencem 1939 a zářím 1940 vyrobeno 38 strojů. Celá dodávka byla splněna do září 1940.\n\nI když byl letoun podstatně rychlejší a lépe vyzbrojen než letoun B-18, nemohl se rovnat novým středním bombardérům, jako byly North American B-25 Mitchell a Martin B-26 Marauder. Z tohoto důvodu 38 vyrobených strojů nebylo nikdy použito v bojové akci, ačkoliv po nějakou dobu byly používány jako hlídkové letouny na západním pobřeží Spojených států amerických. Letouny B-23 byly přiděleny k perutím USAAC a to k 89. a 17. průzkumné, 34., 73. a 95. bombardovací. 18 z nich bylo přestavěno na transportní letouny s označením UC-67 s trupem pro 12 až 14 osob. Letoun také sloužil jako testovací letoun pro zkoušení nových motorů a systémů.\n\nPo druhé světové válce bylo mnoho strojů používáno jako dopravní letouny významných osobností, přičemž na nich proběhly nejrůznější úpravy. To je také důvodem, proč se jich zachovalo poměrně značné množství. Například Howard Hughes používal upravený letoun B-23 jako svůj osobní letoun.\n\n\n\n\n\nB-23\n\nUC-67\n\n\"Technické údaje pocházejí z publikace „Joe Baugher's Encyclopedia of American aircraft“\".\n\n\n\n\n Spojené státy americké\n\n\n"}
{"id": "805933", "url": "https://cs.wikipedia.org/wiki?curid=805933", "title": "Kanton Chabeuil", "text": "Kanton Chabeuil\n\nKanton Chabeuil (fr. \"Canton de Chabeuil\") je francouzský kanton v departementu Drôme v regionu Rhône-Alpes. Skládá se z 12 obcí.\n\n"}
{"id": "805934", "url": "https://cs.wikipedia.org/wiki?curid=805934", "title": "Kanton La Chapelle-en-Vercors", "text": "Kanton La Chapelle-en-Vercors\n\nKanton La Chapelle-en-Vercors (fr. \"Canton de La Chapelle-en-Vercors\") je francouzský kanton v departementu Drôme v regionu Rhône-Alpes. Skládá se z pěti obcí.\n\n"}
{"id": "805935", "url": "https://cs.wikipedia.org/wiki?curid=805935", "title": "Ignác Jaksch (arciděkan)", "text": "Ignác Jaksch (arciděkan)\n\nIgnác Jaksch, též \"Hynek (Ignaz) Jaksch\" (31. ledna 1754 – 16. dubna 1824, Horní Police) byl český katolický kněz, 7. infulovaný arciděkan v Horní Polici, čestný kanovník katedrální kapituly sv. Štěpána v Litoměřicích.\n\nHornopolický arciděkan byl na kněze vysvěcen 21. září 1777. Dne 16. srpna 1795 se stal čestným kanovníkem litoměřické katedrální kapituly. V roce 1798 byl jmenován vikářem na okrese Jablonné. 6. června 1806 byl v litoměřické diecézi ustanoven konsistoriálním radou a školním inspektorem. 28. července 1808 byl instalován jako 7. infulovaný arciděkan v Horní Polici. Dne 11. srpna 1808 se stal vikářem českolipského vikariátu. Podle dekretu byl jmenován 17. prosince 1814 viceředitelem českolipského gymnázia. Zemřel 16. dubna 1824 a byl pochován na hřbitově v Horní Polici. Bývá zaměňován se svým příbuzným téhož jména, který však byl mladší a byl v litoměřické kapitule sídelním kanovníkem.\n\n\n\n"}
{"id": "805936", "url": "https://cs.wikipedia.org/wiki?curid=805936", "title": "Kanton Châtillon-en-Diois", "text": "Kanton Châtillon-en-Diois\n\nKanton Châtillon-en-Diois (fr. \"Canton de Châtillon-en-Diois\") je francouzský kanton v departementu Drôme v regionu Rhône-Alpes. Skládá se ze sedmi obcí.\n\n"}
{"id": "805937", "url": "https://cs.wikipedia.org/wiki?curid=805937", "title": "Kanton Die", "text": "Kanton Die\n\nKanton Die (fr. \"Canton de Die\") je francouzský kanton v departementu Drôme v regionu Rhône-Alpes. Skládá se z 15 obcí.\n\n"}
{"id": "805938", "url": "https://cs.wikipedia.org/wiki?curid=805938", "title": "Kanton Dieulefit", "text": "Kanton Dieulefit\n\nKanton Dieulefit (fr. \"Canton de Dieulefit\") je francouzský kanton v departementu Drôme v regionu Rhône-Alpes. Skládá se z 15 obcí.\n\n"}
{"id": "805940", "url": "https://cs.wikipedia.org/wiki?curid=805940", "title": "Kanton Le Grand-Serre", "text": "Kanton Le Grand-Serre\n\nKanton Le Grand-Serre (fr. \"Canton du Grand-Serre\") je francouzský kanton v departementu Drôme v regionu Rhône-Alpes. Skládá se z 11 obcí.\n\n"}
{"id": "805941", "url": "https://cs.wikipedia.org/wiki?curid=805941", "title": "Kanton Crest-Nord", "text": "Kanton Crest-Nord\n\nKanton Crest-Nord (fr. \"Canton de Crest-Nord\") je francouzský kanton v departementu Drôme v regionu Rhône-Alpes. Skládá se z 15 obcí.\n\n"}
{"id": "805944", "url": "https://cs.wikipedia.org/wiki?curid=805944", "title": "Kanton Crest-Sud", "text": "Kanton Crest-Sud\n\nKanton Crest-Sud (fr. \"Canton de Crest-Sud\") je francouzský kanton v departementu Drôme v regionu Rhône-Alpes. Skládá se z 12 obcí.\n\n"}
{"id": "805945", "url": "https://cs.wikipedia.org/wiki?curid=805945", "title": "Kanton Grignan", "text": "Kanton Grignan\n\nKanton Grignan (fr. \"Canton de Grignan\") je francouzský kanton v departementu Drôme v regionu Rhône-Alpes. Skládá se ze 14 obcí.\n\n"}
{"id": "805946", "url": "https://cs.wikipedia.org/wiki?curid=805946", "title": "Kanton Loriol-sur-Drôme", "text": "Kanton Loriol-sur-Drôme\n\nKanton Loriol-sur-Drôme (fr. \"Canton de Loriol-sur-Drôme\") je francouzský kanton v departementu Drôme v regionu Rhône-Alpes. Skládá se ze šesti obcí.\n\n"}
{"id": "805947", "url": "https://cs.wikipedia.org/wiki?curid=805947", "title": "Kanton Saint-Donat-sur-l'Herbasse", "text": "Kanton Saint-Donat-sur-l'Herbasse\n\nKanton Saint-Donat-sur-l'Herbasse (fr. \"Canton de Saint-Donat-sur-l'Herbasse\") je francouzský kanton v departementu Drôme v regionu Rhône-Alpes. Skládá se z devíti obcí.\n\n"}
{"id": "805948", "url": "https://cs.wikipedia.org/wiki?curid=805948", "title": "Kanton Tain-l'Hermitage", "text": "Kanton Tain-l'Hermitage\n\nKanton Tain-l'Hermitage (fr. \"Canton de Tain-l'Hermitage\") je francouzský kanton v departementu Drôme v regionu Rhône-Alpes. Skládá se ze 14 obcí.\n\n"}
{"id": "805949", "url": "https://cs.wikipedia.org/wiki?curid=805949", "title": "Jaroslav Jenerál", "text": "Jaroslav Jenerál\n\nJaroslav Jenerál (* 14. září 1944) byl český a československý politik Komunistické strany Československa, za normalizace předseda Ústředního výboru Socialistického svazu mládeže, poslanec České národní rady a Sněmovny národů Federálního shromáždění, po sametové revoluci poslanec Sněmovny lidu Federálního shromáždění za KSČM.\n\nV letech 1972–1982 byl místopředsedou Ústředního výboru Socialistického svazu mládeže, v letech 1978–1982 zároveň předsedou českého Ústředního výboru Socialistického svazu mládeže. Od roku 1982 pak působil jako předseda ÚV SSM a člen předsednictva Ústředního výboru Národní fronty.\n\nXVI. sjezd KSČ ho zvolil za kandidáta Ústředního výboru Komunistické strany Československa. XVII. sjezd KSČ ho zvolil členem ÚV KSČ.\n\nVe volbách roku 1981 byl zvolen do České národní rady. Zasedal v jejím předsednictvu. Ve volbách roku 1986 zasedl za KSČ do české části Sněmovny národů (volební obvod č. 49 – Brno-město III, Jihomoravský kraj). Netýkal se ho proces kooptací do Federálního shromáždění po sametové revoluci.\n\nBěhem sametové revoluce se pohyboval v užších kruzích KSČ. Popisoval mocenské tlaky mezi Gustávem Husákem a Občanským fórem. Marián Čalfa byl podle Jenerála jmenován Husákem za premiéra proto, aby bylo zabráněno scénáři, kdy by se novým prezidentem stal Alexander Dubček (Čalfa měl napojení na Václava Havla).\n\nVe volbách roku 1990 byl zvolen do Sněmovny lidu za KSČM. Setrval zde do konce funkčního období, tedy do voleb roku 1992.\n\n"}
{"id": "805950", "url": "https://cs.wikipedia.org/wiki?curid=805950", "title": "Kanton Saint-Paul-Trois-Châteaux", "text": "Kanton Saint-Paul-Trois-Châteaux\n\nKanton Saint-Paul-Trois-Châteaux (fr. \"Canton de Saint-Paul-Trois-Châteaux\") je francouzský kanton v departementu Drôme v regionu Rhône-Alpes. Skládá se z 10 obcí.\n\n"}
{"id": "805951", "url": "https://cs.wikipedia.org/wiki?curid=805951", "title": "Kanton La Motte-Chalancon", "text": "Kanton La Motte-Chalancon\n\nKanton La Motte-Chalancon (fr. \"Canton de La Motte-Chalancon\") je francouzský kanton v departementu Drôme v regionu Rhône-Alpes. Skládá se ze 13 obcí.\n\n"}
{"id": "805952", "url": "https://cs.wikipedia.org/wiki?curid=805952", "title": "Kanton Saint-Jean-en-Royans", "text": "Kanton Saint-Jean-en-Royans\n\nKanton Saint-Jean-en-Royans (fr. \"Canton de Saint-Jean-en-Royans\") je francouzský kanton v departementu Drôme v regionu Rhône-Alpes. Skládá se z 12 obcí.\n\n"}
{"id": "805953", "url": "https://cs.wikipedia.org/wiki?curid=805953", "title": "Jiří Juchelka", "text": "Jiří Juchelka\n\nJiří Juchelka (* 9. ledna 1937) byl český a československý politik Komunistické strany Československa, za normalizace poslanec Sněmovny národů Federálního shromáždění.\n\nK roku 1986 se profesně uvádí jako ředitel podniku.\n\nVe volbách roku 1986 zasedl za KSČ do české části Sněmovny národů (volební obvod č. 72 - Opava, Severomoravský kraj). Netýkal se ho proces kooptací do Federálního shromáždění po sametové revoluci.\n\n"}
{"id": "805954", "url": "https://cs.wikipedia.org/wiki?curid=805954", "title": "Taťjana Lysenková (atletka)", "text": "Taťjana Lysenková (atletka)\n\nTaťjana Viktorovna Lysenková, (* 9. října 1983 Batajsk, Rostovská oblast) je ruská atletka, dvojnásobná mistryně světa a mistryně Evropy v hodu kladivem. Ve své disciplíně celkově čtyřikrát posunula hodnotu světového rekordu. Ten poslední, jehož hodnota byla 78,61 m ji však byl později anulován kvůli pozitivnímu dopingovému nálezu. V roce 2014 se provdala za svého trenéra Nikolaje Běloborodova a přijala jeho jméno.\n\nLa Gazzetta dello Sport přinesla v květnu 2016 zprávu, že při opakovaném testu vzorků z olympiády v Londýně byl prokázán doping, což by znamenalo třetí pozitivní nález. Pokud by při testu B vzorku byl nález potvrzen, znamenalo by to ztrátu olympijského zlata, druhého titulu mistryně světa a rovněž doživotní zákaz účasti ve sportovních soutěžích. \n\nV říjnu téhož roku ji byla zlatá medaile z LOH 2012 odebrána.\n\nPrvní výrazné úspěchy na mezinárodní scéně zaznamenala v roce 2003, kdy obsadila páté místo na mistrovství Evropy do 23 let v Bydhošti a na světové letní univerziádě v jihokorejském Tegu. Na letních olympijských hrách 2004 v Athénách nepřekonala kvalifikační limit a do finále nepostoupila.\n\n15. července 2005 na mítinku v Moskvě překonala po necelých šesti letech světový rekord Rumunky Mihaely Melinteové. Jeho hodnotu vylepšila na Memoriálu Vladimira Kuce o 99 centimetrů na 77,06 m. O necelý měsíc později vybojovala na světovém šampionátu v Helsinkách bronzovou medaili, když její nejdelší výkon měřil 72,46 m.\n\n12. června 2006 světové maximum Lysenkové vzala její krajanka Gulfija Chanafejevová, která na domácím šampionátu v Tule poslala kladivo do vzdálenosti 77,26 m. O dvanáct dní později však byla držitelkou světového rekordu znovu Lysenková, která na Memoriálu bratří Znamenských ve městě Žukovskij posunula hodnotu historického maxima o dalších 15 centimetrů na 77,41 m. 8. srpna se stala v Göteborgu novou mistryní Evropy. K titulu by ji stačil každý z jejich pěti finálových hodů (74,85 m, 73,00 m, 76,67 m, 72,35 m, 73,37 m). 15. srpna 2006 v estonském Tallinnu vylepšila vlastní světový rekord o 39 centimetrů na 77,80 m.\n\nPočtvrté v kariéře vytvořila světový rekord 26. května 2007 v Soči, kde vlastní maximum vylepšila o dalších 81 centimetrů na 78,61 m. 20. července 2007 však byla atletka obviněna z dopingu. Pozitivní dopingový nález měla mít podle ruských médií 9. května po mimosoutěžní kontrole v Moskvě, kde se v jejím těle objevily stopy látky s protiestrogenovou aktivitou, která blokuje ženské hormony. Podle trenéra Nikolaje Beloborodova se zakázaná látka do těla Lysenkové mohla dostat z nápoje s velkým obsahem umělých barviv. Očekávaný dvouletý trest Lysenkové potvrdila IAAF 20. května 2008. V trestu byla kladivářka od 15. července 2007 do 14. července 2009. Zároveň ji byly anulovány všechny její výsledky, kterých dosáhla od 9. května 2007.\n\nV dubnu 2015 jí byla kvůli dopingu pozastavena činnost. Podle ruských médií odhalil doping zpětný test vzorku z mistrovství světa 2005 v Helsinkách. Za opakovaný doping hrozí atletce doživotní trest.\n\nPo návratu obsadila 6. místo na MS v atletice 2009 v Berlíně. O rok později získala stříbrnou medaili na evropském šampionátu v Barceloně, kde měřil její nejdelší pokus 75,65 m. Ještě významnějšího úspěchu dosáhla v roce 2011 na světovém šampionátu v Tegu, kde se stala mistryní světa. K titulu ji dopomohl hod dlouhý 77,13 m, ale ke zlatu ji stačily rovněž výkony z první (76,80 m) a druhé série (77,09 m). Stříbro získala držitelka světového rekordu Němka Betty Heidlerová za 76,06 m.\n\n"}
{"id": "805956", "url": "https://cs.wikipedia.org/wiki?curid=805956", "title": "Magdaléna Kačicová", "text": "Magdaléna Kačicová\n\nMagdaléna Kačicová (24. října 1952 – 27. prosince 2009) byla slovenská a československá lékařka, po sametové revoluci krátce i politička, poslankyně Sněmovny národů Federálního shromáždění za Verejnosť proti násiliu.\n\nK roku 1990 je profesně uváděna jako pracovnice OÚNZ Senica, bytem Senica.\n\nV lednu 1990 zasedla v rámci procesu kooptací do Federálního shromáždění po sametové revoluci do slovenské části Sněmovny národů (volební obvod č. 97 - Senica, Západoslovenský kraj) jako bezpartijní poslankyně (respektive poslankyně za hnutí Veřejnost proti násilí). Ve Federálním shromáždění setrvala do konce funkčního období, tedy do voleb roku 1990.\n\n"}
{"id": "805957", "url": "https://cs.wikipedia.org/wiki?curid=805957", "title": "Kanton Luc-en-Diois", "text": "Kanton Luc-en-Diois\n\nKanton Luc-en-Diois (fr. \"Canton de Luc-en-Diois\") je francouzský kanton v departementu Drôme v regionu Rhône-Alpes. Skládá se ze 17 obcí.\n\n"}
{"id": "805958", "url": "https://cs.wikipedia.org/wiki?curid=805958", "title": "Volby do Lidové skupščiny Lidové republiky Slovinsko 1953", "text": "Volby do Lidové skupščiny Lidové republiky Slovinsko 1953\n\nVolby do Lidové skupščiny Lidové republiky Slovinsko se konaly v  období od 22. do 24. listopadu 1953, resp. 4. prosince 1953. Celkem bylo zvoleno 122 poslanců Republikové rady a 57 poslanců Rady výrobců.\n\nNa svém zasedání 30. ledna 1953 přijala Lidová skupščina Lidové republiky Slovinsko (LRS) ústavní zákon o základech sociálního a politického systému a o orgánech Lidové republiky Slovinsko, na jehož základě měla skupščina nově dvě komory – Republikovou radu (') a Radu výrobců ('). Do Republikové rady byli poslanci voleni v obcích a městech na základě rovného, všeobecného a přímého hlasování, do Rady výrobců byli voleni poslanci, kteří zastupovali oblast průmyslu, obchodu a zemědělství. Republiková rada měla mít tolik členů, aby jeden poslanec reprezentoval 12 tisíc obyvatel LRS, v Radě výrobců měl každý poslanec reprezentovat 16 tisíc obyvatel LRS působících v oblasti průmyslu, obchodu a zemědělství.\n\nNa základě rozhodnutí výkonné rady (vlády) se volby do Republikové rady měly uskutečnit 22. listopadu 1953 a volby do Rady výrobců po dohodě s Republikovou volební komisí v období od 23. do 28. listopadu 1953. Republiková volební komise byla ustavena 17. září 1953 a předsedal jí dr. France Hočevar, tehdejší předseda Nejvyššího soudu. Termín voleb do Rady výrobců byl po vzájemné dohodě výkonné rady a Republikové volební komise stanoven na 24. listopad 1953. Přehled kandidátů byl ve slovinském promulgačním listu publikován počátkem listopadu 1953.\n\nVolby poslanců Republikové rady se uskutečnily v neděli 22. listopadu 1953. S ohledem na výsledky sčítání obyvatelstva z 31. března 1953 bylo určeno, že se bude volit 122 poslanců Republikové rady, a tak bylo území LRS rozděleno na 122 volebních jednotek (\"\"). V převážné většině ze 122 jednotek kandidoval více než jeden kandidát. Ke dni voleb, tj. k 22. listopadu 1953, bylo v LRS 976 522 oprávněných voličů, z nichž se voleb zúčastnilo 839 065, tj. 85,92 %. 788 769 voličů, tj. 94,01 %, hlasovalo pro některého z předložených kandidátů. \n\nVolby poslanců Rady výrobců se uskutečnily v úterý 24. listopadu 1953. Výkonná rada Lidové skupščiny LRS (vláda) rozhodla 17. září 1953 o tom, že bude voleno 72 poslanců, z nichž 59 bude reprezentovat skupinu průmyslu a obchodu a 13 skupinu zemědělců. Území LRS bylo rozděleno na 59 volebních jednotek pro skupinu průmyslu a obchodu a 13 volebních jednotek pro skupinu zemědělců. Ve většině volebních jednotek kandidovalo více kandidátů. Ve skupině průmyslu a obchodu mohlo hlasovat 698 členů volebních těles a ve skupině zemědělců 238 členů. Hlasování ve skupině průmyslu a obchodu se zúčastnilo 651 členů volebních těles, kteří reprezentovali 213 724 osob, a ve skupině zemědělců 220 členů, kteří reprezentovali 210 241 osob. S ohledem na skutečnost, že v 16. volební jednotce ve skupině průmyslu a obchodu získali dva kandidáti (ze čtyř kandidujících) stejný počet hlasů, volba se 4. prosince 1953 v této jednotce opakovala. \n\nPrvní zasedání obou komor nově zvolené Lidové skupščiny LRS se uskutečnilo 15. prosince 1953.\n\n"}
{"id": "805959", "url": "https://cs.wikipedia.org/wiki?curid=805959", "title": "Kanton Portes-lès-Valence", "text": "Kanton Portes-lès-Valence\n\nKanton Portes-lès-Valence (fr. \"Canton de Portes-lès-Valence\") je francouzský kanton v departementu Drôme v regionu Rhône-Alpes. Skládá se z pěti obcí.\n\n"}
{"id": "805961", "url": "https://cs.wikipedia.org/wiki?curid=805961", "title": "Kanton Marsanne", "text": "Kanton Marsanne\n\nKanton Marsanne (fr. \"Canton de Marsanne\") je francouzský kanton v departementu Drôme v regionu Rhône-Alpes. Skládá se z 15 obcí.\n\n"}
{"id": "805962", "url": "https://cs.wikipedia.org/wiki?curid=805962", "title": "Vítězslava Klůzová", "text": "Vítězslava Klůzová\n\nVítězslava Klůzová (* 9. května 1946) je česká místní politička ve Smiřicích za SPOZ, bývalá československá politička Československé strany socialistické, poslankyně Sněmovny národů Federálního shromáždění za normalizace.\n\nK roku 1986 se profesně uvádí jako samostatná referentka. Ve volbách roku 1986 zasedla za ČSS do české části Sněmovny národů (volební obvod č. 38 – Hradec Králové, Východočeský kraj). Ve Federálním shromáždění setrvala do konce funkčního období, tedy do svobodných voleb roku 1990. Netýkal se ji proces kooptací do Federálního shromáždění po sametové revoluci.\n\nS odstupem let vzpomínala na průběh sametové revoluce v domovských Smiřicích takto: „\"vystupovali tu v devětaosmdesátém roce poctiví lidé, kteří se pro tu práci nadchli a většinou se poté také stali členy porevolučního zastupitelstva\"“. V březnu 1990 se jako poslankyně FS účastnila veřejné schůze pořádané v obci Černilov k výročí narozenin T. G. Masaryka.\n\nOd 90. let se dále angažovala jako místní politička. V komunálních volbách roku 1994 kandidovala jako nezávislá do zastupitelstva města Smiřice. Nebyla ale zvolena. Uspěla až v komunálních volbách roku 1998 (uváděna profesně jako podnikatelka, bez stranické příslušnosti). A stala se navíc tajemnicí Městského úřadu Smiřice. Mandát zastupitelky obhájila jako nezávislá v komunálních volbách roku 2002. V komunálních volbách roku 2006 kandidovala opět bez politické příslušnosti (profesně jako účetní), ale neuspěla. Opětovně se do zastupitelstva dostala v komunálních volbách roku 2010, do nichž šla za Stranu Práv Občanů ZEMANOVCI. V rámci této politické strany zastávala funkci členky Krajské rady. V komunálních volbách v roce 2014 se pokoušela obhájit post zastupitelky města jako nestraník za stranu DOMOV na kandidátce subjektu \"SMIŘICE, RODOV, TROTINA - NÁŠ DOMOV\", ale neuspěla.\n\nV roce 2004 byla propuštěna z funkce tajemnice MÚ Smiřice. Obrátila se na soud a ten v roce 2010 rozhodl, že výpověď byla v pořádku a že město jí nemusí platit odškodné v řádu stovek tisíců Kč.\n\n"}
{"id": "805963", "url": "https://cs.wikipedia.org/wiki?curid=805963", "title": "Kanton Saint-Vallier", "text": "Kanton Saint-Vallier\n\nKanton Saint-Vallier (fr. \"Canton de Saint-Vallier\") je francouzský kanton v departementu Drôme v regionu Rhône-Alpes. Skládá se z 18 obcí.\n\n"}
{"id": "805964", "url": "https://cs.wikipedia.org/wiki?curid=805964", "title": "Kanton Séderon", "text": "Kanton Séderon\n\nKanton Séderon (fr. \"Canton de Séderon\") je francouzský kanton v departementu Drôme v regionu Rhône-Alpes. Skládá se z 18 obcí.\n\n"}
{"id": "805965", "url": "https://cs.wikipedia.org/wiki?curid=805965", "title": "Kanton Nyons", "text": "Kanton Nyons\n\nKanton Nyons (fr. \"Canton de Nyons\") je francouzský kanton v departementu Drôme v regionu Rhône-Alpes. Skládá se z 18 obcí.\n\n"}
{"id": "805966", "url": "https://cs.wikipedia.org/wiki?curid=805966", "title": "Vodní elektrárna Zahesi", "text": "Vodní elektrárna Zahesi\n\nVodní elektrárna Zahesi, dříve též Zemo Avčalská vodní elektrárna ( , \"[Zemo-Avčalskaja GES]\"), je průtočná vodní elektrárna bez vodní nádrže na předměstí Tbilisi nazvaná podle předměstské části Zahesi. Jedná se o první hydroelektrárnu v Gruzii. Hráz je vysoká 24 m (podle gruzínské wikipedie 34) m.\nZa sovětské éry se jmenovala \"Hydroelektrárna V. I. Lenina\". Po rozpadu Sovětského svazu byla v roce 1991 Leninova socha na podstavci z roku 1927 trčící vedle elektrárny stržena.\n\nSestává ze dvou paralelních hrází na řece Kura (gruz: Mtkvari). První rameno se čtyřmi turbínami po 3,2 MW bylo zprovozněno v roce 1927, druhé rameno se dvěma turbínami po 12 MW v roce 1947. V současné době je provozovaná sezónně.\n\nVodní dílo bylo privatizováno 20. července 2007 za 41 mil. $.\n"}
{"id": "805967", "url": "https://cs.wikipedia.org/wiki?curid=805967", "title": "Kanton Pierrelatte", "text": "Kanton Pierrelatte\n\nKanton Pierrelatte (fr. \"Canton de Pierrelatte\") je francouzský kanton v departementu Drôme v regionu Rhône-Alpes. Skládá se ze čtyř obcí.\n\n"}
{"id": "805968", "url": "https://cs.wikipedia.org/wiki?curid=805968", "title": "Kanton Rémuzat", "text": "Kanton Rémuzat\n\nKanton Rémuzat (fr. \"Canton de Rémuzat\") je francouzský kanton v departementu Drôme v regionu Rhône-Alpes. Skládá se ze 16 obcí.\n\n"}
{"id": "805969", "url": "https://cs.wikipedia.org/wiki?curid=805969", "title": "Kanton Saillans", "text": "Kanton Saillans\n\nKanton Saillans (fr. \"Canton de Saillans\") je francouzský kanton v departementu Drôme v regionu Rhône-Alpes. Skládá se z 12 obcí.\n\n"}
{"id": "805970", "url": "https://cs.wikipedia.org/wiki?curid=805970", "title": "Kanton Romans-sur-Isère-1", "text": "Kanton Romans-sur-Isère-1\n\nKanton Romans-sur-Isère-1 (fr. \"Canton de Romans-sur-Isère-1\") je francouzský kanton v departementu Drôme v regionu Rhône-Alpes. Skládá se ze šesti obcí.\n\n"}
{"id": "805972", "url": "https://cs.wikipedia.org/wiki?curid=805972", "title": "Kanton Romans-sur-Isère-2", "text": "Kanton Romans-sur-Isère-2\n\nKanton Romans-sur-Isère-2 (fr. \"Canton de Romans-sur-Isère-2\") je francouzský kanton v departementu Drôme v regionu Rhône-Alpes. Skládá se ze 13 obcí.\n\n"}
{"id": "805973", "url": "https://cs.wikipedia.org/wiki?curid=805973", "title": "Kanton Montélimar-1", "text": "Kanton Montélimar-1\n\nKanton Montélimar-1 (fr. \"Canton de Montélimar-1\") je francouzský kanton v departementu Drôme v regionu Rhône-Alpes. Skládá se pouze ze dvou obcí – části města Montélimar a Ancône.\n"}
{"id": "805974", "url": "https://cs.wikipedia.org/wiki?curid=805974", "title": "Kanton Montélimar-2", "text": "Kanton Montélimar-2\n\nKanton Montélimar-2 (fr. \"Canton de Montélimar-2\") je francouzský kanton v departementu Drôme v regionu Rhône-Alpes. Skládá se z 10 obcí.\n\n"}
{"id": "805976", "url": "https://cs.wikipedia.org/wiki?curid=805976", "title": "Kanton Valence-1", "text": "Kanton Valence-1\n\nKanton Valence-1 (fr. \"Canton de Valence-1\") je francouzský kanton v departementu Drôme v regionu Rhône-Alpes. Skládá se pouze z části města Valence.\n"}
{"id": "805977", "url": "https://cs.wikipedia.org/wiki?curid=805977", "title": "Kanton Valence-2", "text": "Kanton Valence-2\n\nKanton Valence-2 (fr. \"Canton de Valence-2\") je francouzský kanton v departementu Drôme v regionu Rhône-Alpes. Skládá se pouze z části města Valence.\n"}
{"id": "805978", "url": "https://cs.wikipedia.org/wiki?curid=805978", "title": "Kanton Valence-3", "text": "Kanton Valence-3\n\nKanton Valence-3 (fr. \"Canton de Valence-3\") je francouzský kanton v departementu Drôme v regionu Rhône-Alpes. Skládá se pouze z části města Valence.\n"}
{"id": "805979", "url": "https://cs.wikipedia.org/wiki?curid=805979", "title": "Kanton Valence-4", "text": "Kanton Valence-4\n\nKanton Valence-4 (fr. \"Canton de Valence-4\") je francouzský kanton v departementu Drôme v regionu Rhône-Alpes. Skládá se pouze z části města Valence.\n"}
{"id": "805982", "url": "https://cs.wikipedia.org/wiki?curid=805982", "title": "Ron Carter", "text": "Ron Carter\n\nRon Carter (* 4. května 1937) je americký jazzový kontrabasista a kapelník. Poprvé na sebe upozornil svým působením ve druhém Miles Davis kvintetu, ve kterém hrál spolu s pianistou Herbiem Hancockem, saxofonistou Waynem Shorterem a bubeníkem Tony Williamsem. Když ale Miles Davis začal svou hudbu elektrifikovat, odmítl hrát na baskytaru a z kvintetu odešel. Na basu si zahrál na více než dva a půl tisíci deskách, což ho dělá jedním z nejnahrávanějších basistů v historii jazzu. Na spoustě deskách si zahrál také na violoncello. Celý život hraje na kontrabas československé výroby.\n"}
{"id": "805983", "url": "https://cs.wikipedia.org/wiki?curid=805983", "title": "Belgian Open", "text": "Belgian Open\n\nBelgian Open je zaniklý ženský tenisový turnaj profesionálního okruhu WTA Tour, který se konal v letech 1987–2001. Mezi roky 1990–1991 a 1994–1998 se neuskutečnil. Hrál se na otevřených antukových dvorcích postupně v několika belgických dějištích. Premiérový ročník proběhl v Knokke a poslední tři roky pak v Antverpách. Mezi roky 2000–2001 byla událost sponzorována nizozemským oděvním řetězcem Mexx a přejmenována na Benelux Open. Od sezóny 2002 došlo k její nahrazení novým antverpským turnajem Proximus Diamond Games.\n\nTurnaj prošel dvěma výkonnostními kategoriemi. V období 1988–1989 a v letech 1992 a 2001 byl součástí WTA Tier V. V letech 1993, 1999 a 2000 postoupil do WTA Tier IV. Účastnilo se jej třicet dva tenistek ve dvouhře a šestnáct párů ve čtyřhře. V období 1987–1989 a roku 2001 se uskutečňoval v červenci. V dalších ročnících se obdobím konání stal květen.\n\nDvouhru vyhrála jediná Belgičanka, a to v roce 1999 šestnáctiletá Justine Heninová, která stála na začátku tenisové kariéry. Ve čtyřhře získaly titul tři belgické hráčky − Sabine Appelmansová, Kim Clijstersová a Els Callensová.\n"}
{"id": "805988", "url": "https://cs.wikipedia.org/wiki?curid=805988", "title": "Jon Rice", "text": "Jon Rice\n\nJon Rice (* 16. červenec 1987, Pensylvánie) je americký bubeník death metalové Job For a Cowboy, ke které se připojil roku 2007. Rice bubnuje od dvanácti let a na bicí se hrát sám. Rice řekl: \"Bicí pro mě znamenají všechno. Nebyl bych šťastný člověk, kdybych nedělal to co miluju, což je hraní a hraní každou noc k a s lidmi, kteří jsou nadšení z muziky, ze které já jsem.\" Jeho bubenickými inspiracemi byli Kai Hahto, Thomas Lang a Jojo Mayer.\n"}
{"id": "805990", "url": "https://cs.wikipedia.org/wiki?curid=805990", "title": "The Raconteurs", "text": "The Raconteurs\n\nThe Raconteurs (v Austrálii označovaná jako The Saboteurs) je americká rocková superskupina, kterou tvoří Jack White (The White Stripes a The Dead Weather), Brendan Benson, Jack Lawrence (The Greenhornes, Blanche a The Dead Weather) a Patrick Keeler (také The Greenhornes).\n\n\n\n"}
{"id": "805992", "url": "https://cs.wikipedia.org/wiki?curid=805992", "title": "Kostel Dobrého pastýře (Paříž)", "text": "Kostel Dobrého pastýře (Paříž)\n\nKostel Dobrého pastýře (tj. \"Église du Bon-Pasteur\") je katolický farní kostel v 11. obvodu v Paříži, v ulici \"Rue de Charonne\" postavený ve 2. polovině 20. století. Kostel je architektonicky začleněn do bytového domu.\n\n"}
{"id": "805993", "url": "https://cs.wikipedia.org/wiki?curid=805993", "title": "The Smithereens", "text": "The Smithereens\n\nThe Smithereens je americká rocková skupina. Skupina vznikla v roce 1980 a jejími původními členy byli Pat DiNizio (zpěv, kytara), Jim Babjak (kytara, zpěv), Mike Mesaros (baskytara, zpěv) a Dennis Diken (bicí, perkuse). Skupina v této sestavě hrála až do roku 2006, kdy Mesaros odešel a nahradil ho Severo Jornacion.\n\n\n\n"}
{"id": "805994", "url": "https://cs.wikipedia.org/wiki?curid=805994", "title": "Kanton Domène", "text": "Kanton Domène\n\nKanton Domène (fr. \"Canton de Domène\") je francouzský kanton v departementu Isère v regionu Rhône-Alpes. Skládá se z 12 obcí.\n\n"}
{"id": "805996", "url": "https://cs.wikipedia.org/wiki?curid=805996", "title": "Seznam olympijských medailistů v boxu – váha velterová", "text": "Seznam olympijských medailistů v boxu – váha velterová\n\nTato stránka je seznamem olympijských medailistů v boxu v kategorii velterové váhy.\n"}
{"id": "805997", "url": "https://cs.wikipedia.org/wiki?curid=805997", "title": "Gordon Gano", "text": "Gordon Gano\n\nGordon James Gano (* 7. června 1963) je americký zpěvák, skladatel, kytarista a houslista. Je frontmanem skupiny Violent Femmes a v roce 2002 vydal jedno sólové album s názvem \"Hitting the Ground\", na kterém hraje mnoho hostů, mezi které patří i Lou Reed, PJ Harvey, John Cale, Martha Wainwright a další.\n"}
{"id": "805998", "url": "https://cs.wikipedia.org/wiki?curid=805998", "title": "Kanton Roussillon", "text": "Kanton Roussillon\n\nKanton Roussillon (fr. \"Canton de Roussillon\") je francouzský kanton v departementu Isère v regionu Rhône-Alpes. Skládá se z 21 obcí.\n\n"}
{"id": "805999", "url": "https://cs.wikipedia.org/wiki?curid=805999", "title": "Matěj Kunvaldský", "text": "Matěj Kunvaldský\n\nMatěj Kunvaldský (1442, Kunvald – 23. ledna 1500, Lipník nad Bečvou) byl jedním z prvních tří kněží a prvním biskupem jednoty bratrské.\n\nO jeho životě před nastoupením duchovního úřadu v jednotě nejsou známy bližší informace kromě těch, že byl selského původu a pocházel z Kunvaldu. Díky svým osobním kvalitám, zejména příkladné zbožnosti, byl 26. března 1467 na synodu ve Lhotce u Rychnova nad Kněžnou společně s Eliášem z Chřenovic a Tůmou Přeloučským zvolen jedním z prvních tří kněží jednoty a následně také biskupem. Zároveň byl pověřen péčí o sbory ve východních Čechách, které spravoval z Rychnova nad Kněžnou. Z okruhu jeho spolupracovníků se později vytvořila úzká rada.\n\nI přes velkou autoritu, kterou Matěj Kunvaldský v jednotě požíval, neprokázal v době, kdy se dynamicky vyvíjela diskuse o teologickém směřování, schopnost jednání, které se očekávalo od jeho biskupského úřadu. Podléhal momentálním tlakům svého okolí a absence teologických kompetencí mu znemožňovala účinněji zasáhnout do vývoje poměrů. V roce 1490, v době vrcholícího sporu mezi tzv. Malou a Velkou stránkou, svolal za účelem řešení krize synod do Brandýsa nad Orlicí, který se kladně vyjádřil k otázce zastávání úřadů ve správě světské obce. Pod tlakem konzervativní skupiny Jakuba ze Štěkně však rozhodnutí brandýského synodu nedlouho poté anuloval. Po dalším vyhrocení situace svolal v roce 1494 nový synod do Rychnova nad Kněžnou, který se navrátil k brandýskému usnesení. V zájmu vyřešení konfliktu zde dal k dispozici svůj biskupský úřad i kněžství. Obojí mu bylo ponecháno, avšak z kompetencí biskupa měl nadále uplatňovat pouze světící moc. Vedení jednoty s titulem \"sudího\" bylo svěřeno Prokopovi z Jindřichova Hradce, který byl spolu s dalšími dvěma osobami povolán k biskupskému úřadu. V roce 1495 podepsal Matěj Kunvaldský se skupinou dalších 17 duchovních v Rychnově nad Kněžnou usnesení, kterým se jednota bratrská distancovala od spisů svého „zakladatele“, Bratra Řehoře. Závěr svého života strávil v Lipníku nad Bečvou, kde zemřel. Podle záznamu bratrského Nekrologia byl pochován v Přerově \"v kostelíku bratrském na kopci, znovu vystaveném, v němž ještě žádný položen nebyl\", v dnešním kostelíku sv. Jiří.\n\n\n\n\n"}
{"id": "806000", "url": "https://cs.wikipedia.org/wiki?curid=806000", "title": "Kanton Saint-Étienne-de-Saint-Geoirs", "text": "Kanton Saint-Étienne-de-Saint-Geoirs\n\nKanton Saint-Étienne-de-Saint-Geoirs (fr. \"Canton de Saint-Étienne-de-Saint-Geoirs\") je francouzský kanton v departementu Isère v regionu Rhône-Alpes. Skládá se z 12 obcí.\n\n"}
{"id": "806001", "url": "https://cs.wikipedia.org/wiki?curid=806001", "title": "Kanton Saint-Jean-de-Bournay", "text": "Kanton Saint-Jean-de-Bournay\n\nKanton Saint-Jean-de-Bournay (fr. \"Canton de Saint-Jean-de-Bournay\") je francouzský kanton v departementu Isère v regionu Rhône-Alpes. Skládá se z 15 obcí.\n\n"}
{"id": "806004", "url": "https://cs.wikipedia.org/wiki?curid=806004", "title": "Kate Valk", "text": "Kate Valk\n\nKate Valk (* 7. března 1956 Spokane, Washington, USA) je americká divadelní herečka. Byla zakládající členkou divadelní skupiny The Wooster Group. Svou první roli v dostala v roce 1981, jednalo se o představení \"Route 1 & 9\". V roce 2003 získala ocenění Foundation for Contemporary Arts.\n"}
{"id": "806005", "url": "https://cs.wikipedia.org/wiki?curid=806005", "title": "Kanton Le Bourg-d'Oisans", "text": "Kanton Le Bourg-d'Oisans\n\nKanton Le Bourg-d'Oisans (fr. \"Canton du Bourg-d'Oisans\") je francouzský kanton v departementu Isère v regionu Rhône-Alpes. Skládá se z 20 obcí.\n\n"}
{"id": "806006", "url": "https://cs.wikipedia.org/wiki?curid=806006", "title": "Kanton L'Isle-d'Abeau", "text": "Kanton L'Isle-d'Abeau\n\nKanton L'Isle-d'Abeau (fr. \"Canton de l'Isle-d'Abeau\") je francouzský kanton v departementu Isère v regionu Rhône-Alpes. Skládá se ze tří obcí.\n\n"}
{"id": "806009", "url": "https://cs.wikipedia.org/wiki?curid=806009", "title": "Fisher Stevens", "text": "Fisher Stevens\n\nFisher Stevens (* 27. listopadu 1963 Chicago, Illinois, USA) je americký herec, režisér a filmový producent. Získal cenu na 82. ročníku udílení Oscarů za film \"Zátoka\" (2009). Za film \"Crazy Love\" (2007) získal cenu Independent Spirit Award for Best Documentary Feature.\n\n"}
{"id": "806010", "url": "https://cs.wikipedia.org/wiki?curid=806010", "title": "Elizabeth Ashley", "text": "Elizabeth Ashley\n\nElizabeth Ashley (* 30. srpna 1939 Ocala, Florida, USA) je americká herečka. Byla několikrát nominována na cenu Tony Award. Za hlavní ženskou vedlejší roli ve filmu \"The Carpetbaggers\" byla nominována na \"22. ročníku udílení Zlatých glóbů\".\n\n"}
{"id": "806015", "url": "https://cs.wikipedia.org/wiki?curid=806015", "title": "Organizátor (biologie)", "text": "Organizátor (biologie)\n\nOrganizátor je embryologické označení pro zárodečnou strukturu, která organizuje koordinovaný buněčný pohyb v rámci gastrulace zárodku. Hans Spemann objevil u žab drápatek (\"Xenopus\"), že tímto organizátorem je dorzální ret blastoporu (vznikající díky aktivitě Nieuwkoopovo centra a označovaný jako „Spemannův organizátor“). U savců je organizátorem gastrulace tzv. Hensenův uzel (umístěný v koncové části primitivního proužku), u ryb to je embryonální štít (embryonic shield). U ptáků je organizátorem v podstatě primitivní proužek, jako je tomu u savců, plazí organizátor je spíše podobný dorzálnímu rtu blastoporu.\n"}
{"id": "806016", "url": "https://cs.wikipedia.org/wiki?curid=806016", "title": "Ruth Fernández", "text": "Ruth Fernández\n\nRuth Fernández (23. května 1919 Ponce, Portoriko − 9. ledna 2012 San Juan, Portoriko) byla portorická zpěvačka, politička a herečka. Za svůj život se dvakrát provdala, oba sňatky však skončily rozvodem. Neměla žádné děti.\n"}
{"id": "806017", "url": "https://cs.wikipedia.org/wiki?curid=806017", "title": "Marinování", "text": "Marinování\n\nMarinování je postup, při němž se potraviny před dalším zpracováním, obvykle tepelným, nakládají do směsi koření, oleje a octa či vína neboli marinády, aby vstřebaly určitou chuť a vůni. V případě masa slouží tento nálev i k jeho změkčení. Původ výrazu marinování nepřímo odkazuje na nasolování potravin pomocí solanky z mořské vody (\"aqua marina\"). Tento postup posléze vedl ke vzniku techniky nakládání potravin do rozličně ochucených roztoků neboli marinád.\nPodobný kuchyňský postup, který je s marinováním někdy zaměňován, je macerování neboli máčení potravin ve vodě, aby změkly.\n\nMarináda je tedy kořeněná zálivka k nakládání potravin, zejména masa, zeleniny a sýrů, která je buď kyselá (připravená z přísad, jako je ocet, citron, džus či víno), anebo enzymatická (připravená z ananasu, papáji nebo z kiwi). Další přísadou těchto marinád bývají také rozličné oleje, bylinky a již zmíněné koření, jejichž úkolem je dodat potravinám chuť a vůni. Aby potraviny získaly chuť marinády, musí být v marinádě nějakou dobu naloženy. To může trvat různě dlouho, od několika minut až po několik dní. Různé kuchyně používají rozličné marinády, například v indické kuchyni se marináda obvykle připravuje se směsí koření.\n\nU masa způsobuje kyselost roztoku, že se tkáň začne rozkládat, což usnadňuje přijímání vlhkosti, a výsledkem je šťavnatější svalovina. Nicméně přílišná kyselost marinády může výsledek práce poničit. V dobré marinádě je poměr kyselosti, oleje a koření vyvážený.\nPokud se syrové nakládané maso zmrazí, může marináda rozložit jeho povrchovou vrstvu, takže získá kašovitou konzistenci.\n\nSyrové červené, rybí nebo kuřecí maso může obsahovat škodlivé bakterie, které mohou marinádu znečistit. Marinování by mělo probíhat v chladničce, aby se omezilo množení bakterií. Z použité marinády by se neměla dělat omáčka, pokud před dalším použitím bezpečně neprojde varem. V opačném případě se doporučuje použít marinádu buď čerstvou, anebo předem odstavenou část, která nepřišla do styku s masem. Nádoba, v níž se marinuje, by měla být buď ze skla, nebo z plastu, který je vhodný pro styk s potravinami. Kovy, jakož i hrnčířské glazury, které mohou obsahovat olovo, reagují s kyselinou v marinádě, a proto je třeba se takového nádobí vyvarovat.\n\n\n"}
{"id": "806018", "url": "https://cs.wikipedia.org/wiki?curid=806018", "title": "Predator (album)", "text": "Predator (album)\n\nPredator je jedenácté studiové album německé heavy metalové skupiny Accept. Bylo vydáno v roce 1996.\n\n\n"}
{"id": "806021", "url": "https://cs.wikipedia.org/wiki?curid=806021", "title": "Sezóna (rozcestník)", "text": "Sezóna (rozcestník)\n\nSezona může označovat:\n\n"}
{"id": "806023", "url": "https://cs.wikipedia.org/wiki?curid=806023", "title": "MNK", "text": "MNK\n\nZkratka MNK má několik významů:\n\n"}
{"id": "806024", "url": "https://cs.wikipedia.org/wiki?curid=806024", "title": "Arthurův hrad", "text": "Arthurův hrad\n\nArthurův hrad je umělá zřícenina hradu, který byl postaven v zámeckém parku zámku v Sychrově.\n\nKdy byl hrad vystavěn není známo, protože objekt o stejném půdorysu na tomto místě můžeme najít zakreslený v katastrálních mapách z let 1843 a 1868. V roce 1876 prošel \"Alte Burg\", jak se tato stavba dříve nazývala, přestavbou do dnešní podoby. Autorem projektu byl Josef Pruvot.\n\nJedná se dvojici válcových věží – severovýchodní věž je mohutnější a nižší –, které navzájem spojuje zeď, v níž je brána ve stylu tudorovského oblouku. Spodní část nižší z věží byla zpěvněna soklem. Věže jsou dále členěny lizénami. Ačkoliv se u obou věží nachází vstup, uvnitř chybí schodiště.\n\nArthurův hrad stojí přímo v sychrovském zámeckém parku, takže je dostupný z něho. Dále kolem něj prochází modrá turistická značka od Radimovic a pokračující na Sedlejovice. Okolo vede také trasa naučné stezky Lesní putování s Kamilem Rohanem.\n\n"}
{"id": "806027", "url": "https://cs.wikipedia.org/wiki?curid=806027", "title": "Jan Jindřich Karl Möltzer", "text": "Jan Jindřich Karl Möltzer\n\nJan Jindřich Karl Möltzer (* před rokem 1700 Česká Lípa – 22. prosince 1746 Horní Police) byl český katolický kněz, 1. infulovaný arciděkan v Horní Polici v letech 1724–1746, čestný kanovník litoměřické katedrální kapituly sv. Štěpána.\n\nČeskolipský rodák Jan Jindřich Karl Möltzer, kněz litoměřické diecéze, byl 12. prosince 1722 ustanoven děkanem v Horní Polici a Žandově. V roce 1723 byla pod jeho duchovní správou provedena stavba kaplanky pro čtyři polické kaplany vedle budovy budoucího arciděkanství. Vlastní povýšení hornopolické fary na arciděkanství bylo schváleno a ratifikováno 1. července 1723. Následně 22. listopadu 1723 byl údaj o tomto povýšení fary na arciděkanství vlozeno do zemských desk.\nDne 29. června 1724 instaloval kanovník Bernard z Riczen polického děkana Jana Jindřicha Karla Möltzera prvním polickým arciděkanem. V roce 1725 byla k budově polického arciděkanství provedena přístavba traktu s novou kaplankou (ubytovací zařízení pro kaplany). V roce 1726 byl zpracovaný účet za všechny stavby polického kostela Navštívení Panny Marie, arciděkanství, křížové cesty a vstupní brány se zvonící. Tento účet vykázal investici 15.996 zlatých a 20 krejcarů. V následujícím roce 1726 dal první polický arciděkan Jan Jindřich Karel Möltzer na křížová cestě u polického kostela zřídit kapli Panny Marie Sněžné. Dne 6. prosince 1736 papež Klement XII. udělil polickému arciděkanovi právo používat pontifikálie jako opatovi ( \"„ad instar Abbatum”\"). 30. ledna 1737 byl tento papežský dekret ustanovující užívání pontifikálií polickým arciděkanem zveřejněn v litoměřické diecézi. Za své zásluhy o poutní místo byl též jmenován čestným kanovníkem litoměřické katedrální kapituly sv. Štěpána. Jan Jindřich Karel Möltzer, první polický arciděkan, zemřel 22. prosince 1746 a byl pochován v kapli Panny Marie Sněžné na křížové cestě u hornopolického kostela.\n\n\n\n"}
{"id": "806030", "url": "https://cs.wikipedia.org/wiki?curid=806030", "title": "Kostel svatého Bartoloměje (Napajedla)", "text": "Kostel svatého Bartoloměje (Napajedla)\n\nKostel svatého Bartoloměje je kostel v Napajedlích. Je chráněn jako kulturní památka České republiky.\n\nKostel svatého Bartoloměje v Napajedlích byl vystavěn v letech 1710-1712. Nechal ho postavit tehdejší majitel napajedelského panství Adam Jáchym z Rottalu. Vysvěcen byl až v roce 1741 olomouckým biskupem Jakubem Arnoštem. Kostel nebyl první církevní stavbou ve městě, původní kostel sv. Bartoloměje stával hned vedle napajedelské fary, poblíž tržiště a radnice, ten ale nevyhovoval kapacitou a proto byl zbourán a vystavěn byl nový nesoucí stejný název jako ten minulý, kostel svatého Bartoloměje.\n\nNejstaršími památkami v kostele jsou dva renesanční náhrobky Bedřicha a Bartoloměje ze Žerotína zasazené ve zdi po stranách hlavního vchodu, které byly přeneseny z původního kostela. Další náhrobky jsou vsazeny v podlaze pod novodobou dlažbou, z části zakryty lavicemi. V první třetině pravé části kostelní lodi je vchod do krypty, v současné době nepřístupné, kam byly údajně přeneseny také ostatky sedmi pánů ze Žerotína a dvou Vartemberků.\n\n"}
{"id": "806031", "url": "https://cs.wikipedia.org/wiki?curid=806031", "title": "John Levy (hudebník)", "text": "John Levy (hudebník)\n\nJohn Levy (11. dubna 1912 New Orleans, Louisiana, USA − 20. ledna 2012 Altadena, Kalifornie, USA) byl americký jazzový kontrabasista a hudební manažer. V roce 1949 se stal členem nové sestavy kvintetu George Shearinga. Spolupracoval s mnoha hudebníky, mezi které patří i Joe Williams a Cannonball Adderley. V roce 1997 byl uveden do International Jazz Hall of Fame.\n"}
{"id": "806034", "url": "https://cs.wikipedia.org/wiki?curid=806034", "title": "Košťálov (hrad, okres Semily)", "text": "Košťálov (hrad, okres Semily)\n\nHrad Košťálov je hrad, jehož drobné zbytky se nachází na kopci nad obcí Košťálov. Je chráněn jako kulturní památka České republiky.\n\nPrvní písemná zmínka o hradu pochází z roku 1361, kdy byl jeho majitelem Hynek, příslušník lomnické větve Valdštejnů. V letech 1364–1369 je jako vlastník uveden Jarek z Valdštejna a následně Zdeněk z Valdštejna a Košťálova (umírá někdy před rokem 1388). Hrad následně získal český král. Roku 1407 jej pak vlastnil Petr Kštice ze Sloupna a po něm Zdeněk ze Sloupna, zmiňovaný v letech 1433–1454. Následně byl opuštěn a připojen k panství Semily. Roku 1514 je uváděn jako pustý.\n\n"}
{"id": "806035", "url": "https://cs.wikipedia.org/wiki?curid=806035", "title": "Kerry McGregor", "text": "Kerry McGregor\n\nKerry McGregor (30. října 1974 Pumpherston, Západní Lothian, Skotsko − 4. ledna 2012 tamtéž) byla skotská zpěvačka. V roce 2006 se účastnila britské verze pořadu \"The X Factor\". V září 2010 jí byla diagnostikována rakovina močového měchýře. Podstoupila chemoterapii, ale v lednu 2012 zemřela ve věku 37 let.\n"}
{"id": "806040", "url": "https://cs.wikipedia.org/wiki?curid=806040", "title": "Ernie Carson", "text": "Ernie Carson\n\nErnie Carson (4. prosince 1937 Portland, Oregon, USA − 9. ledna 2012 tamtéž) byl americký kornetista, klavírista a zpěvák. Na škole hrál na trubku se skupinou Castle Jazz Band. Později spolupracoval s mnoha umělci, mezi které patří i Dave Wierbach, Jig Adams, Ray Bauduc nebo Turk Murphy.\n\n"}
{"id": "806042", "url": "https://cs.wikipedia.org/wiki?curid=806042", "title": "Augustin Václav Möltzer", "text": "Augustin Václav Möltzer\n\nAugustin Václav Möltzer (22. října 1695 Česká Lípa – 27. června 1757 Horní Police) byl český katolický kněz, 2. infulovaný arciděkan v Horní Polici v letech 1747–1757.\n\nPocházel, stejně jako předchůdce, z České Lípy. Se svým předchůdcem Janem Jindřichem Karlem Möltzerem ho pojil příbuzenský vztah. Druhý hornopolický arciděkan byl totiž synovcem zemřelého prvního polického arciděkana. Stal se knězem litoměřické diecéze. Dne 14. ledna 1747 byl instalován do úřadu arciděkana v Horní Polici, a stal se v pořadí druhým, podle ustanovení papežského breve ze 6. prosince 1736 papeže Klementa XII., infulovaným arciděkanem s právem používat pontifikálie jako opat ( \"„ad instar Abbatum”\"). Úřad vykonával deset let až do své smrti 25. června 1757. Pohřben byl pak v kostele Navštívení Panny Marie v Horní Polici, který měl za svého života v duchovní správě.\n\n\n\n"}
{"id": "806044", "url": "https://cs.wikipedia.org/wiki?curid=806044", "title": "Jimmy Castor", "text": "Jimmy Castor\n\nJames Walter „Jimmy“ Castor (23. června 1940 Manhattan, New York, USA − 16. ledna 2012 Henderson, Nevada, USA) byl americký saxofonista a zpěvák. Svou kariéru zahájil v padesátých letech jako doo-wopový zpěvák. Byl členem skupiny The Teenagers. Od roku 1972 hrál se skupinou Jimmy Castor Bunch.\n\n"}
{"id": "806049", "url": "https://cs.wikipedia.org/wiki?curid=806049", "title": "Clare Fischer", "text": "Clare Fischer\n\nClare Fischer (22. října 1928 Durand, Michigan, USA – 26. ledna 2012 Los Angeles, Kalifornie, USA) byl americký hudební skladatel, hráč na různé klávesové nástroje a aranžér. V padesátých letech spolupracoval s vokální skupinou The Hi-Lo's. Byl jedenáctkrát nominován na cenu Grammy a dvakrát ji získal. Spolupracoval s mnoha umělci, mezi které patří mimo jiné například Dizzy Gillespie, George Shearing, Paul McCartney, Prince a Michael Jackson.\n"}
{"id": "806050", "url": "https://cs.wikipedia.org/wiki?curid=806050", "title": "Lužický pluton", "text": "Lužický pluton\n\nLužický pluton je rozsáhlý pluton rozkládající se mezi německým městem Drážďany a krystalinikem Jizerských hor. Jedná se převážně o granitoidní komplex, který na území Česka zasahuje jen částí ve Šluknovském a Frýdlantském výběžku. V Německu se nachází zhruba na jižní polovině Horní Lužice – jeho severní okraj prochází severně za Kamencem, Budyšínem a Zhořelcem.\n\n"}
{"id": "806052", "url": "https://cs.wikipedia.org/wiki?curid=806052", "title": "Josefínský katastr", "text": "Josefínský katastr\n\nJosefínský (josefský) katastr byl katastrální operát, který začal vznikat na základě patentu císaře Josefa II. ze dne 20. dubna 1785. Katastr navazoval na tereziánské katastry, ale přinášel řadu novot, především přesné vyměřování. K jeho vyměření došlo v krátkém čase, přičemž do praxe byl zaveden již roku 1789. Vzhledem k tomu, že při vyměřování nebylo děláno rozdílu mezi panskou a poddanskou půdou, po celou dobu proti katastru protestovala především šlechta, což po náhlé Josefově smrti přinutilo nástupce Leopolda II. roku 1791 katastr odvolat.\n\nPři vyměřování bylo ovšem nalezeno 60 % půdy, které předchozí katastry vůbec neznaly, takže návrat k předchozímu stavu nebyl udržitelný. Proto byl následujícího roku 1792 vyhlášen kompromisní katastr nazývaný tereziánsko-josefský. Tento stav trval do roku 1860, kdy byl vyhlášen stabilní katastr.\n\nJosefínský katastr byl založený na výsledcích skutečného, i když velmi hrubého, měření, a nikoliv pouze na základě daňových přiznání, současně byl prvním pozemkovým katastrem, základní jednotkou pro odhad výnosu byl pozemek (jehož výměra byla v terénu skutečně změřena), který nahradil do té doby základní daňovou jednotku – usedlost, jako první ze soupisů majetku zahrnoval jak dominikální, tak rustikální pozemky\n\nKatastr byl vyhotoven pro jednotlivé berní obce. Nejprve byly určeny hranice těchto katastrálních obcí (včetně protokolu o průběhu hranic), plocha každé obce se rozdělila na tzv. pozemkové tratě a hony (menší celky ohraničené cestami, potoky atd.). Pozemky, označené tzv. \"topografickým číslem (Numerus topographicus)\", se zařazovaly do čtyř druhů: role, louky, vinice a lesy. Z nich se následně vypočítával hrubý výnos. Do měření tedy nebyly zahrnuty zemědělsky neobhospodařované plochy: neplodná půda, cesty, silnice či vodní toky a plochy apod.\n\n\nDomy byly sepsány, označeny domovním číslem (které přejaly následující katastrální operáty), ale nezaměřovaly se.\n\nOperát obsahoval:\n\nMěření bylo dobře zorganizováno (výsledky se zapisovaly do připravených tiskopisů), probíhalo velmi rychle a bylo dokončeno během čtyř let, takže už 1. listopadu 1789 vstoupil operát josefínského katastru v platnost.\n\nPrimitivní a ukvapené měření bez geometrických základů však nemohlo zajistit spolehlivé výsledky, což se ukázalo roku 1792 při snaze sestavit z náčrtů souvislou mapu celé říše, neboť z jednotlivých polních tratí nebylo často možno sestavit ani mapu obce.\n\nProtože tento katastr jako první již nerozlišoval půdu poddaných a šlechty, byl na nátlak šlechty po smrti Josefa II. v roce 1792 částečně zrušen a daně šlechty se opět vybíraly podle předchozího tereziánského katastru. Tato úprava se pak nazývala katastrem tereziánsko-josefínským, který byl podkladem pro vznik zemských desk, zakládaných nebo upravovaných podle patentů z roku 1794 o deskách zemských. Platil až do roku 1851, respektive 1860, kdy byl nahrazen na Moravě a v Čechách stabilním katastrem.\n\n\n"}
{"id": "806053", "url": "https://cs.wikipedia.org/wiki?curid=806053", "title": "Aristides Baltazzi", "text": "Aristides Baltazzi\n\nAristides Baltazzi (13. ledna 1853 Konstantinopol – 24. října 1914 Vídeň) byl rakousko-uherský dostihový jezdec, chovatel koní a polik, na přelomu 19. a 20. století poslanec Říšské rady a předák Strany středního velkostatku na Moravě.\n\nPocházel z vlivné bankéřské rodiny (původem z Benátek), která patřila k nejvyšším vídeňským společenským kruhům. Dne 8. srpna 1884 se přiženil do Napajedel, když si vzal baronku Marii Terezii ze Stockau. Již předtím byl vynikajícím dostihovým jezdcem (jako ostatně i více členů jeho rodiny). Po svatbě odstoupil z funkcí v Jockey Clubu a rozprodal svou dostihovou stáj. Roku 1886 (podle jiného zdroje již ihned po svatbě roku 1884) potom zřídil v Napajedlech hřebčín s chovem anglického plnokrevníka a celkově zvelebil zdejší chov, jejž předtím založil jeho tchán Friedrich ze Stockau). Této aktivitě věnoval veškerou péči a finanční prostředky. Zemřel roku 1914 kvůli zhoubné nemoci. Je pohřben v hrobce napajedelské hřbitovní kaple.\n\nByl aktivní i v politice. Ve volbách do Říšské rady roku 1897 získal mandát v Říšské radě (celostátní zákonodárný sbor), kde reprezentoval velkostatkářskou kurii na Moravě. Mandát obhájil ve volbách do Říšské rady roku 1901. Ve vídeňském parlamentu setrval do konce jeho funkčního období, tedy do roku 1907.\n\nSpolu s Felixem Vetterem z Lilie vedli na Moravě centristickou Stranu středního velkostatku. Jako její kandidát se uvádí roku 1897. Strana se ale od konce 19. století přimkla volně k Straně ústavověrného velkostatku pod vedením Josefa Marii Baernreithera, v jejímž parlamentním klubu zasedal Baltazzi jako hospitant.\n\nZemřel v říjnu 1914 na infarkt.\n\n"}
{"id": "806057", "url": "https://cs.wikipedia.org/wiki?curid=806057", "title": "Seznam olympijských medailistů v boxu – váha lehká střední", "text": "Seznam olympijských medailistů v boxu – váha lehká střední\n\nTato stránka je seznamem olympijských medailistů v boxu v kategorii lehké střední váhy.\n"}
{"id": "806059", "url": "https://cs.wikipedia.org/wiki?curid=806059", "title": "Dion DiMucci", "text": "Dion DiMucci\n\nDion Francis DiMucci, známý jako Dion nebo Dion DiMucci (* 18. července 1939 Bronx, New York, USA) je americký zpěvák, kytarista a hudební skladatel. Vystupuje od konce padesátých let, kdy hrál se skupinou Dion and the Belmonts. Později se prosadil i jako sólový umělec a nahrál mnoho sólových alb. V roce 1989 byl uveden do Rock and Roll Hall of Fame. Spolupracoval například s Lou Reedem (na Reedovo albu \"New York\", Reed potom hrál na Dionovo albu \"Yo Frankie\"). V žebříčku 100 nejlepších zpěváků všech dob časopisu Rolling Stone se umístil na 63. místě.\n\n\n"}
{"id": "806061", "url": "https://cs.wikipedia.org/wiki?curid=806061", "title": "Dion", "text": "Dion\n\nDion může znamenat:\n\n\n\n\n\n"}
{"id": "806062", "url": "https://cs.wikipedia.org/wiki?curid=806062", "title": "Primitivní proužek", "text": "Primitivní proužek\n\nPrimitivní proužek je podélný val na raném zárodku ptáků a savců, jenž definuje osu hlava-ocas a následně dává vzniknout primitivní brázdě, kterou migrují buňky budoucího zárodečného mezodermu a entodermu. Tato migrace je samotnou podstatou gastrulace. Primitivní proužek se vytváří jako ztluštěnina epiblastu (svrchní vrstvy dvouvrstevného zárodku), a to na posteriorním konci embrya. Vpředu (anteriorně) je primitivní proužek zakončen primitivním (Hensenovým) uzlem. Právě Hensenův uzel je organizátorem vzniku gastruly, a tak je vlastně funkčním ekvivalentem žabího „dorzálního rtu blastoporu“. Buňky budoucího entodermu a mezodermu tedy vstupují Hensenovým uzlem dovnitř embrya a migrují do míst svého cílového určení.\n"}
{"id": "806070", "url": "https://cs.wikipedia.org/wiki?curid=806070", "title": "Katharine McPhee", "text": "Katharine McPhee\n\nKatharine Foster (* 25. března 1984, Los Angeles, Kalifornie, Spojené státy americké) je americká popová zpěvačka, skladatelka a herečka. Stala se slavnou, když se v roce 2006 účastnila páté série reality show televize Fox s názvem \"American Idol\". Nakonec skončila v soutěži na druhém místě.\n\nJejí \"stejnojmenné\" debutové album vyšlo 30. ledna 2007 přes RCA Records. Umístilo se na druhém místě v americké hitparádě Billboard 200 a zatím se prodalo 381 000 kopií. První singl alba s názvem \"Over It\", se umístil v hitparádě Pop Top 30 vyhlášen zlatým. Její druhé album s názvem \"Unbroken\" bylo vydáno 5. ledna 2010 přes Verve Forecast Records a umístilo se na 27. místě v hitparádě Billboard 200. Album obsahuje singl \"Had It All\", který se umístil na 22. místě v Billboard AC hitparádě. Prodalo se přes 45 000 kopií tohoto alba. Její třetí album se sváteční tematikou, Christmas Is the Time to Say I Love You, bylo vydáno 12. října 2010. Album se ocitlo na 11. místě v Billboard Top Holiday Albums, zatímco singl \"Have Yourself a Merry Little Christmas\" získal šestnácté místo v Billboard AC chart. Tohoto alba se prodalo již přes 23 000 kopií.\n\nMcPhee také rozvinula svou hereckou kariéru, v roce 2008 si zahrála roli Harmony v romantické komedii \"Domácí mazlíček\" . Nejvíce se proslavila rolemi v seriálech stanice NBC \"Smash a CBS Scorpion,\" kde představovala servírku Paige Dineen\".\"\n\nNarodila se v Los Angeles ve státě Kalifornie. Její otec Daniel McPhee je televizní producent a její matka Patricia Burch McPhee (umělecké jméno Peisha Arten) je učitelka zpěvu a kabaretní zpěvačka. Má starší sestru Adrianu. Když bylo Katharine 12 let, její rodina se přestěhovala v do čtvrti Sherman Oaks v Los Angeles. Katharinina matka poznala hudební talent své dcery a rozhodla se jí vyučovat zpěvu. Katharine je irského, skotského a německého původu. Chodila na střední školu Notre Dame High School v Sherman Oaks, kde hrála ve školních divadelních hrách a muzikálech a absolvovala v roce 2002. Poté po tři semestry navštěvovala konzervatoř v Bostonu se zaměřením na muzikálové divadlo. Na radu svého manažera opustila konzervatoř a vrátila se do Los Angeles, aby zkoušela štěstí v konkurzech na televizní seriálové pilotní díly. Byla obsazena (během toho, co opustila školu a byla na konkurzech v Los Angeles) do pilotního dílu seriálu pro MTV s názvem You Are Here, kde hrála starší sestru více populární mladší sestry. MTV nikdy neodvysílala pilot a nedodělala seriál. V březnu 2005 hrála roli Annie Oakley v losangeleské produkci muzikálu \"Annie Get Your Gun\". Za tuto roli byla nominována na cenu L.A. Stage Ovation Award v kategorii hlavní herečka v muzikálu. V roce 2007 měla malou roli Paramount Girl v muzikálovém filmu \"Šílený\", založeném na životě Hanka Garlanda. Roli ztvárnila na začátku roku 2005, předtím, než se účastnila konkurzu na American Idol.\n\nV minulosti se potýkala s poruchami příjmu potravy. V rozhovoru pro magazín People řekla, že ve třinácti letech začala hladovět a extrémně cvičit a v sedmnácti letech se z ní stala bulimička. Přibrala na vysoké škole kvůli stresu. Po sedmi letech onemocnění se nakonec přihlásila na tříměsíční uzdravovací program kvůli jejím poruchám příjmu potravy, když úspěšně udělala konkurz na \"American Idol\". Její léčba úspěšně skončila těsně před semifinálovými koly American Idol v únoru 2006. Během svého pobytu v soutěži zhubla 14 kilogramů kvůli tomu, že zdravě jedla, jako součást své léčby. V květnu 2007 pro Teen Vogue řekla: \"Jím vše, co chci, jen si dávám velký pozor na velikost porcí.“ McPhee a její sestra se objevily 18. září 2006 v prvním díle The Dr. Keith Ablow Show, kde hovořily o Katharininých problémech s bulimií a její dětský strach z jejího otce. Také v tomto rozhovoru řekla, že ve svých školních letech byla chybně diagnostikována jako osoba, která má potíže se čtením, ale nakonec se zjistilo, že měla potíže se zrakem, což způsobilo její potíže čtení ve třídě. McPhee prozradila, že v té době byla ve škole známá jako \"hezká, ale hloupá\" dívka, protože měla potíže se čtením.\n\nMcPhee byla přesvědčena svými rodiči a svým nynějším manželem, Nickem Cokasem, aby se přihlásila do televizní soutěže \"American Idol\". Zúčastnila se konkurzu v San Franciscu s písní \"God Bless the Child\" od Billie Holiday. V prvním týdnu soutěže zpívala \"I'll Never Love This Way Again\" od Dionne Warwick, což jí přineslo příznivé komentáře od porotců. Během druhého kola zpívala ve skupině píseň \"I Can't Help Myself (Sugar Pie Honey Bunch)\" od Four Tops a zapomněla slova písně, ale porotci se rozhodli nechat postoupit celou skupinu. Ve třetím kole zpívala acappella píseň \"My Funny Valentine\", a tím se dostala do skupiny nejlepších čtyřiceti zpěváků soutěže. Byla velmi nešťastná, když se její kamarádka ze skupiny, Crystal Stark nedostala do nejlepších čtyřiadvaceti. Během jejího pobytu v soutěži byl zaveden pojem \"McPheever\". V týdnu nejlepších šesti zpěváků byli v soutěži jako hvězdní porotci producent David Foster a zpěvák Andrea Bocelli, což přineslo McPhee v budoucnu štěstí, protože s oběma po ukončení soutěže spolupracovala v několika hudebních projektech. V květnu 2006 navštívila svou starou školu Notre Dame High School na oslavu v jejím rodném městě. Starosta Antonio Villaraigosa navštívil školu, a tento den prohlásil Dnem Katharine McPhee.\n\nDne 2. února 2008 si tehdy 23letá McPhee vzala 42letého Nicka Cokase v presbyteriánském kostele v Beverly Hills. Dvojice se rozvedla v roce 2016, žádost byla však podaná v roce 2014. Herečka chodila s hercem Elyesem Gabelem, se kterým se seznámila při natáčení seriálu \"Tým Škorpión\". Dvojice se však v roce 2016 rozešla.\n\nV červenci 2018 se zasnoubila s hudebním producentem Davidem Fosterem, aby 28. června 2019 vstoupila do svazku manželského.\n\n\n\n\n"}
{"id": "806071", "url": "https://cs.wikipedia.org/wiki?curid=806071", "title": "Tom Ardolino", "text": "Tom Ardolino\n\nThomas Robert Ardolino (12. ledna 1955 Springfield, Massachusetts, USA – 6. ledna 2012 tamtéž) byl americký rockový bubeník. Od roku 1974 byl členem skupiny NRBQ. V roce 2004 vydal své první sólové album s názvem \"Unknown Brain\".\n"}
{"id": "806072", "url": "https://cs.wikipedia.org/wiki?curid=806072", "title": "Pink Anderson", "text": "Pink Anderson\n\nPink Anderson (12. února 1900 Laurens, Jižní Karolína, USA – 12. října 1974 Spartanburg, Jižní Karolína, USA) byl americký bluesový zpěvák a kytarista. Jeho syn Little Pink Anderson (* 13. července 1954) je také bluesový hudebník. Spolu Floydem Councilem byl inspirací pro vznik názvu skupiny Pink Floyd.\n"}
{"id": "806073", "url": "https://cs.wikipedia.org/wiki?curid=806073", "title": "Floyd Council", "text": "Floyd Council\n\nFloyd Council (2. září 1911 Chapel Hill, Severní Karolína, USA − 9. května 1976 Sanford, Severní Karolína, USA) byl americký bluesový kytarista a zpěvák. Spolu Pinkem Andersonem byl inspirací pro vznik názvu skupiny Pink Floyd.\n"}
{"id": "806076", "url": "https://cs.wikipedia.org/wiki?curid=806076", "title": "Stacionární elektrické pole", "text": "Stacionární elektrické pole\n\nStacionární elektrické pole je elektrické pole, které je tvořeno zejména nepohybujícími se elektrickými náboji. \n\nExistují dvě formy tohoto pole:\n\n"}
{"id": "806077", "url": "https://cs.wikipedia.org/wiki?curid=806077", "title": "Nebeská říše velkého míru", "text": "Nebeská říše velkého míru\n\nNebeská říše velkého míru (: český přepis \"Tchaj-pching tchien kuo\", pchin-jin Tàipíng Tiān Guó, znaky 太平天囯) byl státní útvar v Číně kontrolující částečně nebo úplně provincie Chu-pej, An-chuej, Ťiang-si a Če-ťiang, od roku 1853 s hlavním městem v Nankingu.\n\nPovstání tchaj-pchingů vypuklo roku 1850 v provincii Kuang-si, vůdcem byl Chung Siou-čchüan, křesťanský konvertita, který na ovládaném území založil nezávislý stát – Nebeskou říši velkého míru.\nV polovině 19. století Čína utrpěla řadu přírodních katastrof, ekonomických problémů a porážek (zejména pokořující porážka v roce 1842 se Spojeným královstvím v první opiové válce). Dne 11. ledna 1851 Chung Siou-čchüan prohlásil sám sebe za \"Nebeského krále\" ( 王, Tianwang) a založil nový stát - \"Nebeskou říši velkého míru\".\n\nV roce 1853 dobyli rebelové město Tianjing. Chung Siou-čchüan ho nechal přejmenovávat na Nanking a město se stalo \"nebeským hlavním městem\" a hlavním městem celé Nebeské říše velkého míru. Ve městě se postavil palác nebeského krále. Chung Siou-čchüan se snažil rozšířit svou podporu veřejnosti a vytvořit spojenectví s evropskými mocnostmi, ale nedokázal uspět. Evropané se rozhodli zůstat neutrální.\n\nPokus dobýt Šanghaj v roce 1860 byl zpočátku úspěšný, ale nakonec čínští vojáci a evropští důstojníci pod vedením Fredericka Townsenda Šanghaj ubránili. Chung Siou-čchüan prohlásil, že Bůh ubrání Nanking, ale v červnu 1864 Chung Siou-čchüan zemřel na otravu z jídla. Jen několik dní po jeho smrti dobyla vojska Číny města Nanking. Jeho tělo bylo pohřbeno v bývalém císařském paláci, kde bylo později exhumováno a vítězní generálové si tam mohli ověřit jeho smrt. Poté bylo jeho tělo zpopelněno. Vojáci pak vystřelili popel z děla, aby bylo zajištěno, že jeho pozůstatky nemají hrob jako věčný trest za povstání.\n\nČtyři měsíce před pádem nebeského království Taiping Chung Siou-čchüan abdikoval ve prospěch Chunga Tianguifu, svého nejstaršího syna. V době předání moci mu bylo patnáct let.\nI když pád říše byl v roce 1864, boj neskončil. Po Číně bylo ještě několik set tisíc povstalců, kteří pokračovali v boji s více než čtvrt milionovou přesilou. V srpnu 1871 armádu rebelů, vedená Shi Dakaikem, zcela vyhladily čínské jednotky.\n\n\nI když stát byl \"křesťanský\", byl dlouho považován za kacířský. Chung Siou-čchüan byl považován za mladšího bratra Krista.\n\nVe svém prvním roce stát razil mince, které byly raženy v průměrech od 23 mm do 26 mm v průměru a vážily kolem 4,1 g. Název státu byl zapsán na líci a \"Svatý (nebeský) poklad\" (Čínsky : 圣 宝 ) na druhé straně.\n\nNa území ovládaném tchaj-pchingy žilo kolem 30 miliónů lidí.\n"}
{"id": "806079", "url": "https://cs.wikipedia.org/wiki?curid=806079", "title": "Robbie France", "text": "Robbie France\n\nRobbie France (5. prosince 1959, Sheffield, Spojené království − 14. ledna 2012, Mazarrón, Španělsko) byl britský rockový bubeník, hudební producent, novinář a spisovatel. \n\nV letech 1983–1984 hrál se skupinou Diamond Head, v letech 1984–1985 byl členem skupiny UFO. Později byl také členem skupiny Skunk Anansie. V roce 2011 vydal knihu s názvem \"Six Degrees South\". Zemřel v lednu 2012 ve věku 52 let.\n"}
{"id": "806080", "url": "https://cs.wikipedia.org/wiki?curid=806080", "title": "Brooklynské muzeum", "text": "Brooklynské muzeum\n\nBrooklynské muzeum (anglicky Brooklyn Museum) je muzeum umění v New York City v městské části Brooklyn. Na ploše 560 000 metrů čtverečních je muzeum v New Yorku druhé největší se sbírkou 1,5 milionu uměleckých prací.\n\n"}
{"id": "806083", "url": "https://cs.wikipedia.org/wiki?curid=806083", "title": "Intenzita magnetického pole", "text": "Intenzita magnetického pole\n\nIntenzita magnetického pole je vektorová veličina popisující míru silových účinků magnetického pole. Na rozdíl od magnetické indukce nezahrnuje vliv vázaných magnetizačních proudů prostředí, ale pouze \"vnějších\" zdrojů pole, tedy volných elektrických proudů.\n\n\nZákladním obecným vztahem pro intenzitu stacionárního magnetického pole buzeného (ustáleným) volným elektrickým proudem \"I\" je Ampérův zákon:\n\nV nestacionárním poli pak platí první Maxwellova rovnice, která je definičním vztahem pro intenzitu magnetického pole v soustavě SI (S je obsah plochy ohraničené křivkou \"c\", D je elektrická indukce):\n\nVztah k magnetické indukci B:\n\nIntenzitu stacionárního magnetického pole vytvořeného lineárním vodičem protékaným proudem udává Biotův-Savartův zákon:\n\nZ historických důvodů, od doby, kdy magnetismus byl vysvětlován fluidovou teorií, odpovídají pojmy a vztahy mezi intenzitou magnetického pole a magnetickou indukcí stacionárního magnetického pole obdobným vztahům z elektrostatiky mezi intenzitou elektrického pole a elektrickou indukcí. Tato analogie je pouze formální, nikoli fyzikální. Ve skutečnosti jsou základními vektory polí intenzita elektrického pole a magnetická indukce, popisující skutečné silové účinky celkového pole v prostředí. Intenzita magnetického pole je pak obdobná elektrické indukci, neboť obě odhlížejí od účinků dodatečných polí vzniklých v prostředí a popisují pole jako účinky pouze volných proudů resp. volných nábojů. Obě tyto veličiny tak doplňují popis polí v látkovém prostředí a jsou výhodné pro praktické výpočty vzhledem ke svému bezprostřednějšímu vztahu k makroskopickým zdrojům polí.\nDokládá to např. výše uvedený Biotův-Savartův zákon, který umožňuje výpočet magnetického pole elektrického proudu, aniž by byla nutná znalost magnetických vlastností prostředí.\n\nVzhledem k tomu, že intenzita magnetického pole je definována pomocí první Maxwellovy rovnice, vyplývají pro ni podobná omezení jako pro tuto rovnici. Polarizační proudy jsou započteny na pravé straně rovnice, naopak magnetizační na levé straně (\"skryté\" v intenzitě magnetického pole). Ve velmi rychle proměnném elektromagnetickém poli však nelze vázané proudy rozdělit na \"posuvné\" polarizační a uzavřené magnetizační proudy, neboť podstatné změny pole proběhnou za kratší čas, než je charakteristický čas pro uzavření magnetizačního proudu. V takovém případě se všechny vázané proudy jeví jako polarizační a magnetizaci a tedy ani intenzitu magnetického pole nelze rozumně definovat. I polarizace a elektrická indukce tím získávají odlišný charakter. Elektromagnetické pole se pak zpravidla popisuje pomocí 3 vektorových veličin: intenzity elektrického pole, magnetické indukce a oné pozměněné elektrické indukce, pro které se formulují pozměněné Maxwellovy rovnice.\n\n"}
{"id": "806085", "url": "https://cs.wikipedia.org/wiki?curid=806085", "title": "Giro d'Italia 2012", "text": "Giro d'Italia 2012\n\nStartovním městem 95. ročníku Giro d'Italia byl dánský Herning. Byl to již třetí start za deset let mimo Itálii a zároveň také nejsevernější. Tento ročník probíhal od 5. května do 27. května. K uctění památky Woutera Weylandta, který v minulém ročníku tragicky zahynul bylo jeho číslo, 108, navždy vyřazeno ze startovní listiny. Na startu bylo celkem 22 týmů z toho 18 ProTour týmů a 4 kontinentální. Celkem závodilo 198 závodníků. Mezi nimi byli i dva čeští zástupci Roman Kreuziger a Jan Bárta . Velkou převahu měli Italové (celkem 58 účastníků). Letošní Giro d'Italia mělo 21 etap, z toho 3 časovky (2 individulání a 1 týmová), 7 etap bylo rovinatých, 6 kopcovitých a 5 horských.\n"}
{"id": "806086", "url": "https://cs.wikipedia.org/wiki?curid=806086", "title": "Peeling", "text": "Peeling\n\nPeeling je obrušování mrtvých buněk kůže za účelem odstranění odumřelých části pokožky. Provádí se nejčastěji pomocí krému, který obsahuje hrubé částečky.\n\nTato procedura by se neměla provádět častěji než jedenkrát týdně, jinak hrozí poškození pokožky. Existuje obličejový i tělový peeling.\n\nPeeling způsobuje rozsáhlé ekologické škody. Znečišťuje životní prostředí plastovými mikrogranulemi (tzv. mikroplasty), které se stávají součástí potravního řetězce. Proto byl ve Spojených státech zakázán.\n"}
{"id": "806091", "url": "https://cs.wikipedia.org/wiki?curid=806091", "title": "Jan Stanislav Kolár", "text": "Jan Stanislav Kolár\n\nJan Stanislav Kolár, \"narozený jako\" Jan Josef Kohn, \"též známý pod pseudonymem\" J. O. Ralk (11. května 1896, Praha – 30. října 1973, tamtéž) byl český scenárista, režisér, herec a filmový kritik.\n\nNarodil se do rodiny židovského obchodního příručího Emila Kohna. Rodina posléze konvertovala ke křesťanské víře a přijala příjmení Kolár. Vystudoval gymnázium a dále také práva na pražské Karlově univerzitě. Jeho manželkou byla operní pěvkyně Máša Kolárová.\n\n\n"}
{"id": "806092", "url": "https://cs.wikipedia.org/wiki?curid=806092", "title": "Jan František Bautsch", "text": "Jan František Bautsch\n\nJan František Bautsch (* kolem roku 1700 – 12. ledna 1764 Horní Police) byl český katolický kněz, třetí infulovaný arciděkan v Horní Polici v letech 1758-1764, okrskový vikář českolipského vikariátu.\n\nByl knězem litoměřické diecéze. Dne 25. září 1757 byl litoměřickým biskupem Mořicem Adolfem Sachsen-Zeits jmenován třetím hornopolickým arciděkanem. Jeho instalace za hornopolického arciděkana, podle ustanovení papežského breve ze 6. prosince 1736 papeže Klementa XII., s právem používat pontifikálie jako opat ( \"„ad instar Abbatum”\"), se konala 10. září 1758. Bautsch se tak stal 3. infulovaným arciděkanem v Horní Polici s tímto právem. Dne 4. června 1759 byl jmenován Bautsch současně českolipským vikářem, při zachování hornopolického arciděkanského úřadu. Zemřel 10. ledna 1764 a byl pochován v polickém kostele Navštívení Panny Marie před oltářem sv. Barbory.\n\n\n\n"}
{"id": "806093", "url": "https://cs.wikipedia.org/wiki?curid=806093", "title": "Jack Dykinga", "text": "Jack Dykinga\n\nJack William Dykinga (* 2. ledna 1943 Chicago) je americký fotograf. V roce 1971 získal ocenění Pulitzer Prize for Feature Photography.\n\nPracoval pro magazíny jako \"Chicago Tribune\" nebo \"Chicago Sun Times\". Časem se přestěhoval do Arizony, kde pracoval pro \"Arizona Daily Star\" a učil na University of Arizona a Pima Community College.\n\nJeho snímky se objevují v \"Arizona Highways\" nebo \"National Geographic\".\nHe shows at the G2 Gallery.\nJe členem správní rady projektu Sonoran Desert National Park Project.\n\nV roce 2010 byl fotografem na Sedona Photofest.\nOženil se s Margaretou Malleyovou v roce 1965; společně žijí v Tucson, Arizona.\n\nJack Dykinga je také zakládajícím členem spolku International League of Conservation Photographers\n\n\n"}
{"id": "806095", "url": "https://cs.wikipedia.org/wiki?curid=806095", "title": "Al De Lory", "text": "Al De Lory\n\nAl De Lory, vlastním jménem Alfred V. De Lory, (31. ledna 1930 − 5. února 2012) je americký hudební producent, aranžér, hudebník a dirigent. Byl členem skupiny The Wrecking Crew. Spolupracoval s umělci, jakými jsou Glen Campbell, Jimmy Webb nebo The Beach Boys. Jeho dcera Donna De Lory je zpěvačka. Byl dvakrát nominován na cenu Grammy, jednou ji získal.\n"}
{"id": "806097", "url": "https://cs.wikipedia.org/wiki?curid=806097", "title": "Rolf Wiggershaus", "text": "Rolf Wiggershaus\n\nRolf Wiggershaus (* 1944, Wuppertal) je německý filozof a publicista. Je znám jako historik Frankfurtské školy. Jeho historické studie a úvody k Adornovi, Horkheimerovi a Habermasovi jsou považovány v oboru za standard.\n\nWiggershaus studoval filozofii, sociologii a německou literaturu – mimo jiných u Adorna – a promoval v roce 1974 ve Frankfurtu nad Mohanem u Jürgena Habermase. Pracoval jako pedagog, publicista a překladatel. Jeho hlavní ddílo, \"Die Frankfurter Schule\", bylo vydáno v roce 1986 a přeloženo do několika cizích jazyků.\n\n\n"}
{"id": "806099", "url": "https://cs.wikipedia.org/wiki?curid=806099", "title": "Joe Moretti", "text": "Joe Moretti\n\nJoseph Edward „Joe“ Moretti (10. května 1938 Glasgow, Skotsko − 9. února 2012 Johannesburg, Jižní Afrika) byl skotský kytarista. Hrál například ve skladbách „Brand New Cadillac“ Vince Taylora nebo „Shakin' All Over“ skupiny Johnny Kidd & The Pirates. Dále spolupracoval například s Gene Vincentem, Vincem Eagerem, Lesley Duncan nebo skupinou Nero and the Gladiators.\n"}
{"id": "806101", "url": "https://cs.wikipedia.org/wiki?curid=806101", "title": "Robert F. Sargent", "text": "Robert F. Sargent\n\nRobert F. Sargent byl hlavním fotografem pobřežní hlídky United States Coast Guard (CPhoM, USCG). Nejznámější je jeho fotografie \"Do spárů smrti\", na které vojáci z 1. divize přistávají na pláži Omaha Beach dne 6. června 1944 v rámci Operace Overlord během druhé světové války vylodění spojeneckých vojsk do Němci okupované Francie.\n"}
{"id": "806102", "url": "https://cs.wikipedia.org/wiki?curid=806102", "title": "Čhangthang", "text": "Čhangthang\n\nČhangthang ( , Wylie: byang thang, čínsky: 羌塘, pchin-jin: Qiāngtáng) je náhorní plošina v severozápadním Tibetu, dnes na území Tibetské autonomní oblasti, z části zasahuje i do provincie Čching-chaj a do Ladaku patřícího k Indii. Celý Čhangthang je součástí Tibetské náhorní plošiny. Na Čhangthangu byla v roce 1993 zřízena Národní přírodní rezervace Čhangthang (羌塘国家级自然保护区), která zaujímá 400 000 km a je tak druhou největší přírodní rezervací na světě po NP severovýchodní Grónsko.\n\nPřevážná část Čhangthangu dnes náleží do tibetských prefektur Nagčhu a Ngari. Průměrná nadmořská výška plošiny Čhangthang se pohybuje okolo 5000 m n. m. Na jihovýchodě hraničí plošina s pohořím Ňänčhen Thanglha (གཉན་ཆེན་ཐང་ལྷ་, nejvyšší hora 7 162 metrů) a Gangtise (གངས་ཏི་སེ་, nejvyšší hora 7 095 metrů, nejznámější hora Kailas), které jsou součástí Transhimálaje. Na severu hraničí s pohořím Kchun-lun-šan a Hoh Xil (též Kekexili).\n\nV oblasti pramení mnoho řek, např. Dlouhá řeka. Jezera zaujímají přibližně 25 000 km, z toho 4 jezera mají rozlohu větší 1000 km (např. 1920 km jezero Namco, jezero Siling 1530 km). Rozlohu větší 500 km má 7 jezer (Trari namco 950 km, Dangra jumco 830 km). Větší než 100 km 42 jezer a dalších více než 700 menších jezer.\n\nNa území Čhangthangu žije množství chráněných živočichů. čiru - tibetská antilopa, kiang - divoký osel, goa - tibetská gazela, jak divoký, koza horská, nahur modrý, rys, husa indická, racek hnědohlavý, jeřáb a další druhy ptactva a ryb.\n"}
{"id": "806104", "url": "https://cs.wikipedia.org/wiki?curid=806104", "title": "Cena Theodora W. Adorna", "text": "Cena Theodora W. Adorna\n\nCena Theodora W. Adorna () je ocenění za úspěchy v oboru filozofie, hudby, divadla a filmu. Uděluje ji město Frankfurt nad Mohanem každé tři roky, již od roku 1977.\n\nCena je nazvána po Theodorovi W. Adornovi, který přednášel dvacet let na místní univerzitě. Protože Adorno byl neomarxista a spoluzakladatel Frankfurtské školy, je cena udělována osobám s touto politickou orientací. Je předávána v den jeho narozenin - 11. září a dotována částkou 50 000 euro.\n\n\n"}
{"id": "806108", "url": "https://cs.wikipedia.org/wiki?curid=806108", "title": "Jafa Jarkoni", "text": "Jafa Jarkoni\n\nJafa Jarkoni ( ) (24. prosince 1925 − 1. ledna 2012) byla izraelská zpěvačka.\n\nJejí rodiče pocházeli z Kavkazu. V roce 1944 se provdala za Josefa Gustina, který v následujícím roce zemřel. V roce 1948 si vzala Šajkeho Jarkoniho, se kterým měla tři dcery. V roce 1998 získala Izraelskou cenu. V roce 2000 jí byla diagnostikována Alzheimerova choroba.\n\n"}
{"id": "806109", "url": "https://cs.wikipedia.org/wiki?curid=806109", "title": "Do spárů smrti", "text": "Do spárů smrti\n\nDo spárů smrti (anglicky Taxis to Hell – and Back – Into the Jaws of Death, zkráceně Into the Jaws of Death) je nejznámější fotografie, kterou pořídil Robert F. Sargent, fotograf Pobřežní stráže USA (CPhoM, USCG). \n\nNa snímku jsou vojáci z 1. divize, kteří přistávají na pláži Omaha Beach dne 6. června 1944 v rámci Operace Overlord během druhé světové války vylodění spojeneckých vojsk do Němci okupované Francie.\n\nFráze „into the jaws of Death“ v názvu fotografie pochází z refrénu básně Alfreda Tennysona „The Charge of the Light Brigade“.\n\nIkonická fotografie inspirovala v roce 1998 natočení hollywoodského filmu \"Zachraňte vojína Ryana\" a v roce 1997 se objevila na obálce anglického překladu starořeckého eposu \"Ilias\" Stanleyho Lombarda jako symbol univerzálnost války.\n"}
{"id": "806110", "url": "https://cs.wikipedia.org/wiki?curid=806110", "title": "Chris Frantz", "text": "Chris Frantz\n\nChris Frantz (* jako Charlton Christopher Frantz; 8. května 1951) je americký bubeník a hudební producent. Byl členem skupiny Talking Heads a později hrál se skupinou Tom Tom Club. Studoval na Shady Side Academy a Rhode Island School of Design.\n\n"}
{"id": "806111", "url": "https://cs.wikipedia.org/wiki?curid=806111", "title": "Maniak (film, 2009)", "text": "Maniak (film, 2009)\n\nManiak (ang. název: Basement Jack) je americký hororový film z roku 2009. Film režíroval Michael Shelton.\n\nKaren Cook, středoškolačka, je jediná, která přežila útok sedmnáctiletého maniaka s přezdívkou \"Basement Jack\" v jejím domě. To jí obrátilo život naruby a pořád žije ve strachu, že vrah je na svobodě, i když je ve vězení. Po jedenácti letech, v roce 2006, je vrah propuštěn kvůli justiční chybě a po roce začne opět vraždit v okolí města Downers Grove. Karen, která se ve městě nachází a je podezřelá, je v nebezpečí a nemá jinou možnost, než zabít Basementa Jacka dřív, než on zabije ji.\n\n"}
{"id": "806112", "url": "https://cs.wikipedia.org/wiki?curid=806112", "title": "Arnošt Faltýnek", "text": "Arnošt Faltýnek\n\nArnošt Faltýnek (8. ledna 1906 Vrahovice – 16. září 1991 Brno) byl český herec. Nevystudoval žádnou hereckou školu a od 18 let hrál v divadle.\n\n\n"}
{"id": "806117", "url": "https://cs.wikipedia.org/wiki?curid=806117", "title": "Terry Reid", "text": "Terry Reid\n\nTerry Reid (* 13. listopadu 1949 Huntingdon, Anglie) je britský rockový kytarista a zpěvák. V šedesátých letech hrál se skupinou Peter Jay and the Jaywalkers. Později vydával sólová alba a podílel se na albech jiných interpretů. Zpíval doprovodné vokály na albech \"High Stakes & Dangerous Men\" skupiny UFO a \"Home Plate\" zpěvačky Bonnie Raitt a dalších. Jeho skladbu „Rich Kid Blues“ předělala například skupina The Raconteurs na albu \"Consolers of the Lonely\".\n\n"}
{"id": "806118", "url": "https://cs.wikipedia.org/wiki?curid=806118", "title": "Bad Sankt Leonhard im Lavanttal", "text": "Bad Sankt Leonhard im Lavanttal\n\nBad Sankt Leonhard im Lavanttal (česky Svatý Linhart) je město v Rakousku v spolkové zemi Korutany v okrese Wolfsberg. Žije zde obyvatel.\n\nMěsto má 8 katastrálních území (Erzberg, Görlitzen, Kliening, Bad St. Leonhard, Schiefling, Schönberg, Theißing, Twimberg) a 17 městských částí (počet obyvatel k roku 2015):\n\n\n"}
{"id": "806120", "url": "https://cs.wikipedia.org/wiki?curid=806120", "title": "Anežka Drahotová", "text": "Anežka Drahotová\n\nAnežka Drahotová (* 22. července 1995 Rumburk) je česká atletka a cyklistka, jejíž specializací jsou závody na delší tratě. V roce 2014 se stala juniorskou světovou rekordmankou v chodeckém závodě na 10 km.\n\nV roce 2014 vyhrála českou anketu Sportovec roku v juniorské kategorii.\n\nNarodila se v Rumburku a pochází z dvojčat. Její sestra Eliška se také věnovala atletice a cyklistice. Byla členkou TJ Rumburk, v současné době závodí za USK Praha (atletika) a Mapei Merida Kaňkovský (cyklistika).\n\nVe své krátké kariéře dosáhla již mnoha chodeckých úspěchů. Je trojnásobnou vicemistryní republiky mezi žačkami na 3000 metrů z let 2008, 2009 a 2010 a žákovskou mistryní republiky na stejné vzdálenosti na dráze z roku 2009. V roce 2011 se na 3000 metrů stala dorosteneckou mistryní republiky a skončila mezi dorostenkami druhá na mezinárodním mítinku v Poděbradech. Ve Švýcarském Luganu si v témže roce mezi dorostenkami došla pro dvě první místa v závodech na 5 a 10 km. Při evropském poháru v Olhau došla mezi juniorkami sedmá a společně se sestrou Eliškou vybojovaly bronz v družstvech. Na mistrovství světa do 17 let si v závodě na 5000 metrů došla pro šesté místo, na evropském mistrovství pak došla třináctá v závodě na 10 km.\n\nV roce 2012 zopakovala triumfy na domácím mistrovství v chůzi na 3000 m v hale i 5000 m venku mezi dorostenkami, na mítinku v Luganu na 10 km a zvítězila také na desetikilometrovém závodě v rámci mítinku v Poděbradech. Na Mistrovství světa juniorů v Barceloně obsadila v závodě na 10 000 m 6. místo.\n\nV roce 2013 vyhrála závod na 10 000 m na Mistrovství Evropy juniorů v Rieti v novém českém rekordu 44:15,87. Kvalifikovala se také v chůzi na 20 km na Mistrovství světa v atletice v Moskvě. Zde se 13. srpna umístila na 7. místě a vyrovnala český rekord v chůzi na 20 kilometrů.\n\nRok 2014 zahájila překonáním českého rekordu na 20 km 16. března v Luganu, kde dokončila na 3. místě v čase 1:28:13. Zvítězila v kategorii žen na mistrovství ČR v chůzi na 20 km v Poděbradech a zároveň v traťovém rekordu 1:29:43 se stala i celkovou vítězkou závodu EAA. 4. května došla na 3. místě v juniorském závodě na světovém poháru v čínském Taicangu a na 10 km chůze utvořila nový český juniorský i seniorský rekord 43:40. Na Mistrovství světa juniorů v Eugene vyhrála 23. června Anežka závod na 10 000 metrů chůze v čase 42:47,25, kterým vylepšila dosavadní juniorský světový rekord o více než 12 sekund.Na následujícím Mistrovství Evropy v atletice získala bronz v chodeckém závodě na 20km- 1:28:08, když znovu překonala rekord ČR.\n\nRok 2015 začal vítězstvím na mítingu v Luganu. Český rekord z ME 2014 vydržel do května, kdy ho Anežka vylepšila na 1:26:53 (20km). Tímto výkonem na EP v Murcii dokončila na 4.místě. Při Zlaté tretře vyhrála chodecký závod na 3000m v čase 11:52,36 a zařadila se na 4. místo světových historických tabulek. Při ME23 v estonském Tallinu získala stříbro na 20km, když trať zdolala v čase 1:27:25. Na MS v Pekingu dokončila 20km trať na 8.místě v čase 1:30:32.\n\nV roce 2016 Anežka Drahotová kvůli léčbě zdravotních problémú musela závody omezit na minimum. Došla dvacátá na MS družstev v Římě a při své premiéře na OH v Riu vybojovala 10. místo v čase 1:30:43.\n\nV roce 2017 ji špatný zdravotní stav pustil pouze k domácímu mistrovskému titulu a 7. místu na ME23. Závod na MS v Londýně nedokončila.\n\nRok 2018 se od jara stal rokem výkonnostního návratu. V dubnu obhájila mistrovský titul v Poděbradech, v květnu v čínském Taicangu na MS chodeckých družstev vybojovala na 20km trati 6. místo časem 1:28:40.\nTentýž rok se stala v Berlíně vícemistryní Evropy v chůzi, podlehla pouze Španělce Perezové ve svém druhém nejlepším čase 1:27:03.\n\nMimo chůze se věnuje také běhu. Bronzovou medaili získala na domácím mistrovství v běhu na 800 metrů mezi žačkami v roce 2009. V témže roce se stala na dráze žákovskou vicemistryní republiky v běhu na 1500 metrů a v běhu na 400 metrů získala bronzovou medaili v závodě juniorských družstev.\n\nV roce 2010 se jí již povedlo vyhrát mistrovství republiky mezi juniorkami v běhu na 1500 metrů. O rok později již mezi ženami doběhla v závodě na 3000 metrů na 7. místě. Vyhrála pak závody na 1500 a 3000 metrů na dráze a stala se tak juniorskou mistryní republiky.\n\nV roce 2012 pak na domácích mistrovstvích triumfovala v běhu na 800 metrů v hale, přespolním běhu i silničním běhu (dorost, junioři), na mistrovství dospělých v hale byla druhá na 1500 m. V březnu si poprvé vyzkoušela Pražský půlmaraton, který dokončila mezi ženami na 15. místě v čase 1.19:33. Na Mistrovství světa juniorů v Barceloně kombinovala chodecký a běžecký start na 1 500 m. V osobním maximu 4:26,54 obsadila 10. místo v rozběhu (celkově 25. místo).\n\nNa mistrovství světa juniorů v běhu do vrchu získala 7. místo. Na Mistrovství ČR v silničním běhu (Běchovice) na 10 km doběhla v čase 35:36 na 5. místě mezi ženami a vyhrála juniorský titul.\n\nV roce 2013 si zlepšila osobní rekord na Pražském půlmaratonu na 1.18:23 a zopakovala druhé místo na mistrovství České republiky dospělých v hale na 1500 m.\n\nNa Mistrovství Evropy juniorů v Rieti si jen několik hodin po vybojování chodeckého titulu zajistila přímý postup do finále na 3000 m překážek. V něm po pádu na vodním příkopu doběhla devátá. Na této trati v Portugalsku při Evropském poháru oddílových družstev vylepšila český juniorský rekord na 10:10,45. V září při Mattoni GP zaběhla 10 km za 33:59.\n\nV roce 2014 opět startovala na pražské půlmaratonské trati, kde skončila jako nejlepší Češka na celkově 11. místo časem 1.14:25.\n\nV roce 2015 zopakovala na pražském půlmaratonu vítězství mezi Češkami a celkové 11. místo v čase 1:15:15.Při PMEZ v tureckém Mursinu splnila limit na ME23 v běhu na 5.000m časem 16:14 a při ME23 doběhla na této trati 12. za 16:03,17.\n\nJe členkou týmu TJ Cykloprag a úspěchy mezi juniory sbírá i na kole. V roce 2010 získala 3 stříbra na mistrovství ČR kadetů v silničním závodě a časovce jednotlivců i dvojic, bronz v dráhové stíhačce. 2011 byla mistryní ČR kadetů v časovce a spolu se sestrou Eliškou i v silniční časovce dvojic. Titul v časovce dvojic s Eliškou obhájily i v roce 2012 v kategorii juniorek. V roce 2013 získala český juniorský titul v časovce a spolu se sestrou Eliškou v časovce dvojic. Na mistrovství světa ve Florencii přijela v závodě juniorek na silnici devatenáctá.\n\nV roce 2014 přestoupila do týmu CTP Talent Šimunek. Při premiérovém mistrovství ČR mezi ženami obsadila 2. místo v hromadném silničním závodě a 3. místo v časovce.\n\nV roce 2015 dojela na 4.místě při M-ČR v časovce jednotlivců. O rok později 2016 v lounském dresu byla na mistrovství ČR v časovce třetí a v hromadném silničním závodě šestá.\n\n\n"}
{"id": "806123", "url": "https://cs.wikipedia.org/wiki?curid=806123", "title": "Sadao Bekku", "text": "Sadao Bekku\n\nSadao Bekku (24. května 1922 Tokio, Japonsko – 12. ledna 2012 tamtéž) byl japonský hudební skladatel. Je autorem několika oper. Je také autorem hudby k filmům, mezi které patří například \"Kaii Utsunomiya tsuritenjô\" (1956), \"Shizukanaru otoko\" (1957), \"Matango\" (1963) nebo \"Kigeki ekimae kaiun\" (1968).\n"}
{"id": "806124", "url": "https://cs.wikipedia.org/wiki?curid=806124", "title": "Vřískot", "text": "Vřískot\n\nVřískot (ang. název: Scream) je americký hororový film z roku 1996. Film režíroval Wes Craven.\n\nStudentka Casey Beckerová je jednoho dne obtěžována neznámým mužem přes telefon, což povede i k jejímu brutálnímu zabití. Ve škole to vyvolá velký rozruch a celé město Woodsboro se ponoří do strachu. Sidney Prescottová je poté také napadena neznámým maskovaným vrahem, který s ní chtěl také vyjednávat, ale útok přežila a podezřívá Billyho Loomise, svého kluka. Ve městě je náhle vyhlášen zákaz večerních vycházek a kamarádi Sidney pozvou na večerní párty. To se ale změní v boj o život, když se na párty objeví vrah a nemálo lidí pozabíjí. Sidney, vyděšená, musí bojovat o život a utéct, jenže s vrahem či vrahy to nepůjde tak jednoduše.\n"}
{"id": "806126", "url": "https://cs.wikipedia.org/wiki?curid=806126", "title": "Ptáci v trní", "text": "Ptáci v trní\n\nPtáci v trní (v anglickém originále The Thorn Birds) je americký čtyřdílný televizní seriál z roku 1983 o celkové délce 467 minut.\n\nZlatý glóbus (1983)\n\nCeny Emmy (1983)\n\n"}
{"id": "806128", "url": "https://cs.wikipedia.org/wiki?curid=806128", "title": "Kerstin Thielemannová", "text": "Kerstin Thielemannová\n\nKerstin Thielemannová, nepřechýleně Kerstin Thielemann (* 23. duben 1962, Lipsko, NDR) je německá herečka.\n\nVystudovala divadelní školu Hanse Otta v Lipsku (1981-1985). V divadle hrála hlavně v Bonnu (1987-1994), Frankfurtu nad Mohanem a Cáchách. Spolupracovala s režiséry Hansem Hollmannem, Volkerem Hessem, Jossi Wielerem, Michaelem Grunerem, Beatem Fähem, Andreasem Kriegenburgem a Sewanem Latchinianem.\n\nJejí nejznámější role v TV jsou: Speciální tým Kolín (SOKO Köln), Kobra 11, Místo činu, Kriminálka Kolín (SK Kölsch), Cops 2000, S.K.Babies, die Wache a Nikola.\n\nV letech 1996–2005 hrála v seriálu Nikola \"Dr. Charlotte Borstelovou\". Od roku 2003 hraje v německém seriálu Kobra 11 vrchní státní návladní \"Isolde Marii Schrankmannovou\". Nyní vyučuje ve škole \"Schule des Theaters\" na postu docentky. Se studenty nacvičovala hru Zakázaná láska (\"Verbotene Liebe\").\n\nMluví německy (mateřský jazyk), anglicky (plynně), rusky (plynně) a sasky.\n\nMěří 170 cm, má blond vlasy a modré oči. Ovládá moderní tanec.\n\nŽije v Kolíně nad Rýnem.\n\n\n\n\n"}
{"id": "806129", "url": "https://cs.wikipedia.org/wiki?curid=806129", "title": "Winston Riley", "text": "Winston Riley\n\nWinston Riley (14. května 1943 Kingston, Jamajka – 19. ledna 2012 tamtéž) byl jamajský zpěvák, hudební producent a skladatel. Byl členem skupiny The Techniques. Podle časopisu \"Jamaica Gleaner\" má právo být označován za nejlepšího producenta reggae hudby všech dob. V listopadu 2011 byl postřelen a později upadl do kómatu, zemřel v lednu 2012 ve věku 68 let.\n\n"}
{"id": "806130", "url": "https://cs.wikipedia.org/wiki?curid=806130", "title": "Antonín Jan Deym ze Střítec", "text": "Antonín Jan Deym ze Střítec\n\nAntonín Jan hrabě Deym ze Střítec (1. polovina 18. století – 25. listopadu 1775 Horní Police) byl český katolický kněz, čtvrtý infulovaný arciděkan v Horní Polici v letech 1764–1775.\n\nKatolický kněz Antonín Jan hrabě Deym ze Střítec pocházel ze starobylého šlechtického rodu Deymů ze Stříteže, která měla řadu větví. Byl jmenován litoměřickým biskupem Emanuelem Arnoštem Valdštejnem arciděkanem v Horní Polici. Arciděkanského úřadu se ujal v červenci 1764. Podle ustanovení papežského breve ze 6. prosince 1736 papeže Klementa XII. získal právo, tak jako jeho tři předchůdci, používat pontifikálie na způsob opatů ( \"„ad instar Abbatum”\"), tzn. stal se infulovaným arciděkanem. Zemřel po 11 letech služby v Horní Polici dne 25. listopadu 1775. Pohřben byl po dvou dnech po smrti před oltářem sv. Aloise hornopolického kostela Navštívení Panny Marie.\n\n\n\n"}
{"id": "806131", "url": "https://cs.wikipedia.org/wiki?curid=806131", "title": "Kostel svatého Tomáše Becketa (Monmouth)", "text": "Kostel svatého Tomáše Becketa (Monmouth)\n\nKostel svatého Tomáše Becketa ( ) se nachází ve čtvrti Overmonnow velšského města Monmouthu nedaleko historického mostu přes řeku Monnow. Přinejmenším část budovy pochází z doby okolo roku 1180 a normanská klenba presbyteria pochází z 12. století. Vnějšek kostela byl nicméně výrazně předělán na počátku 19. století. Kostel je od 27. června 1952 na seznamu zákonem chráněných staveb coby Grade II* listed building.\n\nMateriál z kterého je kostel vystaven, je takzvaný \"Old Red Sandstone\" (doslova \"starý červený pískovec\"), který byl v oblasti Monmouthshiru používán poměrně běžně, neboť se zde nachází. Kostel byl zasvěcen Tomášovi Beckettovi a neměl svou vlastní farnost, plnil funkci filiálního kostela k převorskému kostelu svaté Marie. V roce 1186 jej zmiňuje papežský edikt Urbana III. a předpokládá se, že stál již v roce 1170.\n\nKostel svatého Tomáše i nedaleký most přes Monnow byly poničeny ohněm při bitvě u Monmouthu v roce 1233, ke které došlo v rámci odboje baronů proti Jindřichu III. To si vyžádalo opravu kostela, na kterou byly dopraveno tucet dubů z St Briavels v Gloucestershiru.\n\nPozději zřejmě spíš chátral, v roce 1829 mluví inspekce biskupa Huntingforda o rozpadajícím se kostele. V roce 1830 nicméně kostel získal svou vlastní farnost a pod vedením londýnského architekta Thomase Henryho Wyatta byl rekonstruován. Dubové galerie v hlavní lodi z této rekonstrukce jsou v kostele dodnes.\n\n"}
{"id": "806136", "url": "https://cs.wikipedia.org/wiki?curid=806136", "title": "Eliška Drahotová", "text": "Eliška Drahotová\n\nEliška Drahotová (* 22. červenec 1995 Rumburk, Česká republika) je česká atletka a cyklistka, jejíž specializací jsou závody na delší tratě.\n\nNarodila se v Rumburku a pochází z dvojčat. Její sestra Anežka se také věnuje atletice a cyklistice. Byla členkou TJ Rumburk, v současné době závodí za USK Praha a TJ Cykloprag.\n\nVe své krátké kariéře dosáhla již mnoha chodeckých úspěchů. Je mistryní republiky v závodě na 3000 metrů na dráze z roku 2010, dvojnásobnou vicemistryní republiky mezi žačkami na dráze na 3000 metrů z let 2008 a 2009 a žákovskou mistryní republiky na stejné vzdálenosti z let 2009 a 2010. V roce 2011 se na 3000 metrů stala dorosteneckou vicemistryní republiky a skončila mezi dorostenkami pátá na mezinárodním mítinku v Poděbradech. Ve švýcarském Luganu si v témže roce mezi dorostenkami došla pro dvě druhá místa v závodech na 5 a 10 km (oba závody vyhrála sestra Anežka). Na MS v atletice do 17 let si v závodě na 5000 metrů došla pro jedenácté místo. Těsně pod stupni vítězů, na 4. místě skončila v závodě na 10 000 m na ME juniorů 2011 v estonském Tallinnu.\n\nV roce 2012 se stala znovu dorosteneckou vicemistryní republiky v závodě na 3000 metrů a ve švýcarském Luganu zopakovala druhé místo v závodě na 10 km (opět za svou sestrou). V rámci Mistrovství České republiky si v závodě na 10 km došla pro druhé místo a na mítinku v Poděbradech došla v závodě na 10 km na třetím místě. Při Mistrovství světa juniorů v Barceloně došla na 14. místě v OR 48:14,99 na trati 10 000 m.\n\nV roce 2013 získala na juniorském mistrovství Evropy v italském Rieti bronzovou medaili v chůzi na 10 000 metrů. V závodě si vylepšila osobní rekord o téměř 4 minuty, když cílem prošla v čase 44:45,27.\nMimo chůze se Eliška věnuje také běhu. Má několik zlatých, stříbrných a bronzových medailí z juniorských mistrovství republiky v závodech na 400, 800, 1500 a 3000 metrů.\n\nV roce 2012 si poprvé vyzkoušela Pražský půlmaraton, který dokončila mezi ženami na 24. místě v čase 1:26:51. Vyhrála juniorské mistrovství ČR na 3000 m v čase 10:11,30.\n\nJe členkou týmu TJ Cykloprag a úspěchy mezi juniory sbírá i na kole. V roce 2012 vyhrála se sestrou Anežkou mistrovství ČR kadetů v časovce dvojic. Titul v časovce dvojic s Anežkou obhájila i v roce 2012 v kat. juniorek. V roce 2013 získala se sestrou Anežkou opět český titul v časovce dvojic, v časovce jednotlivců dojela za Anežkou na 2.místě. Na mistrovství světa ve Florencii dojela mezi juniorkami v časovce na 32.místě.\n\n\n"}
{"id": "806137", "url": "https://cs.wikipedia.org/wiki?curid=806137", "title": "Leslie Carterová", "text": "Leslie Carterová\n\nLeslie Barbara Carterová (6. června 1986 Tampa, Florida, USA – 31. ledna 2012 Westfield, New York, USA) byla americká zpěvačka a herečka. Její bratři Nick Carter (člen skupiny Backstreet Boys) a Aaron Carter (Seussical) jsou také hudebníci. Zemřela na předávkování drogami ve věku 25 let.\n"}
{"id": "806141", "url": "https://cs.wikipedia.org/wiki?curid=806141", "title": "Grizzly Park", "text": "Grizzly Park\n\nGrizzly Park je americký hororový film z roku 2008. Film režíroval Tom Skull.\n\nSkupina osmi mladých lidí, kteří spáchali menší zločiny, je odsouzena k týdenním pracím ve vzdáleném kalifornském parku. Dohlíží na ně ranger Bob, který jim dá možnost odpykat si své činy tím, že všichni absolvují cestu lesem. Nebudou v tom ovšem sami. Do lesa se dostané také uprchlý sériový vrah, kde si chce najít nové oběti. Kromě jeho v lese pobývá třímetrový Grizzly, který skupinu pronásleduje a při příležitosti zaútočí. Cesta lesem se tedy mění v boj o život a počet mrtvých stoupá. Nedá se říct, kdo přežije a kdo ne.\n"}
{"id": "806144", "url": "https://cs.wikipedia.org/wiki?curid=806144", "title": "Voitsberg", "text": "Voitsberg\n\nVoitsberg je okresní město v okrese Voitsberg v rakouské spolkové zemi Štýrsko. Nachází se asi 17 km západně od Štýrského Hradce. Žije zde obyvatel.\n\nMěstem protéká řeka Kainach. Nacházejí se zde dvě hradní zříceniny, Krems na jižním okraji města a Obervoitsberg na ostrohu nad centrem Voitsbergu, a zámek Greißenegg.\n\n\n"}
{"id": "806147", "url": "https://cs.wikipedia.org/wiki?curid=806147", "title": "Jodie Christian", "text": "Jodie Christian\n\nJodie Christian (2. února 1932 Chicago, Illinois, USA − 13. února 2012 tamtéž) byl americký jazzový klavírista a hudební skladatel. Byl spoluzakladatelem organizace Association for the Advancement of Creative Musicians (AACM). Nahrával například s Eddie Harrisem, Stan Getzem, Desterem Gordonem, Gene Ammonsem a Buddy Montgomerym.\n\n\n"}
{"id": "806150", "url": "https://cs.wikipedia.org/wiki?curid=806150", "title": "Roland Bautista", "text": "Roland Bautista\n\nRoland Bautista (30. května 1951 − 29. února 2012) byl americký kytarista, dřívější člen skupiny Earth, Wind & Fire, ke které se připojil v roce 1972. Dále hrál například s Tomem Waitsem, skupinou The Jackson 5, Ramsey Lewisem, George Dukem a dalšími.\n\n"}
{"id": "806151", "url": "https://cs.wikipedia.org/wiki?curid=806151", "title": "Jan Kryštof Pitsch", "text": "Jan Kryštof Pitsch\n\nJan Kryštof Pitsch (1. polovina 18. století – 2. března 1779 Horní Police) byl český katolický kněz, pátý infulovaný arciděkan v Horní Polici v letech 1775-1779.\n\nKatolický kněz Jan Kryštof Pitsch byl jmenován litoměřickým biskupem Emanuelem Arnoštem Valdštejnem arciděkanem v Horní Polici. Arciděkanského úřadu se ujal v květnu 1775. K tomuto úřadu se váže ustanovení papežského breve ze 6. prosince 1736 papeže Klementa XII. Získal právo, tak jako jeho čtyři předchůdci, používat pontifikálie na způsob opatů ( \"„ad instar Abbatum”\"), tzn. stal se infulovaným arciděkanem. Zemřel 27. února 1779 na morové onemocnění (\"febris petechialis\"). Morem se nakazil ve vojenské nemocnici dočasně zřízené v polickém zámku. Byl pochován v polickém kostele Navštívení Panny Marie, v prostoru pod velkým lustrem, a to spolu s kostmi faráře Michaela Gabriela Jantsche.\n\n\n\n"}
{"id": "806153", "url": "https://cs.wikipedia.org/wiki?curid=806153", "title": "Clive Shakespeare", "text": "Clive Shakespeare\n\nClive Richard Shakespeare (3. června 1949 Southampton, Hampshire, Anglie − 15. února 2012 Sydney, Nový Jižní Wales, Austrálie) byl australský kytarista, hudební producent a skladatel. Byl spoluzakladatelem skupiny Sherbet a byl ji spoluautorem jejího největšího hitu „Summer Love“. Zemřel na karcinom prostaty ve věku 62 let.\n"}
{"id": "806155", "url": "https://cs.wikipedia.org/wiki?curid=806155", "title": "Halloweenská noc", "text": "Halloweenská noc\n\nHalloweenská noc (ang. název: Trick 'r Treat) je americko-kanadský hororový film z roku 2008. Film režíroval Michael Dougherty. Je antologií čtyř Halloweenských příběhů.\n\nJe 31. října. Středoškolský ředitel Steven Wilkins se vyžívá ve vraždění, neboť je sériový vrah. Toho dne má hned štěstí, když mu před domem krade sladkosti neznámý chlapec. Když chlapce naláká dovnitř, o zábavu má postaráno. Když chce tělo zakopat, stěžuje si na něj soused Kreeg, aby přestal vydávat hluk. Souseda po chvíli navštíví démonický koledník s dýní na hlavě a chce se za všechny ostatní děti Kreegovi pomstít za to, že Kreeg nerozdává sladkosti a nedodržuje zásady Halloweenu. Tou dobou se skupina dětí vydává poznat pravdu o příběhu školního autobusu v močále v kamenolomu, který převážel děti. Na jednoho ze skupiny nachystají žert; ten se ale nepovede a všichni, co si hráli na oživlé děti z autobusu, jsou v pasti a jenom jeden se jako jediný zachrání. Zatím se jiná mladá dívka pokusí o vyhledání nového přítele, avšak najde si ji Steven Wilkins, který ji bude cestou na párty pronásledovat. Když je dívka vrahem napadena, ukáže se, že dívka je s ostatními kamarádkami vlkodlak.\n"}
{"id": "806156", "url": "https://cs.wikipedia.org/wiki?curid=806156", "title": "Colleen McCulloughová", "text": "Colleen McCulloughová\n\nColleen McCulloughová (1. června 1937 Wellington, Austrálie − 29. ledna 2015 Norfolk) byla australská spisovatelka.\n\nNarodila se ve Wellingtonu v Novém Jižní Walesu. Její rodiče byli James a Laura McCulloughovi (její matka pocházela z Nového Zélandu a má maorské kořeny).\n\n\n\n\nColleen McCulloughová se volně inspirovala osudy své vlastní rodiny.\n\n"}
{"id": "806160", "url": "https://cs.wikipedia.org/wiki?curid=806160", "title": "Lucy in the Sky with Diamonds", "text": "Lucy in the Sky with Diamonds\n\n„Lucy in the Sky with Diamonds“ je píseň, jejímž hlavním autorem je John Lennon, nicméně na desce je autorství přiznáno duu Lennon/McCartney. V roce 1967 vyšla na albu skupiny The Beatles \"Sgt. Pepper's Lonely Hearts Club Band\". Toto album je nejprodávanějším albem šedesátých let dvacátého století a velmi dobře se prodává dodnes.\n\nNázev byl inspirován kresbou Lennonova syna Juliana pojmenovanou „Lucka — na nebi s diamanty”. Julian tehdy chodil do mateřské školy. Krátce po vydání alba se ale objevily spekulace, že první písmena každého podstatného jména v názvu jsou jasnou zkratkou pro tehdy kapelou užívanou halucinogenní drogu LSD. Ačkoli John Lennon tyto spekulace veřejně odmítl, BBC tuto skladbu zakázala.\n\nPaul McCartney nicméně v rozhovoru z roku 2004 přiznal, že text písně je o LSD, když prohlásil: „V písničkách jako \"Got to Get You Into My Life\", kde jsou zřejmé narážky na drogy, tyto souvislosti věděl málokdo. Třeba \"Day Tripper\" je LSD taky inspirovaná. U \"Lucy in the Sky\" je to snad naprosto zřejmé. Jsou i další, ale přeceňovat vliv drog na tvorbu The Beatles je snadné.”\n"}
{"id": "806161", "url": "https://cs.wikipedia.org/wiki?curid=806161", "title": "Billy Strange", "text": "Billy Strange\n\nWilliam Everett „Billy“ Strange (29. září 1930 Long Beach, Kalifornie, USA – 22. února 2012 Nashville, Tennessee, USA) byl americký zpěvák, kytarista, skladatel a herec. Byl členem skupiny The Wrecking Crew. Je autorem nebo spoluautorem několika písní Elvise Presleyho, je mezi nimi například skladba „A Little Less Conversation“ z roku 1968. Podílel se na velkém množství alb, mezi které patří i \"Today!\" (The Beach Boys, 1965), \"Pet Sounds\" (The Beach Boys, 1965), \"The World We Knew\" (Frank Sinatra, 1967), \"Forever Changes\" (Love, 1967) a další. Byl uveden do Rockabilly Hall of Fame.\n"}
{"id": "806164", "url": "https://cs.wikipedia.org/wiki?curid=806164", "title": "Felix Werder", "text": "Felix Werder\n\nFelix Werder, AM (24. února 1922 Berlín, Německo − 3. května 2012 Melbourne, Austrálie) byl australský hudební skladatel. Jeho otec byl skladatel Boaz Bischofswerder. Z Německa se odstěhoval v roce 1935 do Anglie, kde začal studovat. V roce 1940 se přestěhoval do Austrálie.\n\nFelix Werder se narodil 24. února 1922 v Berlíně jako Felix Bischofswerder. Byl synem skladatele Boaze Bischofswerdera, který byl příslušníkem Schoenbergova okruhu. Studoval v Londýně, ale v roce 1940 s ohledem na svůj židovský původ uprchl i se svým otcem před nacistickou perzekucí do Austrálie. \n\nPři příjezdu do Austrálie byl do konce Druhé světové války internován v internačním táboře v Tatuře. Během této doby zkomponoval velké množství vlastních skladeb ale také imitací hudby sedmnáctého a osmnáctého století, neboť v táboře byla sice řada hudebníků, ale nedostatek notového materiálu. V roce 1943 napsal svou první symfonii.\n\nPo skončení války již v Austrálii zůstal. Žil v Melbourne a od roku 1956 přednášel hudbu v kurzech pro vzdělávání dospělých. V letech 1960–1977 působil jako hudební kritik a v rozhlase uváděl pořady o soudobé hudbě. Vedl kurzy elektronické hudby a zvukové syntézy. \n\nFelix Werder zemřel dne 3. května 2012 v Melbourne ve věku 90 let.\n\n\nHudbu Felixe Werdera hluboce ovlivnilo německé a židovské dědictví. Od svých osmi let pracoval pro svého otce a židovské liturgické partitury a přes moderní výraz zůstala v jeho dílech patrná silná hudební tradice. Byl velmi plodným skladatelem. Zkomponoval více než 230 skladeb .\n\n\n"}
{"id": "806165", "url": "https://cs.wikipedia.org/wiki?curid=806165", "title": "Chung Siou-čchüan", "text": "Chung Siou-čchüan\n\nChung Siou-čchüan, vlastním jménem Hong Huoxiu (1. ledna 1814, Fu-jüan-šuej - 1. června 1864) byl vůdce povstání proti dynastii Čching a podle svého prohlášení bratr Ježíše Krista.\n\nHong Huoxiu se narodil 1. ledna 1814 jako třetí syn rodiny Hakků v obci Fu-jüan-šuej poblíž města Chung Žen-kchun rodičům Chung Ťing-jangovi a paní Wangové. Dědeček Chung Kuo-jou byl stejně jako všichni jeho ostatní předci zemědělcem. Později se přestěhoval do nedaleké vesnice Kuan-lu-pu.\n\nHong projevil zájem o studia již v raném věku; jeho rodina ho financovala, aby mohl studovat a následně složit úřednické zkoušky. V jeho 15 letech však rodiče nemohli studium dále finančně podporovat, a proto se stal místním vychovatelem dětí, aby za vydělané peníze mohl dále studovat. I tak ale úřednické zkoušky nesložil, a to ani na počtvrté - částečně i kvůli tomu, že díky nemajetnosti si nemohl dovolit podplatit zkoušející úředníky. V roce 1837 se o jejich složení pokoušel naposledy, a i když ani na popáté neuspěl, nervově se zhroutil. Během zotavování měl velké množství živých a děsivých snů, které si vykládal jako mystické vize. Ve snech ho navštěvovaly dvě urostlé starší postavy, které mu daly za úkol zbavit svět démonů. Změnil si proto jméno na Chung Siou-čchüan a začal být autoritativní a vážený.\n\nPoté, co nedokázal pošesté složit císařskou zkoušku v roce 1837, Chung přestal studovat na císařské zkoušky a hledal práci jako učitel. Pro příštích několik roků Chung učil na několika školách na celém území svého rodného města.\nAž o šest let později si Chung udělal čas, aby pečlivě zkoumal křesťanské letáky, které obdržel již dříve od misionáře. Po přečtení těchto letáků Chung začal skalně věřit, že mu dal klíč k výkladu jeho vize: starý muž byl Bůh, a druhá osoba, kterou viděl, byl Ježíš Kristus. Tento výklad vedl tak, že on byl mladší bratr Ježíše. Poté, co přišel k tomuto závěru, Chung začal ničit čínské modly a nadšeně kázat jeho výklad křesťanství.\n\nChung začal tím, že spálil všechny konfuciánské a buddhistické sochy a knihy v jeho domě, a začal kázat své komunitě o svých vizích. Jeho první konvertité byli jeho příbuzní, kteří také propadli u své zkoušky. Spolupracovali s ním na ničení čínských soch a knih v malých vesnicích. Jeho manželka byla Laj Si-jing.\n\nNěkteré zdroje říkají, že Chung spáchal sebevraždu tím, že pozřel jed dne 1. června 1864 ve věku 50 let, protože věděl, že všechny naděje na zachování jeho říše byly ztraceny. Nicméně, v jiných zdrojích, je napsáno, že zemřel po dlouhé nemoci.\n\n\n手握 乾坤 杀伐 权 - Mé ruce ovládají vesmír, napadají a zabíjí \n眼 通 西北 江山 外 - Mé oči vidí vše na západě, na severu, mezi řekami a horami\n声 振 东南 日月 边 - Můj hlas třese vším na východě, na jihu, na slunci, i na měsíci.\n"}
{"id": "806181", "url": "https://cs.wikipedia.org/wiki?curid=806181", "title": "Georgij Ščennikov", "text": "Georgij Ščennikov\n\nGeorgij Michajlovič Ščennikov (rusky Георгий Михайлович Щенников; * 27. dubna 1991, Moskva) je ruský fotbalový obránce a reprezentant, který v současnosti hraje za ruský klub CSKA Moskva. Nastupuje na postu levého obránce. Je synem olympijského medailisty v chůzi Michaila Ščennikova.\n\nŠčennikov začal s profesionální kopanou v klubu CSKA Moskva. Za A-tým debutoval 6. srpna 2008 v ruském poháru proti FC Torpedo Vladimir. 28. října 2008 poprvé nastoupil v Evropské lize jako náhradník proti španělskému celku Deportivo La Coruňa. Na evropské scéně debutoval dříve, než v hlavní domácí soutěži Premier Lize. V roce 2011 byl nominován na ruské ocenění \"Zlatý chlapec\", ale nakonec nebyl vybrán do užšího seznamu, ze kterého se hlasoval celkový vítěz. S CSKA získal řadu týmových trofejí, mj. v ruské lize a ruském poháru.\n\nŠčennikov debutoval v A-mužstvu Ruska 15. 8. 2012 v přátelském zápase v Moskvě proti týmu Pobřeží slonoviny (remíza 1:1).\n\nItalský trenér Ruska Fabio Capello jej vzal na Mistrovství světa 2014 v Brazílii. V základní skupině H Rusko obsadilo se dvěma body nepostupové třetí místo.\n\nTrenér Leonid Sluckij jej zařadil do závěrečné 23členné nominace na EURO 2016 ve Francii, kde Rusko obsadilo se ziskem jediného bodu poslední čtvrté místo v základní skupině B. Ščennikov odehrál na turnaji dva zápasy svého týmu ve skupině B.\n\n"}
{"id": "806182", "url": "https://cs.wikipedia.org/wiki?curid=806182", "title": "Selwyn Baptiste", "text": "Selwyn Baptiste\n\nSelwyn Baptiste (10. července 1936 − 5. ledna 2012) byl trinidadský hudebník a organizátor karnevalů. Narodil se v La Romaine poblíž San Fernanda ve státě Trinidad a Tobago. V roce 1960 se přestěhoval do Spojeného království, kde začal studovat. Zemřel ve věku 75 let.\n"}
{"id": "806186", "url": "https://cs.wikipedia.org/wiki?curid=806186", "title": "Bridie Gallagher", "text": "Bridie Gallagher\n\nBridget „Bridie“ Gallagher (7. září 1924 − 9. ledna 2012) byla irská zpěvačka. Do povědomí se dostala hned svým prvním singlem s názvem „A Mother's Love's a Blessing“ vydaného roku 1956. Většinu svého života prožila v Belfastu, kde v lednu 2012 ve věku 87 let zemřela.\n"}
{"id": "806187", "url": "https://cs.wikipedia.org/wiki?curid=806187", "title": "The Techniques", "text": "The Techniques\n\nThe Techniques byla jamajská reggae skupina, aktivní v šedesátých letech. Skupinu založil Winston Riley v roce 1962, sestavu doplnili Slim Smith, Franklyn White a Frederick Waite. Skupinou prošlo několik dalších členů a následně se v roce 1969 rozpadla. V roce 1982 byla jednorázově obnovena.\n\n\n"}
{"id": "806192", "url": "https://cs.wikipedia.org/wiki?curid=806192", "title": "Joel Obi", "text": "Joel Obi\n\nJoel Chukwuma Obi (* 22. května 1991, Lagos, Nigérie), známější jako Joel Obi, je nigerijský fotbalový záložník a reprezentant, od roku 2015 hráč italského klubu Turín FC.\n\nJoel Obi debutoval za Inter 29. září 2010 v Lize mistrů UEFA v základní skupině proti Werderu Brémy (konečné skóre 4-0 pro Inter). Hrál posledních 10 minut, když střídal svého spoluhráče Dejana Stankoviće.\n\nV domácí italské lize Serie A debutoval Obi 17. října 2010 proti Cagliari Calcio, když na hřišti nahradil v 66. minutě svého spoluhráče Philipa Coutinha. Inter vyhrál zápas 1-0, trefil se kamerunský kanonýr Samuel Eto'o.\n\nObi poprvé nastoupil v milánském derby (proti AC Milán) 14. listopadu 2010, ale musel být střídán Philipem Coutinhem po pouhých 35 minutách kvůli zranění.\n\nV lednu 2011 byl prodán do klubu Parma FC spolu s nigerijským spoluhráčem Nwankwo Obiora. Obi byl půjčen zpět do Interu na ½ + ½ sezóny. V lednu 2012 Inter získal jeho druhou polovinu z Parmy za poplatek cca 3,5 eur.\n\nV nigerijské reprezentaci debutoval 9. února 2011 v přátelském mezistátním zápase v Lagosu proti národnímu týmu Sierry Leone.\n\n\n"}
{"id": "806195", "url": "https://cs.wikipedia.org/wiki?curid=806195", "title": "Seznam olympijských medailistů v boxu – váha střední", "text": "Seznam olympijských medailistů v boxu – váha střední\n\nTato stránka je seznamem olympijských medailistů v boxu v kategorii střední váhy.\n"}
{"id": "806198", "url": "https://cs.wikipedia.org/wiki?curid=806198", "title": "Sammi Kane Kraft", "text": "Sammi Kane Kraft\n\nSammi Kane Kraft (2. duben 1992, USA − 9. říjen 2012 Los Angeles, Kalifornie) byla americká filmová herečka a baseballistka.\n\nNarodila se a žila v USA. Od malička se věnovala baseballu a byla velikou fanynkou New York Yankees.\n\nPřed kamerou se objevila poprvé v roce 2005 a to konkrétně ve filmu \"Špatné zprávy pro Medvědy\". K této roli se dostala tak, že režisér Richard Linklater hledal dívku, která umí hrát baseball. Od té doby se ve filmu či seriálu neobjevila. Byla pouze hostem TV série \"Today\".\n\nStudovala a věnovala se baseballu. Reprezentovala USA na juniorské olympiádě. Zemřela 9. října 2012 na následky automobilové nehody, které utrpěla dva dny předtím.\n\n\n\n\n"}
{"id": "806200", "url": "https://cs.wikipedia.org/wiki?curid=806200", "title": "Seznam olympijských medailistů v boxu – váha polotěžká", "text": "Seznam olympijských medailistů v boxu – váha polotěžká\n\nTato stránka je seznamem olympijských medailistů v boxu v kategorii polotěžké váhy.\n"}
{"id": "806202", "url": "https://cs.wikipedia.org/wiki?curid=806202", "title": "Chuck Metcalf", "text": "Chuck Metcalf\n\nChuck Metcalf (8. ledna 1931 − 11. ledna 2012) byl americký jazzový kontrabasista a skladatel. V dětství se učil na housle a klavír. Když mu bylo patnáct let, začal hrát na kontrabas. V padesátých letech si založil rodinu a pracoval jako architekt, hudbě se věnoval pouze o víkendech. V roce 1980 absolvoval turné s Dexterem Gordonem. Své prvné sólové album vydal v roce 1989 a dostalo název \"Elsie Street\". V lednu 2012 prohrál dlouholetý boj s rakovinou.\n\n\n"}
{"id": "806203", "url": "https://cs.wikipedia.org/wiki?curid=806203", "title": "Douglas Pipes", "text": "Douglas Pipes\n\nDouglas Pipes je americký filmový hudební skladatel. Mezi jeho největší úspěchy patří hudba k filmu V tom domě straší (Monster House) z roku 2006. Jeho úchvatné skladby by se daly porovnat s hudbou skladatele k akčním filmům Alana Silvestriho nebo Michaela Giacchina, J. A. C. Redforda či Joela McNeelyho. Díky setkání s Gilem Kenanem se stal profesionálním hudebním skladatelem, složil totiž skvělý hudební doprovod k jeho krátkému filmu The Lark.\n\nVyrůstal v Anheimu poblíž Disneylandu. Hrával v několika skupinách v Orange County v Kalifornii, jako například Wahdels, The Instigators či Pipes & Drums.\n\nPoslední větší práce na hudbě byla k filmu Halloweenská noc (2007).\n"}
{"id": "806204", "url": "https://cs.wikipedia.org/wiki?curid=806204", "title": "Seznam olympijských medailistů v boxu – váha těžká", "text": "Seznam olympijských medailistů v boxu – váha těžká\n\nTato stránka je seznamem olympijských medailistů v boxu v kategorii těžké váhy.\n"}
{"id": "806207", "url": "https://cs.wikipedia.org/wiki?curid=806207", "title": "Ariel Gade", "text": "Ariel Gade\n\nAriel Gade (* 1. květen 1997, San José, USA) je americká filmová herečka.\n\nNarodila se a žije v San José v USA.\n\nPřed kamerou se objevila poprvé v roce 2003 a to konkrétně v televizním filmu \"Then Came Jones\". Vidět jsme jí poté mohli v několika seriálech, z nichž nejvýznamnější je účinkování v seriálu \"Invaze\", za který byla dvakrát nominována na Young Artist Award. Spatřit jsme jí mohli i v celovečerních filmech jako \"Vetřelci vs Predátor 2\" nebo \"Temné vody\".\n\nZa seriál \"Invaze\" byla dvakrát nominována na cenu Young Artist Award, úspěšná však nebyla ani jednou.\n\n\n\n\n"}
{"id": "806208", "url": "https://cs.wikipedia.org/wiki?curid=806208", "title": "1944 ve fotografii", "text": "1944 ve fotografii\n\nTento článek obsahuje významné fotografické události v roce 1944.\n\n\n\n\n\n"}
{"id": "806209", "url": "https://cs.wikipedia.org/wiki?curid=806209", "title": "Volejbal na Letních olympijských hrách 1996", "text": "Volejbal na Letních olympijských hrách 1996\n\nVolejbal na Letních olympijských hrách 1996 zahrnoval probíhal na stadionech Omni Coliseum v Atlantě a Stegeman Coliseum v Athens. Soutěžilo se také v plážovém volejbalu.\n\nTurnaj se odehrál v rámci XXVI. olympijských her ve dnech 20. července - 4. srpna 1996 v Atlantě.\n\nTurnaje se zúčastnilo 12 mužstev, rozdělených do dvou šestičlenných skupin. První čtyři mužstva postoupili do čtvrtfinále. Poražení čtvrtfinalisti hráli o 5. - 8. místo. Olympijským vítězem se stalo mužstvo Nizozemska.\n\n Kuba - Bulharsko 3:0 (15:9, 15:7, 15:7)\n\n21. července 1996 (16:00) – Atlanta\n\n21. července 1996 (19:30) – Atlanta\n\n21. července 1996 (19:30) – Atlanta\n\n23. července 1996 (10:00) – Atlanta\n\n23. července 1996 (16:00) – Atlanta\n\n23. července 1996 (19:30) – Atlanta\n\n25. července 1996 (10:00) – Atlanta\n\n25. července 1996 (16:00) – Atlanta\n\n25. července 1996 (19:30) – Atlanta\n\n27. července 1996 (16:00) – Atlanta\n\n27. července 1996 (16:00) – Atlanta\n\n27. července 1996 (19:30) – Atlanta\n\n29. července 1996 (10:00) – Atlanta\n\n29. července 1996 (19:30) – Atlanta\n\n29. července 1996 (19:30) – Atlanta\n Nizozemsko - Tunisko 3:0 (15:4, 15:4, 15:2)\n\n21. července 1996 (10:00) – Atlanta\n\n21. července 1996 (10:00) – Atlanta\n\n21. července 1996 (16:00) – Atlanta\n\n23. července 1996 (10:00) – Atlanta\n\n23. července 1996 (16:00) – Atlanta\n\n23. července 1996 (19:30) – Atlanta\n\n25. července 1996 (10:00) – Atlanta\n\n25. července 1996 (16:00) – Atlanta\n\n25. července 1996 (19:30) – Atlanta\n\n27. července 1996 (10:00) – Atlanta\n\n27. července 1996 (10:00) – Atlanta\n\n27. července 1996 (19:30) – Atlanta\n\n29. července 1996 (10:00) – Atlanta\n\n29. července 1996 (16:00) – Atlanta\n\n29. července 1996 (16:00) – Atlanta\n Rusko - Kuba 3:0 (15:13, 17:15, 15:11)\n\n31. července 1996 (13:30) – Atlanta\n\n31. července 1996 (13:30) – Atlanta\n\n31. července 1996 (19:30) – Atlanta\n\n31. července 1996 (19:30) – Atlanta\n\n Nizozemsko - Rusko 3:0 (15:6, 15:6, 15:10)\n\n2. srpna 1996 (19:30) – Atlanta\n\n2. srpna 1996 (19:30) – Atlanta\n\n Nizozemsko - Itálie 3:2 (15:12, 9:15, 16:14, 9:15, 17:15)\n\n4. srpna 1996 (14:00) – Atlanta\n\n Jugoslávie - Rusko 3:1 (15:8, 7:15, 15:8, 15:9)\n\n4. srpna 1996 (12:00) – Atlanta\n\n Brazílie - Argentina 3:1 (15:10, 15:3, 13:15, 15:9)\n\n1. srpna 1996 (8:00) – Atlanta\n\n1. srpna 1996 (8:00) – Atlanta\n\n Brazílie - Kuba 3:0 (15:12, 16:14, 16:14)\n\n2. srpna 1996 (12:00) – Atlanta\n\n Brazílie - Argentina 3:2 (15:10, 15:10, 7:15, 7:15, 20:18)\n\n2. srpna 1996 (12:00) – Atlanta\n1. Nizozemsko\n2. Itálie\n3. Jugoslávie\n\nTurnaj se odehrál v rámci XXVI. olympijských her ve dnech 20. července - 4. srpna 1996 v Atlantě.\n\nTurnaje se zúčastnilo 12 družstev, rozdělených do dvou šestičlenných skupin. První čtyři mužstva postoupili do čtvrtfinále. Poražení čtvrtfinalisti hráli o 5. - 8. místo. Olympijským vítězem se stalo družstvo Kuby.\n\n Čína - Nizozemsko 3:0 (15:10, 15:5, 15:7)\n\n20. července 1996 (10:00) – Atlanta\n\n20. července 1996 (16:00) – Atlanta\n\n20. července 1996(19:30) – Atlanta\n\n22. července 1996 (10:00) – Atlanta\n\n22. července 1996 (10:00) – Atlanta\n\n22. července 1996 (19:30) – Atlanta\n\n24. července 1996 (10:00) – Atlanta\n\n24. července 1996 (19:30) – Atlanta\n\n24. července 1996 (19:30) – Atlanta\n\n26. července 1996 (10:00) – Atlanta\n\n26. července 1996 (16:00) – Atlanta\n\n26. července 1996 (19:30) – Atlanta\n\n26. července 1996 (10:00) – Atlanta\n\n26. července 1996 (16:00) – Atlanta\n\n26. července 1996 (16:00) – Atlanta\n Rusko - Německo 3:0 (15:5, 15:10, 15:7)\n\n20. července 1996 (10:00) – Atlanta\n\n20. července 1996 (16:00) – Atlanta\n\n20. července 1996 (19:30) – Atlanta\n\n22. července 1996 (16:00) – Atlanta\n\n22. července 1996 (16:00) – Atlanta\n\n22. července 1996 (19:30) – Atlanta\n\n24. července 1996 (10:00) – Atlanta\n\n24. července 1996 (16:00)– Atlanta\n\n24. července 1996 (16:00) – Atlanta\n\n26. července 1996 (10:00) – Atlanta\n\n26. července 1996 (16:00) – Atlanta\n\n26. července 1996 (19:30) – Atlanta\n\n28. července 1996 (10:00) – Atlanta\n\n28. července 1996 (19:30) – Atlanta\n\n28. července 1996 (19:30) – Atlanta\n Čína - Německo 3:0 (15:12, 15:8, 15:8)\n\n30. července 1996 (8:00) – Atlanta\n\n30. července 1996 (8:00)– Atlanta\n\n30. července 1996 (19:30) – Atlanta\n\n30. července 1996 (19:30) – Atlanta\n\n Kuba - Brazílie 3:2 (5:15, 15:8, 10:15, 15:13, 15:12)\n\n1. srpna 1996 (19:30) – Atlanta\n\n1. srpna 1996 (19:30) – Atlanta\n\n Kuba - Čína 3:1 (14:16, 15:12, 17:16, 15:6)\n\n3. srpna 1996 (14:00) – Atlanta\n\n Brazílie - Rusko 3:2 (15:13, 4:15, 16:14, 8:15, 15:13)\n\n3. srpna 1996 (12:00) – Atlanta\n\n Nizozemsko - Německo 3:2 (15:12, 9:15, 13:15, 15:9, 15:10)\n\n31. července 1996 (8:00) –Atlanta\n\n31. července 1996 (8:00) – Atlanta\n\n Nizozemsko - Korejská republika 3:0 (15:9, 15:9, 15:13)\n\n1. srpna 1996 (13:30) – Atlanta\n\n USA - Německo 3:1 (17:16, 15:6, 5:15, 15:6)\n\n1. srpna 1996 (13:30) – Atlanta\n1. Kuba\n2. Čína\n3. Brazílie\n"}
{"id": "806210", "url": "https://cs.wikipedia.org/wiki?curid=806210", "title": "Seznam olympijských medailistů v boxu – váha supertěžká", "text": "Seznam olympijských medailistů v boxu – váha supertěžká\n\nTato stránka je seznamem olympijských medailistů v boxu v kategorii supertěžké váhy.\n"}
{"id": "806222", "url": "https://cs.wikipedia.org/wiki?curid=806222", "title": "Operní studio NDM", "text": "Operní studio NDM\n\nOperní studio NDM pracuje od roku 1994 při Národním divadle moravskoslezském v Ostravě a věnuje se pěvecké a herecké výchově mladých talentů. Jeho vedoucí a sbormistryní je od počátku až do současnosti Lenka Živocká. Studio navštěvují děti a mladí lidé ve věku přibližně od 6 do 18 let. Pěveckou a hereckou průpravu získávají na pravidelných zkouškách, při nichž pod vedením Lenky Živocké a hlasového pedagoga Jiřího Halamy (případně i dirigenta nebo divadelního režiséra) studují repertoár pro konkrétní veřejnou produkci. Touto produkcí je nejčastěji operní, operetní či muzikálová inscenace NDM, v nichž členové Operního studia pravidelně spoluúčinkují. V případě potřeby vystupují také v činoherních či baletních inscenacích. Největší možnost seberealizace se však mladým zpěvákům a hercům – či spíše zpěvačkám a herečkám, protože větší část souboru tvoří dívky – nabízí v hudebních inscenacích, v nichž se členové Operního studia stávají hlavními protagonisty. Takovýchto samostatných projektů uvedlo Operní studio již celou řadu (například \"Archa Noemova\", \"Midasovy oslí uši\", \"Ogaři\", \"Kolotoč\", \"Hrajeme operu! - Kominíček\"), přičemž předlohy k některým z nich (\"Broučci\", \"Jesličky svatého Františka\", \"Čarodějnice z Babí Hůry\", \"Ngoa-É\") vytvořili současní čeští skladatelé (Ladislav Matějka, Pavel Helebrand) přímo pro tento soubor.\n"}
{"id": "806224", "url": "https://cs.wikipedia.org/wiki?curid=806224", "title": "Schärding", "text": "Schärding\n\nSchärding je okresní město okresu Schärding v rakouské v spolkové zemi Horní Rakousko. Žije zde obyvatel.\n\n\n\n"}
{"id": "806225", "url": "https://cs.wikipedia.org/wiki?curid=806225", "title": "Francisco Román Alarcón", "text": "Francisco Román Alarcón\n\nFrancisco Román Alarcón Suárez (* 21. dubna 1992, Benalmádena, Španělsko), známější pod přezdívkou Isco, je španělský fotbalista, který v současnosti hraje za španělský klub Real Madrid na postu ofenzivního záložníka. V prosinci 2012 zvítězil v anketě Golden Boy.\n\nV A-týmu Valencie debutoval 11. listopadu 2010 proti UD Logroñés v pohárové soutěži Copa del Rey. Valencia hrála doma a on se trefil dvakrát (výhra domácích 4:1, celkové skóre 7:1). Před debutem strávil jednu sezónu v rezervě týmu, která hrála třetí nejvyšší španělskou soutěž Segunda División B. Trefil se jednou v 25 zápasech, rezervní tým Valencie nakonec sestoupil o soutěž níž.\n\nSvůj první zápas v La Lize odehrál 14. listopadu 2010. Hrál 20 minut po střídaní svého spoluhráče Aritze Adurize v domácím vítězství 2:0 proti Getafe CF. V polovině července 2011, poté, co pomohl B-týmu 15 vstřelenými góly k návratu do třetí nejvyšší španělské soutěže, podepsal pětiletou smlouvu s Málagou. Málaga za tento přestup musela zaplatit 6 milionů eur.\nPrvní gól za Málagu vstřelil 21. listopadu 2011 proti Racing de Santander při vítězství venku 3:1. Následující týden přidal další gól proti Villarrealu v domácím vítězství 2:1.\n\nV červnu 2013 nabídl velkoklub Real Madrid Málaze za tohoto mladého talentovaného hráče 24 milionů eur. Prezident Realu Florentino Pérez potvrdil 26. června 2013 jeho příchod do klubu. Ligový titul v sezóně 2013/14 sice nezískal (vyhrálo jej Atlético Madrid), ale stal se vítězem Ligy mistrů UEFA po finálové výhře 4:1 po prodloužení v derby právě nad Atléticem Madrid. Rovněž vyhrál s Realem Copa del Rey 2013/14 (španělský pohár).\n\nSe španělskou reprezentací do 17 let vyhrál v roce 2009 třetí místo na Mistrovství světa, kde skóroval dohromady třikrát.\nSe španělskou reprezentací do 20 let se zúčastnil Mistrovství světa hráčů do 20 let 2011 v Kolumbii, kde byl jeho tým vyřazen ve čtvrtfinále Brazílií v penaltovém rozstřelu.\n\nByl nominován na Mistrovství Evropy hráčů do 21 let 2013 konané v Izraeli. Ve třetím zápase Španělska na šampionátu proti Nizozemsku (oba soupeři si již zajistili postup, šlo pouze o první místo ve skupině) vstřelil druhý gól a Španělsko vyhrálo 3:0, stejný výsledek se zrodil i v semifinálovém střetnutí proti Norsku, ke kterému také přispěl jednou brankou. Trefil se i ve finále 18. června proti Itálii, Španělsko vyhrálo 4:2 a slavilo titul.\n\n28. února 2012 byl povolán do španělské reprezentace do 23 let na přátelský zápas proti Egyptu, ale zůstal pouze na lavičce. V létě 2012 byl uveden na soupisce pro Letní olympijské hry 2012 v Londýně. Španělsko zde bylo po vítězství na Euru 2012 největším favoritem, ale po dvou prohrách 0:1 (s Japonskem a Hondurasem) a jedné remíze s Marokem (0:0) vypadlo překvapivě již v základní skupině D. Isco odehrál všechna tři utkání svého týmu.\n\n15. května 2012 byl poprvé vybrán do A-týmu pro přátelské zápasy se Srbskem a Jižní Korejí, ale opět nenastoupil. 1. února 2013 byl nominován k nadcházejícímu přátelskému utkání proti Uruguayi. 6. února 2013 si v tomto zápase zaknihoval svůj debut v A-mužstvu Španělska, když odehrál kompletní počet minut. Španělé porazili v katarském Dauhá jihoamerického soupeře 3:1. Trenér Španělska Vicente del Bosque vyjádřil po zápase s jeho výkonem spokojenost.\n\n\n"}
{"id": "806226", "url": "https://cs.wikipedia.org/wiki?curid=806226", "title": "Jahangir Razmi", "text": "Jahangir Razmi\n\nJahangir Razmi (* 16. prosince 1947 Arak Írán) je íránský fotograf, který v roce 1980 získal ocenění Pulitzer Prize for Spot News Photography. Svůj snímek \"Firing Squad in Iran\" pořídil 27. srpna 1979 a byl publikován anonymně v íránském deníku Ettela'at, nejstarších dosud vycházejících novinách v Íránu. O několik dní později se fotografie objevila na titulních stránkách řady novin po celém světě. Fotografie byla jedinou anonymní, která vyhrála Pulitzerovu cenu v celé 90leté historii cen, neboť identita Razmiho jako jejího autora byla odhalena až v roce 2006.\n\nDne 26. srpna 1979 se Bahrami dozvěděl o skupině kurdských bojovníků na Sanandajském letišti. Během 30-minutového stání bylo 11 lidí obviněno z trestných činů obchodování s lidmi, nošení střelné zbraně, vražd a podněcujících nepokoje a byli odsouzeni k smrti. Muži byli se zavázanýma očima odvedeni na letiště, kde stáli v řadě jen několik metrů od svých vrahů. Razmi se bez zásahu bezpečnostních sil dostal do těsné blízkosti, což mu umožnilo stát vpravo od kata a fotografovat vykonávání trestu smrti.\n\nRazmi doručil své dvě ruličky filmu do kanceláří \"Ettela'at\", a šéfredaktor Mohammed Heydari rychle rozhodl zveřejnit jednu z jeho fotografií. Byla to ta, na které jeden z katů ještě nevystřelil, zatímco jiní ano. Navíc se rozhodl publikovat snímek anonymně na ochranu fotografa před odvetou vlády. United Press International rychle objednalo kopii obrazu a předala ji svým kancelářím po celém světě, opět bez uvádění jména autora. Dne 29. srpna obrázek otiskly noviny jako například \"The New York Times\" nebo \"The Daily Telegraph\" s poznámkou o autorovi United Press International (UPI).\n\nSnímek nadále přitahoval mezinárodní pozornost a byl nominován společností UPI na Pulitzerovu cenu. Bez znalosti autora fotografie, pouze s uvedením \"United Press International\" předložil hlavní editor redakce Larry DeSantis fotografii výboru Pulitzerovy ceny jako \"anonymní UPI fotograf\". Dne 14. dubna 1980 tak poprvé v historii Pulitzerovu cenu snímek anonymního autora.\n\nAutor byl odtajněn až v roce 2006 na základě pátrání magazínu \"The Wall Street Journal\".\n\n\n"}
{"id": "806228", "url": "https://cs.wikipedia.org/wiki?curid=806228", "title": "Seliciclib", "text": "Seliciclib\n\nSeliciclib (CYC202 nebo R-roscovitine) je nově testovaný lék na nemalobuněčný karcinom plic (NSCLC), leukémii, infekci virem HIV a virem Herpes simplex. Působí jako inhibitor cyklin-dependentních kináz jako jsou CDK2/cyklin E, CDK2/cyklin A, CDK7 a CDK 9. \n\nBylo zjištěno, že seliciclib in vitro účinně zabíjí buňky nemalobuněčného karcinomu plic, které nesou mutované onkogeny Ras a jsou tím pádem rezistentní vůči moderním lékům.\nLék byl vyvinut na PřP University Palackého v Olomouci a patent byl zakoupen firmou Cyclacel Pharmaceuticals, Inc.\n"}
{"id": "806229", "url": "https://cs.wikipedia.org/wiki?curid=806229", "title": "Mediální poradce", "text": "Mediální poradce\n\nMediální poradce (někdy se též používá označení mediální konzultant) je pojem užívaný pro několik různých profesí. Mediální poradce může být člověk zodpovědný za výběr správných reklamních formátů a prodej reklamy zejména v menších médiích a PR agenturách. Za mediální poradce se též označují někteří lobbisté. Existují také mediální poradci, kteří učí své klienty komunikovat s médii a pomáhají jím řešit jejich problémy. \n\n\nhttp://www.wisegeek.com/what-does-a-media-consultant-do.htm\n"}
{"id": "806232", "url": "https://cs.wikipedia.org/wiki?curid=806232", "title": "Seznam dílů seriálu O krtkovi", "text": "Seznam dílů seriálu O krtkovi\n\nToto je seznam dílů seriálu \"O krtkovi\". Volná série krátkých animovaných filmů \"O krtkovi\" vznikala postupně v dlouhém období mezi lety 1957 až 2002 a jejím autorem je Zdeněk Miler. Celkem bylo natočeno 49 krátkých snímků v délce od 5 až po 28 minut. První dva díly byly téměř čtvrthodinové, v druhé polovině 60. let a v letech 70. pak vznikaly filmy v délce mezi 5 až 10 minutami. V 80. letech a první polovině 90. let vzniklo šest filmů téměř půlhodinových a poté se délka ustálila kolem 5–6 minut. Česká televize vysílá kratší díly v rámci \"Večerníčků\".\n\nKrátký film Praha vydal seriál v letech 2000–2002 na pěti DVD pod názvem \"Krtkova dobrodružství\" (distributor: Centrum českého videa). V souboru nebyl obsažen jen první, mluvený film. Ten pak vyšel v roce 2004 na samostatném 80minutovém DVD \"Krtek a kalhotky\" spolu s výběrem dalších 9 dílů (vydavatel a distributor: Země pohádek).\n\nV seznamu jsou díly řazeny podle roku výroby, a pak podle abecedy v případě kdy vzniklo více dílů v jednom roce. Při vysílání ve Večerníčku neexistuje žádné přesné pořadí, pořadí dílů je skoro vždy trochu jiné (a výběr epizod, které budou odvysílány také). Sice existují ustálenější (ale ne pevně dodržované) sekvence vysílacího pořadí u několika dílů, ale tyto nedodržují rok výroby. Řazení na DVD je náhodné.\n\n\n"}
{"id": "806233", "url": "https://cs.wikipedia.org/wiki?curid=806233", "title": "Eferding", "text": "Eferding\n\nEferding je okresní město okresu Eferding v rakouské v spolkové zemi Horní Rakousy. Žije zde obyvatel.\n\nMěstská rada se skládá z 25 členů.\n\n\n\n"}
{"id": "806236", "url": "https://cs.wikipedia.org/wiki?curid=806236", "title": "1979 ve fotografii", "text": "1979 ve fotografii\n\nTento článek obsahuje významné fotografické události v roce 1979.\n\n\n\n\n\n\n\n\n\n\n"}
{"id": "806238", "url": "https://cs.wikipedia.org/wiki?curid=806238", "title": "Smilacina hroznovitá", "text": "Smilacina hroznovitá\n\nSmilacina hroznovitá (\"Maianthemum racemosum\", syn. \"Smilacina racemosa\") je stínomilná trvalka z čeledi chřestovitých (\"Asparagaceae\") původem ze Severní Ameriky.\n\nJedná se o vytrvalou bylinu vyrůstající z válcovitého podzemního oddenku vysokou 40–90 cm. Má přímou lodyhu s přisedlými, střídavými, eliptickými až kopinatými listy rostoucími po 8–11 cm, na vrcholu zašpičatělými. Květenstvím je lata s 6–15 bílými květy o šesti korunních lístcích dlouhých 3–6 mm. Kvete od dubna do června, plodem jsou zelené bobule, které v pozdním létě červenají.\n\nSmilacina roste v severoamerických lesních a křovinných porostech až do výšek do 2000 metrů, obzvláště v polostinných měkkých a vlhkých půdách. Na západě kontinentu bývají jejím typickým biotopem stinné rokle a pobřeží, kde často roste ve společnosti kapradin, netíku Jordanova (\"Adiantum jordanii\") a trojatce (\"Trillium\").\n\nVyskytuje se v oblasti od kanadského Newfoundlandu až po Britskou Kolumbii, na severu areál zasahuje až na východ Aljašky, na jihu do Kalifornie a na severozápad do Mexika, do Kansasu, Kentucky, Virginie a Marylandu.\n\nV Evropě ji lze najít pouze jako rostlinu pěstovanou v botanických zahradách.\n\nKřehké mladé výhonky zbavené listů se po uvaření mohou jíst – chutí připomínají chřest. Neměly by se však za tímto účelem sbírat, pokud na stanovišti nejsou skutečně hojné. Starší rostliny po odkvětu a začátku produkce semen hořknou a jsou silně vláknité. Indiáni kmene Odžibvejů sbírali kořeny rostlin a vařili je přes noc v nálevu, aby rostlinu zbavili hořkosti a neutralizovali její silné projímavé účinky. Právě kvůli laxativním účinkům, jimiž ovlivňuje obzvláště citlivější jedince, by se měla konzumovat v rozumné míře.\n\nLéčivé obklady ze smilaciny Indiáni s úspěchem používali při léčbě spálenin od slunce. Její kořeny zase východoamerické indiánské kmeny sušily a používaly jako kuřivo pro léčbu dětské hyperaktivity a deprese. Indiáni ji též využívali jako prostředek proti kašli.\n\nV některých státech USA, např. v Arizoně, Kentucky či Marylandu, je zařazena k ohroženým druhům.\n\n"}
{"id": "806239", "url": "https://cs.wikipedia.org/wiki?curid=806239", "title": "Kyhanka sivolistá", "text": "Kyhanka sivolistá\n\nKyhanka sivolistá (\"Andromeda polifolia\") je nízký, stálezelený, úhledný keřík rostoucí na vřesovištích, kde mnohdy vytváří souvislý, polštářovitý půdní pokryv. Je to jediný druh rodu kyhanka vyskytující se v Evropě, v České republice se považuje za glaciální relikt.\n\nPochází z chladnějších oblastí severní polokoule. Vyrůstá vyjma Pyrenejského a jihu Balkánského poloostrova v celé Evropě; nejčastěji pak ve Skandinávii, Pobaltí, Německu, v oblasti Alp a v evropské části severního Ruska, roztroušeně ve střední Evropě. V Asii roste na severu Ruska po západní Sibiř a dále ostrůvkovitě až na Dálný východ a také na severu Číny a v Japonsku. V Severní Americe jsou mu domovem Spojené státy a Kanada. Vyžaduje stále vlhké, kyselé (4 až 5 pH), na živiny chudé půdy s rašelinou, roste na vrchovištích a rašelinných ladech. Potřebuje stanoviště s vysokou hladinou spodní vody, po jejím poklesu či poškození vodního režimu z lokality vymizí. Na celodenním přímém slunci roste pomaleji a méně se větví.\n\nV České republice se vyskytuje nejčastěji na přirozených rašeliništích v podhorských a horských oblastech hraničního hornatého pásma, od Jeseníků přes Krkonoše, Krušné hory až po Šumavu, mimo to ještě v Třeboňské pánvi a na Českolipsku. Většinou se nachází ve vyšších polohách, 600 až 1400 m n. m.\n\nNeopadavý, drobný keř vysoký jen 10 až 30 cm vyrůstající ze ztlustlého, vřetenovitého kořene. Jeho tenké, holé, málo rozvětvené šedavé větvičky jsou přímé nebo poléhavé a na konci obloukovitě vystoupavé, v místech styku s půdou zakořeňují. Větvičky jsou porostlé vztyčenými, střídavými kožovitými listy s krátkými řapíky (do 3 mm), které mají čárkovitě podlouhlé listové čepele (10 až 40 × 2 až 8 mm), na okraji úzce podvinuté, celokrajné, na konci špičaté. Na líci jsou tmavozelené až modrozelené, na rubu jim vystupuje hlavní žilka a jsou sivě ojíněné od jemné vrstvičky vosku která chrání průduchy před přilnutím vodních kapek.\n\nPřevislé květy vyrůstající z konců větviček na lysých, červených stopkách od 1 do 2 cm dlouhých jsou sestaveny po 3 až 7 do chudého chocholíku. Drobný kalich je vytvořen pěti načervenalými, u báze srostlými kališními lístky o rozměrech 1 až 1,5 × 0,7 až 1 mm. Stejný počet růžových, později bílých korunních lístků vytváří vejčitě zvonkovitou nebo kulovitě džbánkovitou, srostloplátečnou, opadavou korunu dlouhou 5 až 8 mm která je na okraji rozeklaná do 5 ohnutých zubů. Koruna bývá 5krát delší než kalich. V květu je ve dvou kruzích 10 tyčinek, jen 1/3 délky koruny, s tmavočervenými prašníky které na špičce vybíhají do dvou křivých přívěsků stejně dlouhých jako prašníky. Jednoduchá cylindrická čnělka, o málo delší než koruna, vyrůstá ze svrchního pětidílného semeníku. Opylení v prvé řadě zajišťuje létající hmyz vysávající nektar ze dna květů, později se neopylené květy opylí samosprašně, pyl se v převislých květech vysype z prašníků na bliznu. Kyhanka sivolistá kvete od května do června, někdy ještě v srpnu a září.\n\nPo opylení se stopky květů narovnávají a plody dozrávají na vztyčených stopkách. Plody jsou tmavě modrozelené, téměř kulovité, pětipouzdré tobolky dlouhé 3 až 5 mm. Otvírají se pěti chlopněmi, obsahují až okolo 40 drobných, leklých, hnědých semen.\n\nRostlina obsahuje, ostatně jako většina druhů čeledě vřesovcovitých, toxické glykosidy. Nejnebezpečnější je andromedotoxin, který může při požití většího množství listů nebo plodů způsobit u lidí zhruba za 6 hodin žaludeční nevolnost a snížení krevního tlaku.\n\nVe volné přírodě se kyhanka sivolistá většinou rozmnožuje vegetativně, zakořeněním poléhavých lodyh; mladé rostlinky vyrostlé ze semen jsou vzácné. Semena jsou roznášena větrem a mohou asi po dobu 72 hodin i plavat. Aby mohla vyklíčit, musí se v zemi stratifikovat nejméně jeden rok. Bývá uměle pěstována v okrasném zahradnictví, kde se množí bylinnými řízky nebo semeny.\n\nProtože se prokázal sice pomalý, ale trvalý pokles počtu rozmnožujících se rostlin, zapříčiněný narušováním jedinečných biotopů nutných ke zdárnému přežití, byla kyhanka sivolistá ve vyhlášce MŽP ČR č. 395/1992 Sb. i v \"Černém a červeném seznamu cévnatých rostlin České republiky z roku 2000\" vyhlášena za ohrožený druh.\n\n"}
{"id": "806241", "url": "https://cs.wikipedia.org/wiki?curid=806241", "title": "Filipka", "text": "Filipka\n\nFilipka může označovat:\n\n"}
{"id": "806251", "url": "https://cs.wikipedia.org/wiki?curid=806251", "title": "Miss Academia", "text": "Miss Academia\n\nMISS ACADEMIA ČR je soutěž krásy a inteligence určená všem studentkám vysokých a vyšších odborných škol na území České republiky, jejichž věk nepřesáhl 26 let. V roce 2013 se uskutečnil již 17. ročník tohoto projektu pořádaný studenty Fakulty multimediálních komunikací Univerzity Tomáše Bati ve Zlíně.<br>\nHlavním rozdílem oproti jiným soutěžím krásy je mimořádný důraz na inteligenci dívek, o čemž svědčí jak testování dívek během castingů, tak i tvorba každoroční koncepce ročníku, která se promítá do všech částí projektu a která v komunikaci využívá všeobecně zažitých symbolů inteligence. Dlouhodobým mottem soutěže je „Miss, která má (s)mysl“.\n\nV rámci slavnostního galavečera jsou porotou udělovány ocenění Miss Academia, 1. Vicemiss a 2. Vicemiss Academia. Dále je volena Miss Academia Online (internetovými návštěvníky) a od ročníku 2012 také Miss Academia Sympatie. Ta je volena diváky přímého přenosu a návštěvníky přímo v sále prostřednictvím SMS zpráv. V měsíci předcházejícím galavečeru je na módní přehlídce volena také Miss Academia Zlaté jablko.\n\nPočátky soutěže spadají do roku 1997, kdy byla v rámci reprezentačního plesu zlínské Fakulty technologické, tenkrát ještě součásti VUT Brno, zvolena nejmilejší studentka. Rok nato už si soutěž začala budovat vlastní identitu. V letech 1998–2000 klání pořádali studenti Institutu reklamní tvorby a marketingových komunikací. O korunku bojovaly studentky obou tehdejších zlínských fakult.\n\nOd té doby soutěž prošla mnohými změnami, její poselství však zůstává stále stejné. Nehledá umělé ideály dnešní doby, ale dívku, která ukáže, že ke skutečnému významu slova krása patří hlavně půvab, šarm a inteligence.\n\nV roce 2001 se soutěže poprvé zúčastnila dívka studující mimo Zlín - Lucie Pletichová, která tento ročník vyhrála. Její úspěch vedl pořadatele k myšlence realizovat soutěž celorepublikově. Poprvé se tak stalo v roce 2002. Téhož roku byla zaregistrována ochranná známka MISS ACADEMIA ČR\n, jejímž vlastníkem je Univerzita Tomáše Bati ve Zlíně. Od roku 2005 jsou oslovovány i studentky vybraných vyšších odborných škol. V roce 2006 oslavila soutěž Miss Academia úspěšně 10. výročí a dále pokračovala až do aktuálně posledního ročníku 2013.\n\nOd roku 2001 získalo titul nejkrásnější a zároveň nejchytřejší české vysokoškolačky přesně 17 dívek. Nejúspěšnějšími univerzitami v soutěži jsou Univerzita Tomáše Bati a Masarykova univerzita, každá s 5 vítězkami, následovány jsou Vysokou školou báňskou, Ostravskou univerzitou a Univerzitou Palackého, odkud pochází shodně po 4 dívkách. Celkem získalo korunku krásy a inteligence 16 různých vysokých škol z České republiky.\n\nHarmonogram soutěže jednotlivých ročníků se výrazně neliší.\n\n\n\n"}
{"id": "806253", "url": "https://cs.wikipedia.org/wiki?curid=806253", "title": "Feldbach (Rakousko)", "text": "Feldbach (Rakousko)\n\nFeldbach je okresní město okresu Südoststeiermark v rakouské v spolkové zemi Štýrsko. Žije zde obyvatel.\n\n"}
{"id": "806256", "url": "https://cs.wikipedia.org/wiki?curid=806256", "title": "Fürstenfeld", "text": "Fürstenfeld\n\nFürstenfeld je město v okrese Hartberg-Fürstenfeld v rakouské v spolkové zemi Štýrsko. Žije zde obyvatel.\n\n\n"}
{"id": "806257", "url": "https://cs.wikipedia.org/wiki?curid=806257", "title": "Kau-lunské opevněné město", "text": "Kau-lunské opevněné město\n\nKau-lunské opevněné město (, ) bylo původně opevněné město na poloostrově Kau-lung v Hongkongu. Bylo založeno čínskou říšskou správou na místě malé pevnosti poté, co Čínská říše postoupila ostrov Hongkong Spojenému království. Vyznačovalo se vysokou hustotou populace, nízkým vlivem a dosahem úřadů a vlády, absencí norem a kriminalitou. Bylo zdemolováno v roce 1994 a na jeho místě je dnes park.\nKau-lunské opevněné město svůj název dostalo až ve 20. století. První záznamy z tohoto místa sahají až do dynastie Sung (960–1279), kdy zde bylo zázemí pro obchod se solí. Záznam z roku 1668 hovoří o tom, že v těchto místech byla vojenská posádka o 30 strážcích. V roce 1810 zde byla vybudována čínská pevnost, která byla roku 1847 opatřena robustnějším opevněním a hradbou. Později se Kau-lunské opevněné město stalo enklávou, kdy bylo území Hongkongu (tzv. Nová teritoria) pronajato Británii v roce 1898, právě s výjimkou Kau-lunského opevněného města. Během japonské okupace Hongkongu v době 2. světové války zde rapidně narostl počet obyvatel. 50. až 70. léta 20. století byla také éra, kdy městu vévodila prostituce, hazardní hry a užívání drog, to vše ovládané triádami, vybírajícími od obyvatel města výpalné až do jeho samotného zániku. V roce 1987 hongkongská vláda oznámila plán „Kowloon Walled City“. Po obtížném procesu vystěhovávání začaly demolice, které trvaly od března 1993 do dubna 1994. V prosinci 1995 byl na místě otevřen park (anglicky \"Kowloon Walled City Park\", čínsky 九龍寨城公園). Některé historické artefakty a pozůstatky minulé éry byly na místě zachovány.\n\nV roce 1898 byl počet obyvatel odhadován na 700. Po skončení japonské okupace Hongkongu a 2. světové války si Čína nárokovala Kau-lunské opevněné město zpět a v roce 1947 jej obsadilo cca 2000 squatterů. Britům se dlouhodobě nedařilo je vystěhovat a tak nakonec rezignovali a ponechali místo více méně svému osudu. V 60. a 70. letech, spolu se zvyšováním počtu obyvatel, prošlo masivní rekonstrukcí – byl do něj zaveden veřejný vodovod a osvětlení zářivkami v místech, kam se denní světlo nedostane. Podle sčítání lidu z let 1971 a 1981 mělo 10 004 resp. 14 617 obyvatel, ale tato čísla byla s velkou pravděpodobností podhodnocena. Důkladné vládou nařízené sčítání z roku 1987 se zastavilo na čísle 33 000 obyvatel, odhady z přelomu 80. a 90. let mluví dokonce o 50tisícovém městě. Vzhledem k tomu, že se rozkládalo na ploše 6,5 akru (~0.026 km²), jednalo se o jedno z nejhustěji obydlených sídel planety.\n\nUž od 50. let si Kau-lunské opevněné město podmanily mafiánské skupiny asijského střihu – triády. Skupiny jako 14K a Sun Yee On ovládly četné tamní nevěstince, ilegální herny a drogová doupata. V letech 1973–4 zde provedla policie cca 3500 zásahů, zatkla přes 2500 lidí a zabavila kolem 2 tun drog. Přes představy, ve kterých média město vykreslovala jako doupě zločinu, žili jeho obyvatelé velmi podobně jako ostatní obyvatelé Hongkongu. Na konci 80. let Kau-lunské opevněné město připomínalo obrovský labyrint – mraveniště tmavých úzkých chodeb, do jejichž většiny se slunce nikdy neprodere, plné špíny, vlhkosti, nezřídka krys a švábů. Podle německého dokumentu, který město zmapoval v roce 1989, jen minimum obyvatel platilo za elektřinu a ostatní ji odebírali ilegálně. Ještě před příchodem globalizace obyvatelé Kau-lunského opevněného města v jeho útrobách tvrdě pracovali a společným jmenovatelem práce bylo to, že byla bez odborů, bez směrnic na jakost a bezpečnost, nekvalifikovaná, manuální, málo placená, dlouho trvající (časté byly 12hodinové směny) a často i dětská. Odběratelem a odbytištěm výrobků vyrobených v Kau-lunském opevněném městě byl Hongkong, jehož továrny neměly šanci těmto výrobkům cenově konkurovat.\n\nKau-lunské opevněné město fascinovalo a inspirovalo mnohé spisovatele, filmaře i herní vývojáře. Martin Booth se svých memoárech \"Gweillo\" zmínil o prozkoumávání města jako dítě v 50. letech. Jackie Pullingerová psala ve své knize \"Crack in the Wall\" z roku 1989 o léčení zdejších drogově závislých obyvatel. Mezi známější literární kousky, které se mj. odehrávají v Kau-lunském opevněném městě, patří \"Bourne's Supremacy\" Roberta Ludluma nebo non-fiction dílo cyberpunkového spisovatele Williama Gibsona – \"Disneyland with the Death Penalty\".\n\nKau-lunské opevněné město posloužilo jako prostředí děje v několika filmech, např. \"Long Arm of the Law\" z roku 1984 nebo ve známějším \"Krvavém sportu\" s Jean-Claudem Van Dammem z roku 1988. \"Crime Story\" s Jackiem Chanem z roku 1993 byl točen již v opuštěné části města, která se brzy měla demolovat. Pozdější filmy si toto specifické prostředí vytvořily nebo se jím alespoň nechaly inspirovat. Patří mezi ně \"Batman Begins\", \"Re-cycle\" a \"Street Fighter II V\", stejně jako hry \"Kowloon's Gate\", \"Shenmue\", \"Call of Duty: Black Ops\", několik misí ze hry \"Hitman\", \"Stranglehold\", \"Guildwars: Factions\" či \"Fear Effect\" 1 a 2. Stolní RPG \"Shadowrun\" obsahuje jako jedno z prostředí přestavěné Kau-lunské opevněné město v roce 2070. PC hra \"Shadowrun: Hong Kong\" se také odehrává ve sci-fi verzi Kau-lunského opevněného města.\n\n"}
{"id": "806259", "url": "https://cs.wikipedia.org/wiki?curid=806259", "title": "Mahna Mahna", "text": "Mahna Mahna\n\nMahna Mahna (v originále Mah Nà Mah Nà, v jiných transkripcích též \"Mah na Mah na\" nebo \"Mah-Nà Mah-Nà\") je legendární filmová melodie italského skladatele Pietra Umilianiho – a patrně také jeho nejznámější.\n\nUmiliani složil melodii v červnu 1968 pro italský pseudodokumentární film \"Švédsko, peklo a nebe\" (v originále \"Svezia, Inferno E Paradiso\", režie Luigi Scattini). Film pojednává o životě ve Švédsku, tedy mimo jiné i o životním stylu využívajícím saunování. A patrně právě lehce groteskní ráz tohoto typu života (svléknout se - vejít - nahřát - zchladit - odejít - obléknout) tato skladba reflektuje. Základní melodie i rytmus jsou univerzální a jednoduché, bez používání slov, a do toho jako „sloky“ vstupují útržky slavných světových melodií.\n\nV následujících letech se ze skladby stal rozhlasový hit a stala se předmětem mnoha coververzí, byla hojně napodobována a parodována. Patrně jednou z nejoblíbenějších parodií je ta, která byla uvedena v rámci dětského pořadu BBC \"Sesame street\" (česky \"Sezame, otevři se\") v podání maňásků „Muppets“, ve své show ji ale využil třeba i Benny Hill a že se z ní dá těžit dodnes, ukazuje i raper Mr. Mo.\n\nV Československu skladbu využila například Československá televize roku 1977 v silvestrovské šou, kdy ji předvádělo deset programových hlasatelek a hlasatelů. Existuje i záznam ČST, kdy tato skladba je hrána na tehdy největší tubu na světě. Skupina bratří Traxlerů Skiffle Kontra zase ve své verzi využívá úryvky z děl Bedřicha Smetany.\n\n"}
{"id": "806260", "url": "https://cs.wikipedia.org/wiki?curid=806260", "title": "Grieskirchen", "text": "Grieskirchen\n\nGrieskirchen je okresní město okresu Grieskirchen v rakouské v spolkové zemi Horní Rakousy. Žije zde obyvatel.\n\n"}
{"id": "806262", "url": "https://cs.wikipedia.org/wiki?curid=806262", "title": "Dinah Pfizenmaierová", "text": "Dinah Pfizenmaierová\n\nDinah Pfizenmaierová (* 13. ledna 1992 Bielefeld, Severní Porýní-Vestfálsko) je německá profesionální tenistka. Ve své dosavadní kariéře nevyhrála na okruhu WTA Tour žádný turnaj. V rámci okruhu ITF získala do června 2012 šest titulů ve dvouhře a jeden ve čtyřhře.\n\nNa žebříčku WTA byla ve dvouhře nejvýše klasifikována v květnu 2012 na 190. místě a ve čtyřhře pak v únor téhož roku na 842. místě. Trénuje ji Michael Schmidtmann.\n\nPremiérový Grand Slam odehrála na French Open 2012, když se do hlavní soutěže dvouhry probojovala z kvalifikace po výhrách nad Kristýnou Plíškovou 2–6, 6–2, 6–1, Misaki Dojovou 6–4, 3–6, 6–2 a Mónicou Puigovou 5–7, 7–5, 6–2. V úvodním kole dvouhry pak zdolala Francouzku Carolinu Garciaovou po setech 3–6, 6–4, 6–3 a ve druhém nestačila na světovou jedničku Bělorusku Viktorii Azarenkovou, s níž uhrála pouze dva gamy výsledkem 6-1, 6-1.\n\n"}
{"id": "806264", "url": "https://cs.wikipedia.org/wiki?curid=806264", "title": "Heidi El Tabakhová", "text": "Heidi El Tabakhová\n\nHeidi El Tabakhová (* 25. září 1986 Alexandrie) je kanadská profesionální tenistka egyptského původu. Ve věku osmi let odešla s rodinou z Egypta. Rodnou zemi reprezentovala v letech 2002–2005, poté začala nastupovat za Kanadu. Ve své dosavadní kariéře nevyhrála na okruhu WTA Tour žádný turnaj. V rámci okruhu ITF získala do června 2012 pět titulů ve dvouhře a devět ve čtyřhře.\n\nNa žebříčku WTA byla ve dvouhře nejvýše klasifikována v únoru 2010 na 149. místě a ve čtyřhře pak ve stejném měsíci na 173. místě. Trénuje ji Kelly Jones.\n\nNa okruhu ITF začala hrát v sezóně 2002. Debutový singlový titul získala v roce 2009 na události ITF v kanadském Torontu, kde v té době žila. Následovaly výhry ve španělském Valladolidu, mississippském Jacksonu, kde ve finále porazila Rusku a bývalou čtrnáctou hráčku světa Jelenu Bovinovou ve dvou setech a v alabamském Pelhamu, kde na ni v boji o titul nestačila Rumunka Edina Gallovitsová-Hallová.\n\nV sezóně 2009 si poprvé zahrála kvalifikaci grandslamové události, když na US Open nepostoupila do hlavní soutěže. Na torontském turnaji ITF s dotací 75 000 dolarů vyhrála čtyřhru spolu s Tchajwankou Kchaj-čchen Čchangovou, když ve finále zdolaly americký pár Irina Falconiová a Amanda Finková až v supertiebreaku rozhodujícího setu [10–4].\nPremiérová účast v hlavní soutěži grandslamu přišla v květnu 2012, když se probojovala z kvalifikace do hlavní soutěže dvouhry na French Open. V úvodním kole však nestačila na krajanku Aleksandru Wozniakovou, jíž podlehla po setech 7–5 a 6–2.\n\n"}
