{"id": "868582", "url": "https://cs.wikipedia.org/wiki?curid=868582", "title": "Deus Ex: Human Revolution", "text": "Deus Ex: Human Revolution\n\nDeus Ex: Human Revolution je kyberpunkové akční RPG vydané studiem Eidos Montreal. Hra vyšla 23. srpna 2011 na PC, Xbox 360 a PlayStation 3. Dne 26. dubna 2012 byl vydán stahovatelný obsah (DLC) s názvem \"The Missing Link\". Toto DLC bylo obsaženo i v edici pro Mac OS X, která vyšla ve stejný den. Deus Ex: Human revolution je třetím dílem série Deus Ex.\n\nDěj je zasazen do blízké budoucnosti, a to do roku 2027, což je 25 let před prvním dílem série, hrou Deus Ex. Světu vládnou nadnárodní korporace, které se vymkly kontrole vlád. Hlavním hrdinou hry je Adam Jensen, vedoucí ochranky firmy Sarif Industries. Po napadení sídla této biotechnologické firmy v Detroitu je Adam vážně zraněn, a proto mu jsou nahrazeny části těla vyspělými mechanickými implantáty. Hlavními motivy hry jsou chudoba, špionáž, konspirační teorie, přežití lidského pokolení a etika vylepšování těl umělými částmi, tzv. transhumanismus.\n\nHra nabízí mnoho postupů při řešení úkolů – stealth, hackování nebo užití hrubé síly. Tyto rozdíly v hratelnosti jsou umožněny vylepšováním Adamových implantátů, kterými si hráč vybírá svůj osobitý styl hraní.\n\nPříběh začíná, když Adam Jensen doprovází svou bývalou přítelkyni a přední výzkumnici Megan Reed na konferenci ve Washingtonu, kde má být odhalen nový objev v oboru mechanických implantátů – „augmentací\", které již nebudou potřebovat Neuropozyn – látku, která tlumí „syndrom odmítnutí\" – děj, při němž lidské tělo implantát prostě odmítne. Jenže dříve než mohou odjet, budova Sarif Industries je napadena neznámou skupinou žoldnéřů zvaných Tyrants. Megan a několik dalších vědců jsou pravděpodobně zabiti a vůdce žoldnéřů, Jaron Namir, vážně zraní Adama a následně ho střelí do lebky. S těmito zraněními je nemožné Adama vyléčit, a proto se CEO Sarif Industries, David Sarif, rozhodne použít technologie augmentací (implantátů), aby zachránil Adamův život.\n\nŠest měsíců od útoku je Adam povolán z nemocenské, aby zasáhl proti extrémistické skupině zaměřené proti augmentacím, Purity First, která drží rukojmí v jedné budově. Uvnitř budovy objeví augmentovaného hackera, který je po příchodu Adama donucen k spáchání sebevraždy. Po získání hackerova nervového čipu Adam se svým spolupracovníkem Pritchardem vystopují signál do skryté základny organizace FEMA, kde žoldnéři Tyrantu přechovávají zbraně. Po konfrontaci Namira musí Adam bojovat s Barrettem, Namirovým stoupencem. Barrett je poražen a dává Adamovi adresu ve městě Hengsha.\n\nAdam spolu s Fariah Malik odletí do tohoto města, aby nalezli Arie van Bruggena, jenž zřejmě hackera ovládal. Adam zjistí, že van Bruggen je hledán ředitelkou společnosti Tai Yong Medical, Zhao Yun Ru, a je ukryt skupinou známou jako Harvesters. Van Bruggen zajistí Adamovi vstup do Tai Yong Medical, kde Adam objeví záznamy o tom, že Megan a ostatní vědci byli uneseni, nikoli zabiti. Také zjistí, že Eliza Cassan, zpravodajka, je zapletena do tohoto únosu tím, že satelity její společnosti rušily signál sledovacích čipů během únosu. Adam se těsně před spuštěním alarmu a spěšným odletem za Elizou do Montréalu dozví, že Zhao spolupracuje s velmi silnou a vlivnou skupinou lidí.\n\nAdam je veden skrz sídlo Eliziny stanice plné vojáků jejím holografickým obrazem až do velkého počítačového centra. Zde objeví pravou Elizu, vyspělou umělou inteligenci vytvořenou stejnou skupinou, se kterou spolupracuje Zhao. Eliza Adamovi ukáže hologram Jarona Namira mluvícího s Iasiasem Sandovalem, pobočníkem Billa Taggarta, otevřeného odpůrce augmentací a klíčovým představitelem Humanity Front, legální protiaugmentační organizace. Eliza následně pomůže Adamovi uprchnout a poradí mu, aby si promluvil s Davidem Sarifem. Během slovní roztržky se Sarifem se Adam dozvídá, že za vším je nechvalně proslulá tajná organizace Ilumináti. Mezitím Pritchard zjistil, že sledovací čipy vědců nejsou vypnuty, ale jen přenastaveny na nižší, hůře zachytitelnou, frekvenci. Později se sledovací čip vědce Vasilije Sevchenka ozve ve městě Hengsha. Adam je po příletu přepaden a musí chránit pilotku Malik v sestřeleném letadle. Adam přepadení přežije a zjistí, že Sevchenko je mrtvý a signál pochází z jeho augmentované ruky, kterou teď užívá Tong, vůdce Harvesterů. Tong ho nasměruje do továrny, kterou vlastní Belltower. Adam se po výbuchu bomby, kterou v továrně nastražil, ukryje v hibernační kóji a lodí uprchne do Singapuru. Mezitím začínají zažívat lidé celého světa výpadky signálu u svých augmentací a jsou tak nuceni k vylepšení softwaru svých čipů. Toto vylepšení má výpadkům signálu zabránit.\n\nO pár dní později se Adam probírá v tajném středisku v Singapuru. Adam zde nalezne Megan a zbylé tři vědce a také vypátrá, co plánují Ilumináti a proč zajali vědce. Vytvořili nový biočip, který extrémně zvýší agresivitu augmentovaných lidí. Adam po konfrontaci se Zhao zabije Namira. Následně Adam společně s Megan zhlédnou televizní přenos ze stanice Panchaea ležící za severním polárním kruhem. Tato stanice byla vybudována jako prevence globálního oteplování. Během televizního přenosu spustí Hugh Darrow signál, kterým všechny augmentované lidi, kteří si vylepšili software čipu, donutí k vražednému běsnění.\n\nAdam odjede na Panchaeu, kde nalezne Darrowa přihlížejícího okolnímu chaosu. Darrow přizná, že vše dělá pro to, aby odhalil Ilumináty a varoval svět před technologií augmentací. Také nabídne Adamovi šanci na odhalení pravdy, což by znamenalo konec nadvlády Iluminátů a augmentace by byly nadobro zrušeny. Když prochází Adam střediskem, nachází Taggarta a Sarifa živé a oba dva mu nabídnou odlišné alternativy konce hry. Sarif navrhuje, aby byl obviněn Humanity Front, organizace odmítající augmentace. Toto řešení by otevřelo cestu k dalším experimentům s augmentacemi, ale vedlo by i k posílení vlivu Iluminátů. Taggart navrhuje striktní omezení augmentací, což ale také povede k posílení Iluminátů. Adam se nakonec vydá do centra celého komplexu, kde se nachází zbytek projektu Hyron: augmentace ve své extrémní podobě, lidsko-kvantový hybridní superpočítač. Zde se nachází i Zhao, kterou Adam zabije. Poté se vydá do řídící místnosti celého komplexu, kde ho kontaktuje Eliza, která mu nabídne volbu ze čtyř možností, jak ukončit hru. První tři jsou návrhy Sarifa, Taggarta a Darrowa, čtvrtá je kompletní zničení celého komplexu Panchaea, což ponechá svět bez odpovědí. Každá z těchto voleb vede k lehce jinému konci, ve kterém Adam popisuje, jak augmentace změnily jeho lidskou podstatu, a doufá v lepší budoucnost lidstva.\n\nHra vyšla v České republice nelokalizovaná, tedy pouze v anglickém znění s anglickými titulky. Nicméně český obchod Xzone sponzoroval tvorbu českých titulků pro hru týmem Marka Tvrdého. Tým začal později používat jméno RPGčeštiny.\n\nPrvní veřejná verze překladu byla zveřejněna již 4 dny po vydání hry. Plně odladěná finální verze češtiny ke hře byla nejprve vydána na DVD u časopisu SCORE číslo 229 a o měsíc později pak zveřejněna všem.\n\n\"Deus Ex 3\" byl ohlášen 17. května 2007 v interview s Patrickem Melchiorem, ředitelem Eidos France, ve francouzsko-kanadském televizním pořadu M. Net. Teaser trailer byl vydán 26. listopadu 2007 a o rok později magazín PC Zone vydal první preview s detaily o herních mechanikách. Toto preview zároveň poskytlo první artworky a screenshoty ze hry. Po herní výstavě Electronic Entertainment Expo (E3) v roce 2010 vyšlo druhé preview hry, tentokrát od časopisu PC Gamer UK. Toto preview ukázalo mimo jiné i enginem renderované screenshoty.\n\nNa Gamescomu 2010 producent David Anfossi v rozhovoru s internetovým magazínem VG247 přiznal, že vytváří stahovatelný obsah, který bude rozšíření pro hru Deus Ex: Human Revolution. Dne 16. prosince 2010 Square Enix oznámili posunutí vydání hry do dalšího fiskálního roku. Na Penny Arcade Expo East v březnu 2011 bylo ohlášeno konečné datum vydání na 23. srpna pro Severní Ameriku a 26. srpna pro Evropu. Dne 31. května 2011 unikla zkušební verze hry.\n\nHudbu ke hře složil a produkoval Michael McCann. Soundtrack získal nominaci v kategorii \"Nejlepší hudba roku 2012\" od Britské akademie filmového a televizního umění, dále byl nominován v roce 2011 na Spike TV Video Game Awards, Hollywood Music in Media Awards (2 nominace), Cue Awards (4 nominace). Soundtrack obsahující 25 skladeb byl vydán 15. listopadu 2011.\n\nStahovatelný obsah (DLC) \"The Missing Link\" byl vydán 18. října 2011 pro PC a Xbox 360 a den poté byl vydán i pro Playstation 3. Podle serveru VideoGamer.com stál 8,99£ a přidal přibližně 5 hodin hraní. Jeho příběh se odehrává během Adamovy plavby z Hengsha do Singapuru.\n\nHra byla přijata velmi pozitivně, chválen byl především příběh, systém vylepšování schopností a možnost plnit mise mnoha způsoby. Kritizována byla horší grafika, krycí systém a souboje s bossy, ve kterých si hráč nemohl vybrat způsob, jakým je porazí, ale musel je porazit v souboji jeden na jednoho.\n\nU zahraničních serverů hra získala hodnocení 90/100 od Metacritic, 9/10 od Eurogamer, 8,5/10 od Game Informer a 9/10 od IGN. V Česku dostala 10/10 od Hrej.cz a 90 % od Bonusweb.cz.\n\nV roce 2011 získal tento titul od serveru PC Gamer ocenění Editor's Choice Award.\n\nV ČR byly zaznamenány překvapivě vysoké prodeje, během úvodních 14 dnů se prodalo přes 2500 kopií hry. Pro všechny platformy se celosvětově prodalo 2,18 milionů kopií hry, z čehož 800 000 kopií bylo prodáno v Severní Americe a 1 380 000 kopií v Evropě.\n\n"}
{"id": "868584", "url": "https://cs.wikipedia.org/wiki?curid=868584", "title": "Różka Korczak-Marla", "text": "Różka Korczak-Marla\n\nRóżka Korczak-Marla (: , 24. dubna 1921 – 5. března 1988) byla židovská partyzánka a účastnice protinacistického odboje.\n\nNarodila se v Bílsku do rodiny zbožného obchodníka s dobytkem a měla dvě mladší sestry. Jelikož na vesnici nebyla židovská škola, studovala v klasické polské, přičemž v osmé třídě zorganizovala stávku židovských žáků v reakci na antisemitské poznámky ředitele školy. V roce 1934 se s rodinou, v důsledku finanční tísně, přestěhovala do města Płock ve středním Polsku. Kvůli nedostatku finančních prostředků nemohla navštěvovat školu, což si vynahrazovala večerními kurzy. Vstoupila do levicového sionistického mládežnického hnutí ha-Šomer ha-ca'ir a stala se jednou z jeho instruktorek. Po vypuknutí druhé světové války se díky tomuto hnutí dostala do Vilniusu, kde se dozvěděla o deportaci své rodiny do města Piotrków Trybunalski. Pracovala v místní továrně a navštěvovala večerní střední školu, aby zlepšila svou jidiš a rozšířila si přehled o židovské kultuře. Poté co Litvu v červenci 1940 zabral Sovětský svaz, přešel ha-Šomer ha-ca'ir do podzemí.\n\nPo zničení vilniuského ghetta se rozhodla zapojit do ozbrojeného odboje v rámci ghetta. Aktivně se angažovala rovněž ve Sjednocené partyzánské organizaci (: \"Fareynegte Partizaner Organizatsye\"), v níž se starala o sirotky a knihovnu v ghettu. Když byl zabit její velitel Jicchak Wittenberg, opustila ghetto a pokračovala v odboji v lesích. V červenci 1944 se vrátila do osvobozeného Vilniusu a byla vyslána přes Rumunsko do britské mandátní Palestiny. Tam dorazila 12. prosince 1944 a následně židovskému vedení jišuvu vylíčila hrůzy holokaustu a aktivity partyzánů.\n\nV roce 1947 se usadila v kibucu Ejn ha-Choreš a po válce za nezávislost se zapojila do řady vzdělávacích projektů jak v rámci svého kibucu, tak v rámci kibucového hnutí ha-Kibuc ha-arci. Společně s Abou Kovnerem založila Vzdělávací a výzkumné centrum holocaustu Giv'at Chaviva. Provdala se za Aviho Marlu, se kterým měla tři děti: Jehudu, Jonat a Gadi. V 60. letech stála u zrodu institutu Morešet. V letech 1958 až 1961 a poté znovu v letech 1980 až 1981 působila v pozici tajemnice kibucu Ejn ha-Choreš.\n\nV roce 1964 byla v hebrejštině publikována její biografie \"Lehavot ba-efer\" („Plameny v popelu“).\n"}
{"id": "868590", "url": "https://cs.wikipedia.org/wiki?curid=868590", "title": "Břetislav Tolman", "text": "Břetislav Tolman\n\nBřetislav Tolman (21. června 1873, Německý Brod – 9. května 1937, Praha) byl profesorem vodního stavitelství na Českém vysokém učení technickém v Praze. V akademickém roce 1934–1935 byl jeho rektorem.\n\n\n"}
{"id": "868591", "url": "https://cs.wikipedia.org/wiki?curid=868591", "title": "Mons Gruithuisen Gamma", "text": "Mons Gruithuisen Gamma\n\nMons Gruithuisen Gamma je měsíční kopec - lunární dóm (štítová sopka) se základnou o průměru 20 km na rozhraní Oceánu bouří (Oceanus Procellarum) a Moře dešťů (Mare Imbrium) na přivrácené straně Měsíce. Útvar připomíná „obrácenou vanu“, na jeho vrcholu je malý kráter. Střední selenografické souřadnice jsou 36,6° S a 40,7° Z. \n\nV těsné blízkosti (jihovýchodně) se nachází kopec Mons Gruithuisen Delta, oba jsou pojmenovány podle nedalekého kráteru Gruithuisen ležícího jižně (ten byl pojmenován podle německého astronoma Franze von Gruithuisena). Oba kopce jsou situovány poblíž pevninské oblasti, která pokračuje na sever. Severozápadně lze nalézt satelitní kráter Mairan A.\n\n\n"}
{"id": "868594", "url": "https://cs.wikipedia.org/wiki?curid=868594", "title": "Jaroslav Milbauer", "text": "Jaroslav Milbauer\n\nJaroslav Milbauer (1. února 1880 Hrádek – 19. ledna 1959, Praha) byl profesor chemické technologie látek anorganických a praktické fotografie na Českém vysokém učení technickém v Praze. V akademickém roce 1933–1934 byl jeho rektorem.\n\n"}
{"id": "868596", "url": "https://cs.wikipedia.org/wiki?curid=868596", "title": "Mons Gruithuisen Delta", "text": "Mons Gruithuisen Delta\n\nMons Gruithuisen Delta je měsíční kopec se základnou o průměru 20 km na rozhraní Oceánu bouří (Oceanus Procellarum) a Moře dešťů (Mare Imbrium) na přivrácené straně Měsíce. Střední selenografické souřadnice jsou 36,1° S a 39,6° Z. \n\nV těsné blízkosti (severozápadně) se nachází kopec Mons Gruithuisen Gamma, oba jsou pojmenovány podle nedalekého kráteru Gruithuisen ležícího jižně (ten byl pojmenován podle německého astronoma Franze von Gruithuisena). Oba kopce jsou situovány poblíž pevninské oblasti, která pokračuje na sever. Velmi blízko kopci Mons Gruithuisen Delta (jihovýchodně od něj) leží satelitní kráter Gruithuisen B, o něco dále směrem na východ od úpatí kopce pak další malý kráter Gruithuisen F.\n\n\n"}
{"id": "868598", "url": "https://cs.wikipedia.org/wiki?curid=868598", "title": "Mons Vinogradov", "text": "Mons Vinogradov\n\nMons Vinogradov je skupina hor na ploše o průměru 25 km v jihozápadní části Mare Imbrium (Moře dešťů) na přivrácené straně Měsíce západo-jihozápadně od kráteru Euler. Střední selenografické souřadnice jsou 22,4° S a 32,5° Z. V této formaci lze nalézt tři vrcholy, jejichž výška je mezi 1 000 – 1 400 m. \n\nZápado-jihozápadně leží kráter Brayley, jiho-jihovýchodně skupina malých kráterů Akis, Jehan a Nataša. \n\nHorská formace je pojmenována podle sovětského geochemika a kosmochemika Alexandra Pavloviče Vinogradova. Než ji v roce 1979 Mezinárodní astronomická unie přejmenovala, nosila jméno Euler Beta (β) nebo Mons Euler.\n\n\n"}
{"id": "868599", "url": "https://cs.wikipedia.org/wiki?curid=868599", "title": "Modi Bar-On", "text": "Modi Bar-On\n\nModi Bar-On (: , celým jménem Mordechaj Bar-On; * 20. září 1962) je izraelský televizní a rozhlasový moderátor, televizní tvůrce, publicista, novinář a pedagog.\n\nVystudoval bakalářský obor divadelní umění na Telavivské univerzitě. Svoji kariéru zahájil v 80. letech jako stand-up komik, později psal skeče pro komediální televizní pořad \"ha-Chamišija ha-kamerit\" (). V polovině 90. let byl sloupkařem v několika denících, jednak v místním deníku \"Zman Tel Aviv\", dále v \"Ma'arivu\" a v letech 1993 až 1994 měl vlastní satirický sloupek v deníku \"Globes\". V roce 1995 napsal společně s Ilanem Eldadem divadelní hru.\n\nOd poloviny 90. let se podílí na tvorbě dokumentárních televizních pořadů. Patří mezi ně například pořad \"ha-Kol anašim\" () o významných osobnostech izraelských dějin. Nezabývá se v něm však hlavními událostmi jejich života, ale zaměřuje se na jejich povahu a to, co je utvářelo.\n\nJe ženatý, má dvě děti a žije v Tel Avivu.\n\n"}
{"id": "868602", "url": "https://cs.wikipedia.org/wiki?curid=868602", "title": "Allegany County", "text": "Allegany County\n\nAllegany County je název dvou okresů ve Spojených státech amerických:\n\n"}
{"id": "868603", "url": "https://cs.wikipedia.org/wiki?curid=868603", "title": "Allegany County (New York)", "text": "Allegany County (New York)\n\nAllegany County je okres ve státě New York ve Spojených státech amerických. K roku 2010 zde žilo 48 946 obyvatel. Správním městem okresu je Belmont. Celková rozloha okresu činí 2 678 km².\n"}
{"id": "868604", "url": "https://cs.wikipedia.org/wiki?curid=868604", "title": "Cattaraugus County", "text": "Cattaraugus County\n\nCattaraugus County je okres ve státě New York ve Spojených státech amerických. K roku 2010 zde žilo 80 317 obyvatel. Správním městem okresu je Little Valley. Celková rozloha okresu činí 3 393 km².\n"}
{"id": "868606", "url": "https://cs.wikipedia.org/wiki?curid=868606", "title": "Římskokatolická farnost Počaply u Terezína", "text": "Římskokatolická farnost Počaply u Terezína\n\nŘímskokatolická farnost Počaply u Terezína (lat. \"Poczaplium\") je územní společenství římských katolíků v Počaplech u Terezína a okolí.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nPrvní písemná zmínka o farní lokalitě pochází z roku 1262. Již před rokem 1352 zde byla plebánie, inkorporovaná Břevnovskému klášteru benediktinů v Praze. Matriky jsou vedeny od roku 1664.\n\n\"Začátek působnosti jmenovaného v duchovní správě farnosti od:\"\nŘímskokatolická farnost Počaply u Terezína\n\n"}
{"id": "868607", "url": "https://cs.wikipedia.org/wiki?curid=868607", "title": "Cayuga County", "text": "Cayuga County\n\nCayuga County je okres ve státě New York ve Spojených státech amerických. K roku 2010 zde žilo 80 026 obyvatel. Správním městem okresu je Auburn. Celková rozloha okresu činí 2 238 km².\n"}
{"id": "868608", "url": "https://cs.wikipedia.org/wiki?curid=868608", "title": "Chautauqua County (New York)", "text": "Chautauqua County (New York)\n\nChautauqua County je okres ve státě New York ve Spojených státech amerických. K roku 2010 zde žilo 134 905 obyvatel. Správním městem okresu je Mayville, největším pak Jamestown. Celková rozloha okresu činí 3 885 km².\n"}
{"id": "868609", "url": "https://cs.wikipedia.org/wiki?curid=868609", "title": "Chemung County", "text": "Chemung County\n\nChemung County je okres ve státě New York ve Spojených státech amerických. K roku 2010 zde žilo 88 830 obyvatel. Správním městem okresu je Elmira. Celková rozloha okresu činí 1 064 km².\n"}
{"id": "868610", "url": "https://cs.wikipedia.org/wiki?curid=868610", "title": "José Tomás Sánchez", "text": "José Tomás Sánchez\n\nJosé Tomás kardinál Sánchez (17. března 1920 Pandan - 9. března 2012 Manila) byl filipínský římskokatolický kněz, vysoký úředník římské kurie, kardinál.\n\nKněžské svěcení přijal 12. května 1946. Působil poté v diecézi Legazpi, kde byl i generálním vikářem a přednášel v katolických školách a seminářích.\nV únoru 1968 byl jmenován pomocným biskupem diecéze Caceres, biskupské svěcení přijal 12. května téhož roku. Od prosince 1972 byl biskupem-koadjutorem diecéze Lucena, řízení diecéze se ujal v září 1976. V lednu 1982 byl jmenován arcibiskupem arcidiecéze Nueva Segovia.\n\nOd října 1985 působil v římské kurii, stal se sekretářem Kongregace pro evangelizaci národů. Při konzistoři v červnu 1991 ho papež Jan Pavel II. jmenoval kardinálem. Po této nominaci následovalo jeho jmenování prefektem Kongregace pro klérus, vykonával rovněž funkci prezidenta Správy majetku Apoštolského stolce. Po dosažení emeritního věku byl uvolněný ze závazků prefekta kongregace.\n\n"}
{"id": "868612", "url": "https://cs.wikipedia.org/wiki?curid=868612", "title": "Chenango County", "text": "Chenango County\n\nChenango County je okres ve státě New York ve Spojených státech amerických. K roku 2010 zde žilo 50 477 obyvatel. Správním městem okresu je Norwich. Celková rozloha okresu činí 2 328 km².\n"}
{"id": "868613", "url": "https://cs.wikipedia.org/wiki?curid=868613", "title": "Cortland County", "text": "Cortland County\n\nCortland County je okres ve státě New York ve Spojených státech amerických. K roku 2010 zde žilo 49 336 obyvatel. Správním městem okresu je Cortland. Celková rozloha okresu činí 1 300 km².\n"}
{"id": "868614", "url": "https://cs.wikipedia.org/wiki?curid=868614", "title": "Hyundai i20", "text": "Hyundai i20\n\nHyundai i20 je jihokorejský automobil vyráběný v Turecku a Indii. Začal se vyrábět v roce 2008, v roce 2012 přišel facelift. Je to automobil třídy malých vozů, tzv. segmentu B. Nahradil Hyundai Getz. Prodává se jako hatchback, 3-dveřová i 5-dveřová verze.\n"}
{"id": "868615", "url": "https://cs.wikipedia.org/wiki?curid=868615", "title": "Delaware County (New York)", "text": "Delaware County (New York)\n\nDelaware County je okres ve státě New York ve Spojených státech amerických. K roku 2010 zde žilo 47 980 obyvatel. Správním městem okresu je Delhi. Celková rozloha okresu činí 3 802 km².\n"}
{"id": "868616", "url": "https://cs.wikipedia.org/wiki?curid=868616", "title": "Dutchess County", "text": "Dutchess County\n\nDutchess County je okres ve státě New York ve Spojených státech amerických. K roku 2010 zde žilo 297 488 obyvatel. Správním a největším městem okresu je Poughkeepsie. Celková rozloha okresu činí 2 137 km².\n"}
{"id": "868617", "url": "https://cs.wikipedia.org/wiki?curid=868617", "title": "Erie County (New York)", "text": "Erie County (New York)\n\nErie County je okres ve státě New York ve Spojených státech amerických. K roku 2010 zde žilo 919 040 obyvatel. Správním a největším městem okresu je Buffalo. Celková rozloha okresu činí 3 178 km².\n"}
{"id": "868623", "url": "https://cs.wikipedia.org/wiki?curid=868623", "title": "Herkimer County", "text": "Herkimer County\n\nHerkimer County je okres ve státě New York ve Spojených státech amerických. K roku 2010 zde žilo 64 519 obyvatel. Správním městem okresu je Herkimer. Celková rozloha okresu činí 3 776 km².\n"}
{"id": "868626", "url": "https://cs.wikipedia.org/wiki?curid=868626", "title": "Bitva u Sedanu", "text": "Bitva u Sedanu\n\nBitva u Sedanu může označovat:\n\n"}
{"id": "868627", "url": "https://cs.wikipedia.org/wiki?curid=868627", "title": "Österreichischer Rundfunk", "text": "Österreichischer Rundfunk\n\nÖsterreichischer Rundfunk (ORF) je největší rakouská rozhlasová a televizní společnost, která má formu nadace. Své sídlo má ve Vídni, další studia pak ve všech devíti spolkových zemích.\n\n30. září 1924 byla založena společnost Radio Verkehrs AG, která však byla v roce 1938 spojena s Großdeutscher Rundfunk. Po druhé světové válce se na frekvencích Großdeutscher Rundfunk obnovilo samostatné rakouské vysílání.\n\n11. prosince 1957 byla založena společnost Österreichischer Rundfunk Ges. m. b. H. Základem pro postavení ORF bylo první rakouské referendum v roce 1964, které bylo zaměřené na reformu systému vysílání. Poslední velká reforma byla provedena v roce 2001, kdy byla ORF transformována do veřejné nadace.\n\nORF vysílá čtrnáct rozhlasových a čtyři televizní kanály.\n\nCelostátní\n\nRegionální\n\nSpolu s ARD, ZDF a SRG SSR spolupracuje na vysílání kanálu 3sat a se ZDF na vysílání kanálu ARTE.\n\nZrušené:\n\n"}
{"id": "868656", "url": "https://cs.wikipedia.org/wiki?curid=868656", "title": "Mons Piton", "text": "Mons Piton\n\nMons Piton je hora s průměrem základny 25 km ve východní části Mare Imbrium (Moře dešťů) na přivrácené straně Měsíce poblíž nultého poledníku. Střední selenografické souřadnice jsou 40,7° S a 0,9° Z, její výška je 2 300 m.\n\nVýchodně leží kráter Cassini, severovýchodně jižní část pohoří Montes Alpes (Alpy). Severozápadně lze nalézt menší kráter Piazzi Smyth a jižně výrazný Aristillus. Jiho-jihozápadně leží protáhlý hákovitý masiv Piton Gamma.\n\nHora Mons Piton je pojmenována podle vrcholu na ostrově Tenerife na Kanárských ostrovech.\n\nPoblíž Mons Piton leží malé krátery, které byly označeny podle zavedených zvyklostí jménem hlavního objektu a velkým písmenem abecedy.\n\n\n"}
{"id": "868657", "url": "https://cs.wikipedia.org/wiki?curid=868657", "title": "Superunknown", "text": "Superunknown\n\nSuperunknown je čtvrté studiové album americké hudební skupiny Soundgarden, vydané 8. března 1994 u A&M Records.\n\nJde o první album skupiny, která obsahuje titulní píseň, tj. píseň, která má stejné jméno jako album. Se zhruba 70 minutami se jedná také o nejdelší album. Jako singly byly vydány písně „Spoonman“, „The Day I Tried to Live“, „Black Hole Sun“, „My Wave“, a „Fell on Black Days“.\n\nPísně na albu zachytily kreativitu a těžkosti z dřívějších děl kapely. Písně jsou textově temné a tajemné, zabývají se využíváním návykových látek, pomstou, strachem, sebevraždami a depresí. Cornell byl v té době inspirován spisy Sylvie Plath.\n\nAlbum bylo také více experimentální než předchozí alba, některé písně mají nádech středovýchodní nebo indické hudby. Ve skladbách jako „My Wave“ nebo „Black Hole Sun“ je patrná psychedelie. Hudební kritik J. D. Considine prohlásil: \"\"Superunknown ukazuje mnohem větší vypětí a rozsah, než by ukázalo mnoho kapel v celé své kariéře. Nabízí mučivější znázornění odcizení a zoufalství, než In Utero\"\".\n\nPodle fanoušků a kritiků se jedná o nejúspěšnější album skupiny. Svědčí o tom pětinásobné ocenění platinou, celosvětově se jej prodalo přes devět milionů kopií. Singl „Black Hole Sun“ získal cenu Grammy za nejlepší hard rockový počin, singl „Spoonman“ získal cenu za nejlepší metalový počin. Album samotné bylo v roce 1995 nominováno na cenu Grammy za nejlepší rockové album. Roku 2003 jej časopis Rolling Stone vyhlásil 336. nejlepším albem všech dob. Tentýž časopis jej také vyznamenal 38. místem v seznamu nejlepších alb devadesátých let. Magazín Metal Hammer jej vyznamenal albem roku.\n\nAutory všech písní jsou Chris Cornell, Kim Thayil, Ben Shepherd a Matt Cameron.\n"}
{"id": "868725", "url": "https://cs.wikipedia.org/wiki?curid=868725", "title": "Římskokatolická farnost Štětí nad Labem", "text": "Římskokatolická farnost Štětí nad Labem\n\nŘímskokatolická farnost Štětí nad Labem (lat. \"Wegstadium\") je územní společenství římských katolíků ve Štětí a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nPrvní písemná zmínka o farní lokalitě pochází z roku 1312. Již roku 1384 byla v místě plebánie. Katolický farář byl ustanoven v roce 1650 a matriky jsou vedeny od roku 1651.\n\nNa konci 16. století byl štětský kostel spravován utrakvistickými duchovními.\nPři povodni v roce 2002, která byla největší povodní od povodně v roce 1845, byl značně poškozen kostel svatých Šimona a Judy ve Štětí. Na kostele byly 10. srpna 2002 dokončeny práce spojené s výmalbou interiéru a opravou fasády, krátce předtím proběhla generální rekonstrukce, týkající se elektroinstalace, krovů a dalších prací. Slavnostní otevření nově opraveného kostela mělo proběhnout 17. srpna 2002, avšak 15. srpna 2002 byl kostel povodní zatopen do výšky 1,60 m. Dne 14. srpna 2002 proběhlo zazdění kostelních vchodů a oken, nicméně voda i přes toto opatření zničila podlahu v zadní části kostela (pod kůrem), která se propadla do hloubky 4 m, dále byly zcela zničeny lavice, výmalba (vnitřní i vnější), varhany díky trvající vlhkosti, všechny původní vyřezávané dveře, kazatelna i prostor presbytáře. Litoměřický biskup Mons. Josef Koukl povolil tehdejšímu administrátorovi farnosti in materialibus, panu Mgr. Miroslavu Šantinovi sbírat dary na rekonstrukci nejen v českých, ale i moravských diecézích, dále pak v diecézích na území Německa. Během nové rekonstrukce museli farníci navštěvovat bohoslužby ve farním kostele chcebuzské farnosti, svatých Petra a Pavla.\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo ze Štětí. Jsou jimi farnosti:\n\n\n"}
{"id": "868744", "url": "https://cs.wikipedia.org/wiki?curid=868744", "title": "Ha-Machanot ha-olim", "text": "Ha-Machanot ha-olim\n\nha-Machanot ha-olim (: ) je sionistické mládežnické hnutí v Izraeli. Bylo založeno v roce 1926 jedenácti studenty telavivského gymnázia Herzlija s cílem šířit sionistickou myšlenku mezi mládeží. V následujících čtyřech letech se hnutí rozrostlo i do dalších oblastí v Izraeli, mimo jiné do Jeruzaléma či Haify. V průběhu jeho existence se od něj někteří členové oddělili, aby založili hnutí vlastní a ha-Machanot ha-olim též spolupracovalo s jinými mládežnickými skupinami, například se skauty.\n\nČlenové hnutí se v minulosti dobrovolně hlásili do vojenských sil Nachal a v jejich řadách zakládali kibucy po celém Izraeli. První z nich byl v roce 1932 kibuc Bejt ha-Šita a od té doby se k roku 2006 jednalo o 41 dalších kibuců (mimo jiné Bejt ha-Arava, Gevim, Netiv ha-Lamed He, Cova). Od roku 1931 náleží pod osadnické hnutí ha-Kibuc ha-me'uchad.\n\nV průběhu své existence hnutí měnilo název v závislosti na tom, s jakým dalším mládežnickým hnutím spolupracovalo. V roce 1956 se například spojilo s levicovým hnutím Dror a jmenovalo se Dror ha-Machanot ha-olim. V letech 1980 až 1981 pak po spojení s Ichud ha-bonim šlo o hnutí ha-Bonim Dror. Posléze se vrátilo ke svému původnímu názvu, který používá dodnes.\n\nV současnosti je mládežnické hnutí aktivní po celém Izraeli, v kibucech i ve městech. Mezi jeho aktivity patří semináře, výlety, tábory, komunitní aktivity apod.\n\n"}
{"id": "868750", "url": "https://cs.wikipedia.org/wiki?curid=868750", "title": "Hine ma tov", "text": "Hine ma tov\n\nHine ma tov (: ) je židovský chvalozpěv. Jeho text pochází z knihy žalmů, konkrétně z žalmu 133,1. Zpívá se v různých melodiích a byl zhudebněn v celé řadě hudebních stylů, ať již jde o místní lidové melodie, či komplikovaná chorálová díla.\n\nPřestože hymnus není součástí tradiční židovské liturgie, v některých komunitách se s oblibou používá k navození příhodné atmosféry zejména před začátkem společné modlitby v předvečer šabatu. Celý žalm 133, z něhož text pochází, je rovněž součástí cyklu žalmů určeného pro čtení o šabatovém odpoledni v zimním období.\n\nPíseň zařadila do svého repertoáru řada zpěváků, mezi něž patří například Dalida, Rika Zaraï, Harry Belafonte, Ištar či Matisyahu.\n\nPíseň zazněla v roce 1977 ve filmovém snímku \"Operace Blesk\", v němž ji zpívá postava Jonatana Netanjahua se Sammy Bergem a izraelským komandem letícím zachránit rukojmí zadržované v Ugandě v rámci operace Entebbe. Píseň posléze zazněla i při závěrečných titulcích. V roce 1990 se objevila ve snímku \"Evropa, Evropa\" režisérky Agnieszky Holland.\n\n<score>\n\\relative c' {\n</score>\n"}
{"id": "868755", "url": "https://cs.wikipedia.org/wiki?curid=868755", "title": "Arielská univerzita", "text": "Arielská univerzita\n\nArielská univerzita (:אוניברסיטת אריאל, \"Universitat Ari'el\"; dříve \"Arielské univerzitní centrum v Samaří\") je izraelská univerzita ve městě Ariel v Izraeli v Samaří (na Západním břehu Jordánu). Před povýšením statusu na plnohodnotnou univerzitu v prosinci 2012 to byla největší izraelská škola typu \"college\".\n\nByla založena roku 1982 jako pobočka Bar-Ilanovy univerzity a původně sídlila v Kedumim, ale byla přestěhována do Arielu, aby se dále rozvíjela. Osamostatnila se roku 2004. Dnes má tři fakulty, 26 oddělení pro bakalářská i magisterská studia a pobočku v Tel Avivu. Je na ní zapsáno 14 tisíc studentů a je otevřená všem izraelským občanům. Studují zde izraelští Arabové (asi 600) a největší počet etiopských studentů ze všech izraelských univerzit.\n\nUniverzita spolupracuje s mezinárodními organizacemi a univerzitami s celého světa. Zároveň je univerzita částečně bojkotována izraelskou i neizraelskou akademickou obcí pro její umístění za Zelenou linií.\n\n"}
{"id": "868760", "url": "https://cs.wikipedia.org/wiki?curid=868760", "title": "Prosinec 2012", "text": "Prosinec 2012\n\n"}
{"id": "868762", "url": "https://cs.wikipedia.org/wiki?curid=868762", "title": "Rudolf Kukač", "text": "Rudolf Kukač\n\nRudolf Kukač (19. listopadu 1889, Jistebnice – 1. července 1957, Praha) byl profesorem statiky pozemních staveb na Českém vysokém učení technickém v Praze. V akademickém roce 1932–1933 byl jeho rektorem.\n\n"}
{"id": "868765", "url": "https://cs.wikipedia.org/wiki?curid=868765", "title": "Fatuma Roba", "text": "Fatuma Roba\n\nFatuma Roba (* 18. prosince 1973) je bývalá etiopská atletka, běžkyně na dlouhé tratě, olympijská vítězka v maratonu z roku 1996.\n\nPřed svým olympijským vítězstvím nezaznamenala příliš mezinárodních sportovních úspěchů, pouze třetí místo na mistrovství Afriky v běhu na 10 000 metrů v roce 1993. V samotném olympijském závodě na Letních olympijských hrách v Atlantě v roce 1996 zvítězila s velkým dvouminutovým náskokem před druhou Ruskou Jegorovovou.\n\nJejí osobní rekord v maratonu představuje čas 2.23:21 z roku 1998.\n\n"}
{"id": "868766", "url": "https://cs.wikipedia.org/wiki?curid=868766", "title": "Seznam hlav států v roce 2013", "text": "Seznam hlav států v roce 2013\n\nV seznamu hlav států v roce 2013 jsou uvedeni nejvyšší představitelé všech nezávislých států, kteří vládli v roce 2013. Seznam je seřazen abecedně podle světadílů. Jsou zde uvedeny nejvyšší hlavy států (prezidenti, králové, atd.) a předsedové vlád (pokud taková funkce existuje), případně i další významné státní funkce (typicky generální guvernér zastupující britskou královnu nebo faktické hlavy států, pokud se liší od nominálních hlav).\n\nV seznamu je uvedeno i několik území se sporným mezinárodním postavením, která jsou \"de facto\" nezávislá, \"de iure\" jsou ale součástí některého jiného státu.\n\n"}
{"id": "868767", "url": "https://cs.wikipedia.org/wiki?curid=868767", "title": "Tomáš Hertl", "text": "Tomáš Hertl\n\nTomáš Hertl (* 12. listopad 1993, Praha) je český profesionální hokejista, hrající za klub San Jose Sharks v NHL. V době výluky NHL v sezoně 2012/13 působil v extraligovém klubu HC Slavia Praha.\n\nTomáš Hertl byl draftován již v prvním kole draftu 2012 jako 17. celkově týmem San Jose Sharks. Dne 3. června 2013 podepsal se Sharks tříletý nováčkovský kontrakt, za který podle informací obdržel jeho bývalý klub HC Slavia Praha odstupné ve výši asi 240 tisíc amerických dolarů. V přípravném kempu San Jose si razantně řekl o místo v základní sestavě, když ve čtyřech přípravných utkáních zaznamenal 4 body za 3 góly a 1 asistenci. Hned při svém debutu v NHL proti týmu Vancouver Canucks přihrál na gól Brentu Burnsovi a byl vyhlášen třetí hvězdou utkání. Jeho premiérová trefa přišla v druhém utkání proti Phoenixu Coyotes, když během osmi minut dvakrát překonal brankáře Mikea Smithe, pomohl tak svému týmu k vítězství 4:1 a byl vyhlášen první hvězdou utkání. Hned v následujícím utkání proti New York Rangers vstřelil čtyři góly a výrazně tak přispěl k vítězství svého týmu 9:2. Podruhé za sebou byl tak vyhlášen první hvězdou zápasu. Čtvrtý gól byl ekvilibristický, prostrčil si hokejku mezi nohama a umístil puk do víka do protipohybu gólmana Martina Birona. Tento gól rozdělil hokejový svět v zámoří, mimo početného zástupu fanoušků a odborníků, kteří jej oslavovali se našlo i několik kritiků (mezi nimi i kanadský komentátor Don Cherry), kteří poukazovali na „nekorektnost“ gólu kvůli údajnému zesměšnění soupeře. Podobný gól vstřelil v NHL i další český hráč Marek Malík 26. listopadu 2005 (ten v závěrečných nájezdech za New York Rangers). Za předváděné výkony byl vyhlášen nejlepším nováčkem měsíce října, ve třinácti zápasech dal totiž osm gólů a přidal tři asistence. Nicméně 19. prosince v zápase proti Los Angeles Kings utrpěl zranění po faulu kolenem od Dustina Browna, což jej vyřadilo na dlouhou dobu ze hry. Hertl tak přišel i o olympijské hry v Soči. V NHL se stal prvním hráčem v historii, který dokázal vstřelit vítěznou branku v oslabení ve druhém prodloužení. Tento rekord zaznamenal v sezoně 2018/2019 a San Jose nakonec porazilo Las Vegas 4:3 v sérii a postoupilo dál.\n\nReprezentuje už od roku 2008, ale svojí reprezentační premiéru mezi seniory si odbyl v listopadu 2012, když ho trenér České hokejové reprezentace Alois Hadamczik pozval na turnaj Karjala Cup 2012. V letech 2013 a 2014 se pak zúčastnil Mistrovství světa, kde patřil k oporám týmu. Na mistrovství světa Minsku si také zahrál v první útočné formaci s Jaromírem Jágrem a Vladimírem Sobotkou.\nStatistiky reprezentace:\nTomáš Hertl má vleklé zdravotní potíže od doby co jej likvidačním zákrokem trefil ve velké rychlosti koleno na koleno hráč Dustin Brown. Nebezpečný zákrok odnesl v roce 2013 rozsáhlým poraněním kolene a to především vazy na pravém koleni. Po tomto zákroku musel podstoupit operaci a v jeho 20 letech to znamenalo velkou zdravotní komplikaci do budoucna, v té době patřil k největším talentům NHL. Nejen že rekonvalescence byla dlouhá, ale přišel o celý zbytek sezony NHL o Olympijské hry a play-off NHL, Světový pohár a několik Mistrovství světa v ledním hokeji. V koleni se mu často tvořila tekutina, zánět a měl s ním další různé potíže. Podstoupil opětovné zákroky či operace, mimo jiné několikáté vážné obnovení zranění, tedy přetrhání vazů v koleni. Koleno dlouhodobě vykazuje neakceptovatelný stav, kdy při běžných zákrocích a soubojích u mantinelu dochází k obnovení stávajícího zranění, které vyžaduje rehabilitaci, ošetření, zákrok nebo operaci. Dne 30.01.2020 si navíc přetrhal vazy v levém koleni a pravděpodobně přijde o zbytek sezony NHL a Mistrovství světa ve Švýcarsku 2020. Jedná se o vážný zdravotní stav z pohledu sportovce, který může výrazným způsobem ovlivnit délku a aktivitu v hokejové kariéře. Tomáš Hertl má nyní obě nohy minimálně o 20% slabší a náchylnější ke zranění.\n\n"}
{"id": "868771", "url": "https://cs.wikipedia.org/wiki?curid=868771", "title": "Michael A'Hearn", "text": "Michael A'Hearn\n\nMichael F. A'Hearn (17. listopadu 1940 – 29. května 2017) byl americký astronom a profesor na University of Maryland, který spolupracoval s NASA.\n\nStudoval na Boston College a na University of Wisconsin–Madison. Podílel se na vývoji systémů pro průzkum komet a na technikách určujcí velikost jádra komet za použití optických a infračervených měření.\n\nVe výzkumu se zaměřuje na komety a asteroidy. Byl zvolen členem AAAS. Hojně publikuje v odborných časopisech a je licencovaný námořník. V roce 2008 obdržel Kuiper Prize.\n\nZa jeho vědecké zásluhy byl po něm pojmenován asteroid 3192 A'Hearn.\n\n"}
{"id": "868776", "url": "https://cs.wikipedia.org/wiki?curid=868776", "title": "Paul Morris", "text": "Paul Morris\n\nPaul Morris může být:\n\n\n"}
{"id": "868777", "url": "https://cs.wikipedia.org/wiki?curid=868777", "title": "Radiotelevisiun Svizra Rumantscha", "text": "Radiotelevisiun Svizra Rumantscha\n\nRadiotelevisiun Svizra Rumantscha (do roku 2010 \"Radio e Televisiun Rumantscha\") je švýcarská televizní a rozhlasová společnost, část mediální společnosti SRG SSR. Zajišťuje výrobu a vysílání televizního a rozhlasového vysílání v rétorománštině.\n\nPrvní rozhlasový pořad v rétorománštině byl odvysílán 17. ledna 1925. Osobní zodpovědnost za toto vysílání tehdy měl Felix Huonder. Pravidelné rozhlasové vysílání v rétorománštině bylo zahájeno v roce 1943.\n\nPrvní televizní pořad v rétorománštině \"Il Balcun Tort\" byl odvysílán 17. února 1963 k 25. výročí přijetí rétorománštiny jako čtvrtého národního jazyka.\n\nRadio Rumantsch je švýcarská plnoformátová rozhlasová stanice vysílající 24 hodin denně v rétorománštině. Založená byla v roce 1925 a v roce 1954 byla zestátněna.\n\nTelevizní vysílání v rétorománštině je šířeno prostřednictvím jinojazyčných kanálů SRG SSR. Desetiminutové bloky vysílání v rétorománštině jsou vysílány na kanálech SRF 1, SRF info a RSI LA2, delší bloky pak v neděli odpoledne na kanálu SRF 1. K pořadům vysílaným na kanálu SRF 1 jsou k dispozici titulky v němčině, které jsou dostupné prostřednictvím teletextu.\n\n"}
{"id": "868778", "url": "https://cs.wikipedia.org/wiki?curid=868778", "title": "Greg Smith", "text": "Greg Smith\n\nGreg Smith může být:\n\n"}
{"id": "868781", "url": "https://cs.wikipedia.org/wiki?curid=868781", "title": "Methylčerveň", "text": "Methylčerveň\n\nMethylčerveň, systematicky 4′-(dimethylamino)azobenzen-2-karboxylová kyselina, je sloučenina používaná jako indikátor pH v chemii. Při pH 4,4 má barvu červenou, při neutrálním pH má barvu oranžovou a může jí změnit až na žlutou při pH 6,2 až 6,3. Má hustotu 791 kg.m a taje při teplotě 179 až 182 °C.\n\nBylo také zjištěno, že methylčerveň spolu s murexidem jsou látky pomáhající při sonochemickém rozkladu znečisťujících organochloridů. IARC řadí methylčerveň mezi látky karcinogenity 3. třídy, tedy \"neklasifikovány jako potenciálně karcinogenní vůči lidem\".\n\nMethylčerveň se v mikrobiologii používá k tzv. MR testu, kterým se zjišťují bakterie produkující stabilní kyseliny při procesu kvašení glukózy.\n\n"}
{"id": "868786", "url": "https://cs.wikipedia.org/wiki?curid=868786", "title": "Vojtěch Vymětal", "text": "Vojtěch Vymětal\n\nVojtěch Vymětal (* 27. března 1949) je český politik, na přelomu 20. a 21. století poslanec Poslanecké sněmovny za ČSSD.\n\nV roce 1996 se profesně uvádí jako vedoucí útvaru JE Dukovany. V senátních volbách roku 1996 neúspěšně kandidoval do horní komory parlamentu za senátní obvod č. 53 - Třebíč. Získal 17 % hlasů a nepostoupil do 2. kola.\n\nRoku 1998 působil jako předseda okresní organizace ČSSD na Třebíčsku a v roce 1999 byl na ustavující konferenci zvolen i předsedou krajské organizace ČSSD v Jihlavském kraji (nyní Kraj Vysočina). Sám ale patřil mezi odpůrce zřízení tohoto kraje.\n\nVe volbách v roce 1998 byl zvolen do poslanecké sněmovny za ČSSD (volební obvod Jihomoravský kraj). V letech 1998-2000 byl členem sněmovního výboru pro veřejnou správu, regionální rozvoj a životní prostředí, v letech 1998-2002 členem zahraničního výboru a v období let 2001-2002 i volebního výboru. V parlamentu setrval do voleb v roce 2002.\n\nJeho bratrem je Karel Vymětal, který byl v roce 1998 zvolen rovněž do poslanecké sněmovny, ovšem za KSČM.\n\nV komunálních volbách roku 1994 byl do zastupitelstva města Třebíč za ČSSD. Neúspěšně sem kandidoval za ČSSD i v komunálních volbách roku 1998. V roce 2010 se uvádí jako ředitel úřadu práce v Třebíči. Ve funkci skončil v roce 2011 v souvislosti s reformou sítě úřadů práce, kdy se z třebíčského úřadu stalo jen kontaktní pracoviště jihlavského úřadu práce.\n\nVýznamně se zasadil o modernizaci silnice č. 360 ( napřímení, obchvaty) propojující Třebíč s dálnicí D1 přes Velké Meziříčí a prosazoval \"zkapacitnění\" silnice 38 ( E59) z Jihlavy do Znojma a Vídně.\n\n"}
{"id": "868787", "url": "https://cs.wikipedia.org/wiki?curid=868787", "title": "Artur I. Bretaňský", "text": "Artur I. Bretaňský\n\nArtur I. Bretaňský ( \"Arthur Plantagenêt\", \"Arthur Plantagenêt\", 29. března 1187 Nantes - 3. dubna 1203) byl bretaňský vévoda a následník anglického trůnu.\n\nArtur se narodil na jaře roku 1187 jako pohrobek Geoffroye Plantageneta. Jeho matka byla Konstancie, dcera a dědička bretaňského vévody Conana Bretaňského. Vévoda Geoffroy pobýval v létě 1186 během revolty proti svému otci, anglickému králi Jindřichu II. Plantagenetovi, na francouzském královském dvoře a tam v důsledku náhlé nemoci či zranění při turnaji nečekaně zemřel.\n\nV roce 1190 byl Artur svým strýcem, anglickým králem Richardem Lví srdce, prohlášen dědicem anglického trůnu a anglických teritorií ve Francii. Richardovým úmyslem bylo, aby po něm následoval synovec Artur a nikoliv jeho vlastní nejmladší bratr, pozdější král Jan Bezzemek. Artur však anglického trůnu nedosáhl. Byl uvězněn na hradě v Rouenu a zemřel v roce 1203. Neuskutečnil se tak jeho plánovaný sňatek s dcerou Filipa Augusta. Příčina Arturovy smrti ani další její okolnosti nejsou známy.\n\n"}
{"id": "868789", "url": "https://cs.wikipedia.org/wiki?curid=868789", "title": "Lipova", "text": "Lipova\n\nLipova je město v rumunské župě Arad. V roce 2009 zde žilo 11 077 obyvatel. Město leží na řece Mureș.\n\nAdministrativní součástí města jsou i vesnice Radna a Șoimoș.\n"}
{"id": "868790", "url": "https://cs.wikipedia.org/wiki?curid=868790", "title": "Regionální letiště Walla Walla", "text": "Regionální letiště Walla Walla\n\nRegionální letiště Walla Walla je veřejné letiště 5 kilometrů severovýchodně od města Walla Walla v americkém státě Washington.\n\nPři 2. světové válce se na letišti nacházela Letecká základna Walla Walla Letectva armády Spojených států amerických.\n\nMinisterstvo války tehdy oznámilo, že vydá více jak 7,5 milionu dolarů na stavbu cvičného letiště pro armádní letectvo vedle existujícího letiště ve Walla Walle. To se stalo se svým 0,81 km² jádrem armádního objektu, který měl celkově zahrnovat 8,76 km² půdy. Na místě bylo postaveno více než 300 budov, jejichž úkolem bylo ubytování, stravování a cvičení zhruba 6 tisíc mužů najednou.\n\n91. bombardérová eskadra o sobě tvrdí, že byla první jednotkou, která zdejší základnu používala. Původně byla cvičena na Floridě a ve Walla Walle byla naučena létání s letadly Boeing B-17 Flying Fortress, se kterými pak zaznamenala obrovské úspěchy na bojištích v Evropě. Některá letadla si ihned získala slávu amerického tisku a jsou známa dodnes, jako například \"Memphis Belle\", která v Evropě nalétala jako první z letadel 25 misí a její sláva ji vynesla až do Hollywoodu.\n\nKe konci roku 1943 byla letecká základna opuštěna, když druhé letectvo přestalo cvičit piloty na letadla B-17. V březnu následujícího roku se ale základny ujalo čtvrté letectvo, jehož cílem bylo cvičit zde piloty na letadla Consolidated B-24 Liberator.\n\nJe odhadováno, že v době války prošlo výcvikem na základně Walla Walla přes osm tisíc vojáků, čímž zde bylo vytvořeno 594 posádek těžkých bombardérů. Celkem zde bylo nalétáno 114 514 hodin výcviku.\n\nV roce 1947 prohlásilo americké letectvo letiště přebytečným a v prosinci téhož roku jej převedlo městu a okresu Walla Walla. Správou letiště a jeho převodu bylo pověřeno letištní vedení. Oficiálně získalo město s okresem kontrolu nad letištěm až roku 1949, stalo se tak prvním letištěm, kterému bylo povoleno vlastnictví více organizací.\n\nRoku 1989 převzala vlastnictví a kontrolu nad letištěm organizace Port of Walla Walla. Od té doby slouží především obecnému letectví, ale také jedné komerční aerolince. Budovy obklopující letiště se staly sídlem různých malých průmyslů nebo výrobních podniků, včetně patnácti vinných společností pěstujících víno v oblasti.\n\nLetiště má plochu 938 hektarů se třemi ranvejemi. Nachází se zde radiomaják VOR s vysílací frekvencí 116,4 MHz. V roce 2006 se na letišti uskutečnilo 28 516 pohybů, což činí průměr 78 denně. 87 % z toho tvořilo obecné letectví, 13 % letecké taxi a méně než 1 % vojenská letadla a komerční lety. Ze 134 letadel umístěných na letišti tvořila 82 % jednomotorová letadla, 13 % vícemotorová, 2 % trysková letadla a po 1 % ultralehká letadla a větroně.\n\nWalla Walla University na letišti provozuje ve spolupráci se společností Skyrunners Corporation leteckou školu.\n\n\nV minulosti zde provozovaly komerční lety také aerolinky West Coast Airlines a Cascade Airways, které sem létaly především s letadly společnosti Douglas respektive BAC. Cascade Airways zde měly navíc hlavní opravnu svých letadel. Po West Coast Airlines sem pokračovaly létat její následovnice Air West a Hughes Airwest, které ale časem přenechaly letiště jediné konkurenci.\n\nHorizon Air provozuje své lety na letiště pod značkou Alaska Airlines prostřednictvím strojů Bombardier Dash 8.\n"}
{"id": "868791", "url": "https://cs.wikipedia.org/wiki?curid=868791", "title": "Rychlá lékařská pomoc v systému rendez-vous", "text": "Rychlá lékařská pomoc v systému rendez-vous\n\nRychlá lékařská pomoc v systému rendez-vous, označovaná obvykle jen jako skupina rendez-vous nebo RV, je typ výjezdové skupiny zdravotnické záchranné služby. Skupina RV pracuje ve složení lékař a řidič-záchranář. Jedná se o jeden ze dvou typů lékařských výjezdových skupin zdravotnické záchranné služby v Česku. Výjezdové skupiny jsou nejčastěji zařazovány do víceúrovňového setkávacího systému neboli systému rendez-vous.\n\nVýjezdové skupiny rychlé lékařské pomoci v systému rendez-vous existují v Česku od roku 1987, kdy byl tento systém zaveden poprvé v Praze. V roce 1992 vydalo Ministerstvo zdravotnictví České republiky vyhlášku 434/1992 Sb. o zdravotnické záchranné službě, v níž byly definovány pouze výjezdové skupiny rychlé zdravotnické pomoci a rychlé lékařské pomoci. V zákoně 374/2011 Sb. o zdravotnické záchranné službě z roku 2011 jsou výjezdové skupiny RV definovány jako typ výjezdových skupin rychlé lékařské pomoci pro setkávací systém.\n\nVýjezdová skupina rychlé lékařské pomoci v systému rendez-vous, označovaná obvykle jako výjezdová skupina RV, pracuje ve složení lékař a řidič-záchranář. Jedná se o jeden ze dvou typů lékařských výjezdových skupin v Česku. Od standardní výjezdové skupiny rychlé lékařské pomoci se skupiny RV odlišují především tím, že k výjezdům nevyužívají velká sanitní vozidla, ale osobní nebo SUV vozidla, která mají zdravotnické vybavení shodné s velkými sanitkami, ale nedisponují mobilizačním vybavením. Takové vozidlo tak není schopno transportovat pacienta a výjezdové skupiny RV tak pracují nejčastěji v součinnosti s výjezdovými skupinami rychlé zdravotnické pomoci (RZP) ve víceúrovňovém setkávacím systému neboli systému rendez-vous.\nSetkávací systém funguje na pricnipu setkávání dvou typů výjezdových skupin, a to skupin RV a RZP. V oblastech se zavedeným systémem rendez-vous existují výjezdová stanoviště, na nichž je k dispozici větší počet skupin RZP a na některých stanovištích jsou k dispozici skupiny RV. V případě výjezdu se pak často setkávají na místě náhlé události výjezdové skupiny z různých výjezdových stanovišť.\n\nMezi hlavní výhody výjezdových skupin rychlé lékařské pomoci v systému rendez-vous patří jejich flexibilita a rychlost. Osobní nebo SUV vozidlo s lékařem se k pacientovi často dostane rychleji než velké sanitní vozidlo. V případě, že pacientův stav není natolik vážný, aby si vyžadoval přítomnost lékaře při transportu do zdravotnického zařízení, je skupina RV s lékařem opět volná a pacient je transportován kvalifikovanou skupinou RZP. V závažných případech se lékař přesune do velké sanitky a doprovází postiženého do zdravotnického zařízení. Mezi další výhody patří nižší počet lékařů, kteří jsou využíváni k většímu počtu výjezdů. Do systému rendez-vous nebývají obvykle zařazovány standarní výjezdové skupiny rychlé lékařské pomoci. Na počátku roku 2013 nebyly výjezdové skupiny RV zavedeny pouze v Ústeckém kraji, kde doposud vyjíždějí pouze skupiny rychlé zdravotnické pomoci a rychlé lékařské pomoci. Naopak jedinými kraji, kde byl zaveden celoplošně systém rendez-vous, byl Liberecký kraj a hlavní město Praha.\n\nObdobné výjezdové skupiny, jako v Česku skupiny rychlé lékařské pomoci v systému rendez-vous, existují i v řadě dalších zemí. Například v Německu je systém podobný tomu českému, kdy lékaři vyjíždějí samostatně v osobních vozidlech, často také v malých dodávkových automobilech. V jednotlivých spolkových zemích se setkávací systém liší. V některých dalších zemích, například ve Švédsku, existují podobné výjezdové skupiny, jejichž součástí není lékař, ale kvalifikovaná zdravotní sestra, která má rozšířené kompetence v poskytování odborné přednemocniční neodkladné péče. V některých zemích, například na Slovensku, podobné výjezdové skupiny neexistují vůbec. V řadě zemí se tak liší především složení výjezdových skupin a kompetence zdravotnického personálu.\n\n\n"}
{"id": "868797", "url": "https://cs.wikipedia.org/wiki?curid=868797", "title": "Uma Aaltonenová", "text": "Uma Aaltonenová\n\nUlla-Maija ”Uma” Aaltonen (28. srpna 1940, Vihti – 13. července 2009, Helsinky) byla finská spisovatelka, novinářka a europoslankyně za Zelený svaz. Pracovala pro Yleisradio a časopis \"Anna\". V Evropském parlamentu působila v letech 2003–2004. Zemřela na komplikace způsobené roztroušenou sklerózou.\n\n\n"}
{"id": "868799", "url": "https://cs.wikipedia.org/wiki?curid=868799", "title": "Eddie Redmayne", "text": "Eddie Redmayne\n\nEdward John David „Eddie“ Redmayne (* 6. leden 1982, Londýn) je britský herec, zpěvák a model. Profesionální kariéru zahájil v divadelních produkcích a v televizních seriálech. První filmová role přišla v roce 2006 s filmem \"Like Minds.\"\n\nOd té doby se objevil ve filmech jako \"Můj týden s Marilyn\" (2012), \"Bídníci \"(2012), \"Teorie všeho \"(2014), \"Dánská dívka\" (2015), \"Jupiter vychází \"(2015), \"Fantastická zvířata a kde je najít\" (2016) a \"\" (2018).\n\nV roce 2015 získal Zlatý Glóbus, Oscara a BAFTA Award za roli Stephena Hawkinga ve filmu \"Teorie všeho.\"\n\nV roce 2010 vyhrál cenu Laurence Oliviera v kategorii nejlepší herec ve vedlejší roli a ve stejném roce vyhrál i cenu Tony v kategorii nejlepší herec v divadelní hře za svůj výkon ve west endském a broadwayském uvedení dramatu \"Red\". V roce 2011 také získal cenu divadelních kritiků v kategorii nejlepší shakespearovský výkon za své ztvárnění role Richarda II.\n\nNarodil se v Londýně v Anglii. Jeho matka Patricia vlastní firmu umožňující stěhování a jeho otec Richard Redmayne je londýnský podnikatel.\n\nNavštěvoval Eton College a absolvoval v roce 2000. Poté pokračoval studiem dějin umění na Trinity College v Cambridge, kde získal titul a absolvoval v roce 2003.\n\nJeho profesionální jevištní debut přišel v roce 2002 v divadle Shakespeare's Globe ve hře \"Večer tříkrálový aneb Cokoli chcete\". Za svůj výkon ve hře \"The Goat, or Who Is Sylvia?\" získal v roce 2004 cenu pro nejlepšího nového herce na 50. ročníku předávání cen \"Evening Standard Theatre Awards\" a v roce 2005 cenu pro nejlepšího nováčka na \"Critics' Circle Theatre Awards\". Mezi pozdější představení, ve kterém se objevil, patří \"Now or Later\" od Christophera Shinna, jež se uvádělo od 3. září do 18. října 2008 v Royal Court Theatre. V roce 2009 se objevil v nové hře Johna Logana \"Red\" a za svůj výkon v představení získal v roce 2010 cenu Laurence Oliviera pro nejlepšího herce ve vedlejší roli. Roli v \"Red\" si zopakoval i v divadle John Golden Theatre na Broadwayi, a to od 11. března do 27. června 2010, a vyhrál cenu Tony v kategorii nejlepší herec v divadelní hře. Ztvárnil též titulní roli v dramatu \"Richard II.\", kde vystupoval od 6. prosince 2011 do 4. února 2012.\n\nMezi jeho televizní kredity patří minisérie BBC \"Tess z rodu D'Urbervillů\", minisérie \"Pilíře Země\" a dvoudílná minisérie \"Birdsong\", adaptace novely od Sebastiana Faulkse.\n\nMezi filmy, ve kterých se objevil, patří \"Kauza CIA\", \"Powder Blue\", \"Divoká krása\", \"Králova přízeň\", \"Hick\", \"Zlomový rok 39\", \"Černá smrt\", \"The Yellow Handkerchief\" a \"Dánská dívka\".\n\nV roce 2011 hrál roli filmaře Colina Clarka, jednu z hlavních rolí, v dramatickém filmu \"Můj týden s Marylin\". V roce 2012 získal roli Mariuse Pontmercyho v muzikálovém filmu \"Bídníci\". V roce 2014 se jako Stephen Hawking objevil ve filmu \"Teorie všeho a z\"a roli v následujícím roce získal Zlatý glóbus, Oscara a Filmovou cenu Britské akademie. 6. února proběhla ve Spojených státech premiéra filmu \"Jupiter vychází.\"\n\nTaké si zahrál Mloka Scamandra ve volném pokračování na slavnou filmovou sérii o Harrym Potterovi, \"Fantastická zvířata a kde je najít\" (2016) a (2018).\n\nV roce 2008 a 2012 byl modelem pro britskou značku Burberry.\n\nV září 2012 se objevil ve vydání časopisu \"Vanity Fair\", kde byl zahrnut v seznamu mezinárodně nejlépe oblékaných lidí.\n\nDne 31. května 2014 oznámil zasnoubení se svojí dlouholetou přítelkyní Hannah Bagshawe. Pár měl svatbu v Babington House v Somersetu 15. prosince 2014. V roce 2016 se jim narodila dcera a v roce 2018 syn.\n\n"}
{"id": "868802", "url": "https://cs.wikipedia.org/wiki?curid=868802", "title": "Take on Helicopters", "text": "Take on Helicopters\n\nTake on Helicopters je letecký simulátor od Bohemia Interactive Studio. Hra vyšla 27. října 2011. 15. března vyšlo rozšíření Take on Helicopters: Hinds. Hra běží na Real Virtuality 3 enginu, který využívá například také ArmA 2. Hra byla kladně přijata recenzenty, jejichž hodnocení se pohybovalo okolo 80 %. V anketě Booom byla hra označena za druhou nejlepší českou hru roku 2011. Hra vznikla v důsledku v žádosti komunity, aby Bohemia Interactive studio vytvořilo hru zaměřenou čistě na létání s vrtulníkem. Hra obsahuje 2 terény - Seattle (3600 km) a Jižní Asie (14 400 km) Hra obsahuje několik herních módů. Kariéra je příběhovou kampaní v níž hráč plní různé úkol, jako například pomáhání v zásahu jednotkám SWAT, přesun nákladu nebo filmování velryb. Mód volný let umožňuje hráči létat herním světem, jak se mu zachce. Výzvy spočívají v tom, že hráč dostane úkol a ten musí splnit. Úkol je pokaždé odlišný, ale mezi možné úkoly patří například \"najít a zachránit\" či \"stíhat\".\n\nJoseph a Tom Larkinové zdědili po svém otci Harrym leteckou společnost. Té však hrozí zavření. Bratři ji tak musí postavit na nohy.\n\n\n"}
{"id": "868806", "url": "https://cs.wikipedia.org/wiki?curid=868806", "title": "Difficult to Cure", "text": "Difficult to Cure\n\nDifficult to Cure je páté studiové album britské rockové skupiny Rainbow. Jeho nahrávání probíhalo ve studiu Sweet Silence Studios v dánské Kodani a o produkci se staral baskytarista skupiny Roger Glover. Album vyšlo v únoru 1981 u vydavatelství Polydor Records. Jde o první album skupiny, na kterém zpívá Joe Lynn Turner. Autorem obalu je Hipgnosis.\n\n"}
{"id": "868807", "url": "https://cs.wikipedia.org/wiki?curid=868807", "title": "Hyundai ix20", "text": "Hyundai ix20\n\nHyundai ix20 je osobní automobil vyráběný v České republice jihokorejskou automobilkou Hyundai. V roce 2013 se stal nejprodávanějším vozidlem segmentu MPV a také patřil mezi 10 nejprodávanějších vozidel celého trhu ČR. Spolu se svým sesterským modelem Kia Venga je postavený na podvozkové platformě, která vychází z dříve uvedeného modelu Kia Soul. \n\nHyundai ix20 je pětimístný vůz typu MPV. Má pro tento segment charakteristický velký rozvor náprav 2615 mm (pro srovnání Škoda Fabia 2462 mm, Škoda Octavia II 2578mm) a vyšší stavbu karoserie (výška 1600 mm). Šířka vozu je 1765 mm. Největším konkurentem v rámci segmentu je tuzemská Škoda Roomster.\nPro MPV typické variability vnitřního prostoru je dosaženo např. pomocí posuvných zadních lavic (obě lavice lze posouvat nezávisle), které mají nastavitelný sklon opěradel. V zavazadlovém prostoru je dvojité dno, kterým lze měnit hloubku zavazadelníku. V závislosti na nastavení zadních sedadel má zavazadlový prostor objem od 450l (sedadla vzadu) až po 570l (sedadla zcela vpředu).\nPodvozkovou platformou je Hyundai ix20 shodná se sesterským modelem Kia Venga, která vycházela z modelu Kia Soul . Přední náprava je typu McPherson , zadní náprava je tuhá se stabilizátorem. Brzdy jsou na přední i zadní nápravě kotoučové, přední navíc s vnitřním chlazením.\nVůz je od roku 2010 vyráběn v ČR ve výrobním závodě Hyundai Motor Manufacturing Czech\n\nVůz je nabízen s dvojicí zážehových a trojicí vznětových motorů. Všechny agregáty splňují emisní normu EURO 5 a lze je kombinovat se systémem IGS. Benzinové motory mají proměnlivé časování ventilů CVVT a 4 ventily na válec. Pohon vačkové hřídele obstarává bezúdržbový rozvodový řetěz. Vstřikování benzínu je vícebodové MPI. Vznětové motory využívají technologii vysokotlakého vstřikování paliva systémem Common rail.\nHyundai ix20 má v základní výbavě 6 airbagů (čelní, boční, hlavové), aktivní opěrky hlavy, dále také systémy ABS i ESP . Dle nárazových testů EuroNCAP dosáhl vůz na maximální hodnocení bezpečnosti (5 hvězdiček). .Organizace EuroNCAP ix20 zmiňuje také ve své výroční zprávě, kde ho uvádí mezi nejbezpečnější vozy testované během celého roku 2011 .\n\n\n"}
{"id": "868809", "url": "https://cs.wikipedia.org/wiki?curid=868809", "title": "Juliusburg (lovecký zámek)", "text": "Juliusburg (lovecký zámek)\n\nLovecký zámek Juliusburg stával na blíže neznámém místě v lesích vojenského újezdu Březina, pravděpodobně v okolí Rychtářova.\n\nO historii tohoto loveckého zámečku nemáme dostatek informací. Založen byl pravděpodobně ve stejné době jako nedaleké zámky Troyerstein a Ferdinandsko a také jeho zakladatelem byl kardinál Ferdinand Julius Troyer z Troyersteinu. Další podrobnosti nejsou známy. Zámek není zachycen na mapách josefského katastru z let 1764-1768 a 1780-1783 a není zachycen ani na dalších mapách. Podle dochované lidové tradice měl stávat kdesi u Odrůvek či Rychtářova a krátce po kardinálově smrti jej měl zničit požár.\n\nStejně jako chybí jakékoliv záznamy o existenci zámku v historických pramenech, nezabývala se dosud jeho existencí ani odborná literatura. V roce 1938 vyšla publikace Paměti obce Rychtářova od F. Sochora, která přináší jediné bližší informace k zámečku. Podle této knihy se mělo jednat o dřevěnou stavbu na kamenné podezdívce, která stávala kdesi v odrůvském revíru mezi Rychtářovem a Ferdinandskem, obklopená rozlehlou oborou. Již v této době z něho měly zbývat pouze nepatrné zbytky zdí. Tyto informace později převzali i další historici, např. v roce 2003 F. Musil a J. Plaček v publikaci \"Zaniklé hrady, zámky a tvrze Moravy a Slezska\". Problém ovšem je, že v seznamu archeologických lokalit zaznamenaných v územním plánu VÚ Březina není tato lokalita vůbec zanesena.\n\nLokalizace tohoto loveckého zámečku velmi obtížná. Někdy bývají za jeho zbytky uváděny základy blíže neznámé stavby u Nových Sadů. Z historických záznamů však víme, že tato část polesí náležela k velkostatku v Plumlově, jejichž majiteli byli Lichtenštejnové. Proto můžeme toto místo zavrhnout. Bližší podrobnosti by mohl přinést výzkum Mojmíra Režného a jeho předchůdce MUDr. Ervína Černého-Křetínského, DrSc., odborníka na zaniklé středověké osady a jejich plužiny na Drahanské vrchovině. Jejich materiály jej umisťují na dnes nevýraznou plošinu nad soutokem dvojice potoků v odrůveckém polesí. Dnes je toto místo zcela zarostlé. V minulosti tudy ovšem směřovaly zástupy poutníků na\nmariánské poutě do Křtin. Na místě se dochovaly pouze terénní nerovnosti se zbytky cihel. Zda se skutečně jedná o místo, kde stával zámeček Juliusburg, nebo je nutné jej hledat jinde, ukáže až případný archeologický průzkum.\n\n"}
{"id": "868810", "url": "https://cs.wikipedia.org/wiki?curid=868810", "title": "Bohuslav Záruba", "text": "Bohuslav Záruba\n\nBohuslav Záruba (* 19. dubna 1940 Zlín) je český politik, na přelomu 20. a 21. století poslanec Poslanecké sněmovny za ODS.\n\nVystudoval Přírodovědeckou fakultu Univerzity Palackého v Olomouci a nastoupil pak na zlínské (gottwaldovské) gymnázium. V letech 1990–1998 byl ředitelem Gymnázia Zlín.\n\nVe volbách v roce 1998 byl zvolen do poslanecké sněmovny za ODS (volební obvod Jihomoravský kraj). Byl místopředsedou sněmovního mandátového a imunitního výboru a členem ústavněprávního výboru. Mandát poslance obhájil ve volbách v roce 2002. Zůstal místopředsedou sněmovního mandátového a imunitního výboru a byl rovněž členem výboru pro vědu, vzdělání, kulturu, mládež a tělovýchovu. V parlamentu setrval do voleb v roce 2006.\n\nV komunálních volbách roku 1994 byl zvolen do zastupitelstva města Zlín za ODS. Neúspěšně sem kandidoval za ODS i v komunálních volbách roku 1998, komunálních volbách roku 2002 a komunálních volbách roku 2006. K roku 2006 se uvádí jako důchodce.\n\n"}
{"id": "868812", "url": "https://cs.wikipedia.org/wiki?curid=868812", "title": "Brian Ritchie", "text": "Brian Ritchie\n\nBrian Ritchie (* 21. listopadu 1960 Milwaukee, Wisconsin, USA) je americký baskytarista. V roce 1980 spoluzaložil skupinu Violent Femmes, ve které působil až do jejího prvního rozpadu v roce 1987 a od následujícího roku byl jejím členem až do jejího druhého rozpadu v roce 2009. Ve stejném roce byl kurátorem festivalu MONA FOMA. Mimo své působení ve Violent Femmes hrál na albu \"I Spent a Week There the Other Night\" hudebnice Maureen Tucker z roku 1991.\n"}
{"id": "868813", "url": "https://cs.wikipedia.org/wiki?curid=868813", "title": "Aerocystitis", "text": "Aerocystitis\n\nAerocystitis je virové onemocnění u ryb. Jedná se o napadení plynového měchýře. Ryba ztrácí smysl pro rovnováhu a plave většinou s hlavou nahorů nebo dolů. Často se také zvětší zadní část ryby. Může probíhat i s infekční vodnatelností a parazitními nákazami.\n\nPřímá léčba není, doporučuje se zvednout pH na 7-7,5, zvýšit filtrování a vzduchování, dodržovat hygienu (často měnit vodu a aplikovat antiparazitární koupele).\n\n"}
{"id": "868816", "url": "https://cs.wikipedia.org/wiki?curid=868816", "title": "Loches", "text": "Loches\n\nLoches [\"loš\"] je malebná francouzská obec s bohatou historií v departementu Indre-et-Loire v regionu Centre-Val de Loire, asi 40 km jihovýchodně od Tours. Leží na úpatí skalnatého vrchu, na němž stojí hrad (zámek) Loches, kdysi residence francouzských králů. V roce 2009 zde žilo 6 478 obyvatel. Je centrem arrondissementu Loches.\n\nNa místě římské osady \"Leucae\" vznikl kolem roku 500 klášter, založený svatým Oursem, a kolem něho obec. V letech 886-1206 patřila hrabatům z Anjou, pak ji na králi Janu Bezzemkovi dobyl francouzský král Filip II. August. Od poloviny 13. do poloviny 16. století byl zdejší hrad sídlem francouzských králů. V roce 1508 zde zemřel bývalý milánský vévoda Lodovico Sforza (1452–1508), jehož ve zdejším podzemí věznil francouzský král Ludvík XII.\n\n\n"}
{"id": "868825", "url": "https://cs.wikipedia.org/wiki?curid=868825", "title": "Architektura starověkého Egypta", "text": "Architektura starověkého Egypta\n\nArchitektura starověkého Egypta zahrnuje monumentální stavitelství říše faraonů od počátku Staré říše (asi 2800 př. n. l.) až do dobytí Egypta Alexandrem Velikým roku 332 př. n. l. Zachované památky jsou především kamenné chrámy, paláce a hrobky, mezi nejznámější patří egyptské pyramidy. \n\nBrzy po sjednocení Egypta začali faraonové 3. dynastie budovat rozsáhlé a nákladné náhrobní stavby, nejprve patrně mastaby, později stupňovité i jehlancovité pyramidy, které měly zajistit posmrtný život zemřelého a tím zároveň symbolicky zaručovat trvalost jeho odkazu, tj. říše a jejího řádu. Velké kultovní stavby, spojené s pohřebišti, měly „celoegyptský“ význam a byly patrně cílem poutí. Jsou soustředěny do několika oblastí podél řeky Nilu. Od jihu k severu to jsou: Abú Simbel na hranicích se Súdánem, oblast prvního nilského kataraktu (dnešní Asuán) se skalními chrámy a ostrovy Elefantina a Philae, Luxor (starověké Théby s Údolím králů a Karnak) na středním toku a oblast Memfis a Sakkára, Gíza a Abúsír jižně od Káhiry. Na rozdíl od lidských obydlí, hliněných nebo cihlových, se budovaly z pečlivě opracovaného kamene s reliéfní výzdobou a nápisy. Později se podobné, i když méně nákladné náhrobní stavby budovaly i pro další dvorské osoby a hodnostáře. \n\nMastaba je plochá nadzemní stavba ve tvaru komolého čtyřbokého jehlanu nad šachtovým hrobem hluboko v zemi. V mastabě se uchovávaly dary a patrně konaly i bohoslužby. Vršením mastab na sebe se patrně mohly vyvinout stupňovité pyramidy. \n\nNejznámějšími památkami egyptské architektury jsou pyramidy, kamenné náhrobní stavby ve tvaru čtyřbokého jehlanu. Ty se patrně vyvinuly ze stupňovitých pyramid, jako je nejstarší Džoserova v Sakkáře (kolem 2650 př. n. l.) Vrcholné období stavby pyramid je doba 4. dynastie, kdy vznikl známý komplex pyramid v Gíze u Káhiry. Je tvořen třemi velkými a několika menšími kamennými pyramidami, které obklopují další doprovodné stavby, včetně Velké sfingy. \n\nNejvětší Chufuova či také „Velká“ pyramida má přesně čtvercovou základnu o straně 230.4 m a původní výškou 146,5 m byla nejvyšší stavbou na světě až do stavby Eiffelovy věže. Sojí na pečlivě vyrovnané skalní plošině a je postavena z asi 2 milionů přesně opracovaných vápencových kvádrů o váze asi 1,5 tuny. Pyramida je přesně orientována ke světovým stranám a uvnitř má tři pohřební komory, k nimž vede složitý systém chodeb. Komora krále je ve výšce asi 55 m nad zemí, komora královny asi 30 m. Třetí komora je asi 30 m pod zemí. Královská komora i velká šikmá galerie, která k ní vede, jsou postaveny z velkých leštěných žulových bloků, jen strop královské komory váží asi 400 tun. Pyramidu obklopuje systém podzemních chrámů či skladišť, kde se nalezly například velké dřevěné lodi s úplným vybavením.\n\nDalší, menší pyramidy se stavěly až do období Střední říše, tj. zhruba do 17. století př. n. l. \n\nChrámy a chrámové komplexy byla kultovní místa, \"obydlí bohů\", často spojená s pohřebišti. S jejich provozem byl spojen i hospodářský život a v přilehlých sídlištích žily stovky lidí. Velké komplexy mají vstupní alej soch, mohutnou bránu a vlastní chrám, často se sloupovou síní. Řady mohutných sloupů s hlavicemi a vodorovnými překlady patrně odkazují ke starší dřevěné architektuře. \n\nZ největších a nejznámějších komplexů je nejstarší Karnak u Luxoru, pohřebiště panovníků už od 2. dynastie. Vznikal postupně od 20. století př. n. l. Chrámový komplex v Thébách (dnešní Luxor), na protějším břehu Nilu, vznikal od 14. století př. n. l. Velkým stavitelem chrámů byl Ramesse II., který budoval chrámy v Abú Simbel, v Abydosu i tzv. Ramesseum u Luxoru. Významný chrámový komplex, Philae, vznikl až kolem roku 700 př. n. l. na ostrově na horním Nilu, těsně pod moderní Asuánskou přehradou. Sloužil jako poutní místo až do římské císařské doby, podobně jako ještě mladší chrám v Edfu, asi 100 km jižně od Asuánu.\nEgyptská monumentální architektura výrazně ovlivnila starou architekturu řeckou i římskou a evropskou vůbec. Kamenné sloupy a architrávy, čtvercová nádvoří a sloupové síně, spojení architektury s malbou, plastikou a sochami a mnoho dalších rysů se stalo trvalou součástí západní slavnostní architektury. Pyramidy a Velká sfinga v Gíze se těšily pozornosti v každé době a počítaly se mezi Sedm divů světa. Zvláštní pozornost se egyptskému umění začala věnovat koncem 18. století a pak opět o sto let později, kdy silně ovlivnila secesní umění. Příkladem může být Bílkova vila v Praze.\n\n\n\n"}
{"id": "868827", "url": "https://cs.wikipedia.org/wiki?curid=868827", "title": "Ebb", "text": "Ebb\n\nEbb nebo EBB může znamenat:\n\n\n\n"}
{"id": "868828", "url": "https://cs.wikipedia.org/wiki?curid=868828", "title": "Virgilio Noè", "text": "Virgilio Noè\n\nVirgilio kardinál Noe (30. března 1922 Zelata di Bereguardo – 24. července 2011 Řím) byl italský římskokatolický kněz, vysoký úředník římské kurie, kardinál.\n\nPocházel z okolí Pavie na severu Itálie. Kněžské svěcení přijal po studiích v Pavii roku 1944 a poté pracoval v pastoraci s mládeží. Potom byl určen pro akademickou dráhu a odešel do Říma, kde na Papežské univerzitě Gregoriana studoval dějiny církve. Po návratu do rodné diecéze přednášel v místním semináři a byl v čele diecézní liturgické komise. V roce 1964 odešel opět do Říma, aby pracoval ve stálé radě Italské biskupské konference. Vyučoval zde rovněž liturgiku na Papežském institutu Anselmianum. Roku 1970 byl jmenován papežským ceremonářem. Vykonával rovněž funkci zástupce sekretáře Kongregace pro bohoslužbu a svátosti.\n\nRoku 1982 se stal sekretářem Kongregace pro bohoslužbu a svátosti a současně byl jmenován arcibiskupem. Biskupské svěcení mu udělil papež Jan Pavel II. 6. března téhož roku. Roku 1989 pak přešel do administrativy městského státu Vatikán. Plnil také funkci předsedy Svatopetrské huti (konzervátorských dílen baziliky sv. Petra), a dále generálního vikáře pro Vatikán.\n\nPři konzistoři 28. června 1991 byl jmenován kardinálem. Na své funkce rezignoval vzhledem k věku v dubnu 2002.\n\n\n"}
{"id": "868830", "url": "https://cs.wikipedia.org/wiki?curid=868830", "title": "Jan Błuszkowski", "text": "Jan Błuszkowski\n\nJan Błuszkowski (13. října 1940 Torzewo – 19. prosince 2011 Varšava) byl polský sociolog.\n\nVystudoval sociologii na Varšavské univerzitě (1966), doktorem humanitních věd se stal v roce 1971. Od roku 1975 pracoval na Institutu politických věd WDiNP. V roce 2003 habilitoval.\n\nProfesorem byl jmenován v roce 2006 a byl členem Polskiego Towarzystwa Badaczy Rynku i Opinii.\n\n\n"}
{"id": "868831", "url": "https://cs.wikipedia.org/wiki?curid=868831", "title": "Hřib vonný", "text": "Hřib vonný\n\nHřib vonný (\"Lanmaoa fragrans\" ) je vzácná teplomilná houba z čeledi hřibovitých. Původně byl řazen do sekce \"Fragrantes\" rodu \"Boletus\". Pro nechutnost je považován za nejedlý.\n\n\nHřib vonný popsal roku 1835 italský mykolog Carlo Vittadini. V Českých zemích byl po dlouhou dobu hřib vonný ztotožňován s hřibem skvrnitým, případně hřibem plavým. Historické nálezy tohoto taxonu na českém území jsou proto značně nespolehlivé. Hřib skvrnitý pod názvem hřibu vonného uvádí ve svých publikacích František Smotlacha. Velenovský uvedl popis Smotlachy a sám se od popisu tohoto druhu distancoval. Pod názvem hřibu vonného pak hřib plavý uvádí Jan Macků.\n\nKlobouk dosahuje 60 - 135 (160) milimetrů, u mladých plodnic je polokulovitý s podhrnutým okrajem, později klenutý, nakonec poduškovitý. Zbarvený může být v odstínech čokoládově hnědé, kakaově hnědé, rezavohnědé nebo kaštanově hnědé.\n\nRourky jsou jen 7 - 12 milimetrů dlouhé, zprvu světle žluté, později syté, nakonec žlutoolivové. Na řezu modrají. Póry jsou v mládí zbarvené jako rourky, ve stáří může mít žlutá barva okrový nebo nahnědlý nádech. Na otlacích modrají.\n\nTřeň je v mládí vřetenovitý, později kyjovitý až válcovitý, na bázi užší. Postrádá síťku, je žlutě zbarvený, ve spodní polovině narezavělý, nahnědlý případně červenohnědý nebo takto tečkovaný.\n\nDužnina má v klobouku a vrchní části třeně bělavé zbarvení, níže je bledě až sytě žlutá. Voní slabě ovocně, chutná nakysle. Celkově se názory na chuť různí, i přesto, že někteří autoři zmiňují odpornou nebo hořkou chuť, uvádějí jiní, že jde o dobrou jedlou houbu. Bez ohledu na chuťové vlastnosti nemá hřib vonný houbařský význam (je velmi vzácný).\n\nVýtrusy dosahují (9,5) 10 - 13,5 (15) × 4 - 5 μm, mají hladký povrch a jsou elipsovitě válcovité až elipsovitě vřetenovité.\n\nHřib vonný roste v teplých lesích nížin. Je mykorhizním symbiontem dubů, především druhů dub korkový (\"Quercus suber\"), dub pýřitý (\"Quercus pubescens\"), dub cer (\"Quercus cerris\"), dub zimní (\"Quercus petraea\"), dub cesmínovitý (\"Quercus ilex)\" a vzácně i jiných listnáčů. Plodnice tvoří od června do října.\n\nRoste v Severní Americe (USA) a Evropě. Ve střední Evropě je velmi vzácný, ve středomoří běžnější. Výskyt byl popsán v následujících evropských zemích: Dánsko, Francie (i Korsika), Gibraltar, Itálie, Portugalsko, Rakousko, Slovensko, Slovinsko, Spojené království (plus ostrov Man), Španělsko.\n\nNa území České republiky nebyl hřib vonný dosud spolehlivě doložen. Přesto nelze s ohledem na jeho výskyt v pohraničních oblastech Slovenska možnost nálezu v České republice vyloučit.\n\nNa Slovensku je zákonem chráněný. Případné nálezy v České republice je vhodné hlásit a dokladovat mykologickým pracovištím.\n\n"}
{"id": "868833", "url": "https://cs.wikipedia.org/wiki?curid=868833", "title": "Milan Zuna (politik)", "text": "Milan Zuna (politik)\n\nMilan Zuna (* 30. května 1941) je český politik, na přelomu 20. a 21. století poslanec Poslanecké sněmovny za ODS.\n\nVe volbách v roce 1998 byl zvolen do poslanecké sněmovny za ODS (volební obvod Severočeský kraj). Byl místopředsedou sněmovního ústavněprávního výboru. V parlamentu setrval do voleb v roce 2002.\n\nV komunálních volbách roku 1994, komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva města Teplice za ODS. Profesně se uvádí jako právník a advokát.\n\n"}
{"id": "868834", "url": "https://cs.wikipedia.org/wiki?curid=868834", "title": "Milan Zuna", "text": "Milan Zuna\n\nJméno a příjmení Milan Zuna má více nositelů:\n\n"}
{"id": "868837", "url": "https://cs.wikipedia.org/wiki?curid=868837", "title": "Zuna", "text": "Zuna\n\nPříjmení Zuna nosí tyto osobnosti:\n\n"}
{"id": "868838", "url": "https://cs.wikipedia.org/wiki?curid=868838", "title": "Mouchez (kráter)", "text": "Mouchez (kráter)\n\nMouchez je rozpadlý měsíční kráter nacházející se severně od západní části Mare Frigoris (Moře chladu) blízko severního okraje Měsíce na přivrácené straně. Má průměr 82 km, pojmenován byl podle francouzského námořního důstojníka a později astronoma Amédée Ernesta Barthélemy Moucheze.\n\nUvnitř kráteru se nacházejí dva malé satelitní krátery Mouchez B (poblíž východního okraje) a Mouchez C (u jižního okraje). Severně se nachází zatopený kráter Mouchez A, největší ze satelitních kráterů.\n\nMezi krátery Philolaus a Mouchez na souřadnicích 75,62 S a 26,63 Z byly po ukončení činnosti navedeny k dopadu 17. prosince 2012 dvě sondy Gravity Recovery and Interior Laboratory (GRAIL A Ebb a GRAIL B Flow). NASA oznámila, že místo dopadu bude pojmenováno Sally Ride podle jména první americké astronautky, která v roce 2012 zemřela.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "868840", "url": "https://cs.wikipedia.org/wiki?curid=868840", "title": "East St. Louis", "text": "East St. Louis\n\nEast St. Louis je město v okrese St. Clair County, ve státě Illinois, USA. Leží na druhém břehu řeky Mississippi naproti městu St. Louis ve státě Missouri, v oblasti Metro-East regionu Jižní Illinois. Podle sčítání lidu v roce 2010 mělo město 27 006 obyvatel; což není ani jedna třetina proti maximu z roku 1950, kdy dosahovalo 82 366 obyvatel a bylo 4. největším městem Illinois. Jako mnoho jiných velkých průmyslových měst jej citelně zasáhla ztráta pracovních příležitostí po restrukturalizaci železničního průmyslu a deindustrializaci tzv. Rezavého pásu v druhé polovině 20. století. East St. Louis má nejvyšší míru kriminality v USA, podle statistik FBI zde bylo v roce 2007 101,9 vražd na 100 000 obyvatel, přičemž průměrná hodnota v USA činí 5,6. 97,74% obyvatel tvoří černoši; všichni běloši město opustili v rámci bílého útěku.\n\nJednou z pamětihodností města je Gateway Geyser na nábřeží, nejvyšší fontána ve Spojených státech. Zamýšlena jako doplněk ke Gateway Arch, oblouku přes řeku v St. Louis, dokáže vystříknout vodu do výšky 190 m, do stejné výšky, v jaké se klene zmíněný oblouk.\n"}
{"id": "868843", "url": "https://cs.wikipedia.org/wiki?curid=868843", "title": "Livingston County (New York)", "text": "Livingston County (New York)\n\nLivingston County je okres ve státě New York ve Spojených státech amerických. K roku 2010 zde žilo 65 393 obyvatel. Správním městem okresu je Geneseo. Celková rozloha okresu činí 1 658 km².\n"}
{"id": "868844", "url": "https://cs.wikipedia.org/wiki?curid=868844", "title": "Montgomery County (New York)", "text": "Montgomery County (New York)\n\nMontgomery County je okres ve státě New York ve Spojených státech amerických. K roku 2010 zde žilo 50 219 obyvatel. Správním městem okresu je Fonda. Celková rozloha okresu činí 1 062 km².\n"}
{"id": "868845", "url": "https://cs.wikipedia.org/wiki?curid=868845", "title": "Oneida County (New York)", "text": "Oneida County (New York)\n\nOneida County je okres ve státě New York ve Spojených státech amerických. K roku 2010 zde žilo 234 878 obyvatel. Správním městem okresu je Utica. Celková rozloha okresu činí 3 256 km².\n"}
{"id": "868847", "url": "https://cs.wikipedia.org/wiki?curid=868847", "title": "Onondaga County", "text": "Onondaga County\n\nOnondaga County je okres ve státě New York ve Spojených státech amerických. K roku 2010 zde žilo 467 026 obyvatel. Správním městem okresu je Syracuse. Celková rozloha okresu činí 2 088 km².\n"}
{"id": "868856", "url": "https://cs.wikipedia.org/wiki?curid=868856", "title": "Philolaus (kráter)", "text": "Philolaus (kráter)\n\nPhilolaus je měsíční impaktní kráter nacházející se severně od západní části Mare Frigoris (Moře chladu) blízko severního okraje Měsíce na přivrácené straně. Má průměr 71 km, pojmenován byl podle řeckého antického filosofa Filolaose.\n\nVýchodo-severovýchodně leží kráter Anaxagoras, západně kráter Anaximenes s nízkým okrajovým valem. Přibližně severně lze nalézt kráter Mouchez.\n\nMezi krátery Mouchez a Philolaus na souřadnicích 75,62 S a 26,63 Z byly po ukončení činnosti navedeny k dopadu 17. prosince 2012 dvě sondy Gravity Recovery and Interior Laboratory (GRAIL A Ebb a GRAIL B Flow). NASA oznámila, že místo dopadu bude pojmenováno Sally Ride podle jména první americké astronautky, která v roce 2012 zemřela.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "868861", "url": "https://cs.wikipedia.org/wiki?curid=868861", "title": "Javorová", "text": "Javorová\n\nJavorová (též \"Javorový vrch\", 1 076 m n. m.) je nejvyšším bodem Oravské vrchoviny. Nachází se v prostoru mezi obcemi Hruštín, Oravský Podzámok a Sedliacka Dubová na hranici mezi okresy Dolný Kubín a Námestovo (Žilinský kraj). Hora představuje svorník, z něhož vybíhá několik hřbetů: na severozápad k vrcholu Poľana (899 m), na jihozápad k vrcholu Bobkovo (934 m), na jih k vrcholu Skalica (863 m), na jihovýchod k vrcholu Príkre (812 m) a na severovýchod k vrcholu Čistý grúň (1 082 m).\n\n\n"}
{"id": "868870", "url": "https://cs.wikipedia.org/wiki?curid=868870", "title": "Poncelet (kráter)", "text": "Poncelet (kráter)\n\nPoncelet je rozpadlý měsíční kráter nacházející se východo-severovýchodně od kráteru Pascal a severozápadně od kráteru Anaximenes. Leží blízko severního okraje Měsíce na přivrácené straně. Má průměr 69 km, pojmenován byl podle francouzského matematika a inženýra Jean-Victora Ponceleta.\n\nNejvýraznější z malých kráterů na dně Ponceletu je satelitní Poncelet H. Východo-severovýchodně lze nalézt kráter Mouchez.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "868871", "url": "https://cs.wikipedia.org/wiki?curid=868871", "title": "Seznam členů Poslanecké sněmovny Parlamentu České republiky po volbách 1998", "text": "Seznam členů Poslanecké sněmovny Parlamentu České republiky po volbách 1998\n\nToto je seznam poslanců Poslanecké sněmovny Parlamentu České republiky, kteří byli zvoleni ve volbách v roce 1998 a zasedali v této dolní komoře českého parlamentu ve funkčním období trvajícím do voleb do Poslanecké sněmovny Parlamentu České republiky v roce 2002.\n\nVčetně poslanců, kteří nabyli mandát až dodatečně jako náhradníci (po rezignaci či úmrtí předchozího poslance). V závorce uvedena stranická příslušnost, respektive příslušnost k poslaneckému klubu.\n\n\n\n"}
{"id": "868877", "url": "https://cs.wikipedia.org/wiki?curid=868877", "title": "Anaximenes (kráter)", "text": "Anaximenes (kráter)\n\nAnaximenes je měsíční kráter s nízkým okrajovým valem nacházející u severo-severozápadního okraje Měsíce na přivrácené straně. Má průměr 80 km, pojmenován byl podle řeckého antického filosofa Anaximena.\n\nVýchodně leží kráter Philolaus, jihozápadně kráter Carpenter. Severozápadně leží kráter Poncelet a severovýchodně lze nalézt kráter Mouchez.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "868879", "url": "https://cs.wikipedia.org/wiki?curid=868879", "title": "Kamil Piroš", "text": "Kamil Piroš\n\nKamil Piroš (20. listopadu 1978, Most) je český hokejový útočník, nejčastěji nastupuje na pozici centra. Ukončil kariéru po sezóně 2015/16, momentálně působí v amatérské lize Sportclubliga.\n\nNarodil se v Mostě, zde také s hokejem začínal v klubu HC Most. V dorosteneckém však přešel do extraligového Litvínova, již v sezóně 1996/1997 se zde probojoval do \"A\" týmu a se stal důležitou součástí mužstva. V sezóně 1997/1998 se mu v Litvínově příliš nedařilo a tak v půlce sezony odskočil do Vítkovic. Však od nové sezony se opět hlásil v Litvínově. Za Litvínov hrál až do sezony 2000/2001, po této sezoně odešel do klubu do organizace klubu NHL Atlanta Thrashers, hrál spíše na farmě v klubu AHL Chicago Wolves, ale okusil i nejlepší soutěž na světě - NHL. Takto hrál dvě sezony, třetí a poslední sezonu v zámoří hrál nejdříve v již zmiňovanané organizaci klubu NHL Atlanta Thrashers.\n\n\n\n"}
{"id": "868881", "url": "https://cs.wikipedia.org/wiki?curid=868881", "title": "Hyundai ix35", "text": "Hyundai ix35\n\nHyundai ix35 je jihokorejský automobil vyráběný v České republice v Nošovicích, Jižní Koreji, na Slovensku v Žilině, v Číně, Indonésii a Egyptě. Patří do třídy SUV. Jeho předchůdce byl Hyundai Tucson. První generace Hyundai ix35 se vyráběl v letech 2009–2017, poté byla nahrazena druhou generací.\n\n"}
{"id": "868882", "url": "https://cs.wikipedia.org/wiki?curid=868882", "title": "Antonio Conte", "text": "Antonio Conte\n\nAntonio Conte (* 31. července 1969 Lecce) je bývalý italský fotbalový záložník a fotbalový trenér.\n\nJeho kariéra začala, když začal hrát fotbal za jeho rodné město – U.S. Lecce. Juventus koupil Conteho v roce 1991 (jeho debutový zápas se odehrál 17. listopadu 1991 proti Turínu). Později se stal kapitánem mužstva (před příchodem Alessandra Del Piera). Během sezony 1998–99, když byl Del Piero zraněn, se Conte opět stal kapitánem a vedl Juventus v Lize Mistrů UEFA. Kapitánem byl až do sezóny 2001–02. V sezoně 2002–03 se Conte s Juventusem dostal do finále Ligy Mistrů UEFA, které prohrál až v penaltách proti AC Milán. Conte se stal jedním z nejvýznamnějších a nejvlivnějších hráčů historie Juventusu. S Juve vyhrál mnoho vrcholových titulů.\nHrál za italský národní tým, byl účastníkem Mistrovství světa ve fotbale 1994 a Mistrovství Evropy 2000.\n\nPo ukončení hráčské kariéry pracoval Conte jako asistent trenéra pro Sienu po boku Luigi De Cania v sezoně 2005-06. V červenci 2006 byl jmenován trenérem Arezza v Serii B, ale po sérii neuspokojivých výsledků byl 31. října 2006 vyhozen.\n13. března 2007 byl znovu povolán na koučování Arezza, ale nepřišlo žádné výrazné zlepšení. Později vedl tým k pěti po sobě jdoucím vítězství v řadě, ale nic z jeho práce nezabránilo sestupu Arezza do Serie C1.\n\nDále koučoval v Bari, Atalantě a Sieně.\n\n22. května 2011 Giuseppe Marotta jmenoval Conteho jejich novým trenérem. Nahradil Luigiho Delneriho poté, co Luigi ukončil sezonu s Juventusem na 7. místě v tabulce. Očekávalo se, že Conte přivede Juventus k jejich návratu na špičku italské a evropské fotbalové scény. Očekávání bylo splněno hned v následující sezóně, kdy Conte usedl s Juventusem na italský trůn, a navíc s ním za celou sezónu neprohrál jediný ligový zápas. V tomto trendu pokračoval i následující sezóny. V červenci 2014 se rozhodl klub po třech vyhraných titulech v řadě opustit, a to údajně kvůli přestupové politice vedení Juventusu. Na jeho místě ho nahradil Massimiliano Allegri.\n\nV srpnu 2014 se stal trenérem italské fotbalové reprezentace, kde vystřídal krajana Cesare Prandelliho, který na funkci rezignoval po neúspěšném Mistrovství světa 2014 v Brazílii.\n\n4. dubna 2016 londýnský klub Chelsea FC oznámil, že se Antonio Conte stane trenérem prvního týmu od sezóny 2016/17. Ke klubu, se kterým podepsal tříletý kontrakt, se připojil hned po skončení letního Mistrovství Evropy ve fotbale 2016. V první sezóně na lavičce Chelsea senzačně vyhrál s týmem ligový titul. K jeho úspěchu vedla změna rozestavení po prohře s Arsenal FC (0:3) na 3-4-3. Po této změně vyhrála Chelsea 13 zápasů v řadě a její bodový náskok do konce sezony žádný tým nedohnal. Sezona 2017/2018 nezačala pro Chelsea pod vedením trenéra Antonia Conteho nejlépe, kdy nejprve prohrála nad Arsenalem ve finále Community Shield a následně v prvním mistrovském utkání utrpěla porážku na domácí půdě proti týmu Burnley 3:2. Poté se výkony Chelsea zvedly, avšak na trénera Conteho je ze strany medií neustále vyvíjen obrovský tlak. Může za to především historie klubu, kde vedení klubu nemělo s trenéry po drobných neúspěších trpělivost. Conte však odvádí s týmem skvělou práci a nyní jeho svěřenci bojují o umístění v Top 4, která zaručuje kvalifikaci do Ligy Mistrů v dalším ročníku.\n"}
{"id": "868883", "url": "https://cs.wikipedia.org/wiki?curid=868883", "title": "Anaxagoras (kráter)", "text": "Anaxagoras (kráter)\n\nAnaxagoras je měsíční impaktní kráter nacházející se u severního okraje Měsíce na přivrácené straně. Zasahuje ze západu do většího kráteru Goldschmidt s plochým dnem. Anaxagoras má průměr 51 km, pojmenován byl podle řeckého antického filosofa Anaxagora.\n\nZápado-jihozápadně leží kráter Philolaus, jiho-jihovýchodně kráter Epigenes. Severozápadně lze nalézt kráter Mouchez.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "868886", "url": "https://cs.wikipedia.org/wiki?curid=868886", "title": "Kostel svatého Mikuláše (Verušice)", "text": "Kostel svatého Mikuláše (Verušice)\n\nŘímskokatolický kostel svatého Mikuláše stojí asi 800 metrů východně od vesnice Verušice. Je filiálním kostelem ve žlutické farnosti. Je chráněn jako kulturní památka.\n\nKostel, zasvěcen Svatému Mikuláši, spadal pod farní obec Středka (Stzredka), která zanikla, od roku 1384 spadá pod Žlutický děkanát. Majetkově však spadal pod Milevský klášter. Roku 1538 byl kostel zmíněn v kupní smlouvě Heinricha IV. von Planen, ale po přechodu žlutického panstva ke Kokořovcům roku 1575 není dále o vsi Středka další zmínka. Důvody proč ves zanikla, nejsou do dnes známé. Raně gotický kostel byl roku 1765 přestavěn do barokního slohu. Obdélníková stavba se zúženým, přímo zakončeným presbytářem a na západě s věží. Věž má z počátku pyramidovou střechu, dále na ní navazující cibulovou střechu, na které je otevřená lucerna. Ve zdivu jsou patrné zbytky výše umístěných gotických oken. Okna byla zazděna, aby mohla být ve zdivu osazena jiná užší a níže umístěná obdélníková okna. Kostel je jednolodní s plochým stropem, gotickým vítězným obloukem. Nad presbytářem se nachází křížová klenba bez žebrování. V západní části se nachází dřevěná empora.\n\nKostel je ve špatném stavu. Střecha je poškozená a zatéká do ní. Interiér kostela býval bohatě zdobený, dnes v interiéru není nic než holé zdi. Jak ze stavu kostela vyplývá, kostel není využíván k bohoslužbám.\n\nV roce 2009 proběhla oprava krovu a střešní krytiny krovu a oprava pokračovala i v roce 2010. Opravena je i střecha věže.\n\nKostel je obklopen hřbitovem, který je užíván a udržován včetně brány, ohradní zdi a márnice. Okolo a na hřbitově roste skupina osmi (původně deseti) památných lip malolistých (\"Tilia cordata\").\n\n"}
{"id": "868888", "url": "https://cs.wikipedia.org/wiki?curid=868888", "title": "Reinhart Ahlrichs", "text": "Reinhart Ahlrichs\n\nReinhart Ahlrichs (16. ledna 1940, Göttingen – 12. října 2016, Heidelberg) byl německý teoretický chemik. \n\nAhlrichs studoval fyziku na Ludwig-Maximilians-Universität München a na Georg-August-Universität Göttingen, v roce 1965 získal diplom. 1968 promoval na doktora u Wernera A. Bingela (1922–2011).\n\nV období 1968–69 byl Ahlrichs vědeckým pracovníkem u Wernera Kutzelnigga (* 1933) na univerzitě v Göttingenu.\n\nJako \"Postdoctoral Fellow\" u Clemense C. J. Roothaana (* 1918) pracoval Ahlrichs v letech 1969 až 1970 na University of Chicago.\n\nPo období vědecké činnosti, 1970 až 1975, v Karlsruhe, byl Ahlrichs od roku 1975 profesorem teoretické chemie na Karlsruher Institut für Technologie a působil na Institut für Nanotechnologie. Jeho výzkum je zaměřen na kvantovou chemii. Jeho pracovní skupina se podílí na projektu TURBOMOLE. V roce 2008 se stal emeritním profesorem.\n\n\n"}
{"id": "868890", "url": "https://cs.wikipedia.org/wiki?curid=868890", "title": "Glazování ryb", "text": "Glazování ryb\n\nGlazování ryb je technologický proces, který ochraňuje mrazené rybí maso před vysušením a oxidací. Správné glazování by nemělo zvýšit hmotnost výrobku o více než 5 procent. Rybí maso se zkropí tenkou vrstvou vody, která po zmrznutí vytvoří ochrannou glazuru. Jestliže je přidané vody do 5 % hmotnosti výrobku, nemusí se toto v jeho složení uvádět.\n\nV Česku se v poslední době tato technologie v hojné míře zneužívá k nastavování masa vodou, a tím pádem k šizení výrobku. Kombinací tzv. „glazování“ a „křehčení“ tak některé zamrazené ryby obsahují i více než 50 % vody. K takovému zpracování se používají polyfosfáty, které vážou v rybím mase vodu. Podle časopisu \"dTest\" se v Česku objevily i mražené ryby, které obsahovaly nadlimitní množství polyfosfátů.\n\n"}
{"id": "868892", "url": "https://cs.wikipedia.org/wiki?curid=868892", "title": "Archytas (kráter)", "text": "Archytas (kráter)\n\nArchytas je měsíční impaktní kráter nacházející se u severního okraje Mare Frigoris (Moře chladu) na přivrácené straně Měsíce. Má průměr 32 km, pojmenován byl podle řeckého antického filosofa, matematika, astronoma a státníka Archyta.\n\nSeverozápadně leží srovnatelně velký kráter Timaeus, jihovýchodně o něco menší kráter Protagoras. Na jižní straně Moře chladu se táhne 90 km dlouhá brázda Rima Archytas.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "868895", "url": "https://cs.wikipedia.org/wiki?curid=868895", "title": "Max-Morlock-Stadion", "text": "Max-Morlock-Stadion\n\nGrundig Stadion je fotbalový stadion v bavorském Norimberku. Byl otevřen v roce 1928 a jeho kapacita činí 50 000 diváků. Své domácí zápasy zde hraje tým 1. FC Norimberk. Na tomto stadionu se hrálo pět zápasů Mistrovství světa ve fotbale 2006 a některé zápasy Letních olympijských her 1972.\n"}
{"id": "868897", "url": "https://cs.wikipedia.org/wiki?curid=868897", "title": "Protagoras (kráter)", "text": "Protagoras (kráter)\n\nProtagoras je měsíční impaktní kráter nacházející se v Mare Frigoris (Moře chladu) na přivrácené straně Měsíce. Má průměr 22 km, pojmenován byl podle řeckého antického filosofa Prótagora z Abdér.\n\nSeverozápadně leží větší kráter Archytas, jižně ústí do Moře chladu dlouhé údolí Vallis Alpes, které se táhne z Mare Imbrium (Moře dešťů) napříč pohořím Montes Alpes (Alpy).\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "868898", "url": "https://cs.wikipedia.org/wiki?curid=868898", "title": "Rudolf Kristián Wrbna-Kounic", "text": "Rudolf Kristián Wrbna-Kounic\n\nRudolf Kristián Vilém Wrbna-Kounic (4. červen 1864 Nemés-Kér, Uhry – 24. prosinec 1927 Brno) pocházel z řad české starožitné šlechty, jež svůj původ datovala do 14. století. V rámci socio-profesního zařazení dosáhnul na post c. k. komořího a tajného rady u vídeňského dvora. Své postavení v řadách vysoké aristokracie upevnil strategicky výhodným sňatkem s princeznou královské krve – Elvírou Bavorskou.\n\nRudolf Kristián Vilém se narodil 4. června 1864 na zámku v moravském Holešově. Jeho otec – Rudolf (1831–1893), hrabě Bruntálský z Vrbna (poněmčenou variantou z Wrbna-Freudenthalu) představoval 15. generaci svého rodu. Hraběnka Vilemína, rodem Kissová de Nemeskér, matka Rudolfa Kristiána, byla původem uherská aristokratka.\n\nKromě sbírky cenných hudebních nástrojů byly známé především hudební vlohy Rudolfa Kristiána, v jejichž rámci se těšil pověsti zdatného houslisty a obdivovatele komorní hudby. Dostalo se mu profesionální průpravy od houslových virtuosů Antonia Benewitze a Willyho Burmeistera. Řada dalších houslistů, jako například Jaroslav Kocián, na holešovském zámku nejednou hostovala. Společensky se propracoval k čestné dvorské hodnosti komořího a tajného rady u c. k. dvora ve Vídni.\n\nDo manželského svazku vstoupil poprvé ve Vídni dne 19. dubna 1887. Tehdy zvolil komtesu Terezii Chorynskou z Ledské (1870–1888), z původně moravského šlechtického rodu s kořeny ze 14. století. První manželka Rudolfa Kristiána však zemřela na zámku v Holešově za pouhých osm dnů od porodu jediné dcery Marie.\n\nPo třech letech vdovství se hrabě znovu oženil. Na zámku v Nymphenburgu, dne 28.12.1891, pojal za manželku vnučku krále Ludvíka I. Bavorského a vzdálenou sestřenici císaře Františka Josefa I. a jeho choti Alžběty - rakousko-uherského panovnického páru. Sňatku předcházelo právní jednání a pro Rudolfa Kristiána výrazně nevýhodná předmanželská smlouva. Nerovnorodý sňatek královské princezny s „pouhým“ říšským hrabětem sice deklasoval postavení princezny Elvíry před královskými dvory Evropy, ale Rudolfu Kristiánovi dopomohl v Bavorsku ke knížecímu důstojenství a vůbec k celkovému upevnění postavení jeho rodu uvnitř středoevropské aristokratické elity tehdejší doby.\n\nNejen příbuzenské vazby, ale také úspěšná dvorská kariéra c. k. komořího a tajného rady hraběte Rudolfa Kristiána Wrbna-Kounice vydobyla jeho rodu označení „hoffähig“, které zajišťovalo takřka neomezený přístup k c. k. dvoru ve Vídni. Rudolf Kristián a především jeho choť Elvíra se s nadšením účastnili všech dvorských slavností, které se s velkou pompou pořádaly v režii arcidomu až do konce monarchie v roce 1918. Byli automaticky zváni jak na „státní“ dvorní plesy, tak i na exkluzivnější plesy u dvora, kam měl přístup pouze početně omezený výkvět aristokracie podunajského soustátí. Například roku 1904 se Rudolf Kristián osobně účastnil slavnostního banketu na počest státní návštěvy britského následnického páru (pozdějšího Jiřího V. a královny Marie) v císařské rezidenci Hofburgu.\n\nKaždoroční cyklus Rudolfa Kristiána před rokem 1918 se po převratu příliš nelišil. Tradiční přejíždění šlechty mezi venkovskou rezidencí a městským bytem se řídilo loveckou sezónou na podzim a plesovou sezónou v únorové Vídni, spíše než momentální finanční situací. Ta byla v případě Rudolfa Kristiána zhoršena zákonem o pozemkovém záboru natolik, že když hrabě v roce 1927 zemřel, zanechal po sobě dluh přesahující nominální hodnotu celého jaroměřického panství.\n\nJakmile v první polovině 19. století vymřela moravská sekundogenitura knížat Kounic-Rietberg-Questenbergů, osoboval si otec Rudolfa Kristiána veškerá dědická práva na úkor knížat Pálffyů a české primogenitury knížat Kouniců. Po otcově smrti pokračoval ve vleklém soudním sporu i Rudolf Kristián, jenž se v občansko-právním sporu nepřímo opíral o své spříznění s královskou rodinou Bavorska a potažmo i s rakousko-uherským arcidomem. Pravomocný rozsudek soudu vynesený roku 1898 sice uznal dědické nároky Wrbnů, ale na oplátku požadoval splnění desiderata závěti knížat Kounic-Rietberg-Questenbergů. Noví držitelé jaroměřického panství si na přání zůstavitele museli pro úřední účely rozšířit jméno „z Wrbna-Freudenthalu“ na verzi „z Wrbna-Kounic-Rietberg-Questenbergu a Freudenthalu“ jako doklad respektu rodové kontinuity v majetkové držbě. Rodina však tuto zdlouhavou verzi z praktických důvodů zkracovala na oslovení „z Wrbna-Kounic“.\n\nNejen chov anglických plnokrevníků v Holešově a rekonstrukce zdejšího zámku po požáru v roce 1910, ale především spor o kounicovské dědictví povážlivě zmenšily finanční rezervy Wrbna-Kouniců. Při důkazním řízení o vlastním původu se ztratily některé vzácné dokumenty z rodového archivu a hraběcí rodina Wrbna-Kouniců dokonce čelila podezření z jejich falšování. Dědické rozepře později narostly do takových rozměrů, že se tehdejšímu tisku vyplatilo celou kauzu rozebírat až do dvacátých let 20. století.\n\nZ prvního manželství s Terezií Chorynskou přivedl na svět:\n\nZ druhého manželství s JKV princeznou Elvírou Bavorskou zplodil 3 děti:\n\n"}
{"id": "868899", "url": "https://cs.wikipedia.org/wiki?curid=868899", "title": "Kostel Nejsvětější Trojice (Verušičky)", "text": "Kostel Nejsvětější Trojice (Verušičky)\n\nKostel Nejsvětější Trojice je římskokatolický kostel zasvěcený Nejsvětější Trojici v obci Verušičky v okrese Karlovy Vary. Pochází z 18. století. Od roku 2000 je chráněn jako kulturní památka České republiky.\n\nKostel zasvěcený Nejsvětější trojici vystavěl stavitel Hermann Franz Ladislaus Neßlinger von Schelchengrabem. K vysvěcení kostela došlo 19. října 1740. V roce 1882 byla v kostelíku zřízena hrobka rodiny Hetzl von Heldorf, ale ta byla roku 1946 rozkradena. V roce 1927 došlo k renovaci díky nevlastní matce jednoho ze statkářů, která žila na místním zámku.\n\nKostel je v havarijním stavu, nachází se ve stavu řízeného chátrání. Stavba je zabezpečená, aby poblíž nikdo nepřišel k úrazu (umístěn nápis Zákaz vstupu).\n\nStavba je obdélníková s užším presbytářem a postranním rozšířením pro sakristii a kapli. Po rozšíření zbyl jen kousek zdi. V interiéru kostela bývaly tři oltáře; oltář Srdce Ježíšova byl vysvěcen roku 1922.\n\n\n"}
{"id": "868900", "url": "https://cs.wikipedia.org/wiki?curid=868900", "title": "Trouvelot (kráter na Měsíci)", "text": "Trouvelot (kráter na Měsíci)\n\nTrouvelot je malý měsíční impaktní kráter nacházející u jižního okraje Mare Frigoris (Moře chladu) na přivrácené straně Měsíce. Má průměr 9 km, pojmenován byl podle francouzského astronoma Étienne Léopolda Trouvelota.\n\nLeží u severovýchodního konce údolí Vallis Alpes, které nedaleko ústí do Moře chladu.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "868901", "url": "https://cs.wikipedia.org/wiki?curid=868901", "title": "Radiotelevisione Svizzera", "text": "Radiotelevisione Svizzera\n\nRadiotelevisione Svizzera je švýcarská televizní a rozhlasová společnost, část mediální společnosti SRG SSR. Zajišťuje výrobu televizního a rozhlasového vysílání v italštině.\n\nV roce 1925 byla založena společnost \"Radio Monte Ceneri\", pojmenovaná podle hory, na které byl umístěn vysílač. Po několika letech experimentálního vysílání bylo zahájeno pravidelné vysílání v kantonech Ticino a Graubündenu.\n\nVe 30. a 40. letech, kdy se v některých sousedních státech Švýcarska k moci dostal fašismus, bylo \"Radio Monte Ceneri\" jediná italskojazyčná rozhlasová stanice vysílající bez cenzury.\n\nPrvní televizní vysílání odstartovalo 18. listopadu 1958, kdy byl přenášen signál ze studia v Curychu s doplněnými italskými titulky. V roce 1961 se studio spolu s nadací \"Televisione svizzera di lingua italiana\" přestěhovalo do města Paradiso. Barevné vysílání bylo zahájeno v roce 1968.\n\nRoku 1985 byla spuštěna kulturní rozhlasová stanice Rete Due a roku 1989 byla spuštěna rozhlasová stanice zaměřená na mládež Rete Tre. Druhý televizní kanál RSI LA 2 byl spuštěn až v roce 1998.\n\nV prosinci 2005 začala RSI šířit své kanály prostřednictvím digitálního pozemního vysílání v systému Digital Audio Broadcasting. 26. července 2006 ve 12:45 bylo ukončeno analogové vysílání v kantonu Ticino, který se tak stal prvním kantonem ve Švýcarsku pouze s digitálním vysíláním.\n\n\n\n"}
{"id": "868904", "url": "https://cs.wikipedia.org/wiki?curid=868904", "title": "Kostel Všech svatých (Čichalov)", "text": "Kostel Všech svatých (Čichalov)\n\nKostel Všech svatých na katastru obce Čichalov leží na území zaniklé středověké vsi. Ke kostelu nevede ani silnice, pouze polní cesta. Je chráněn jako kulturní památka České republiky.\n\nKostel byl již několikrát renovován, naposledy to bylo roku 1928. Farnost byla založena před rokem 1350. První písemná zmínka pochází z roku 1403. Roku 1428 během husitské okupace Žlutic byl kostel ve Vakově hlavním kostelem farnosti a kostel ve Žluticích pod něj spadal. Hranatá stavba s třístranným uzavřeným presbytářem má na severní straně čtverhrannou věž. Kostel je jednolodní s gotickým vítězným obloukem v presbytáři. Třístranná dřevěná empora pochází ze 17. století. Hlavní oltář byl raně barokní, vyroben roku 1660.\n\nV minulých letech byla opravena část havarijního krovu kostela a současně byla provedena část související opravy římsy. Oprava slouží k záchraně hodnotného kulturního dědictví. Provedené práce sestávaly ze statického zajištění (v objektu bylo postaveno prostorové lešení a krov byl podepřen, byl demontován podhled, byla zahájena oprava krovu nad lodí včetně dřevěných říms, střešní plášť byl provizorně pokryt lepenkou včetně laťování). V roce 2006 byla provedena částečná oprava krovu věže s provizorním zakrytím folií. V roce 2007 byl dokončen krov věže, položena nová krytina věže z titanzinku bez nátěru, instalován hromosvod včetně revize, osazena zlacená makovice a zlacený kříž. V roce 2008 byla dokončena pokládka střešní krytiny na celém kostele, v roce 2010 zahájeny práce na odvlhčení kostela – drenáže, které byly dokončeny v roce 2011, v témže roce byly zahájeny práce na opravě opěráků presbytáře.\n\nZ interiéru kostela již nezbylo nic, pouze dřevěný kůr, přesto zůstává cílem zlodějů. Kostel má opravenou střechu a krov, tudíž do něj nezatéká voda, což je základním předpokladem k tomu, aby nechátral tak rychle.\n"}
{"id": "868909", "url": "https://cs.wikipedia.org/wiki?curid=868909", "title": "Žaltman (rozhledna)", "text": "Žaltman (rozhledna)\n\nRozhledna Žaltman se nachází na vrcholu Žaltman (též Hexenstein) v Jestřebích horách. Rozhledna stojí v lesích na rozmezí obce Velké Svatoňovice a Radvanice v okresu Trutnov, asi 2 km severně od centra obce Malé Svatoňovice.\n\nRozhlednu tvoří příhradová konstrukce z ocelových trubek. Na vyhlídkovou plošinu je přístup přes točité schodiště. Na vrcholu rozhledny je umístěn Robinsonův miskový kříž a česká vlajka.\nZ plošiny je panoramatický výhled na Krkonoše (Sněžka a Černá hora), Rýchory, Vraní hory (Královecký Špičák), Adršpašsko-teplické skály (Čáp), Góry Kamienne (Waligóra), Javoří hory, Soví hory (Velká Sova), Ostaš, Broumovské stěny, Stolové hory (Velká Hejšovina), Králický Sněžník, Orlické hory, Rtyňsko, Úpicko, Kunětickou horu, Zvičinu, Kumburk, Tábor a blízké okolí.\n\nV roce 1921 byla odborem KČT v Úpici uspořádána veřejná sbírka na výstavbu rozhledny na Žaltmanu, k realizaci však nedošlo. Roku 1926 pojal KČT z Malých Svatoňovic záměr vybudovat na Žaltmanu turistickou chatu s rozhlednou, ani tento záměr nedošel naplnění.\nRozhledna byla nakonec postavena roku 1967 místním národním výborem v Malých Svatoňovicích za pomoci členů TJ Baník a KČT.\nVýstavbu provedli místní dobrovolníci pod vedením zámečníka Josefa Bernarda. Práce byly provedeny zdarma, náklady na materiál a ostatní dosáhly 20 000 Kčs.\nRozhledna byla otevřena pro veřejnost 24. září 1967.\n\nRozhledna je ve správě KČT Malé Svatoňovice.\n\nObec Malé Svatoňovice plánuje výstavbu nové rozhledny, dne 1.7.2017 zahájila na výstavbu nové rozhledny sbírku.\n\nK rozhledně je přístup pěšky, případně na horském kole. K rozhledně vede pouze lesní cesta.\n\nOkolí přístupových cest je bohaté na zaniklá důlní díla a lehká opevnění. Rozhledna se nachází v chráněném území.\n\n"}
{"id": "868911", "url": "https://cs.wikipedia.org/wiki?curid=868911", "title": "Timaeus (kráter)", "text": "Timaeus (kráter)\n\nTimaeus je měsíční impaktní kráter nacházející se u severního okraje Mare Frigoris (Moře chladu) na přivrácené straně Měsíce. Má průměr 33 km, pojmenován byl podle řeckého antického filosofa Timaia. Kráterem prochází nultý měsíční poledník. V jeho centru lze nalézt malý středový vrcholek.\n\nJihovýchodně leží srovnatelně velký kráter Archytas, na severovýchodě se rozkládá rozsáhlá valová rovina W. Bond.\n\n"}
{"id": "868912", "url": "https://cs.wikipedia.org/wiki?curid=868912", "title": "Juraj Majdan", "text": "Juraj Majdan\n\nJuraj Majdan (* 20. srpna 1991 Dubnica) je slovenský profesionální hokejista hrající Tipsport ligu.\nNastupuje na pozici útočníka.\nJe vysoký 177 centimetrů, váží 87 kilogramů.\n\nJuraj Majdan zahájil svou extraligovou kariéru v roce 2009 v týmu HC Verva Litvínov.\nOd roku 2015 hraje slovenskou nejvyšší hokejovou soutěž.\n29.5.2019 byl oznámen jeho přestup do klubu HC Košice.\n\n\nhttps://www.eliteprospects.com/player/34754/juraj-majdan\n"}
{"id": "868916", "url": "https://cs.wikipedia.org/wiki?curid=868916", "title": "Timaios", "text": "Timaios\n\nTimaios nebo Timaeus může být: \n\n"}
{"id": "868917", "url": "https://cs.wikipedia.org/wiki?curid=868917", "title": "Karel Němec (malíř)", "text": "Karel Němec (malíř)\n\nKarel Němec (25. října 1879, Nové Město na Moravě – 17. června 1960, tamtéž) byl český malíř a grafik.\n\nPod vlivem svých přátel, budoucích umělců: Jana Štursy, Petra a Jaroslava Křičkových či Oldřicha Blažíčka, směřoval své kroky na soukromou malířskou školu Aloise Kalvody v Praze. Praha mu otevřela nové obzory, v roce 1907 byl přijat do spolku Mánes, kde se snažil každoročně vystavovat. Další studia na Umělecko-průmyslové škole již mu nebylo umožněno nedokončit a Karel vrací se zpět na Vysočinu pomoci svému otci s hospodařením, jeho rodný dům stojí na Žďárské ulici čp. 40.\n\nPo pracovním dnu se věnuje kromě malby také kresbě, zasazuje se o rozvoj Horáckého muzea. Během jeho nasazení na ruské frontě byl zajat na Ukrajině. Vyučuje zde na tovární průmyslové škole kreslení a rýsování, což mu dává čas i pro svojí tvorbu. Tvoří především linoryty, ilustrace, obálky knih a portréty.\n\nPo návratu do Nového Města v roce 1919, se již zabývá převážně jen grafikou. Snaží se osvojovat různé postupy tvorby, tvoří různé tematické cykly vycházející z reakcí na jeho život. Byl vášnivým lyžařem a propagátorem tohoto začínajícího sportu, proto opakování motivu v grafické a později ve sgrafitové tvorbě. Vždy se také snažil do svých prací vkládat humor a nadsázku. Velmi rád používá satirického a někdy až škodolibého humoru. Měl mnoho přátel, které obdarovával svými grafikami, či jim tvořil grafiky na zakázku.\n\nCyklem \"Strašidla\" (1926), oživil mnoho strašidélek z horáckých pověstí jako je Hejkal, bludičky, lesní žínky a další podivuhodná stvoření objevujících se pravděpodobně po celé naší zemi. Zde již dosáhl určitého řádu ve tvorbě dřevorytu a dřevořezu, který ho oprošťoval od jeho předcházející ilustrativnosti a monumentality.\n\nZa nejvýznamnější část jeho tvorby je považována výzdoba novoměstských domů a staveb, většina je dodnes k vidění. Sgrafito, neboli rýsovaná malba, vzniká prorýváním svrchní vrstvy bílé omítky do spodní vrstvy barevné. Karel Němec užívá ve svých realizacích především barvu cihlově červenou nebo hnědou, tou zpravidla ohraničuje motivy i vyplňuje pozadí. Jeho práce bývají také doplněny i o další barvy. Od klasického sgrafita se liší v technickém provedení. Němec pravděpodobně prorýval vlhkou neobarvenou omítku, kterou poté dodatečně probarvoval a koloroval. Tento způsob malby bývá označován jako tzv. nepravé sgrafito, které má velmi podobný konečný výraz. Už za svých studijních let obdivoval a zkoumal fasády měšťanských domů a významných budov v Praze, zaujali ho především ty od Mikoláše Alše. Do jisté míry mohl mít vliv i Hanuš Schwaiger (do jehož ateliéru byl přijat těsně před návratem do rodného města), čerpá z něj patrně postavení figur a členění kompozice.\n\nJako první dostává zakázku na výzdobu hotelu Panský dům, vzniká tak sgrafito Pijáctví. Na Vratislavově náměstí dále vyzdobil fasádu i interiér kostela sv. Kunhuty (např. sgrafito Sv. Václav a České nebe) a Horácké muzeum. V dalších částech města jsou dochována sgrafita na fasádách těchto objektů: Svatý Václav (hřbitovní kostel Nanebevzetí Panny Marie), Horymír (Makovského ul. čp. 430), Lyžaři (Masarykova ul. čp. 211), Hodování a Muzika (Masarykova ul. čp. 215), Hejkal (Hájkova ul. čp. 401), Bivoj (Štursova ul. čp. 438), Břetislav a Jitka (Štursova ul. čp. 439), Dalibor (Smetanova ul. čp. 459). V blízkých obcích se dochovala sgrafita Sv. Jiří (Fryšava čp. 128), Lyžařství a Turistika (hotel v Rokytně), Písař a Kronikář (Rokytno čp. 48) a Naděje (Zubří čp. 44).\nJeho pole působnosti se rozšířilo i mimo město. Celkem vytvořil 193 obrazů, nejen v 60 místech Vysočiny, ale i Brně, Havlíčkově Brodě a ve Znojmě.\n\n"}
{"id": "868919", "url": "https://cs.wikipedia.org/wiki?curid=868919", "title": "Jedovatí hadi v Izraeli", "text": "Jedovatí hadi v Izraeli\n\nJedovatí hadi v Izraeli\nV Izraeli žije jednačtyřicet druhů hadů, devět z nich jsou jedovatí hadi, ale jen dva druhy žijí v zalidněných oblastech a tudíž je větší riziko uštknutí.\n\nNoční živočich, živící se hlavně ropuchami, občas požírající denní plazy v jejich nočních úkrytech.\n\nDélka: až 130 cm, váží asi 1 kg. \n\nVyskytuje se v Egyptě a v jihozapadní Asii - v Izraeli na Negevu a v Jordánském údolí.\n\nNejrozšířenější izraelský jedovatý had. Dosahuje délky až 1,35 m a váhy do 1,5 kg.\n\nZákladní barva je šedo-žlutavá. Na hřbetě je klikatý hnědý pruh a na bocích dvě řady hnědých skvrn. Hlava je trojúhelníkovitá s hnědým V.\n\nŽije od Aškelonu a Aradu na sever (kromě údolí Jordánu). Dále v Jordánsku, Sýrii a Libanonu.\n\nNejmenší místní zmije. Tělo široké, ale ocas krátký a úzký.\n\nŽije v písčitých půdách západního Negevu, v trojúhelníku Chaluca - Nicana - Revivim.\n\nDélka: do 35 cm, váží asi 50 g. Barva je žlutavá se světle hnědými skvrnami.\n\nJejí uštknutí není zřejmě pro člověka smrtelné.\n\nTlustý, široký had.\n\nDélka až 75 cm, váha až 400 g.\n\nJejí základní barva je šedo-žlutavá, na hřbetě hnědé skvrny a světlé šupiny.\n\nVyskytuje se na písčinách Aravy, od Chacevy k Ejlatu.\n\n\nPodobná zmiji Gasperettiho. Většina jedinců má nad očima trčící šupiny jako rohy.\n\nŽije vzácně na západním Negevu. Její rozšíření není přesně známé.\n\nJe široká a robustní, s krátkým a úzkým ocasem. Dlouhá do 90 cm a vážící až 500 g.\n\nŽlutavá, s hnědými skvrnami, světle ohraničenými. Nad očima šupinaté trny, čnící jako rohy.\n\nŽije na písčinách ve wádích a na písčito-skalnatých místech, mezi Dimonou, Sde Boker a Jotvatou.\n\nV Izraeli nebylo registrováno smrtelné uštknutí, ač je nejspíš smrtelně nebezpečná.\n\nJe činná ve dne. Je živorodá. Je hnědo-šedivá s hnědými a světlými skvrnami.\n\nŽije v Libanonu a na pohoří Hermon v nadmořské výšce 1600 až 3000 metrů.\n\nDélka: do 75 cm, váží až 250 g.\n\nDélka: do 80 cm, váží do 180 g.\n\nZákladní barva šedo-žlutavá až červeno-hnědá, se světlými skvrnami s tmavým okrajem.\n\nVýskyt: skalnatá a kamenitá místa - Arava, Negev, Judská poušť až ke Gilboa. V posledních letech se vyskytuje i na západním Negevu.\n\nV Izraeli registrováno několik smrtelných případů uštknutí.\n\nČerný had, s hlavou úzkou jako jeho tělo, žijící v zemi ve vlhkých písčitých půdách, často v oázách. \n\nDélka: až 80 cm, váží asi 70 g. jeden z nejmenších místních jedovatých hadů.\n\nŽije na nesouvislém území od Aravy, Negevu, údolí Jordánu po pohoří Gilboa. Mimo Izrael se vyskytuje na Sinaji a severozápadu Arabského poloostrova.\n\n\n\n"}
{"id": "868920", "url": "https://cs.wikipedia.org/wiki?curid=868920", "title": "Žofín (zámek)", "text": "Žofín (zámek)\n\nLovecký zámeček Žofín stával v osadě Žofín, spadající pod Lužnici, místní část Pohorské Vsi. Do současnosti se dochovaly pouze bývalé hospodářské budovy zámku, které dnes slouží k rekreaci a představují tak zbytek bývalé osady.\n\nLovecký zámeček byl vystavěn v roce 1852 Jiřím Janem Buquoyem a jméno dostal po jeho manželce Žofii Oettingen-Wallersteinové. V roce 1860 byl přistavěn jižní trakt. V 50. letech 20. století při vytvoření hraničního pásma bylo ze zámečku vytvořeno sídlo pohraniční stráže, která se po dobu své přítomnosti postarala o zničení většiny interiérů. Dochovaly se pouze stropy, části vnitřní výzdoby (včetně stropu ve velkém sálu) a tapety v kulečníkovém sále, které zakryla dřevotříska. Armáda objekt využívala do roku 1978, kdy se přesunula do nového objektu v Černém Údolí. Nevyužívaný zámeček pustl, navíc během posunu hraničního pásma do vnitrozemí došlo k jeho poškození, propadla se střecha. V roce 1980 byl zničený objekt na podnět Pohraniční stráže stržen a sutiny rozhrnuty do svahu, takže ze zámku se nic nedochovalo.\n\nZámeček stával na svahu nad údolím na půdorysu ve tvaru písmene H. Trakt, který spojoval jednotlivá zámecká křídla a v němž se nacházela vstupní brána s věžičkou, byl vystavěn na osu komunikace z Černého Údolí. Částečně odtěžený svah zde chránila opěrná zeď, k níž byly přistavěny stáje a dílny. Okolí zámečku bylo oplocenou plaňkovým plotem na kamenné podezdívce. Vjezd do objektu pak doplňovala dvojice soch jelenů.\n\nPřízemí zámečku bylo vystavěno z kamenného zdiva, patro poté dřevěné v alpském stylu. Severozápadní nároží, kde se nacházela kuchyně, bylo podsklepeno. V přízemí objektu se kromě již zmíněné kuchyně a průjezdu se vstupem nacházela také garáž pro kočár a ve východním křídlem pak pokoje služebnictva. V patře se pak nacházely reprezentativní místnosti šlechty, ze kterých vynikal především sál uprostřed západního křídla, jehož strop zdobil rodokmen rodu Buquoy až k zakladateli zámku. V čele místnosti byl postaven krb. Z místnosti se dalo vcházet na terasu, ze které vedli schody na úroveň terénu. Další místností byl tzv. kulečníkový sál, vyzdobený ručně malovanými papírovými tapetami s výjevy z lovu. Ten se nacházel nad průjezdem a místnost vedle něj sloužila jako pracovna hraběte. Hlavní schodiště prosvěcovalo ateliérové okno ve střeše. Venkovní štíty křídel zdobily vyřezávané hlavy jelenů z parožím.\n\nJistých úprav doznala také okolní obora a nejbližší okolí zámku, které bylo parkově upraveno. Dnes zde můžeme najít nepatrné zbytky po altánu, místy se ještě nachází skupiny stromů vysázených při těchto úpravách.\n\n"}
{"id": "868923", "url": "https://cs.wikipedia.org/wiki?curid=868923", "title": "Vlastislav Antolák", "text": "Vlastislav Antolák\n\nVlastislav Antolák (* 27. dubna 1942) je český politik, na počátku 21. století poslanec Poslanecké sněmovny za KSČM.\n\nOd roku 1964 byl členem KSČ. Pracoval jako učitel a ředitel školy na Vsetínsku.\n\nVe volbách v roce 2002 byl zvolen do poslanecké sněmovny za KSČM (volební obvod Zlínský kraj). Byl členem sněmovního ústavněprávního výboru a petičního výboru. V parlamentu setrval do voleb v roce 2006.\n\nV senátních volbách roku 2000 kandidoval neúspěšně za senátní obvod č. 77 - Vsetín. Získal 11 % hlasů a nepostoupil do 2. kola. V krajských volbách roku 2000 a opětovně v krajských volbách roku 2004 a krajských volbách roku 2008 byl zvolen do Zastupitelstva Zlínského kraje za KSČM.\n\nV komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva města Vsetín za KSČM. Profesně se uvádí jako učitel, k roku 2006 jako důchodce. V roce 2004 se dočasně místa ve vsetínském zastupitelstvu vzdal kvůli kolizi s výkonem funkce poslance.\n\nVe volbách do Senátu PČR v roce 2014 kandidoval za KSČM v obvodu č. 78 – Zlín. Se ziskem 2,16 % hlasů skončil na 9. místě a nepostoupil tak ani do kola druhého.\n\n"}
{"id": "868925", "url": "https://cs.wikipedia.org/wiki?curid=868925", "title": "Pákistánské námořnictvo", "text": "Pákistánské námořnictvo\n\nPákistánské námořnictvo je součástí pákistánských ozbrojených sil. Přes svou poměrně krátkou historii už má za sebou například účast ve třech Indicko-pákistánských válkách. Námořnictvo tvoří 26 000 příslušníků, 5000 záložníků a 1200 námořních pěšáků. Jádro pákistánské floty tvoří 11 fregat a pět diesel-elektrických ponorek, které doplňuje řada menších plavidel. Námořní letectvo tvoří především hlídkové letouny a vrtulníky. Jména pákistánských válečných lodí začínají prefixem PNS.\n\n\n\n\n\n\n\n\n\n\n\n\n\n\n"}
{"id": "868927", "url": "https://cs.wikipedia.org/wiki?curid=868927", "title": "Elfman", "text": "Elfman\n\nPříjmení Elfman nosí více různých osobností:\n\n"}
{"id": "868929", "url": "https://cs.wikipedia.org/wiki?curid=868929", "title": "Epigenes (kráter)", "text": "Epigenes (kráter)\n\nEpigenes je měsíční kráter nacházející se severně od Mare Frigoris (Moře chladu) na přivrácené straně Měsíce. Má průměr 55 km, pojmenován byl podle řeckého antického astronoma Epigena Byzantského.\n\nJihovýchodně leží menší kráter Timaeus a rozprostírá se rozsáhlá valová rovina W. Bond.\nNa severu se nachází kráter Goldschmidt s kráterem Anaxagoras narušujícím jeho západní okrajový val, jihozápadně leží značně rozrušené zbytky kráteru Birmingham.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "868931", "url": "https://cs.wikipedia.org/wiki?curid=868931", "title": "Bryan Bickell", "text": "Bryan Bickell\n\nBryan Bickell (* 9. března 1986, Orono, Ontario, Kanada) je kanadský hokejový útočník, který hrál v týmu Chicago Blackhawks v severoamerické lize (NHL). Byl součástí týmu, který dokázal v letech 2010, 2013 a 2015 vyhrát Stanley Cup. Během výluky NHL v sezoně 2012-13 působil v českém týmu Orli Znojmo, který hraje mezinárodní ligu EBEL. V listopadu roku 2016 mu byla diagnostikována roztroušená skleróza.\n\nV sezoně 2001–2002 získal titul (All-Ontario Bantam AAA) v \"bantam\" lize (dorost) s Torontem Red Wings.\n\nOd podzimu 2002 se stal hráčem Ottawy (OHL), kde byl jeho trenérem Brian Kilrea, označovaný za jednoho z nejlepších juniorských trenérů. V prvním ročníku v dresu 67's nasbíral v 50 utkáních 17 bodů a 4 trestné minuty. Ve finále playoff proti Kitcheneru patřil mezi nejlepší hráče Ottawy. V sezoně 2003–2004 vstřelil v 59 střetnutích 20 branek a na 16 dalších přihrál. Vyloučen byl na 76 minut. V polovině sezony se zúčastnil CHL Top Prospects Game. V sezoně 2004-05 se zlepšil na 54 bodů v 66 zápasech a v playoff přidal dalších 17 bodů v 21 zápasech. Ottawa se i s jeho pomocí dostala podruhé ve 3 letech do finále playoff OHL, ale podlehla rozjetému Londonu. Sezonu 2005-06 začal opět v Ottawě, ale v polovině ledna byl vyměněn do Windsoru. Celkem v sezoně nasbíral 83 bodů (35+38) v 67 zápasech. OHL opustil s bilancí: 242 zápasů, 190 bodů za 94 branek a 96 asistencí, a 235 TM.\n\nVe vstupním draftu NHL 2004 byl draftován na celkově 41. místě Chicagem Blackhawks.\n\nV sezoně 2006–2007 hrál v Norfolku Admirals v AHL, kde odehrál 48 zápasů, ve kterých nasbíral 25 bodů. Vyšel mu především start do sezony, když v úvodních 4 zápasech bodoval a získal 8 bodů. V závěru sezony byl povolán do Chicaga a 5. dubna 2007 proti Detroitu si odbyl debut v NHL a rovnou ho ozdobil gólem. Za Blackhawks odehrál 3 utkání a dal 2 góly. Pak se vrátil do Norfolku, kde v playoff odehrál 2 utkání.\n\nVe svém 2. roce mezi profesionály odehrál za Rockford IceHogs, kam se přestěhovala farma Blackhawks z Norfolku, 73 utkání a nasbíral 39 bodů. Po sezoně byl vyhlášen hráčem IceHogs s největším zlepšením. Na 4 utkání se podíval i do NHL, ale nebodoval. V playoff přidal 5 bodů ve 12 utkáních, ale na Chicago Wolves ve 2. kole to nestačilo a Rockford vypadl po prohraném 7. utkání.\n\nV sezoně 2008–2009 mu zdravotní potíže dovolili odehrát pouze 42 utkání za Rockford, ve kterých nasbíral 14 bodů (6+8) a 60 TM. V playoff si připsal 2 asistence, ale IceHogs vypadli v 1. kole. Po sezoně byl vyhlášen nejlépe hitujícím hráčem Rockfordu a 8. července 2009 prodloužil smlouvu s Blackhawks.\n\nV průběhu sezony 2009-2010 dostal možnost několikrát se ukázat v dresu Blackhawks, za které celkem odehrál 16 utkání a nabíral 4 body (3+1) v obou ukazatelích byl nejlepším nováčkem v týmu. V Rockfordu přidal dalších 31 bodů (16+15) v 65 utkáních. V sestavě Blackhawks se objevil také ve 4 utkáních playoff v 1. a 2. kole, ale jeho jméno se na Stanley Cup nedostalo vzhledem k tomu, že neodehrál dostatečný počet zápasů v základní části a ani nenastoupil ve finále. Po sezoně, 28. července 2010, prodloužil s Blackhawks smlouvu o 3 roky.\n\nV první celé sezoně v NHL (2010-2011) odehrál 78 utkání, ve kterých nasbíral 37 bodů (17+20). V gólech se umístil mezi všemi nováčky NHL na 9. místě a v bodech byl 12. Kromě pěkného bodového zisku nasbíral i 178 hitů, což ho řadilo na 2. místo mezi útočníky klubu. V závěru sezony, v utkání 8. dubna 2011 v Detroitu, odehrál svůj 100. zápas v NHL. V playoff odehrál 5 utkání a nasbíral 4 body. Již ve 2. utkání série proti Canucks utrpěl řeznou ránu na zápěstí. Následující utkání vynechal, pak se zkusil vrátit, ale po 6. zápase musel podstoupit operaci.\n\nVe své druhé kompletní sezoně v NHL odehrál 71 zápasů, ve kterých nasbíral 24 bodů (9+15) a 48 TM. Byl nejlepší z útočníků Blackhawks a 2. v týmu se 128 hity. V playoff v 1. kole proti Phoenixu zaznamenal ve 2. zápase 2 góly (včetně vítězného) a i když v ostatních 5 zápasech žádný nepřidal, dělil se o pozici nejlepšího střelce Blackhawks v playoff s Frolíkem a Toewsem. Vedl týmovou statistiku v počtu hitů v playoff (32). Chicago ovšem podruhé v řadě vypadlo z playoff hned v 1. kole.\n\nV průběhu výluky v NHL v sezoně 2012-2013 se rozhodl odejít hrát do Evropy a již 3. října 2012 se dohodl s českým týmem HC Orli Znojmo, který hraje v mezinárodní lize EBEL. V době ukončení výluky byl 2. nejproduktivnějším hráčem týmu s 27 body (9+18) v 28 zápasech. Ve zkrácené sezoně hrál o novou smlouvu a celkem se mu dařilo, když skončil 6. v týmové produktivitě s 23 body (9+14). Ještě lépe si vedl v playoff, kde se postupně probojoval do první řady k Toewsovi a Kaneovi. Ve 23 zápasech playoff nastřílel stejně gólů jako v základní části a celkem nasbíral 17 bodů, což z něj činilo 2. nejproduktivnějšího hráče Blackhawks (5. nejproduktivnější hráč v playoff NHL). V 6. finálovém zápase proti Bostonu zařídil svým gólem vyrovnání 1 minutu a 16 sekund před koncem 3. třetiny a výrazně se tak podílel na zisku Stanley Cupu. Výborné výkony v playoff mu vynesly novou smlouvu na 4 roky s celkovým příjmem 16 milionů dolarů.\n\nOčekávání po podpisu nové smlouvy nenaplnil a připsal si v základní části 2013-14 pouhých 15 bodů (11+4). Nastoupil jen do 59 zápasů, většinu musel vynechat kvůli zranění, ale 3 zápasy sledoval dokonce jen jako zdravý náhradník. V playoff se přece jen zlepšil a se 7 góly v 19 zápasech byl 3. nejlepší střelec Blackhawks v playoff.\n\n"}
{"id": "868935", "url": "https://cs.wikipedia.org/wiki?curid=868935", "title": "Smrk Koyamův", "text": "Smrk Koyamův\n\nSmrk Koyamův (\"Picea koyamae\") je druh jehličnatého stromu původem z Japonska. Byl popsán po japonském botanikovi Mitsuaovi Koyamovi. Shirasawa původně popsal druh jako \"Picea koyamai\", podle mezinárodního kódu botanické nomenklatury byla tato pravopisná chyba později opravena.\n\nJedná se o strom, který dorůstá až 20 m výšky a průměru kmene až 1 m. Borka je šedohnědá až černohnědá, u starších exemplářů rozpraskaná do šupin. Větvičky mají hnědou barvu, jsou rýhované a lysé. Jehlice jsou na průřezu čtverhranné, asi 0,8−1,6 cm dlouhé a asi 1,5 mm široké, na vrcholu špičaté, později tupé. Samičí šišky jsou zpočátku rezatě purpurové, za zralosti pak hnědé, asi 4–8 cm dlouhé a asi 2–2,5 cm široké. Šupiny samičích šišek jsou za zralosti okrouhlé až obvejčité, asi 15 mm dlouhé a asi 13–16 široké, na horním okraji jemně zoubkované. Semena jsou křídlatá, křídla jsou asi 10 mm dlouhá a 5 mm široká.\nSmrk Koyamův přirozeně roste v malém areálu na ostrově Honšú v Japonsku. Ve volné přírodě je to dnes vzácný druh, celkově je známo řádově jen stovky jedinců. Populace je ohrožována také častými tajfuny. Kriticky ohrožený druh podle IUCN.\n\nPro ekonomické využití je příliš vzácný, občas se pěstuje jako okrasný strom. Ve střední Evropě ho můžeme vidět jen výjimečně v arboretech, například v Kunraticích u Šluknova či v Průhonicích\n\n"}
{"id": "868938", "url": "https://cs.wikipedia.org/wiki?curid=868938", "title": "InnerSpace Explorers", "text": "InnerSpace Explorers\n\nInner Space Explorers (ISE) je potápěčská organizace vycházející z filosofie Doing It Right. Byla založena v roce 2008 v Německu bývalým instruktorem GUE Achimem R. Schlöffelem.\n\n\"Úvodní\"\n\n\"Technické\"\n\n\"Rebreather\"\n\n\n"}
{"id": "868942", "url": "https://cs.wikipedia.org/wiki?curid=868942", "title": "Cory Redding", "text": "Cory Redding\n\nCory Bartholomew Redding (* 15. listopadu 1980 v Houstonu, stát Texas) je bývalý hráč amerického fotbalu, který nastupoval na pozici Defensive enda v National Football League. Univerzitní fotbal hrál za University of Texas at Austin, poté byl vybrán ve třetím kole Draftu NFL 2003 týmem Detroit Lions.\n\nRedding navštěvoval North Shore High School a za své fotbalové výkony v posledním ročníku byl listem USA Today jmenován Defenzivním hráčem roku. Kromě toho exceloval v atletice, když se v hodu diskem stal dvakrát texaským šampionem. Univerzitní fotbal hrál za tým Texas Longhorns a během čtyř let absolvoval všechny zápasy. Za své výkony byl dvakrát vybrán do all-stars týmu konference Big 12, zaznamenal 201 tacklů (123 sólových), 21 sacků pro 174 yardů a 53 zastavení pro mínus 249 yardů.\n\nCory Redding byl vybrán ve třetím kole Draftu NFL 2003 na 66. místě celkově týmem Detroit Lions. V první sezóně si připisuje devět startů, ale před startem ročníku 2004 se stává startujícím levým Defensive endem a v následujících dvou sezónách zaznamená 71 tacklů (12 asistovaných), 4 sacky, 4 ubráněné body, 1 safety a 2 forced fumbly. V roce 2006 je považován za jednoho z nejlepších vnitřních pash rusherů NFL, protože se posouvá na pozici Defensive tackla a zde zaznamená 8 sacků a 2 forced fumbly. 22. února 2007 na něj Lions uplatňují \"franchise tag\", 16. června téhož roku obě strany podepisují sedmiletý kontrakt na 49 milionů dolarů (16 milionů garantovaných). To vyvolá pochybnosti, protože se tak Redding stává nejlépe placeným Defensive tacklem v soutěži. 12. prosince 2008 je Redding po zranění kolene a třísel zapsán na seznam zraněných.\n\n14. března 2009 ho Detroit vyměňuje za právo volby v pátém kole Draftu NFL 2009 do Seattlu Seahawks a linebackera Juliana Petersona. Jeho úkolem bylo hrát na pozici Defensive enda 1. a 2. downy, Defensive tackla na 3. downy nebo jako pasový blokař navíc.\n\n22. března 2010 podepisuje Redding dvouletá kontrakt s Baltimore Ravens . Během těchtou dvou let zde odehraje 30 utkání (22 jako startující hráč), připíše si 85 tacklů (25 asistovaných), 7,5 sacku, 6 ubráněných bodů a 1 interception. 15. ledna 2011 v důležitém utkání proti Pittsburghu Steelers zaznamená první touchdown kariéry, když zužitkuje fumble Bena Roethlisbergera.\n\n14. března 2012 podepisuje smlouvu s Indianapolis Colts a stává se jejich startujícím levým Defensive endem ve formaci 3-4. Odehraje zde čtrnáct zápasů (všechny jako startující hráč), ale ve vítězném utkání proti Kansas City Chiefs se zraní a do posledního zápasu a play-off nezasáhne. Svou pozici si udrží i následující rok a zaznamená celkem 35 tacklů (15 asistovaných), 3,5 sacku a jednu zblokovanou přihrávku.\n\nJako volný hráč podepisuje 11. března 2015 smlouvu s Arizona Cardinals.\n\n"}
{"id": "868944", "url": "https://cs.wikipedia.org/wiki?curid=868944", "title": "Autolycus (kráter)", "text": "Autolycus (kráter)\n\nAutolycus je měsíční impaktní kráter nacházející se ve východní části Mare Imbrium (Moře dešťů) blízko nultého poledníku. Severně leží větší kráter Aristillus (průměr 55 km) a západně ještě větší kráter Archimedes (průměr 83 km). Část moře severozápadně od kráteru se nazývá Sinus Lunicus (Záliv Luny). Kráter Autolycus má průměr 39 kilometrů a je hluboký cca 3,4 km. Pojmenován je podle řeckého astronoma a matematika Autolyka z Pitane.\n\nJižně se rozkládá zvrásněný terén a za ním měsíční planina zvaná Palus Putredinis (Bažina hniloby). Východně začíná jižní okraj pohoří Montes Caucasus (Kavkaz) tvořícího předěl mezi Mare Imbrium a Mare Serenitatis (Moře jasu).\n\nDo oblasti Mare Imbrium poblíž kráteru Autolycus (u jeho západního okraje) dopadla 13. září 1959 sovětská kosmická sonda Luna 2 (první sonda vyrobená člověkem, která dosáhla povrchu Měsíce).\n\nV okolí kráteru se nachází několik sekundárních kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "868950", "url": "https://cs.wikipedia.org/wiki?curid=868950", "title": "Autolykos (rozcestník)", "text": "Autolykos (rozcestník)\n\nAutolykos nebo Autolycus (řecky Αυτόλυκος) může znamenat: \n\n"}
{"id": "868953", "url": "https://cs.wikipedia.org/wiki?curid=868953", "title": "PNS Larkana", "text": "PNS Larkana\n\nPNS Larkana je hlídková loď pákistánského námořnictva. Je první rychlou hlídkovou lodí, která byla v Pákistánu navržena i postavena. Hlavní posláním lodě jsou hlídkování a záchranné mise u pobřeží země. Plavidlo nebylo stavěno v sérii. Na jeho základě však vznikly raketové čluny třídy \"Jalalat\".\n\n\"Larkanu\" postavila loděnice PN Dockyard v Karáčí. Na vodu byla loď spuštěna 23. října 1993 a do služby byla uvedena 6. června 1994.\n\nVýzbroj tvoří dva 37mm kanóny ve věži na přídi, čtyři 25mm kanóny a dva vrhače hlubinných pum. Plavidlo pohání dva diesely roztáčející dva lodní šrouby. Nejvyšší rychlost dosahuje 24 uzlů.\n"}
{"id": "868954", "url": "https://cs.wikipedia.org/wiki?curid=868954", "title": "Naftali Temu", "text": "Naftali Temu\n\nNabiba Naftali Temu (20. dubna 1945 Sotik – 10. března 2003 Nairobi) byl keňský atlet, běžec na dlouhé tratě, olympijský vítěz v běhu na 10 000 metrů z roku 1968 a historicky první keňský běžec, který dokázal na olympijských hrách vybojovat zlatou medaili.\n\nJeho mezinárodní kariéra začala na olympiádě v Tokiu v roce 1964, kde doběhl v maratonu 49. a nedokončil závod na 10 000 metrů.\n\nPrvní mezinárodní úspěch zaznamenal na Afrických hrách 1965 v konžském Brazzaville: výkonem 13:58,4 získal stříbrnou medaili v běhu na 5000 metrů.\n\nO rok později, na hrách Commonwealthu v jamajském hlavním městě Kingstonu v létě 1966, byl čtvrtý v běhu na 3 míle (13:10,4) a v běhu na 6 mil získal zlatou medaili časem 27:14,6 - podlehl mu i tehdejší světový rekordman na 10 000 metrů Australan Ron Clarke.\n\nŽivotní úspěch zaznamenal na olympiádě v Mexiku v roce 1968, kam přijel jako 10. běžec předolympijských tabulek v běhu na 10 000 metrů. Běh na 10 000 metrů byl první a jedinou finálovou disciplínou zahajovacího dne atletických soutěží mexické olympiády a vysoká nadmořská výška mexického hlavního města přinesla pohromu neafrickým běžcům, ale nejenom jim - vzdal dokonce i keňský držitel afrického rekordu na 10 000 metrů Kipchoge Keino. Pouze Mamo Wolde z Etiopie byl schopen vydržet tempo, které nasadil Temu. Jejich souboj v posledním kole pro sebe rozhodl 50 metrů před cílem Temu. Stal se tak, 13. října 1968, historicky prvním z později tolik početné řady keňských atletů, kteří dokázali na olympijských hrách získat zlatou medaili. O čtyři dny později získal Temu ještě bronzovou medaili v běhu na 5000 metrů. Startoval také v maratonu. Zde běžel až do 30. kilometru v hlavní skupině, poté však odpadl a doběhl devatenáctý.\n\nV dalších letech už takových výkonů nedosáhl: například na hrách Commonwealthu, pořádaných v roce 1970 ve skotském Edinburghu, doběhl na 10 000 metrů až na 18. místě, v podprůměrném čase 30:04,4.\n\nNa olympiádě v Mnichově v roce 1972 v běhu na 10 000 metrů nepostoupil z rozběhu do finále. O rok později skončil s aktivní kariérou.\n\n\n\n\n\n26:52,0 Ronald Clarke (Austrálie), 1937, 1, Melbourne 20.12.1966\n\n27:14,6 Naftali Temu (Keňa), 1945, 1, Kingston 6.8.1966\n\n27:23,4 Mohamed Gammoudi (Tunisko), 1938, 1, Londýn 8.7.1966\n\n27:23,8 Bruce Tulloh (Velká Británie) 1935, 2, Londýn 8.7.1966\n\n27:23,8 Lájos Mecsér (Maďarsko), 1942, 3, Londýn 8.7.1966\n\n27:24,8 Ray Fowler (Velká Británie), 1934, 4, Londýn 8.7.1966ü\n\n27:26,0 Ronald Hill (Velká Británie), 1938, 5, Londýn 8.7.1966\n\n27:26,4+ Gaston Roelants (Belgie), 1937, 2+, Oslo 12.7.1966 (mezičas v běhu na 10 000 metrů, 28:20,8)\n\n27:30,0+ Michael Freary (Velká Británie), 1938, 1+, Stockholm, 17.9.1966 mezičas v běhu na 10 000 metrů, 28:26,0)\n\n27:30,6 James Alder (Velká Británie), 6, Londýn 8.7.1966\n\n26:47,0+ Ronald Clarke (Austrálie), 1937, 1+ , Oslo 14.7.1965 (mezičas v běhu na 10 000 metrů, 27:39,4)\n\n27:11,6 Williams Mills (USA), 1938, 1, San Diego, 27.6.1965\n\n27:11,6 Gerald Lindgren (USA), 1946, 2, San Diego 27.6.1965\n\n27:14,6 Naftali Temu (Keňa), 1945, 1, Kingston 6.8.1966\n\n27:23,4 Mohamed Gammoudi (Tunisko), 1938, 1, Londýn 8.7.1966\n\n27:23,8 Bruce Tulloh (Velká Británie) 1935, 2, Londýn 8.7.1966\n\n27:23,8 Lájos Mecsér (Maďarsko), 1942, 3, Londýn 8.7.1966\n\n27:24,8 Ray Fowler (Velká Británie), 1934, 4, Londýn 8.7.1966\n\n27:26,0 Ronald Hill (Velká Británie), 1938, 5, Londýn 8.7.1966\n\n27:26,4 Michael Bullivant (Velká Británie), 1934, 1, Londýn 10.7.1964\n\n27:26,4+ Gaston Roelants (Belgie), 1937, 2+, Oslo 12.7.1966 (mezičas v běhu na 10 000 metrů, 28:20,8)\n\n13:27,8 Ronald Clarke (Austrálie), 1937, 1, Londýn 2.9.1968\n\n13:29,2 Lájos Mecsér (Maďarsko), 1942, 1, Stockholm 3.7.1968\n\n13:29,6 Jean Wadoux (Francie), 1942, 1, Paříž 13.6.1968\n\n13:30,8 Mohamed Gammoudi (Tunisko), 1938, 3, Stockholm 3.7.1968\n\n13:33,0 Ahmed Zairi-Zammel (Tunisko), 1944, 4, Stockholm 3.7.1968\n\n13:33,0 Keisuke Sawaki (Japonsko), 1943, 5, Stockholm 3.7.1968\n\n13:33,8 Gerald Lindgren (USA), 1946, 1, Modesto 25.5.1968\n\n13:34,6 Viktor Kudinskij (SSSR), 1943, 6, Stockholm 3.7.1968\n\n13:35,2 Harald Norpoth (SRN), 1942, 7, Stockholm 3.7.1968\n\n13:35,8 Kipchoge Keino (Keňa), 1940, 2, Stockholm 18.7.1968\n\n13:37,0 Werner Girke (SRN), 1940, 4, Paříž 13.6.1968\n\n13:37,6 Naftali Temu (Keňa), 1945, 8, Stockholm 3.7.1968\n\n27:49,4 Ronald Clarke (Austrálie), 1937, 1, Londýn 29.8.1968\n\n28:04,4 Jürgen Haase (NDR), 1945, 1, Leningrad 21.7.1968\n\n28:06,4 Kipchoge Keino (Keňa) 1940, 2, Leningrad 21.7.1968\n\n28:09,0 Nikolaj Sviridov (SSSR), 1938, 3, Leningrad 21.7.1968\n\n28:12,4 Leonid Mikitěnko (SSSR), 1944, 4, Leningrad 21.7.1968\n\n28:15,3 Evan Maguire (Nový Zéland), 1942, 1, Auckland 17.4.1968\n\n28:17,8 Rex Maddaford (Nový Zéland), 1947, 2, Auckland 17.4.1968\n\n28:23,8 Vjačeslav Alanov (SSSR), 1939, 5, Leningrad 21.7.1968\n\n28:27,2 Lutz Phiipp (SRN), 1940, 1, Kassel 1.8.1968\n\n28:27.4 Naftali Temu (Keňa), 1945, 2, Oslo 11.7.1968\n\n1967 --- 10. místo\n\n1968 --- 6. místo\n\n1966 --- 1. místo\n\n1967 --- 1. místo\n\n1968 --- 2. místo\n\n"}
{"id": "868956", "url": "https://cs.wikipedia.org/wiki?curid=868956", "title": "Oldřich Selucký", "text": "Oldřich Selucký\n\nOldřich Selucký (* 31. prosinec 1955 Kyjov) je český spisovatel, scenárista, malíř a ilustrátor.\n\nVystudoval v Praze MFF UK, v Rakousku a ve Francii poté studoval filosofii, teologii a staré jazyky. Mezi lety 1990 až 1993 vyučoval filosofii a etiku na Pedagogické fakultě University Karlovy.\n\nJako scenárista se Oldřich Selucký podílel na vytvoření několika dětských animovaných seriálů:\n\nDále je jako scenárista autorem i několika televizních dokumentů:\n\nOldřich Selucký také příležitostně vystupuje v České televizi jako komentátor a dvakrát byl hostem pořadu České televize Sváteční slovo.\n\n\n\n"}
{"id": "868957", "url": "https://cs.wikipedia.org/wiki?curid=868957", "title": "Michele Brownová", "text": "Michele Brownová\n\nMichele Mary Brownová, rozená Masonová (* 3. července 1939 Nový Jižní Wales) je bývalá australská atletka, jejíž specializací byl skok do výšky.\n\nDvakrát reprezentovala na letních olympijských hrách. Poprvé v roce 1956 na olympiádě v australském Melbourne. V kvalifikaci překonala limit 158 cm a postoupila do sedmnáctičlenného finále. V něm poprvé zaváhala na výšce 167 cm, kterou zdolala napotřetí a v konečném pořadí obsadila 6. místo. Stejnou výšku napoprvé překonala Marija Pisarevová ze Sovětského svazu a Britka Thelma Hopkinsová a obě se podělily o stříbrnou medaili.\n\nV roce 1964 se ji podařilo na Letních olympijských hrách v Tokiu vybojovat výkonem 180 cm stříbrnou medaili. Suverénní olympijskou vítězkou se stala Jolanda Balaşová z Rumunska, které se podařilo překonat rovných 190 cm. Bronz získala Taisija Čenčiková ze Sovětského svazu, která zvládla napoprvé skočit 178 cm.\n\nV roce 1958 získala na hrách Commonwealthu v Cardiffu zlatou medaili (170 cm). O čtyři roky později v australském Perthu vybojovala výkonem 173 cm bronzovou medaili. Druhé zlato získala v roce 1956, kdy se hry Commonwealthu konaly v jamajském Kingstonu.\n\n"}
{"id": "868961", "url": "https://cs.wikipedia.org/wiki?curid=868961", "title": "William Mills", "text": "William Mills\n\nWilliam Mervin „Billy” Mills (* 30. června 1938 Pine Ridge, Jižní Dakota) je bývalý americký atlet, běžec na dlouhé tratě, olympijský vítěz v běhu na 10 000 metrů z Letních olympijských her v Tokiu v roce 1964.\n\nPochází z indiánského kmene Dakotů. Jiná jména: Makata Taka Hela, Makoce Teh'la. Po Jimu Thorpe jde o druhého Indiána v historii, který se stal olympijským vítězem. Jeho vítězství v Tokiu v roce 1964 se považuje za jednu z největších senzací v historii olympijských her.\n\nVyrůstal v rezervaci Pine Ridge, absolvoval univerzitu v Kansas City, kde využil stipendium pro sportovce. Poté narukoval do Americké armády, sloužil v námořní pěchotě. Během olympiády v Tokiu měl hodnost poručíka.\n\nNa letních olympijských hrách 1964 v Tokiu startoval v běhu na 10 000 metrů a v maratonu. Finále na desetikilometrové trati bylo v režii světového rekordmanna Rona Clarka z Austrálie, jehož tempu dvě kola před koncem stačili pouze Mohammed Gammoudi z Tunisu a Mills. 400 metrů před cílem se dostal do čela Tunisan a odrážel Clarkův nápor. V cílové rovince nečekaně oba favority přespurtoval ve vnitřní dráze Mills. Vítězný čas 28:24,4 znamenal nejen olympijský rekord, ale především zlepšení jeho osobního rekordu o 50 sekund. V olympijském maratonu o několik dní později obsadil 14. místo.\n\nV roce 1965 vylepšil rekord USA v běhu na 10 000 metrů na 28:17,5 a vytvořil také světový rekord na méně vypisované trati 6 mil časem 27:11,6.\n\nProfil na www.sports-reference.com\n"}
{"id": "868965", "url": "https://cs.wikipedia.org/wiki?curid=868965", "title": "Suck It and See", "text": "Suck It and See\n\nSuck It and See je čtvrté studiové album britské rockové skupiny Arctic Monkeys. Vydáno bylo 6. června 2011 a skupina na něm spolupracovala s producentem Jamesem Fordem. Inspirací při psaní písní pro toto album kapele byli například Leonard Cohen, John Cale a Nick Cave.\n\n\n"}
{"id": "868966", "url": "https://cs.wikipedia.org/wiki?curid=868966", "title": "Římskokatolická farnost Radostín nad Oslavou", "text": "Římskokatolická farnost Radostín nad Oslavou\n\nŘímskokatolická farnost Radostín nad Oslavou je územním společenstvím římských katolíků v rámci velkomeziříčského děkanátu brněnské diecéze.\nFarnost je prvně připomínána v roce 1381. Původní kostel se nezachoval, dnešní byl vystavěn zcela nově v letech 1769–1771.\n\n\nNa 5. října připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná nejbližší neděli po 10. dubnu.\n\nV listopadu 2014 se ve farnosti konaly lidové misie..\n\nVe farnosti se pravidelně koná farní ples.\n\n"}
{"id": "868969", "url": "https://cs.wikipedia.org/wiki?curid=868969", "title": "Žofín (Lužnice)", "text": "Žofín (Lužnice)\n\nŽofín (něm. \"Sofienschloss\") je osada ležící v katastrálním území Pivonice u Pohorské Vsi v Novohradských horách. Vznikla původně jako hospodářské zázemí loveckého zámku Žofín. Stála na jihovýchod od zámečku a po správní stránce spadala pod Lužnici, dnes osadu Pohorské Vsi.\n\nV roce 1852 byl uprostřed obory vystavěn Janem Jiřím Buquoyem lovecký zámeček a v následujících letech docházelo na jihovýchod od něj k postupné výstavbě jeho hospodářského zázemí, základů dnešní osady. Jedním z prvních domů byl obdélný patrový dům z roku 1862, který obýval fořt s titulem \"Reitförster\", mající na starosti koně a dopravu panstva na zámeček. Na východě jej doplňovala stodola a kousek od ní kůlna pro vůz a stelivo. Mezi tímto domem a zámečkem stála původně hájovna, po požáru v roce 1887 však musela být stržena a na jejím místě vyrostl jednopatrový obytný dům. Všechny domy byly stylově sjednocené se zámečkem.\n\nPozději vyrostly na jihu areálu další dvě budovy a ze záznamů víme, že zde na konci 19. století žilo asi 70 lidí. V Chytilově místopisu je Žofín označen jako skupina chalup. Dá se říci, že minimálně ještě jedna budova zde byla vystavěna za první republiky.\n\nV 50. letech 20. století po zřízení hraničního pásma byla osada opuštěna a využívána pohraniční stráží. Stav budov se rapidně zhoršoval, ovšem nakonec byl zbořen pouze zámeček. Po sametové revoluci však musely být některé budovy pro svůj havarijní stav strženy. Ostatní stavby musely být od základů zrekonstruovány, některé znovu postaveny. Tato celková rekonstrukce skončila v červenci 2007 a dnes stavby slouží k rekreaci. Dvě budovy jsou soukromými objekty, zbytek využívá zdejší penzion.\n\nPřes osadu vedou cyklotrasy 34 a Greenway RD.\n\n\n"}
{"id": "868970", "url": "https://cs.wikipedia.org/wiki?curid=868970", "title": "Irradiance caching", "text": "Irradiance caching\n\nIrradiance caching je algoritmus pro globální osvětlení v počítačové grafice. Algoritmus slouží k urychlení výpočtů, jako například Final Gathering ve Photon Mapping technikách, kde se pro každý bod vrhá mnoho (stovky až tisíce) sekundárních paprsků, což je výpočetně náročné.\n\nMetoda Irradiance caching je nekonzistentní, tedy nekonverguje v čase ke správnému výsledku. Dává ovšem velmi uvěřitelné výsledky v mnohem rychlejším čase oproti jiným metodám.\nZákladní myšlenkou je výpočet neprovádět pro každý bod prostoru zvlášť, ale jenom na několika vybraných místech a ostatní body pouze interpolovat. Lze to dělat díky tomu, že ve scéně, která není modulovaná texturou a odrazem paprsků, pro každý bod zobrazujeme příchozí osvětlení přes celou hemisféru, což se v okolí bodu moc nemění. Pokud je v okolí bodu složitější geometrie, tak se mění rychleji, pokud ne, tak pomaleji. V místech se složitější geometrií tak budou body vybrány hustě, v místech s jednodušší geometrií řídce.\n\nAlgoritmus je navržen pro fungování s difuzní komponentou osvětlení, protože ta je pohledově nezávislá. Odražená radiance je dána jako irradiance * odrazivost povrchu, tedy bez směrových proměnných, takže je ve všech směrech konstantní. Pokud si budeme pamatovat hodnotu příchozí irradianci v nějakém místě, tak pro jakýkoli úhel pohledu získáme množství odražené radiance pouze pronásobením s texturou (odrazivostí). Když máme potom v cache irradianci pro některé body, tak z nich pro dotazovaný bod vyzvedneme irradianci a vynásobíme hodnotou textury v daném místě.\n\nAlgoritmus má klasické cachovací schéma - líné vyhodnocování. Tedy hodnota osvětlení se počítá, až když je potřeba.\n\nPodíváme se tedy do cache. Pokud jsou v okolí nějaké vhodné body, tak interpoluji, jinak počítám (draze) novou hodnotu a uložím ji do cache.\n\n function GetIrradiance(p): \n\nKdyž v cache nejsou záznamy, ze kterých bychom mohli interpolovat, musíme vytvořit nový záznam vrháním sekundárních paprsků pomocí funkce SampleHemisphere(p).\n\nVrháme řádově 500 až 5000 paprsků (záleží na uživateli).\n\nZe scény vyjmeme zdroje světla, jelikož děláme pouze nepřímé osvětlení.\n\nVrhneme paprsek někam na hemisféře a v průniku nějakým způsobem odhadneme radianci. Buď můžeme dát dotaz do fotonové mapy nebo rekurzivně opakovat irradiance caching (do jiných cache). Pak výsledky z různých paprsků zprůměrujeme.\n\nPro vrhání sekundárních paprsků typicky používáme metodu Monte Carlo se stratifikací podle formula_1 a formula_2.\n\nIrradianci v bodě p spočítáme podle :\n\nformula_3\nObecná forma stratifikovaného estimátoru\n\nformula_4\nPro výpočet irradiance je integrand:\n\nformula_5\nHustota pravděpodobnosti (PDF):\n\nformula_6\nPo dosazení je estimátor irradiance:\n\nformula_7\nKde formula_8 je vzorek radiance ze směru\nformula_9\n\nM, N jsou počty dílů podél formula_1, formula_2\n\nformula_12, formula_13 jsou náhodná čísla z R(0,1)\n\nChceme, aby cachování bylo adaptivní. Tedy tam, kde by se osvětlení mohlo měnit rychle, tak tam chceme záznamů hodně. A naopak.\n\nOsvětlení se bude měnit rychle tam, kde se nachází v okolí nějaká geometrie, na rovné ploše se nebude osvětlení rychle měnit. Jestli je v okolí bodu nějaká geometrie, zjistíme jednoduše - při vzorkování hemisféry u každého vrhnutého paprsku známe i jeho vzdálenost. Spočítáme pak průměrnou vzdálenost, kde se nacházejí objekty v okolí daného místa a to nám dá poloměr (radius), kde se záznam smí ještě použít.\n\nIrradianci v bodě p spočítáme jako vážený průměr irradiancí v bodech, co jsou v okolí bodu p. \n\nVážený průměr:\n\nformula_14\n\nMnožina záznamů použitelných pro interpolaci:\n\nformula_15\nVáhová funkce:\n\nformula_16\n\nZde formula_17 je bod, kde chceme interpolovat, formula_18 je bod v cache.\nFunkce clamp omezuje shora a zespoda.\nZbytek jsou přidané heuristiky, kde formula_19 je normála v bodě, kde chceme interpolovat, formula_20 je normála bodu v cache.\n\nPři implementaci se přidávají ještě další heuristické podmínky, které nejsou pokryty ve vzorci. Jedná se například o \"behind test\", který kontroluje, jestli neinterpolujeme bod, který je za bodem v cache.\n\nMusíme zvolit vhodnou datovou strukturu pro Irradiance cache.\n\nMáme záznam - bod ve scéně, normála, irradiance, poloměr použitelnosti hodnoty irradiance, gradienty.\n\nDo datové struktury budeme inkrementálně přidávat nové záznamy.\nDále budeme chtít, aby nám datová struktura vrátila všechny koule (záznamy - bod a poloměr dává kouli), které obsahují dotazovaný bod v prostoru. \n\nPro tyto potřeby je nejvhodnější datovou strukturou Octree. Do každého uzlu stromu ukládáme všechny koule, které tento uzel pronikají. Máme tak vysokou redundanci záznamů, ale napomáhá to rychlejšímu vyhodnocení dotazu.\nVětší koule ukládáme ve vyšších patrech, menší v nižších. Při vyhledávání procházíme stromem od kořene do uzlu, kde se dotazovaný bod nachází, a po cestě sbíráme v každém uzlu, který navštívíme, informace o potenciálně proniknutých koulích. Průniky zadaného bodu s nalezenými koulemi vyhodnocujeme.\n\n procedure LookUpRecordsMR(p,n): \n\nAby se zlepšila interpolace, tak použijeme gradienty. Použijeme tedy interpolace vyšších řádů. Celá interpolace funguje tak, že ve chvíli výpočtu osvětlení nějakého místa spočítáme nejen irradianci, ale spočítáme i jaký bude její gradient - tedy jak rychle se bude měnit hodnota irradiance při posouvání bodem. Uděláme tedy Taylorův rozvoj prvního řádu.\nPočítají se dva typy gradientů - jeden je vůči rotaci, druhý je vůči translaci.\n"}
{"id": "868975", "url": "https://cs.wikipedia.org/wiki?curid=868975", "title": "Sin City: Ženská, pro kterou bych vraždil", "text": "Sin City: Ženská, pro kterou bych vraždil\n\nSin City: Ženská, pro kterou bych vraždil ( ) je americký kriminální thriller z roku 2014 ve stylu neo-noir. Představuje sequel ke snímku \"Sin City – město hříchu\", jenž byl premiérován v roce 2005. Režijně se na něm podíleli Robert Rodriguez a Frank Miller, kteří jsou s Williamem Monahanem také autory scénáře založeného na druhé knize Millerovy série \"Sin City\" nazvané \"Ženská, pro kterou bych vraždil\" (A Dame to Kill For).\n\nVe filmu se opět objevili Jessica Alba jako Nancy Callahanová, Rosario Dawsonová v roli prostitutky Gail, Mickey Rourke jako Marv a také Bruce Willis. Nově do série vstoupili Eva Greenová, Josh Brolin v roli Dwighta McCarthyho před plastickou operací obličeje, Joseph Gordon-Levitt či Dennis Haysbert.\n\nPremiéra ve Spojených státech původně plánována na 4. října 2013 se uskutečnila až 22. srpna 2014.\n\nPoté, co měl v roce 2005 premiéru snímek \"Sin City – město hříchu\", Rodriguez oznámil záměr pokračování, v němž by zůstala zachována většina hlavních postav. Druhý film měl být natočen podle předlohy nazvané \"A Dame to Kill For\". Miller sdělil, že by pokračování mělo být současně prequelem i sequelem, s provázanou dějovou linkou na navazují filmy série.\n\nV roce 2006 napsal scénář a předpokládal, že produkční práce započnou do konce stejného kalendářního roku. Rodriguez však uvedl, že oficiální casting nemůže začít dříve, než bude scénář kompletně dokončený a projde rukama studia. Produkce se tak zpozdila proti předpokladům o několik let. Frank Miller potvrdil, že spolu s Robertem Rodriguezem dopsali scénář, ale na komiksovém conu v roce 2007 obvinil společnost Weinstein brothers ze zpoždění. Robert Rodriguez také uzavřel smlouvu na režírování remaku \"Barbarella\", čímž byl další osud \"Sin City 2\" „ve hvězdách“.\n\nBěhem roku 2011 na sandiegském komiksovém conu Rodriguez oznámil, že je scénář snímku \"Sin City 2\" blízko dovršení a věří v zahájení natáčení do konce roku. Uvedl také, že by měl snímek zahrnovat děje předloh \"A Dame to Kill For\" (Ženská, pro kterou bych vraždil), \"Just Another Saturday Night\" a dvou původních příběhů \"Sin City\" od Franka Millera napsaných přímo pro film. Jeden z příběhů se údajně jmenoval „The Long, Bad Night“ (Vleklá, zkažená noc).\n\nV srpnu 2011 Rodriguez informoval o scénáři, jenž se nacházel v téměř finální fázi dokončení a také o přijetí finančních prostředků na natáčení. V září téhož roku bylo odtajněno, že byl k posledním úpravám Millerova scénáře přizván William Monahan. V březnu 2012 Rodriguez zveřejnil plánované datum zahájení produkce na polovinu téhož roku a zmínil, že obsazení by se mělo vyznačovat „stejným kalibrem a eklekticismem“ jako předchozí snímek.\n\nDne 13. dubna 2012 došlo k potvrzení realizace filmu i s novým názvem \"Sin City: A Dame to Kill For\". Přestože se zahájení produkce očekávalo v létě 2012, natáčení se rozběhlo až na konci října téhož roku.\n\nRodríguezovou první volbou pro roli Avy byla Angelina Jolie. Podle Rosarie Dawsonové dokonce kvůli ní režisér pozdržel produkci vzhledem k jejímu současně probíhajícímu těhotenství. Další zpráva však uváděla tři možné adeptky na postavu Avy Lord, jmenovitě Angelinu Jolie, Salmu Hayek a Rose McGowanovou. Miller potvrdil, že se spolu s Rodriguezem zajímali o Jolie pro roli Avy a že s ní režisér o této záležitosti hovořil. Následně proběhly zprávy, že by roli měla získat Rachel Weisz, jakožto vhodnější volba. Přesto, k odtajnění definitivního rozhodnutí došlo až 29. ledna 2013, kdy byla do role oficiálně uvedena Eva Greenová.\nDne 29. října 2012 došlo k potvrzení informace, že si herečka Devon Aoki již nezahraje postavu Miho pro druhé těhotenství. Její roli tak získala Jamie Chung. Ve stejný den následovalo oznámení, že ačkoli produkce již započala, charaktery Avy Lord, nové postavy Johnnyho, Dwighta před plastickou operací obličeje (Clive Owen ztvárnil v prvním filmu postavu po operaci) a nových představitelů Manuta a Shellie po zemřelých hercích Michaelu Clarku Duncanovi a Brittany Murphyové, budou muset být obsazeny. Dne 5. prosince téhož roku bylo zveřejněno jméno Dennise Haysberta, který získal roli Manuta.\n\nDne 7. ledna 2013 bylo potvrzeno, že Joseph Gordon-Levitt získal novou postavu Johnnyho. Ta není identická se stejnojmenným charakterem Johnnym v krátké povídce série „Taťkova holčička“. Následujícího dne vyšla zpráva, že si Dwighta McCarthyho před plastickou operací obličeje zahraje Josh Brolin.\n\nDne 29. ledna 2013 pak došlo k odtajnění jmen rolí, do nichž již předtím byli obsazeni herci Ray Liotta, Juno Templeová, Christopher Meloni a Jeremy Piven. Liotta se představí jako ženatý obchodník Joey Canelli, který je nevěrný své manželce. Templeová hraje Sally, Joeyho milenku a dívku ze Starého města. Meloni ztvárnil Morta, Bobova nového parťáka a jednoho z mála poctivých poldů v Říčním městě. Piven nahradil Michaela Madsena v postavě Boba, přestože předprodukce uvedla, že si Madsen tuto postavu opět zahraje.\n\nTéhož dne bylo zveřejněno, že se ve filmu objeví také Julia Garnerová v nové postavě mladé striptérky Marcy, která zkříží cestu Johnnymu. Dne 5. února 2013 pak bylo uvedeno, že si Stacy Keach zahraje darebáka zločinecké organizace Wallenquist.\n\nPremiéra v čínském kině TCL Chinese Theatre, nacházejícím se v sousedství Hollywoodského chodníku slávy, proběhla 19. srpna 2014. Oficiální uvedení ve Spojených státech se odehrálo 22. srpna 2014. V České republice se premiéra uskutečnila 4. září 2014. \n\nNa severoamerickém kontinentu činil výdělek v první den projekce 2,62 miliónu dolarů. V otevíracím víkendu dosáhl thriller na 8. místo tržeb s částkou 6 477 000 dolarů (za snímky \"Strážci Galaxie\", \"Želvy Ninja\", \"If I Stay\", \"Let's Be Cops\", \"When the Game Stands Tall\", \"The Giver\" a \"\").\n\n\n"}
{"id": "868976", "url": "https://cs.wikipedia.org/wiki?curid=868976", "title": "Anois", "text": "Anois\n\nAnois (irsky: \"Teď\") byl irský týdeník vydávaný v Dublinu Gaelem Linnem od září 1984 do června 1996. Byly to první noviny v irštině nabízející celobarevný tabloidní formát. Byl primárně zaměřen na problematiku irštiny, a pravidelně se v něm objevovaly sloupky, sport, zábava a dětská sekce.\n\n\"Anois\" nahradil dvoje jiné irské noviny, \"Inniú\" a \"Amárach\", a sám byl nahrazen novinami \"Foinse\" v říjnu 1996. Byl financován Roinn na Gaeltachta, prodejem a reklamou. V roce 1986 měl náklad kolem 5600 kusů, a okolo 4500 v roce 1989.\n\n"}
{"id": "868983", "url": "https://cs.wikipedia.org/wiki?curid=868983", "title": "Kaple svatého Jana Nepomuckého (Týnec)", "text": "Kaple svatého Jana Nepomuckého (Týnec)\n\nKaple svatého Jana Nepomuckého, postavená v barokním slohu, se nachází na vyvýšenině asi 1 km západně od vísky Loreta, která tvoří součást obce Týnec na Klatovsku. Čtyřboká patrová kaple, orientovaná přesně na osu zámku v Týnci, byla postavena za Maxmiliána Norberta Krakovského v 1. polovině 18. století. Dnes z kaple, zasvěcené sv. Janu Nepomuckému a chráněné jako kulturní památka České republiky, zbývá monumentální torzo. \n\nJeště před 2. světovou válkou byla zřícenina krátce využívána jako rozhledna, dnes již zůstaly zachovány jen neúplné obvodové zdi. K památce vede značená cesta z Týnce nebo z Klatov.\n"}
{"id": "868987", "url": "https://cs.wikipedia.org/wiki?curid=868987", "title": "Ču Ťien-chua", "text": "Ču Ťien-chua\n\nČu Ťien-chua (: pchin-jin Zhū Jiànhuá, znaky zjednodušené 朱建华, tradiční 朱建華; * 29. května 1963, Šanghaj) je bývalý čínský atlet, který se věnoval skoku do výšky.\n\nV roce 1981 získal zlatou medaili na Mistrovství Asie v atletice v Tokiu a stříbro na světové letní univerziádě v Bukurešti. O rok později vybojoval nejcennější kov rovněž na Asijských hrách v indickém Novém Dillí, kde zvítězil výkonem 233 cm.\n\nNa mezinárodní scéně na sebe poprvé výrazněji upozornil 11. června 1983, když v Pekingu o jeden centimetr posunul hodnotu světového rekordu. Po necelých třech letech vymazal výkon Gerda Wessiga z Východního Německa, který 1. srpna 1980 na olympijských hrách v Moskvě překonal 235 cm. Tímto výkonem se rázem stal hlavním adeptem na zisk zlaté medaile na prvním ročníku MS v atletice, které se konalo od 7. do 14. srpna 1983 na olympijském stadionu ve finských Helsinkách. Ve finále nakonec vybojoval výkonem 229 cm bronzovou medaili. Mistrem světa se stal Gennadij Avdějenko ze Sovětského svazu, který napoprvé skočil 232 cm. Stříbro bral Američan Tyke Peacock.\n\n22. září 1983 v Šanghaji vylepšil vlastní světový rekord na 238 cm. Další světový rekord vytvořil 10. června 1984 na prestižním výškařském mítinku v německém Eberstadtu. Jeho hodnota byla 239 cm. Z prvního místa historických tabulek jeho výkon vymazal Rudolf Povarnicyn, který 11. srpna 1985 v Doněcku jako první pokořil hranici 240 cm.\n\nNa Letních olympijských hrách 1984 v Los Angeles vybojoval výkonem 231 cm bronzovou medaili. 233 cm již nezdolal podobně jako Američan Dwight Stones, který kvůli horšímu technickému zápisu třetí bronz nezískal a obsadil 4. místo. Stříbro získal Švéd Patrik Sjöberg (233 cm) a olympijské zlato Dietmar Mögenburg ze Západního Německa za 235 cm. Na Asijských hrách v jihokorejském Soulu v roce 1986 získal zlatou medaili, když zvítězil výsledkem 231 cm.\n\nPozději již jeho výkonnost především stagnovala. Na halovém MS 1987 v Indianapolisu obsadil ve finále dělené 8. místo (228 cm). Na druhém MS v atletice 1987 v Římě nepřekonal kvalifikační limit 227 cm a do finále nepostoupil. Na Letních olympijských hrách 1988 v jihokorejském Soulu v kvalifikaci zvládl již jen 219 cm.\n\n\n"}
{"id": "868990", "url": "https://cs.wikipedia.org/wiki?curid=868990", "title": "Římskokatolická farnost Měřín", "text": "Římskokatolická farnost Měřín\n\nŘímskokatolická farnost Měřín je územní společenství římských katolíků v rámci velkomeziříčského děkanátu brněnské diecéze.\n\nV Měříně existovalo v letech 1197–1500 proboštství třebíčských benediktinů. Ty v uvedeném roce 1500 vyhnal Vilém II. z Pernštejna, a na někdejší působení tohoto řádu v Měříně dodnes upomíná jen lokální název \"\"na klášteře\"\", kterým jsou označovány některé domy v blízkosti kostela.\n\n\n\nFarní kostel sv. Jana Křtitele je v současné podobě barokní stavba. Z původního benediktinského kostela se dochoval pouze hodnotný románský portál, dnes skrytý v přízemí mohutné barokní vstupní věže, vybudované v 17. století. Dnešní podoba kostelního interiéru pochází z doby působení Mons. Františka Hrůzy jakožto měřínského faráře (farářem zde v letech 1959–2009).\n\n\nDne 7. července 2002 měl ve farním kostele primici novokněz Mgr. Pavel Sobotka.\n\nDne 24. června 2017 přijal kněžské svěcení Ing. Ladislav Bublán, pocházející z měřínské farnosti.\n\nDnem vzájemných modliteb farností za bohoslovce a bohoslovců za farnosti brněnské diecéze je 3. květen. Adorační den připadá na 17. dubna.\n\nVe farnosti se pravidelně koná tříkrálová sbírka. V roce 2017 se v Měříně vybralo 57 769 korun.\n\n\n"}
{"id": "868996", "url": "https://cs.wikipedia.org/wiki?curid=868996", "title": "Fakulta matematiky, fyziky a informatiky Univerzity Komenského v Bratislavě", "text": "Fakulta matematiky, fyziky a informatiky Univerzity Komenského v Bratislavě\n\nFakulta matematiky, fyziky a informatiky (oficiální zkratka FMFI UK, slangově Matfyz) je jedna z fakult Univerzity Komenského v Bratislavě.\n\nFakulta vznikla v roce 1980, po vyčlenění pracovišť fyziky, astronomie, geofyziky, meteorologie a informatiky pod Přírodovědeckou fakultu Univerzity Komenského. Tento krok přišel po více než 40. letech snažení několika generací pedagogů a vědeckých pracovníků v oblasti matematiky, fyziky a informatiky. Původně byla známá jako Matematicko-fyzikální fakulta (MFF UK), ale v roce 2000 byla přejmenována na dnešní název – Fakulta matematiky, fyziky a informatiky.\n\nFMFI UK se nachází v Bratislavě, v Mlynské Dolině, v těsném sousedství budov Přírodovědecké fakulty UK a Fakulty elektrotechniky a informatiky STU. V blízkosti se nacházejí Študentské domovy a jedálne Ľudovíta Štúra (UK) a Študentský domov Mladosť (STU) v Mlýnské dolině a Vysokoškolský internát Družba při Botanické zahradě.\n\n\n\n\n\n\n\n\n\n\n\n\n\n"}
{"id": "868998", "url": "https://cs.wikipedia.org/wiki?curid=868998", "title": "Jazykovědný ústav Ľudovíta Štúra", "text": "Jazykovědný ústav Ľudovíta Štúra\n\nJazykovedný ústav Ľudovíta Štúra vznikl v roce 1943 pod názvem Jazykovedný ústav Slovenskej akadémie vied a umení (SAVU). V roce 1952 byl přejmenován na Ústav slovenského jazyka Slovenskej akadémie vied a umení a od roku 1966 nese současný název.\n\nÚstav je hlavním vědeckým pracovištěm ve Slovenské republice soustřeďující základní výzkum slovenského národního jazyka, jeho územní a sociální diferenciace a jeho dějiny. Součástí výzkumu jsou teoretické otázky všeobecné jazykovědy, jazykové kultury, odborné terminologie a onomastiky. Výsledky výzkumu se aplikují při tvorbě základních kodifikačních příruček, při tvorbě a ustalování odborné terminologie, při standardizaci geografického názvosloví.\n\nGramatická stavba slovenského jazyka:\n\nDynamika slovní zásoby:\n\nSlovní zásoba národního jazyka:\n\nPravopisný systém spisovné slovenštiny:\n\nÚzemní diferenciace slovenských nářečí v rámci Slovenska, slovanských zemí a karpatského areálu:\n\nKonfrontační výzkum slovní zásoby slovanských jazyků:\n\n"}
{"id": "869002", "url": "https://cs.wikipedia.org/wiki?curid=869002", "title": "Matěj Stříteský", "text": "Matěj Stříteský\n\nMatěj Stříteský (* 13. září 1990 Vsetín) je český profesionální hokejista hrající Extraligu ledního hokeje za tým Bílí Tygři Liberec.\nNastupuje na pozici obránce.\nJe vysoký 184 centimetrů, váží 86 kilogramů.\n\nMatěj Stříteský zahájil svou extraligovou kariéru v roce 2005 v týmu VHK Vsetín, mezi lety 2007 a 2014 hrál za HC Litvínov. Poté působil v klubu BK Mladá Boleslav, odkud v listopadu 2017 zamířil do Dukly Jihlava. Formou střídavého startu nastoupil: v roce 2009 za HC Most, v roce 2010 za HC Benátky nad Jizerou a v roce 2011 za HC Stadion Litoměřice.\n\n"}
{"id": "869004", "url": "https://cs.wikipedia.org/wiki?curid=869004", "title": "Sósigenes", "text": "Sósigenes\n\nSósigenes nebo Sosigenes je jméno nebo název:\n\n"}
{"id": "869012", "url": "https://cs.wikipedia.org/wiki?curid=869012", "title": "Sósigenes z Alexandrie", "text": "Sósigenes z Alexandrie\n\nSósigenes z Alexandrie (řecky 'Σωσιγένης ὅ ᾿Αλεξανδρεύς, transkripcí Sōsigénēs hó Alexandréus) byl řecký astronom, poradce římského císaře Julia Caesara při reformě kalendáře v roce 46 př. n. l. Římský kalendář byl nahrazen tzv. juliánským kalendářem, který obsahoval přestupný rok (po třech rocích s 365 dny následoval přestupný s 366 dny). Po Sósigenovi je pojmenován kráter Sosigenes na přivrácené straně Měsíce. \n\nSósigenes z Alexandrie bývá zaměňován s řeckým filosofem Sósigenem, který žil kolem roku 150 n. l.\n\n"}
{"id": "869016", "url": "https://cs.wikipedia.org/wiki?curid=869016", "title": "Trojná vazba", "text": "Trojná vazba\n\nJako trojná vazba se v chemii označuje chemická vazba mezi dvěma atomy, jíž se účastní šest vazebných elektronů namísto obvyklých dvou. Nejčastěji lze trojnou vazbu nalézt v alkynech, dále také v kyanidech a isokyanidech. Existuje mnoho typů trojných vazeb mezi různými prvky, např. v molekule dusíku nebo oxidu uhelnatého. Ve strukturních vzorcích se trojná vazba znázorňuje třemi rovnoběžnými čarami mezi atomy.\n\n\n"}
{"id": "869019", "url": "https://cs.wikipedia.org/wiki?curid=869019", "title": "Třída Jalalat", "text": "Třída Jalalat\n\nTřída Jalalat (někdy též třída Jalalat II) je třída raketových člunů pákistánského námořnictva. Třídu tvoří celkem čtyři jednotky. Jsou to první raketové čluny, které byly navrženy i postaveny přímo v Pákistánu.\n\nVšechny čtyři jednotky třídy postavila loděnice Karachi Shipyard v Karáčí.\n\nJednotky třídy \"Jalalat II\":\nHlavňovou výzbroj představuje 37mm dvojkanón ve věži na přídi. Hlavní údernou výzbroj tvoří čtyři čínské protilodní střely C-802. Pohonný systém tvoří dva diesely MTU, každý o výkonu 2500 HP. Lodní šrouby jsou dva. Nejvyšší rychlost dosahuje 25 uzlů.\n"}
{"id": "869020", "url": "https://cs.wikipedia.org/wiki?curid=869020", "title": "Sosigenes (kráter)", "text": "Sosigenes (kráter)\n\nSosigenes je měsíční kráter nacházející se jižně od Sinus Honoris (Záliv cti) na západním okraji Mare Tranquillitatis (Moře klidu) na přivrácené straně Měsíce. Má průměr 18 km a je hluboký 1,5–1,7 km, pojmenován byl podle řeckého antického astronoma Sósigena z Alexandrie.\n\nZápadně leží větší zatopený kráter s tmavým dnem Julius Caesar, severovýchodně pak srovnatelně velký kráter Maclear a za ním ještě dále kráter Ross. Východně se táhne soustava brázd Rimae Sosigenes. Jihovýchodně leží satelitní kráter Sosigenes A.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "869023", "url": "https://cs.wikipedia.org/wiki?curid=869023", "title": "Borussia Park", "text": "Borussia Park\n\nBorussia Park oficiálním jménem Stadion im Borussia Park je sportovní stadion v německém Mönchengladbachu. V současné době je nejvíce využíván pro fotbal. Byl otevřen v roce 2004 a jeho kapacita činí 54 057 diváků, 16 145 je ke stání, zbytek míst k sezemí. Pro mezinárodní zápasy je kapacita 46 249 diváků. Své domácí zápasy zde hraje tým Borussia Mönchengladbach. Součástí stadionu je VIP lóže, fanshop a sport bar.\n"}
{"id": "869024", "url": "https://cs.wikipedia.org/wiki?curid=869024", "title": "Ross (kráter na Měsíci)", "text": "Ross (kráter na Měsíci)\n\nRoss je měsíční kráter nacházející se východně od Sinus Honoris (Záliv cti) na severozápadním okraji Mare Tranquillitatis (Moře klidu) na přivrácené straně Měsíce. Má průměr 26 km a je hluboký 1,8 km, pojmenován byl podle britského námořního důstojníka a polárníka Jamese Clarka Rosse a amerického astronoma a fyzika Franka Elmore Rosse.\n\nSevero-severovýchodně leží větší výrazný kráter Plinius, jihozápadně kráter Maclear.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "869026", "url": "https://cs.wikipedia.org/wiki?curid=869026", "title": "Vasil Oleksandrovič Abašin", "text": "Vasil Oleksandrovič Abašin\n\nVasil Oleksandrovič Abašin, ukrajinsky Васи́ль Олекса́ндрович Аба́шин, (* 3. října 1940, Verbovec, Ukrajina) je ukrajinský keramik.\n\nV období 1963–1967 působil v továrně Tarase Ševčenka, 1967–1995 pracoval v uměleckém ateliéru. Od roku 1995 je na volné noze. Třikrát se účastnil republikových výstav (1973, 1986, 1988) a v roce 1988 i všesvazové. Jeho díla jsou uložena v muzeu lidových umění v městě Kolomyja. \n\nV roce 1983 obdržel titul \"Mistr národního lidového umění\".\n\n"}
{"id": "869040", "url": "https://cs.wikipedia.org/wiki?curid=869040", "title": "Maclear (kráter)", "text": "Maclear (kráter)\n\nMaclear je měsíční kráter nacházející se východně od Sinus Honoris (Záliv cti) na severozápadním okraji Mare Tranquillitatis (Moře klidu) na přivrácené straně Měsíce. Má průměr 26 km a je hluboký 0,6 km, pojmenován byl podle irského astronoma Thomase Macleara.\n\nSeverovýchodně leží kráter Ross, jihozápadně kráter Sosigenes, od něhož východně se táhnou brázdy Rimae Sosigenes směrem k Maclearu.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "869047", "url": "https://cs.wikipedia.org/wiki?curid=869047", "title": "Izsak (kráter)", "text": "Izsak (kráter)\n\nIzsak je měsíční impaktní kráter nacházející se na odvrácené straně Měsíce a tudíž není pozorovatelný přímo ze Země. Má průměr 31 km, pojmenován je podle maďarského astronoma Imre Izsaka. Jižně leží větší kráter Schaeberle.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "869048", "url": "https://cs.wikipedia.org/wiki?curid=869048", "title": "Suzanne Langerová", "text": "Suzanne Langerová\n\nSusanne Katherina Langer, rozená \"Knauth\" (20. prosince 1895, New York, USA – 17. července 1985, Old Lyme, USA) byla americká filosofka mysli a estetiky, kterou ovlivnili především Ernst Cassirer a Alfred North Whitehead. Byla jednou z prvních žen, jež dosáhla akademické kariéry v oblasti filosofie a první veřejně a profesionálně uznaná americká filosofka. Nejvíce se proslavila svou knihou z roku 1942 \"Philosophy in a New Key\".\n\nLangerová se narodila na Manhattanu jako dcera německých imigrantů, právníka Antonia Knauth a Else M. (Uhlichové) Knauthové. Doma hovořili výhradně německy. Své první formální vzdělání získala na soukromé škole Veltin. Studovala na Radcliffe College, kde v roce 1920 získala bakalářský titul a v roce 1926 doktorát. Alfred North Whitehead byl jejím disertačním poradcem. Později vyučovala na Radcliffe, Wellesley College, Smith College a Columbia University a jako hostující přednášela na dalších školách. V roce 1941 se setkala s Ernstem Cassirerem jehož práce \"The Pilosophy of Symbolic Forms\" silně ovlivnila směr jejího myšlení. Cassirer a Langerová zůstali v blízkém kontaktu až do jeho smrti v roce 1945.\n\nV roce 1921 se vdala za Williama Langera pozdějšího profesora historie na Harvardu. Měli dva syny, Leonarda (* 1922) a Bertranda (* 1925). Na konci 30. let se s manželem rozešli a byli rozvedeni v roce 1942. \n\nV letech 1952 až 1962 byla Langerová profesorkou filosofie na Connecticut College. Roku 1960 byla přijata do Americké akademie umění a vědy. V roce 1956 jí byl udělen grant od nadace E. J. Kaufmanna, která jí umožnila věnovat se po zbývajících 25 let života výzkumu a psaní. \n\nSuzanne Langerová zemřela ve městečku Old Lyme ve státě Connecticut 17. července 1985 po dokončení třetího svazku svého pojednání \"Mind: An Essay on Human Feeling\" (Mysl: Esej o lidském cítění).\n\nFilosofické práce Langerové se zabývají zkoumáním kontinuálního procesu lidské mysli při tvorbě významů skrze mohutnost “vidění” jedné věci jako věci jiné. První větší práce Langerové, \"Philosophy in a New Key\" předkládá myšlenku, jež se dnes již stala běžnou: a sice, že existuje základní a vše prostupující lidská potřeba symbolizovat, vytvářet významy a svůj svět osmyslňovat. Zpočátku se zabývala kritikou positivismu, její první dílo je studií lidského myšlení, postupujíc od sémantické teorie přes filosofii hudby až po nástin teorie pro všechny druhy umění. Pro Langerovou je lidská mysl “soustavní činitelem dění v procesu symbolické transformace empirických poznatků, jež do ní vcházejí,” což způsobuje, že se mysl stává “opravdovou fontánou více či méně spontánních představ”.\n\n"}
{"id": "869052", "url": "https://cs.wikipedia.org/wiki?curid=869052", "title": "František Beneš (politik KSČM)", "text": "František Beneš (politik KSČM)\n\nFrantišek Beneš (* 8. října 1944) je český politik, v letech 2002–2008 poslanec Poslanecké sněmovny za KSČM.\n\nV senátních volbách roku 1996 kandidoval neúspěšně za senátní obvod č. 23 - Praha 8. Získal 9 % hlasů a nepostoupil do 2. kola. Ve volbách v roce 2002 byl zvolen do poslanecké sněmovny za KSČM (volební obvod Praha). Byl místopředsedou sněmovního výboru pro veřejnou správu, regionální rozvoj a životní prostředí. V parlamentu setrval do voleb v roce 2006.\n\nV roce 2010 se uvádí jako vedoucí redaktor časopisu GaKO (Geodetický a kartografický obzor). Byl ředitelem Výzkumného ústavu geodetického, topografického a kartografického. Jako poslanec i funkcionář KSČM se zabýval bytovými tématy, například deregulací nájmů.\nV komunálních volbách roku 1994, komunálních volbách roku 1998, komunálních volbách roku 2002 a komunálních volbách roku 2006 byl zvolen do zastupitelstva městské části Praha 8 za KSČM. Neúspěšně sem kandidoval v komunálních volbách roku 2010. Profesně se uvádí jako zeměměřič.\n\nVe stínové vládě KSČM spravuje resort místního rozvoje.\n\n"}
{"id": "869054", "url": "https://cs.wikipedia.org/wiki?curid=869054", "title": "Xenophon (kráter)", "text": "Xenophon (kráter)\n\nXenophon je měsíční impaktní kráter nacházející se na jižním okraji rozlehlé valové roviny Fermi na odvrácené straně Měsíce a tudíž není pozorovatelný přímo ze Země. Má průměr 26 km, pojmenován je podle starořeckého spisovatele a historika Xenofóna.\n\nJižně leží větší kráter Žirickij. Východo-severovýchodně se nachází rozsáhlý kráter Ciolkovskij.\n\n"}
{"id": "869058", "url": "https://cs.wikipedia.org/wiki?curid=869058", "title": "Smrk korejský", "text": "Smrk korejský\n\nSmrk korejský (\"Picea koraiensis\") je druh jehličnatého stromu původem z východní Asie.\n\nJedná se o strom, který dorůstá až 30 m výšky a průměru kmene až 80 cm. Borka je šedohnědá až červenohnědá, u starších exemplářů rozpraskaná do šupin. Větvičky mají žlutou, žlutohnědou až rezavě hnědou barvu, později jsou až šedohnědé, lysé až pýřité. Jehlice jsou na průřezu čtverhranné, asi 1,2−2,2 cm dlouhé a asi 1,5-1,8 mm široké, na vrcholu špičaté. Samičí šišky jsou zpočátku zelené, za zralosti pak nažloutle hnědé až hnědé, asi 5–8 cm dlouhé a asi 2,5–3,5 cm široké. Šupiny samičích šišek jsou za zralosti obvejčité až obvejčitě podlouhlé, asi 15–19 mm dlouhé a asi 12–15 mm široké, horní okraj zaokrouhlený až uťatý, celokrajný nebo drobně zoubkovaný. Semena jsou křídlatá, křídla jsou asi 9–12 mm dlouhá.\n\nSmrk korejský se přirozeně vyskytuje v severovýchodní Číně (Chej-lung-ťiang, Ťi-lin, Liao-ning), dále se vyskytuje v Severní Koreji a vzácně přesahuje až k řece Ussuri do Ruska. Jsou rozlišovány 2 variety, var. \"pungsanensis\" má jemně zoubkatý vrchol šupin samičích šišek a je endemická v Severní Koreji. Je vedena jako ohrožený taxon. Jinde se vyskytuje var. \"koraiensis\" s celokrajným okrajem šupin..\n\nVytváří smíšené lesy, v severovýchodní Číně roste často společně se smrkem ajanským (\"Picea jezoensis\"), borovicí korejskou (\"Pinus koraiensis\") a jedlí mandžuskou (\"Abies nephrolepis\") a příměsemi dalších listnáčů.\n\nPěstován pro kvalitní dřevo a lokálně i jako okrasný. Ve střední Evropě ho potkáme jen výjimečně v arboretech, např. v Průhonicích\n\n"}
{"id": "869072", "url": "https://cs.wikipedia.org/wiki?curid=869072", "title": "Xenophanes (kráter)", "text": "Xenophanes (kráter)\n\nXenophanes je měsíční impaktní kráter nacházející se u severozápadního okraje Měsíce na přivrácené straně. Má průměr 120 km a je hluboký 3,2 km, pojmenován byl podle starořeckého filosofa Xenofana z Kolofonu.\n\nSeverovýchodně leží kráter Cleostratus, jiho-jihozápadně kráter Volta, jehož západní část narušuje dvojice menších kráterů Regnault a Stokes.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "869074", "url": "https://cs.wikipedia.org/wiki?curid=869074", "title": "Vierzon", "text": "Vierzon\n\nVierzon je francouzské město v departementu Cher v regionu Centre-Val de Loire. V roce 2012 zde žilo 27 081 obyvatel. Je centrem arrondissementu Vierzon.\n\n\n"}
{"id": "869076", "url": "https://cs.wikipedia.org/wiki?curid=869076", "title": "Trubiska", "text": "Trubiska\n\nTrubiska je lovecký zámeček a zároveň samota obce Pozděchov, od které se nachází přibližně 2,5 km jihovýchodním směrem.\n\nV roce 1815 se novými majiteli vizovického panství stali Stillfriedové z Ratěnic, kteří nechali někdy kolem poloviny 19. století v lesích u Pozděchova postavit dřevěný lovecký zámeček. Hlavním důvodem výstavby byla snaha o vytvoření zázemí šlechty pro lovy v pozděchovských lesích; kromě toho zámeček sloužil také jako místo k oddechu a zábavě. V okolí se nachází několik rybníků (např. Kačeňák a Hubertek), které dnes plní funkce retenčních nádrží. V roce 1945 bylo panství Stillfriedům na základě Benešových dekretů zkonfiskováno a zámeček připadl státu. Ten se o něj nestaral a objekt tak rychle chátral. S opravami započal až nový majitel, kterým se v roce 1968 stalo Myslivecké sdružení Trubiska-Pozděchov. Jako první byla provedena oprava střechy hlavní budovy. Myslivecké sdružení ve spolupráci s Obecním úřadem Pozděchov a řadou firem objekt rekonstruuje do současnosti.\n\nDnes na samotě Trubiska kromě vlastního loveckého zámečku najdeme také mysliveckou chatu a pódium s parketem. Uprostřed areálu roste dvojice javorů. V blízkosti samoty je upravená studánka, ve které v minulosti tekl sirný pramen (dnes již údajně vyschlý).\n\nOkolo zámečku prochází zelená turistická stezka mířící od Valašské Polanky na Ploštinu a modrá značka z Pozděchova na Lužnou. Začíná tady žlutá turistická značka do Lačnovských skal.\n\n"}
{"id": "869077", "url": "https://cs.wikipedia.org/wiki?curid=869077", "title": "Třída Arihant", "text": "Třída Arihant\n\nTřída Arihant je třída raketonosných ponorek Indického námořnictva s jaderným pohonem. Jedná se o první v Indii navržené a postavené ponorky s jaderným pohonem. Indie plánuje postavení celkem šesti ponorek této třídy. Prototypová jednotka byla do služby přijata roku 2016.\n\nIndie zahájila svůj program vývoje ponorek s jaderným pohonem (ATV – Advanced Technology Vessel) už roku 1974. Práce na samotné třídě \"Arihant\" byly zahájeny roku 1998. Na vývoji se podílí především indické námořnictvo ve spolupráci s organizacemi Bhabha Atomic Research Centre (BARC) a Defence Research and Development Organisation (DRDO). Realizace projektu probíhá s ruskou pomocí. Ponorky jsou stavěny loděnicí ve Visakhapatnamu. Po jejich zařazení do služby bude Indie disponovat všemi komponenty jaderné triády. Zařazení první jednotky do služby bylo plánováno na rok 2011. Později ale byly zkoušky prodlouženy o další dva roky.\n\nJednotky třídy \"Arihant\":\nPonorka má dvoutrupou konstrukci. Ze šesti 533mm torpédometů mohou být vypouštěna torpéda, protilodní a protizemní střely. Ze čtyř raketových sil ponorka může vypustit celkem 12 balistických raket K-15 s dosahem 750 km či čtyři balistické rakety K-4 s dosahem 3500 km. Pohonný systém tvoří tlakovodní reaktor o výkonu 85 MW vyvinutý s ruskou pomocí a jedna turbína. Lodní šroub je jeden. Nejvyšší rychlost dosahuje 15 uzlů na hladině a 25 uzlů pod hladinou.\n\nNa prototypové ponorce \"Arihant\" došlo nedlouho po jejím zařazení do služby k vážné nehodě, kvůli které byla 10 měsíců opravována. Posádka totiž zapomněla zavřít jeden z poklopů, kterým následně pronikla voda do sekce s jaderným pohonem. Kdy bude ponorka opět bojeschopná nebylo zveřejněno.\n"}
{"id": "869078", "url": "https://cs.wikipedia.org/wiki?curid=869078", "title": "Kohák", "text": "Kohák\n\nPříjmení Kohák nosí více různých osobností:\n\n"}
{"id": "869079", "url": "https://cs.wikipedia.org/wiki?curid=869079", "title": "Friday Harbor Airport", "text": "Friday Harbor Airport\n\nFriday Harbor Airport je veřejné letiště v jihozápadní části města Friday Harbor na ostrovu svatého Jana v americkém státě Washington. Jeho vlastníkem je místní přístav, Port of Friday Harbor. Letiště je unikátní svými zkratkami ICAO (KFHR) a IATA (FRD), které mají u většiny amerických letišť stejná tři poslední písmena, ale zde nikoli.\nLetiště má rozlohu 59 hektarů a jen jednu ranvej, která je asfaltová, 1 037 metrů dlouhá a 23 metrů široká. V roce 2005 zde bylo zaznamenáno 63 405 pohybů, z čehož 67 % tvořilo obecné letectví a 33 % letecké taxi. Ze 142 letadel na letišti bylo 95 procent jednomotorových, 5 % vícemotorových.\n\nAerolinky a destinace:\n\nJedná se o jedno z letišť v počítačové hře \"Microsoft Flight Simulator X\".\n"}
{"id": "869080", "url": "https://cs.wikipedia.org/wiki?curid=869080", "title": "Čáslavský", "text": "Čáslavský\n\nČáslavský nebo Čáslavská může znamenat:\n\n\n"}
{"id": "869088", "url": "https://cs.wikipedia.org/wiki?curid=869088", "title": "Yerkes (kráter)", "text": "Yerkes (kráter)\n\nYerkes je lávou zatopený kráter nacházející se poblíž západního okraje Mare Crisium (Moře nepokojů) na přivrácené straně Měsíce. Má průměr 36 km, pojmenován byl podle amerického mecenáše astronomie Charlese Tysona Yerkese.\n\nSeverně se táhne výrazný mořský hřbet Dorsum Oppel, východně leží menší kráter Picard, severo-severovýchodně kráter Peirce.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "869091", "url": "https://cs.wikipedia.org/wiki?curid=869091", "title": "Siegfried Kapper", "text": "Siegfried Kapper\n\nSiegfried Kapper (21. března 1820 Praha Smíchov - 7. června 1879 Pisa) byl český a německý romantický básník, spisovatel, cestovatel a lékař.\n\nNarodil se jako Isaac Salomon Kapper v rodině židovského učitele, navštěvoval českou školu na Smíchově a od roku 1830 gymnázium na Malé Straně. V letech 1836-1839 studoval filosofii na Karlově univerzitě, zajímal se o českou literaturu a spřátelil se s mladými českými básníky, zejména s Karlem Sabinou a V. B. Nebeským. Hlásil se k české, německé i židovské totožnosti a snažil se smiřovat nacionální nepřátelství, což mu mnozí vytýkali. Po ročním pobytu jako domácí učitel v Rusku vystudoval v letech 1841-1847 medicinu ve Vídni a stal se lékařem v chorvatském Karlovaci. Roku 1843 vydal svoji prvotinu „České listy“, kterou však česká kritika odmítla. Roztrpčen odmítavými postoji českých vzdělanců (zejména Karla Havlíčka), začal se zajímat o jihoslovanské jazyky a kulturu, hodně cestoval a psal většinou německy.\n\nRoku 1848 odejel do Vídně, kde působil jako novinář, a po porážce revoluce cestoval po Uhrách a Bosně a napsal několik cestopisů. Po cestách v Německu a v Itálii se roku 1854 vrátil do Čech, oženil se a působil jako lékař v Dobříši a od roku 1860 v Mladé Boleslavi. Po roce 1870 se přestěhoval do Prahy a publikoval také česky. Předválečný Spolek akademiků židů přijal jeho jméno a na jeho rodném domě zasadil pamětní desku.\n\nV německém prostředí měly Kapprovy spisy velký úspěch. Jeho živé cestopisy po Srbsku, Chorvatsku, Bosně, Bulharsku a Rumunsku spojují nadšení pro lidové kultury a poezii s ostrou pozorovací schopností etnografa. Řada jeho německých básní, inspirovaných českou a srbskou lidovou poezií, byla zhudebněna např. J. Brahmsem a zlidověla nejen v Německu.\n\n\n\n"}
{"id": "869095", "url": "https://cs.wikipedia.org/wiki?curid=869095", "title": "H16", "text": "H16\n\nH16 je bratislavská hip-hopová skupina, která vznikla v roce 2003. Název skupiny pochází ze základní školy v Petržalce, která se před zrušením v roce 2004 nacházela na adrese Hálova 16.\n\nStylově je tvorba H16 ovlivněna zejména rapem amerického jihu. Skupina natočila tři alba a pět videoklipů. Jeden dvojklip \"Idem si svoje/Ide Karta\", druhý natočila pro televizi ve spolupráci s raperem Rytmusem z formace Kontrafakt pod názvem \"Nech vidia\", třetí s motivačním názvem \"Zarábaj keš\" a čtvrtý \"Staré časy\", který byl celý natočen na jeden záběr. K třetímu albu \"Rýmy, hudba a boh\" byly natočeny tři videoklipy. Jeden \"One Take\" klip na skladbu \"Ideme spolu\" a ostatní dva na skladby \"Celú noc\" a \"Stresujúci blahobyt\", kde se kromě členů H16 představili interpreti jako Elpe nebo Ben Cristovao. V klipu \"Stresujúci blahobyt\" si zahráli i Soňa Skoncová, Tomáš Pokorný nebo Jozef Kamelot.\n\nV dubnu 2010 se členové H16 objevili v skladbě producenta Mad Skilla \"Hrdina je zase v hre\" ke které byl natočený i videoklip.\n\nV březnu 2010 Majk Spirit založil projekt ESO, který kromě něj tvoří i producent Grimaso a raper Suvereno ze skupiny 2H +. Také se objevily první informace o jeho sólovém albu s názvem \"Mladý Rebel\". V létě 2010 skupina vypustila další klip na letní skladbu \"Sranda musí byť\" s hostující zpěvačkou Sašou Okálovou (Sash). V klipu se objevila i tanečnice Melánie Kasenčáková, Johny Mečoch a český raper David Steel.\n\n\n\n\n\nTracklist:\n"}
{"id": "869099", "url": "https://cs.wikipedia.org/wiki?curid=869099", "title": "Jerry Hughes", "text": "Jerry Hughes\n\nJerry Hughes Jr. (* 13. srpna 1988 v Sugar Land, stát Texas) je hráč amerického fotbalu nastupující na pozici Defensive enda nebo Outside linebacker za tým Buffalo Bills v National Football League. Univerzitní fotbal hrál za Texas Christian University, poté byl vybrán v prvním kole Draftu NFL 2010 týmem Indianapolis Colts.\n\nHughes dostal tři nabídky od univerzit v době, kdy navštěvoval Austin High School, kde hrál americký fotbal na pozici Running backa. V poslední sezóně 2006 zde naběhal 1 412 yardů pro 19 touchdownů, čímž si vybojoval místo v okresním all-stars týmu jako Running back i Kick returner. V důsledku toho, že ho web Rivals.com ohodnotil pouze dvěma hvězdičkami, o něj nebyl velký zájem a dostal málo nabídek. Nakonec upřednostnil TCU před univerzitami Iowa State, Arizona State a North Texas.\n\nHughes upřednostnil atletické stipendium a pod trenérem Gary Pattersonem hrál v letech 2006–2009 americký fotbal. Patterson rozpoznal jeho atletické schopnosti a přesunul ho na pozici Defensive linemana, před startem první sezóny mu pak určil roli Defensive enda. Zde odehrál deset utkání, o rok později již všech třináct. Jako junior v roce 2008 získává pozici startujícho hráče a zaznamená 15 sacků, 18,5 tacklu pro ztrátu, 6 forced fumblů a 2 interceptiony, z toho jeden vrácený do touchdownu. 15 sacků bylo nejvíc v celé soutěži, za což byl Hughes vybrán do prvního all-stars týmu konference All-Mountain West (MWC) a stal se Defenzivním hráčem roku MWC. O rok později své statistiky ještě vylepšil, když si připsal 54 tacklů a 11,5 sacku. Také pomohl svému týmu k nejlepší obraně v lize v počtu yardů (233 na zápase) a k šestému nejnižšímu počtu obdržených bodů na zápas (12,4). Znovu je jak členem all-stars týmu MWC, tak jejím Defenzivním hráčem roku. Studium ukončí ziskem bakalářského titulu v oboru Komunikace.\n\nJerry Hughes byl vybrán v prvním kole Draftu NFL 2010 na 31. místě celkově týmem Indianapolis Colts jako první hráč TCU vybraný v prvním kole od doby LaDainana Tomlinsona v roce 2001, a jako první defenzivní hráč TCU od doby Boba Lillyho v roce 1961.\nV první sezóně 2010 Hughes nastoupil do deseti utkání jako náhradní Defensive end a člen special teamu. O rok později porci zápasů zopakuje a v utkání proti Houstonu Texans poprvé nastupuje jako startující hráč. První sack kariéry zaznamená 3. října proti Tampě Bay Buccaneers, celkem nasbírá 15 tacklů (9 asistovaných). V ročníku 2012 už nastupuje do všech zápasů základní části (šestkrát jako startující hráč) i play-off, ale tentokrát na pozici outside linebackera. Celkem si připíše 41 tacklů (12 asistovaných), 4 sacky a 1 ubráněný bod. Nicméně 16. listopadu je potrestán pokutou 21 tisíc dolarů za late hit v utkání proti Jacksonville Jaguars. \n\n29. dubna 2013 vyměňují Colts Hughese za linebackera Kelvina Shepparda do Buffala Bills. V sezóně 2013 nastoupí do všech šestnácti utkání a v nich si připíše 46 tacklů (14 asistovaných), 10 sacků, 2 forced fumbly a dvě zblokované přihrávky. O rok později své statistiky ještě vylepší, když zaznamená 53 tacklů (17 asistovaných), 10 sacků a 3 forced fumbly. 9. března 2015 pak s Bills podepisuje pětiletý kontrakt na 45 milionů dolarů (20 milionů garantovaných).\n\n"}
{"id": "869102", "url": "https://cs.wikipedia.org/wiki?curid=869102", "title": "Dave Bolland", "text": "Dave Bolland\n\nDavid Bolland (* 5. června 1986, Mimico, Ontario, Kanada) je kanadský hokejový útočník hrající v týmu Toronto Maple Leafs v severoamerické lize (NHL). Je dvojnásobným vítězem Stanley Cupu, který získal s Chicagem Blackhawks v letech 2010 a 2013.\n\nV sezoně 2001–2002 získal titul (All-Ontario Bantam AAA) v \"bantam\" lize (dorost) s Torontem Red Wings.\n\nOd léta 2002 oblékal dres Londonu Knights v OHL, který si vybral jako 8. celkově v draftu OHL. V první sezoně zaznamenal 17 bodů v 64 zápasech, na led se příliš nedostal. V ročníku 2003–2004 odehrál o zápas víc, nasbíral ale o 50 bodů více, když vstřelil 37 branek a na 30 se podílel jako asistent. V lednu si zahrál na CHL Top Prospects Game, přihrál na jednu branku. Zúčastnil se také All-Star Game 2004 OHL v Peterborough, kde přispěl k vítězství západní konference gólem a přihrávkou. Na konci ročníku získal klubovou cenu pro hráče s největším zlepšením. Také byl nominován do 3. All-Star týmu OHL.\n\nNa sezonu 2004-05 bude on a jeho spoluhráči z Londonu ještě dlouho vzpomínat. London vyhrál vše, co mohl a Bolland navíc patřil k oporám týmu. V 66 zápasech nasbíral 85 bodů (34+51) a přesto to stačilo až na 4. místo v kanadském bodování týmu a s 34 góly byl 3. v týmu. London vytvořil během základní části 4 rekordy CHL (nejvyšší % vítězství – 88,2%, nejdelší série bez porážky i nejdelší série bez porážky od začátku sezony – 31 zápasů, nejnižší počet inkasovaných gólů – 125) a 15 rekordů OHL (mj. London se stal 1. týmem v historii, který dokázal 2 sezony po sobě vyhrát více než 50 zápasů a získat více než 100 bodů). Bolland patřil k 8 hráčům Londonu, kteří si zahráli za výběr Západní konference na OHL All-Star Game. Také hrál za výběr OHL na Canada/Russia Challenge. Ve svém nejlepším zápase sezony (vítězství 14-1 nad Kingstonem) vstřelil 4 góly a na další 2 přihrál. V playoff nasbíral 25 bodů (11+14) v 18 zápasech a v produktivitě v týmu byl třetí a v gólech druhý. London při své cestě za prvním titulem OHL ve 40leté historii týmu prohrál pouze 2 zápasy. London tak získal cenu Wayna Gretzkyho pro vítěze Západní konference OHL i J. Ross Robertson Cup pro vítěze OHL. London poté hostil i Memorial Cup a když všechny 4 zápasy vyhrál, radovali se jeho hráči ze zisku nejcennější juniorské trofeje. Bolland k jeho zisku pomohl gólem a asistencí, také si připsal 8 TM a +1 bod v +/-. London během celé sezony prohrál pouze 2 zápasy na domácím kluzišti.\n\nZávěrečná sezona v juniorech mu vyšla skvěle, když v průměru sbíral přes 2 body na zápas. Jeho konečná bilance byla 130 bodů (57+73) v 59 zápasech. Byl se svým spoluhráčem Shrempem nejlepším střelcem OHL, za ním pak skončil druhý v produktivitě v OHL (Shremp měl 145 bodů). V playoff nastřílel v 15 zápasech 15 branek a přidal 9 asistencí a pomohl tak Londonu do finále, kde ale podlehl Peterborough. Během sezony reprezentoval OHL na CHL-Russia Challenge a také si zahrál OHL All-Star Game. Po sezoně byl nominován do 1. All-Star týmu OHL a dostal cenu Jima Mahona pro nejproduktivnější pravé křídlo v OHL. OHL opustil s celkovou bilancí 254 zápasů, 299 bodů (135+164) a 280 TM.\n\nVe vstupním draftu NHL 2004 byl draftován ve 2. kole na celkově 32. místě Chicagem Blackhawks.\n\nBlackhawks s ním uzavřeli nováčkovskou smlouvu 25. května 2006 a následující sezonu zahájil v Norfolku v AHL. Vzhledem k zranění Martina Havláta a Michala Handzuše byl však na konci října povolán a 25. října 2006 si v zápase proti Vancouveru odbyl premiéru v NHL. Více v NHL nestihl odehrát. V AHL ho na začátku sezony pronásledovala různá zranění, což se projevilo na jeho herní pohodě, po Novém roce byl již v pořádku a dostal se do formy. V únoru nasbíral 16 bodů (6+10) ve 13 zápasech a byl za to vyhlášen nováčkem měsíce AHL. V playoff přidal v 6 zápasech 4 asistence.\n\nAni v další sezoně se mu zranění nevyhýbala a tak dohromady odehrál 55 utkání. Sezonu začal v Rockfordu. Na konci října byl povolán do Chicaga, kde pak strávil již většinu času do konce základní části. První bod v NHL si připsal 31. října 2007 v Dallasu a první gól vstřelil 16. prosince do sítě floridského Tomáše Vokouna. Celkem za Blackhawks v této sezoně odehrál 39 utkání a nasbíral 17 bodů, pokud ho nelimitovala zranění odváděl velmi dobré výkony. V Rockfordu přidal 10 bodů v 16 utkáních. Po skončení základní části, kdy musel poslední 2 utkání Blackhawks vynechat pro zranění, byl poslán do Rockfordu na playoff. S nedoléčeným zraněním nastoupil v prvních 7 utkáních, dalších 5 musel vynechat. Rockford pak vypadl ve 2. kole s Chicagem Wolves.\n\nSezona 2008–2009 byla jeho první celá sezona v dresu Blackhawks a společně s Havlátem a Andrewem Laddem vytvořili nejspolehlivější řadu Blackhawks v této sezoně. Bolland celkem nasbíral 47 bodů (19+28) v 81 zápasech a také přidal +19 +/- bodů. V lednu si zahrál na NHL YoungStars Game za tým hráčů, kteří jsou v NHL 2. sezonu. Zápas 27. února 2009 proti Pittsburghu byl jeho 100. v kariéře v NHL. V playoff pomohl Blackhawks do finále Západní konference 12 body (4+8) v 17 utkáních. Po sezoně, 30. června 2009 prodloužil o 5 let smlouvu s Blackhawks.\n\nAni v sezoně 2009–2010 nebyl zdravotně v pořádku a kvůli operaci vynechal od začátku listopadu do začátku února 41 utkání. Celkem tak v základní části odehrál jen 39 utkání a nasbíral 16 bodů. V playoff se mu ovšem dařilo, když také nasbíral 16 bodů, ale jen ve 22 utkáních. Kromě ofenzivního příspěvku plnil na cestě za Stanley Cupem především defenzivní úkoly proti elitním hráčům soupeřů, které často dokázal z ledu úplně \"vymazat\". Také nasbíral 30 trestných minut a byl nejtrestanějším hráčem Blackhawks v playoff a také 5. v celé NHL.\n\nV sezoně 2010–2011 v 61 utkáních nasbíral 37 bodů (15+22). Zápas 16. ledna 2011 proti Nashvillu byl jeho 200. v NHL, oslavil ho 2 góly a navíc též dosáhl na metu 100 bodů v NHL. Posledních 14 utkání základní části a první 3 utkání playoff musel vynechat kvůli otřesu mozku. Když nastupoval do 4. utkání 1. kola proti Canucks, Blackhawks prohrávali na zápasy 0:3. Bolland v dalších 4 utkáních nasbíral 6 (2+4), ale nakonec vyřazení v prodloužení 7. utkání série zabránit nedokázal. S 6 body se dělil s Mariánem Hossou, Duncanem Keithem a Patrickem Kanem o 1. místo v produktivitě, ale měl odehráno o 3 utkání méně. V +/- statistice byl s +6 body nejlepším v týmu.\n\nPo dvou sezonách provázených zraněními tentokrát mohl v sezoně 2011-2012 odehrát 76 zápasů v základní části, i když zdravotní problémy měl i v této sezoně. Dokázal vyrovnat svůj osobní střelecký rekord s 19 góly a k tomu přidal i 18 asistencí a celkem nasbíral 37 bodů. Vedl tým v počtu vstřelených gólů v oslabení (3, nejlepší výkon v NHL byly 4 góly). V playoff nasbíral v 6 zápasech 1. kola proti Phoenixu 3 asistence, ale Blackhawks podruhé v řadě vypadli z playoff hned v 1. kole.\n\nV roce 2006 byl členem kanadské juniorské reprezentace v rámci mistrovství světa juniorů a pěti body (3+2) v 6 zápasech se podílel na úspěchu Kanady, která v finále vyhrála nad Ruskem 5-0 a Bolland tak s ostatními spoluhráči získal zlatou medaili.\n\n"}
{"id": "869104", "url": "https://cs.wikipedia.org/wiki?curid=869104", "title": "Jonas Åkerlund", "text": "Jonas Åkerlund\n\nJonas Åkerlund (* 10. listopadu 1965) je švédský bubeník, filmový režisér a autor hudebních klipů.\n\nÅkerlund působil v letech 1983 až 1984 v black metalové skupině Bathory (skupina). V roce 1988 režíroval první klip doom metalové skupiny Candlemass. Poprvé poznal slávu jako hlavní režisér poprockového dua Roxette. V roce 1997 stál jako režisér za uznávaným klipem skupiny The Prodigy \"Smack My Bitch Up\". V roce 1998 pracoval s Madonnou na singlu \"Ray of light\". Od té doby spolupracoval se skupinami jako jsou Metallica, U2, Blink-182, Rammstein nebo také se zpěvačkami Lady Gaga, Christina Aguilera a Britney Spears. V roce 2000 režíroval video Smashing Pumpkins \"Try, try, try\", ze kterého vychází krátkometrážní film \"Try\". V roce 2002 debutoval jako režisér celovečerního filmu \"Šňup\".\n\nJe dlouholetým spolupracovníkem Madonny. Je režisérem dokumentárního filmu \"I'm going to tell you a secret\".\n\nMezi jeho nejnovější díla patří kontroverzní pornografický klip k písni \"Pussy\" od skupiny Rammstein nebo videoklip k singlu \"Telephone\" od Lady Gaga.\n"}
{"id": "869110", "url": "https://cs.wikipedia.org/wiki?curid=869110", "title": "Hartisov", "text": "Hartisov\n\nLovecký zámeček Hartisov stojí v Zadních horách na svazích hřebene Beskyd zvaného Grůň, nedaleko osady Gruň a Bílého Kříže, v lokalitě Hartisov asi 1,2 km na jih od rozcestníku Gruň-Švarná Hanka.\n\nLovecký zámeček nechal někdy po roce 1895 postavit tehdejší majitel frýdeckého panství arcivévoda Bedřich Rakousko-Těšínský, jenž byl zároveň synovcem tehdejšího císaře Františka Josefa I. Svým vzhledem již od prvopočátku připomínala spíše luxusní loveckou chatu. Arcivévoda tento zámeček využíval jako zázemí v době honů ve zdejších lesích. V roce 1918 přešel z rukou Habsburků do vlastnictví nově vzniklého Československa a prošel přestavbou na hájenku Hartisov. V současné době je v soukromém vlastnictví a po rozsáhlé rekonstrukci je využívána k rekreaci.\n\nJedná o přízemní dřevěnou budovu vystavěnou na kamenných základech. Vybudováním na svahu vyniká její východní strana se zvýšeným základem, takže připomíná patrovou budovu. Půdorys zámečku má tvar obdélníka, v osách západní a východní strany se nachází vystouplý rizalit. Vstup je situován na západní straně. Zvýšené kamenné základy na jižní, východní a severní straně jsou využívány jako terasa.\n\n"}
{"id": "869112", "url": "https://cs.wikipedia.org/wiki?curid=869112", "title": "Picard (kráter)", "text": "Picard (kráter)\n\nPicard je impaktní kráter nacházející se v západní části Mare Crisium (Moře nepokojů) na přivrácené straně Měsíce. Má průměr 23 km, pojmenován byl podle francouzského astronoma Jeana Picarda.\n\nVýchodně leží malý kráter Curtis (dříve Picard Z), západně se nachází kráter Yerkes.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "869117", "url": "https://cs.wikipedia.org/wiki?curid=869117", "title": "Quetelet (kráter)", "text": "Quetelet (kráter)\n\nQuetelet je měsíční impaktní kráter nacházející se na severní hemisféře na odvrácené straně Měsíce a tudíž není pozorovatelný přímo ze Země. Má průměr 55 km, pojmenován je podle belgického astronoma a matematika Adolpha Queteleta.\n\nZápadně leží kráter Von Zeipel, severozápadně se nachází kráter Schlesinger.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "869122", "url": "https://cs.wikipedia.org/wiki?curid=869122", "title": "Albert Bandura", "text": "Albert Bandura\n\nAlbert Bandura (* 4. prosince 1925) je kanadský psycholog ukrajinsko-polského původu. Patří k nejvýznamnějším představitelům behaviorismu i kognitivní psychologie. Je čtvrtým nejcitovanějším psychologem všech dob (po Burrhusu Fredericu Skinnerovi, Sigmundu Freudovi a Jeanu Piagetovi). K roku 2007 byl čtvrtým necitovanějším autorem v humanitních a sociálních vědách. Nejvíce proslul svou teorií učení a teorií „self-efficacy“. Známý a často citovaný je jeho experiment s panenkou Bobo (tzv. \"Bobo doll experiment\") z roku 1961. V současnosti je emeritním profesorem psychologie na Stanfordově univerzitě.\n\nAlbert je synem farmáře ukrajinského původu. Je nejmladší z šesti potomků a jediný chlapec z dětí v rodině. Oba jeho rodiče byli imigranti z východní Evropy. Otec z Krakova v Polsku a jeho matka z Ukrajiny. Bandurův otec stavěl železniční koleje pro zaoceánské cesty z Kanady. Jeho matka pracovala v lokálním obchodě se smíšeným zbožím. Poté, co rodina našetřila dostatek financí na zakoupení usedlosti, se začala věnovat farmářství. V roce 1918 rodina utrpěla velkou ztrátu. Bandurova nejmladší sestra podlehla chřipkové epidemii a zemřela. Bandurova matka se proto rozhodla začít pomáhat v lokální nemocnici těm, které postihla stejná nemoc.\n\nBandura potkal svoji manželku na golfovém hřišti, kde se mimo obvyklé sestavy objevily i dvě atraktivní ženy. Jedna z nich byla i Virginia Varns. S tou se poté v roce 1952 oženil a měli spolu dvě dcery. Mary, narozena v roce 1954, a Carol, narozenou o čtyři roky později.\n\nBandura vystudoval základní i střední školu v jediné škole v celém městečku Mundare. Škola nebyla nijak velká a postrádala učitele, což přimělo Banduru k učení sebe samotného. Tyto okolnosti ho však nezastavily, naopak. S velkou iniciativou se vzdělával sám, nebo s pomocí jeho otce, který ovládal tři cizí jazyky. Po maturitě na střední škole se Bandura přihlásil na University of British Columbia ve Vancouveru. Jeho rodiče si přáli, aby Bandura prozkoumal i jiné možnosti a nabyl nové zkušenosti. K jeho psychologické kariéře se však dostal čistě náhodou, když během letních prázdnin pracoval v dřevařském závodě, dostal se do styku s lidmi, kteří se věnovali studiu medicíny. Jelikož ráno museli všichni pracovat, studentům nezbylo nic jiného, než se škole věnovat v odpoledních hodinách. Jelikož měl Bandura spoustu volného času, také se začal zajímat o medicínu. Jednoho dne, když Bandura seděl v knihovně, všiml si, že někdo zapomněl vrátit katalog, a tak si ho z dlouhé chvíle přečetl. Jak sám řekl „Všiml jsem si kurzu v oboru psychologie, který by sloužil jako vynikající výplň. To podnítilo můj zájem a našel jsem svou kariéru“.\n\nProto si později na University of British Columbia Bandura zapsal předmět Úvod do psychologie. O tři roky později, v letech 1949 své studium úspěšně dokončil a získal za něj ocenění.\n\nKdyž se poté hlásil na jeho následující studia, byla mu doporučena University of Iowa. Tato univerzita byla považována za jednu z nejlepších v odvětví psychologie. Bandura tuto univerzitu úspěšně dokončil v roce 1951 s magisterským titulem z klinické psychologie a o rok později již jako Ph.D.\n\nV roce 1953 získal práci jako profesor na Stanford University, kde se věnoval i vlastnímu výzkumu na téma agresivita u adolescentů, přesněji se jednalo o agresivitu u chlapců, kteří pocházeli ze střední vrstvy. Dále se také zabýval dětskou schopností samoregulace a sebereflexe.\n\nDr. Bandura je velmi široce publikován a získal nespočet titulů a ocenění po celém světě. Je vysoce uznávaný pro jeho práci v teorii sociálního učení, kterou jako první popsal. Teorii sociálního učení popsal jako teorii sociálně-kognitivního učení. Dr. Bandura pokračuje ve svém výzkumu účinků modelování na lidském chování, emocí a myšlení. Také zkoumá víru ve vlastní schopnosti a stresové reakce lidí (na jaké úrovni vnitřního kontrolního systému se mohou lidé oddělit od zločinů, kterých se dopouštějí).\n\nI v jeho 90 letech se Bandura stále zabývá výzkumem a učení na Standfordově univerzitě. K jeho koníčkům patří i cestovaní, díky kterému Bandura nabývá nové zkušenosti. Bandura se také stal dědečkem dvojčat, kteří se jmenují Timmy a Andy.\n\nV roce 1961 provedl Albert Bandura svůj nejznámější experiment týkající se observačního učení na dětech – tzv. Bobo Doll Experiment. Experiment spočíval v tom, že žena fyzicky napadala panenku a vykřikovala u toho agresivní sprostá slova. Z toho všeho se natáčel záznam. Děti ze školky poté rozdělil na dvě skupiny, jedné skupině tento záznam pustil a druhé nikoliv. Každé dítě pak zavedl do místnosti, kde se nacházely různé hračky, avšak bylo jim řečeno, že tyto hračky jsou určeny „pro jiné děti“. Frustrované dítě šlo po nějaké době do další místnosti, ve které byly hračky včetně panenky z videa a různých zbraní. Ukázalo se, že děti, které video zhlédly, se na rozdíl od ostatních chovaly agresivně a napodobovaly přesně to, co viděly na záznamu.\n\nTento experiment byl díky svým výsledkům velice významný. Pomohl tak upozornit na negativní ovlivňování dětí prostřednictvím násilí v médiích a na ničivý dopad tyranské výchovy. Tvrzení, že násilí plodí jen násilí se tak vědecky potvrdilo.\n\nSociálně kognitivní teorie (SCT), původně teorie sociálního učení, začala v 60. letech jako výzkum Alberta Bandury. Rozvoj SCT proběhl v roce 1986. Bandura předpokládá, že učení probíhá v sociálním kontextu s dynamickou interakcí chování člověka a prostředí. Unikátním prvkem v SCT je důraz na sociální vliv a jeho dopad na vnější a vnitřní sociální zlepšení. SCT bere v úvahu jedinečný způsob, jakým jedinci mohou získat a udržet si zkušenosti a chování s ohledem na sociální prostředí, ve kterém se jedinci vyskytují a své chovaní uplatňují. SCT počítá se zkušenostmi nabytými z předchozích situací. Tyto nabyté zkušenosti poté ovlivňují zlepšení chování a očekávání, které způsobí zda jedinec projeví specifické chování a důvod proč jedinec projevil právě tento druh chování. Mnoho teorií chování užitých ve zlepšení zdraví nepovažují údržbu chování za nejdůležitější, ale raději se zaměřují na zahájení chování. To je ale neefektivní, jelikož údržba a zahájení chování je pravým a hlavním cílem veřejného zdraví. Cílem SCT je vysvětlit, jak lidé regulují své chování pomocí kontroly a zlepšení chování s cílem dosáhnout zlepšeného chování, které bude stálé a neměnné v průběhu času.\n\nBandurova teorie sociálního učení se stala jednou z nejvlivnějších teorií učení a vývoje. Navzdory faktu, že tato teorie obsahuje mnoho základních prvků teorie tradičního učení, Bandura byl přesvědčen, že přímé posílení a zdokonalení chování se nemusí vždy týkat všech druhů učení. Zatímco teorie chování učení propagují názor, že všechna učení jsou výsledkem sdružení způsobené aklimatizací, posílením, zdokonalením a trestem. Bandurova sociální teorie učení stojí na tom, že učení se může také objevit jednoduše pozorováním chování ostatních jedinců. Jeho teorie také hovoří o sociálním elementu, Bandura argumentuje tím, že lidé mohou získat nové zkušenosti, chování a informace pozorováním ostatních. Tento element je známý jako observační učení, tento typ učení může být využit k vysvětlení široké škály chování jedinců.\n\nReciproční determinismus je složený ze tří hlavních faktorů, které ovlivňují chování – prostředí, jednotlivec a chování jako takové. Bandura věří, že chovaní ovlivňuje jednotlivce a je ovlivňováno jak sociálním světem, tak osobní charakteristikou. Prostředí je složeno z veškerého prostoru, které obklopuje jedince a obsahuje potenciální posilující formuli, včetně lidí, kteří jsou přítomni nebo nepřítomni. Prostředí má dopad na intenzitu a frekvenci chování, stejně tak chování jako takové může mít dopad na prostředí. Jedinec jako další faktor zahrnuje všechny charakteristiky, které byly získány v minulosti. Osobnost a kognitivní faktory jsou důležitou součástí toho, jak se člověk chová včetně všech očekávání jedince, víry a unikátní charakteristiky osobnosti. V poslední řadě, chovaní samo o sobě může či nemusí být posíleno v jakoukoli chvíli či situaci.\n\nLidskost je schopnost lidských bytostí dělat své vlastní volby a rozhodnutí. Jsou v kontrastu s přírodními silami a přírodním působením, které jsou příčinou pouze nemyslících deterministických procesů. Lidskost zahrnuje tvrzení, že lidé jsou ve skutečnosti schopní dělat rozhodnutí a uzákonit je ve světě. Jak lidé přicházejí ke svým rozhodnutím, zdali svobodnou vůlí nebo jinými procesy, je na další výzkum.\n\nSchopnost člověka chovat se lidsky je osobní každému jedinci, ačkoli úvahy vyplývající z konkrétních činů lidskosti pro nás a ostatní může být myšlenka investovat morální komponenty do dané situace, ve které jedinec jednal a tak také zapojil morální svobodu jednání. Pokud je situace výsledkem lidského rozhodování, osoby mohou být povinny zapojit své hodnotné úsudky na následky svých rozhodnutí, také bude jedinec za své rozhodnutí plně odpovědný. Lidskost opravňuje pozorovatele klást si otázku „mělo se tohle stát?“ takovým způsobem, který by byl nemyslitelný za okolností, které disponují lidským rozhodováním.\n\nBandura má impozantní řadu ocenění a vyznamenání, včetně volby do Národní akademie věd, ocenění za vědecký přínos od Americké psychologické asociace a Lifetime Award od asociace pro povýšení terapie chování. Je také držitelem mnoha čestných titulů od institucí v Severní Americe a Evropě.\n\n\n\n"}
{"id": "869132", "url": "https://cs.wikipedia.org/wiki?curid=869132", "title": "Moravané (rozcestník)", "text": "Moravané (rozcestník)\n\nJako Moravané jsou označováni:\n\n"}
{"id": "869149", "url": "https://cs.wikipedia.org/wiki?curid=869149", "title": "Marian Bielesz", "text": "Marian Bielesz\n\nMarian Bielesz (* 14. listopadu 1963 Karviná) je bývalý český politik, na počátku 21. století poslanec Poslanecké sněmovny za US-DEU.\n\nByl vystudovaným veterinářem. Bydlel v Českém Těšíně. Ve volbách v roce 2002 byl zvolen do poslanecké sněmovny za US-DEU (volební obvod Moravskoslezský kraj). Na jeho zvolení měly podíl preferenční hlasy od polské menšiny na Těšínsku. Sám se hlásí k polské menšině. Podporu mu před volbami vyslovily polské menšinové spolky. Byl místopředsedou sněmovního hospodářského výboru a členem zemědělského výboru. V parlamentu setrval do července 2004, kdy rezignoval na poslanecký mandát. Již počátkem roku 2004 vystoupil z US-DEU pro nesouhlas se směřováním strany v středolevé koalici (podobně odešel ze strany poslanec Tomáš Vrbík). Členem poslaneckého klubu US-DEU ovšem zůstal až do své rezignace na mandát. Rezignace na poslanecké křeslo pomohla tehdejší vládě, protože v parlamentu ho nahradil poslanec Zdeněk Kořistka, který odmítl hlasovat proti staronovému kabinetu (vláda Stanislava Grosse). V roce 2004 byl Bieleszův krok interpretován buď jako zásadové gesto, kdy nechtěl dále přihlížet spolupráci US-DEU s levicí a zároveň nechtěl vládu sabotovat, nebo jako podezřelý čin s korupčním potenciálem. Protikorupční policie se pak zabývala podezřením, že za rezignaci na mandát dostal zaplaceno 15 milionů Kč. Podezření se ale nepotvrdilo.\n\nV parlamentu při daňové reformě neúspěšně navrhoval, aby v nižší daňové sazbě byly ponechány kondomy. Podporoval taky těšínskou firmu, která vyráběla prezervativy značky Pepino.\n\nV komunálních volbách roku 1994 neúspěšně kandidoval do zastupitelstva města Český Těšín za Křesťanskodemokratickou stranu. Zvolen sem byl v komunálních volbách roku 1998 a komunálních volbách roku 2002, nyní za Unii svobody. Profesně se uvádí jako veterinář.\n\nPo odchodu z politiky se stal šéfem Pohraniční veterinární správy na ruzyňském letišti v Praze. Kromě toho byl k roku 2008 majitelem firmy na výrobu koření a byl aktivní i v obchodu se zlatem. V roce 2012 časopis Týden uvedl, že bývalý poslanec si pořídil za 9 milionů Kč dům na okraji Prahy, aniž by si musel vzít hypotéku. Bielesz odmítl své majetkové poměry komentovat.\n\n"}
{"id": "869151", "url": "https://cs.wikipedia.org/wiki?curid=869151", "title": "Exposure (album, Robert Fripp)", "text": "Exposure (album, Robert Fripp)\n\nExposure je první sólové studiové album britského kytaristy Roberta Frippa. Jeho nahrávání probíhalo od ledna 1978 do ledna následujícího roku. Jeho producentem byl Fripp a vyšlo v červnu 1979 u vydavatelství Polydor Records a E.G. Records. V žebříčku Billboard 200 se album umístilo na 79. místě. Vedle samotného Frippa se na albu podíleli například Peter Hammill, Peter Gabriel, Brian Eno, Tony Levin či Phil Collins. Řadu písní napsal se svou přítelkyní Joannou Walton.\n\n"}
{"id": "869161", "url": "https://cs.wikipedia.org/wiki?curid=869161", "title": "Athena Dánská", "text": "Athena Dánská\n\nPrincezna Athena Dánská, hraběnka z Monpezat (* 24. ledna 2012 Kodaň) je členkou dánské královské rodiny, nejmladším vnoučetem královny Markéty II. a zároveň jedinou dcerou dánského prince Joachima – mladšího syna dánské panovnice.\n\nPrincezna je nejmladším potomkem prince Joachima a jeho druhé manželky Marie Cavallier. Athena má tři starší bratry: dva nevlastní (prince Nikolaie a prince Felixe) z prvního manželství jejího otce s Alexandrou Manley a jednoho vlastního bratra (prince Henrika).\n\nMalá princezna se narodila stejně jako všichni její starší sourozenci v kodaňské fakultní nemocnici Rigshospitalet. Na svět přišla 24. ledna 2012 v 8.27 SEČ, vážila 2930 gramů a měřila 49 centimetrů.\n\nPrincezna Athena byla pokřtěna 20. května 2012 v møgeltøndském kostele, kde se konala svatba jejích rodičů a křty jejích dvou starších bratrů – prince Felixe a prince Henrika.\nDle tradice dánské královské rodiny nebylo až do křtu jméno malé princezny oznámeno veřejnosti. Její celé jméno \"Athena Marguerite Françoise Marie\" bylo oznámeno až během křtu.\n\n\n"}
{"id": "869164", "url": "https://cs.wikipedia.org/wiki?curid=869164", "title": "Dario Smoje", "text": "Dario Smoje\n\nDario Smoje (*19. září 1978, Rijeka, Chorvatsko) je bývalý chorvatský fotbalový obránce.\n\n\n\n"}
{"id": "869167", "url": "https://cs.wikipedia.org/wiki?curid=869167", "title": "Sebeuvědomění", "text": "Sebeuvědomění\n\nSebeuvědomění (: ) je schopnost sebepozorování (introspekce) a uvědomění si sebe sama jako individua odděleného od ostatních lidí a od prostředí. Zvýšené sebeuvědomění znamená mimo jiné zvýšenou míru sebehodnocení a svědomí.\n\nPomocí tzv. zrcadlového testu (mirror test), který má testovat schopnost sebeuvědomění, jej mají lidoopi, delfín skákavý, sloni, straka obecná a makak rhesus.\n\nTeorii sebeuvědomění publikovali v roce 1981 psychologové C. S. Carver a M. F. Scheier v textu nazvaném \"Attention and self-regulation: A control-theory approach to human behavior\". Koncept sebeuvědomění souvisí s teorií deindividuace. Deindividuaci můžeme chápat jako důsledek sníženého sebeuvědomění.\n\n"}
{"id": "869173", "url": "https://cs.wikipedia.org/wiki?curid=869173", "title": "Francquiho cena", "text": "Francquiho cena\n\nFrancquiho cena je belgické ocenění udělované každé tři roky za zásluhy ve vědních oborech. Je pojmenována po Lucienu Francquim a dotována částkou 150 000 eur.\n\n\n"}
{"id": "869175", "url": "https://cs.wikipedia.org/wiki?curid=869175", "title": "Japonsko na Letních olympijských hrách 1960", "text": "Japonsko na Letních olympijských hrách 1960\n\nJaponsko se účastnilo Letní olympiády 1960. Zastupovalo ho 162 sportovců (142 mužů a 20 žen) ve 17 sportech.\n\n"}
{"id": "869176", "url": "https://cs.wikipedia.org/wiki?curid=869176", "title": "All Along the Watchtower", "text": "All Along the Watchtower\n\n„All Along the Watchtower“ je singl, který napsal a nahrál americký písničkář Bob Dylan. Písnička se objevila na jeho albu \"John Wesley Harding\", které vyšlo v roce 1967. Písnička se také objevuje na většině kompilací Dylanových největších hitů. Více než 35 let ji Dylan hrál na svých koncertech a je tedy jednou z nejhranějších písní na Dylanových koncertech. Na různých živých deskách jsou možné slyšet i jiné verze této písně.\n\nPísnička byla přezpívaná nespočetnými hudebníky různých žánrů, většinou se ale blíží interpretaci, kterou nahrál Jimi Hendrix na albu \"Electric Ladyland\". Hendrixova verze této písně, jež vyšla půl roku po Dylanově původním nahrávání, se umístila na 47. místě žebříčku 500 nejlepších písní všech dob, který sestavili redaktoři amerického hudebního časopisu Rolling Stone.\n"}
{"id": "869179", "url": "https://cs.wikipedia.org/wiki?curid=869179", "title": "John Wesley Harding", "text": "John Wesley Harding\n\nJohn Wesley Harding může být:\n\n"}
{"id": "869183", "url": "https://cs.wikipedia.org/wiki?curid=869183", "title": "Charlie Cox", "text": "Charlie Cox\n\nCharlie Thomas Cox (* 15. prosince 1982 Londýn, Anglie, Spojené království) je britský herec. Mezi jeho nejznámější role patří Tristan Thorn ve filmu \"Hvězdný prach\" (2007), Owen Sleater v seriálu televize HBO, \"Impérium – Mafie v Atlantic City\" (2011–2012) a jako Matt Murdock v seriálech \"Daredevil\" (2015–2018) a \"The Defenders\" (2017).\n\nNarodil se v Londýně v Anglii jako nejmladší z pěti sourozenců. Vyrůstal ve Východním Essexu jako syn Patricie C. A. \"Trishy\" (rozené Harley) a Andrewa Fredericka Seafortha Coxe, který je vydavatel. Mezi jeho předky z otcovy strany patří Sir Andrew Agnew, kapitán královského námořnictva Frederick Lewis Maitland, James Ogilvy, Sir David Carnegie a koloniální guvernér New Yorku, Andrew Elliot. Byl vychováván jako Římský katolík.\n\nNavštěvoval dvě nezávislé školy: Ashdown House a Sherborne School. Později byl vzděláván na divadelní škole Bristol Old Vic Theatre School v Bristolu.\n\nCox hrál hlavní roli Tristana Thorna ve filmu \"Hvězdný prach\". Dále jsme ho v roce 2008 mohli vidět ve snímku \"Stone of Destiny\", kde si zahrál Iana Hamiltona. Jeho westendský debut přišel ve hrách Harolda Pintera, \"The Lover\" a \"The Collection\" v Comedy Theatre v Londýně. Ve stejném roce si zahrál roli vévody z Crowborough v dramatickém seriálu \"Panství Downton\". Také si zahrál titulní roli v dramatu \"The Prince of Homburg\". V roce 2011 ztvárnil roli Josemaríi Escrivá de Balaguera ve filmu \"There Be Dragons\". Ve stejném roce podepsal smlouvu na vedlejší roli v druhé řadě původního seriálu televize HBO, \"Impérium – Mafie v Atlantic City\", kde hraje irského imigranta s vazbami na irskou republikánskou armádu. Jeho postava ve třetí sérii patří mezi pravidelné. V roce 2015 si získal hlavní roli Matta Murdocka v americkém seriálu \"Daredevil\". \n\n"}
{"id": "869184", "url": "https://cs.wikipedia.org/wiki?curid=869184", "title": "Moskevský vrtulníkový závod M. L. Mila", "text": "Moskevský vrtulníkový závod M. L. Mila\n\nMoskevský vrtulníkový závod M. L. Mila ( , ), označovaný často pouze jako Mil nebo Mil Helicopters (zkratka Mi), je ruský, do roku 1991 sovětský, výrobce vrtulníků. Závod byl založen v roce 1947 významným ruským leteckým konstruktérem Michailem Leonťjevičem Milem, po němž je také pojmenován. Závod sídlí v Ljuberckém rajónu v Moskevské oblasti, nedaleko Moskvy. Na vývoji některých vrtulníků se podílí společně se skupinou Eurocopter, tyto vrtulníky nesou označení Euromil. Součástí Moskevského vrtulníkového závodu M. L. Mila je konstrukční kancelář, letecká výroba, experimentální a výzkumné středisko a letové testovací zařízení.\n\nV roce 2007 se Mil, společně s ostatními ruskými výrobci vrtulníků, stal součástí koncernu Ruské vrtulníky. Obchodní značka Mil zůstala u vrtulníků zachována.\n\nNásledující seznam zahrnuje v minulosti nebo v současnosti vyráběné vrtulníky. Seznam nezahrnuje některé koncepty nebo jinak plánované, ale nevyráběné stroje.\n\n\n"}
{"id": "869188", "url": "https://cs.wikipedia.org/wiki?curid=869188", "title": "František Hrůza", "text": "František Hrůza\n\nFrantišek Hrůza (25. února 1923 Jaroměřice nad Rokytnou – 17. září 2017 Blízkov) byl římskokatolický kněz a kaplan Jeho Svatosti, byl v letech 1959–2009 farářem v Měříně ve velkomeziříčském děkanátu brněnské diecéze.\n\nNarodil se v roce 1923 v Jaroměřicích nad Rokytnou. V roce 1942 maturoval v Moravských Budějovicích, a od roku 1943 byl totálně nasazen. Teologická studia dokončil v roce 1950, a téhož roku byl vysvěcen na kněze. V témže roce byl povolán na vojnu, a strávil tři roky u PTP. \n\nV roce 1954 získal státní souhlas, a následně byl dva roky kaplanem v Roudnici nad Labem. V roce 1956 se mohl vrátit na Moravu, a to jako kaplan do Jemnice, odkud odešel v r. 1959 jako farář do Měřína. \n\nZa padesát let jeho působení v Měříně byly vybudovány v přifařených obcích 3 kaple (1970 v Blízkově, 1998 v Meziříčku, a 2006 v Černé). Rovněž byl do dnešní podoby upraven interiér měřínského kostela. \n\nV roce 2000 jej papež Jan Pavel II. jmenoval kaplanem Jeho Svatosti. V roce 2009 odešel do penze, a dále působil v Měříně jako výpomocný duchovní.\n\n"}
{"id": "869189", "url": "https://cs.wikipedia.org/wiki?curid=869189", "title": "Josef Bíža", "text": "Josef Bíža\n\nJosef Bíža (* 17. února 1950) je český politik, na počátku 21. století poslanec Poslanecké sněmovny za ODS.\n\nVe volbách v roce 2002 byl zvolen do poslanecké sněmovny za ODS (volební obvod Ústecký kraj). Byl členem sněmovního zemědělského výboru. V parlamentu setrval do voleb v roce 2006.\n\nJe místopředsedou Oblastního sdružení ODS.\n\nV krajských volbách roku 2000 byl zvolen do Zastupitelstva Ústeckého kraje za ODS. Je aktivní v místní politice. V komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva obce Mšené-lázně za ODS. Profesně se uvádí v letech 1998, 2002, 2006 i 2010 jako starosta.\n\n"}
{"id": "869192", "url": "https://cs.wikipedia.org/wiki?curid=869192", "title": "Ulrike Lunacek", "text": "Ulrike Lunacek\n\nUlrike Lunacek (* 26. května 1957 v Kremži) je rakouská politička, vedoucí delegace rakouské politické strany Zelení – Zelená alternativa v Evropském parlamentu a mluvčí skupiny Zelených v Evropském parlamentu pro oblast zahraničních záležitostí. Byla lídryní rakouských Zelených pro evropské volby konané 7. června 2009.\n\nV letech 1975 až 1983 navštěvovala Univerzitu v Innsbrucku a zde vystudovala tlumočnictví anglického a španělského jazyka. Mezi lety 1984 až 1986 pracovala jako referentka pro Organizaci ženské solidarity ve Vídni. Potom byla redaktorkou Jižního magazínu (Südwind-Magazin) a tiskovou mluvčí Informačního servisu pro rozvojovou politiku (ÖIE). Byla činná jako tlumočnice, žurnalistka a referentka na volné noze.\n\nJejí politická kariéra odstartovala v roce 1995 zveřejněním \"Apelu za rozum\", uspořádaným Lesbickým a gay fórem v Palais Auersperg a první kandidaturou za Zelené, jejichž národní ředitelkou byla v letech 1996 až 1998.\n\nMezi lety 1999 a 2009 byla poslankyní a v poslaneckém klubu Zelených mluvčí pro zahraniční a rozvojovou politiku, stejně jako mluvčí pro zrovnoprávnění leseb, gayů a transsexuálů. Od roku 1999 byla také místopředsedkyní zahraničního výboru Národní rady a od roku 2002 navíc předsedkyní Zelených v Hlavním výboru.\n\nJako první otevřeně lesbická poslankyně v Národní radě je také členkou Grünen Andersrum, což je organizace gayů, leseb a transsexuálů uvnitř strany Zelení - Zelená alternativa. Svůj coming-out si prožila v roce 1980 a od roku 1994 žije ve vztahu se svou partnerkou, která je původem Peruánka.\n\nDne 5. května 2006 byla v Helsinkách zvolena mluvčí Evropské strany zelených. V této funkci byla aktivní 3 roky. V roce 2009 se stala místopředsedkyní Zelných v Národní radě Rakouska a byla nominována jako lídryně strany pro evropské volby 2009. Od svého zvolení do Evropského parlamentu je členkou Výboru pro zahraniční záležitosti, Podvýboru pro bezpečnost a obranu a účastní se Delegace parlamentních výborů pro spolupráci EU–Arménie, EU–Ázerbájdžán a EU–Gruzie. Účastní se rovněž Delegace parlamentního shromáždění Euronest.\n\nUlrike Lunacek je zpravodajkou Evropského parlamentu pro Kosovo.\n\nKdyž v červnu 2014 poskytovala rozhovor při Gay Pride ve Vídni, stala se terčem útoku kyselinou máselnou, která jí poleptala oděv, vyvázla však bez zranění.\n\n"}
{"id": "869200", "url": "https://cs.wikipedia.org/wiki?curid=869200", "title": "Ottavio Piccolomini", "text": "Ottavio Piccolomini\n\nOttavio Piccolomini d’Arragona či také Octavio Piccolomini (11. listopadu 1599 Florencie – 11. srpna 1656 Vídeň) byl italský generál, sloužící Svaté říši římské v hodnosti polního maršála, a velitel tělesné stráže Albrechta z Valdštejna.\n\nNarodil se ve Florencii na sklonku 16. století. V roce 1616 byl členem španělské armády, odkud v roce 1619 přešel do služeb toskánského velkovévody. Po vypuknutí třicetileté války byl jmenován kapitánem jezdeckého pluku, poslaného velkovévodou Cosimem II. jako pomoc císařově armádě a pod vedením Karla Bonaventury Buquoye se zúčastnil v hodnosti rytmistra bitvy na Bíle hoře a maďarského tažení. V roce 1624 byl na krátkou dobu ve Španělsku a působil mezi kyrysníky Gottfrieda Pappenheima v hodnosti podplukovníka až do Pappenheimovy smrti. Roku 1627 znovu vstoupil do císařských služeb jako plukovník ve Valdštejnově pluku. V této funkci se však dopustil chyby, protože se přišlo na to, že v pomořanském městě Stargard vymáhal peníze za ochranu. V téže době se také zúčastnil v roli vyjednávače a plundrujícího války o dědictví mantovské. Jeho důležitou bitvou byla bitva u Lützenu, ve které mu byly připsané daleko větší zásluhy než takovému Heinrichu Holkovi. Piccolominiho ihned po oficiální zprávě z bitvy totiž císař povýšil do funkce \"feldwachtmeistera\" (odpovídá hodnosti generálmajora). Později se také podílel na spiknutí proti Valdštejnovi, které vyústilo v jeho vraždu. Tato jeho role byla důkladně zpracovaná Schillerem v jeho tragédii \"Valdštejn\". Následně pak byl odměněn hodností maršála, 100 000 zlatými a náchodským panstvím. Své zkušenosti později zužitkoval i v bitvě u Nördlingenu. V roce 1635 se spojil se Španěly a pod jeho vedením dosáhla jejich armáda 7. června 1639 velkého vítězství u Thionville. Za to dostal od španělského a neapolského krále Filipa IV. titul vévody z Amalfi. V císařském vojsku se ale nestal se nástupcem Matyáše z Gallasu, jak doufal. Roku 1636 se spolu s Johannem von Werth dostal až do Francie. V jeho další bitvě – u Breitenfeldu v roce 1642 – byl spolu s arcivévodou Leopoldem I. Vilémem poražen Švédy. Pár následujících let byl ve španělské armádě a za odměnu získal titul granda a Řád zlatého rouna. Poté znovu vstoupil do řad císařské armády a po smrti Petera Melandera v bitvě u Zusmarshausenu se stal generálporučíkem. Po vyhlášení míru mu císař napsal děkovný dopis a daroval mu 114 566 zlatých. Usadil se tedy ve svém zámku v Náchodě a začal ho přestavovat. Po konci kariéry se oženil s Marií Benignou Františkou Sasko-Lauenburskou, dcerou vévody Julia Jindřicha. S ní měl jedno dítě (nikoliv dvě – viz kapitola Fikce) – Silvia Josefa (Giuseppe) Piccolominiho, který ho nepřežil, protože byl zavražděn Švédy po bitvě u Jankova. Po jeho smrti 11. srpna 1656 ve Vídni jeho tituly připadly jeho synovci. Byl pohřben v kostele Zvěstování Panny Marie, patřícímu řádu servitů.\nByl významným mecenášem řádu servitů, kupříkladu v městě Rossau investoval stavbu kostela, dokončení se však nedočkal. V servitském kostele byl také pohřben.\n\nV díle Friedricha Schillera \"Valdštejn\" je zmiňován ještě jeden syn, který se měl jmenovat \"Max\". Je to ovšem fikce – syna měl jenom jednoho.\n\n"}
{"id": "869202", "url": "https://cs.wikipedia.org/wiki?curid=869202", "title": "Beyoğlu (Istanbul)", "text": "Beyoğlu (Istanbul)\n\nBeyoğlu [Bejólu] je městskou částí evropské strany Istanbulu. Na severu sousedí s městským obvodem Şişli, na východě s městským obvodem Beşiktaş a mořskou úžinou Bospor, na severozápadě s městským obvodem Kağıthane a Eyüp a na jihu se Zlatým rohem (turecky Haliç).\n\nVe středověku se toto území nazývalo Pera (řecky: \"přes\") a tento název mu zůstal až do založení Turecké republiky ve 20. letech 20. století. Název Pera pochází podle legendy modifikací lidové etymologie Benátského diplomatického titulu Bailo (Benátský velvyslanec v Konstantinopoli) jehož palác byl nejgrandióznější stavbou v této čtvrti. Neformální turecký název Bey Oğlu (doslovně Syn šlechtice) byl původně používán Osmanskými turky k popisu Lodovico Gritti jež byl synem Benátského dóže v Istanbulu během vlády sultána Beyazita II..Bey Oğlu byl tedy nazýván Lodovico Gritti, který navázal blízké vztahy s Vysokou portou a jehož sídlo se nacházelo poblíž dnešního Taksimského náměstí.\n\nMěstský obvod Beyoğlu zahrnuje nejznámější oblasti na sever od Zlatého rohu, včetně Galaty (dnešní Karaköy), Tophane, Cihangir, Şişhane, Tepebaşı, Tarlabaşı, Dolapdere a Kasımpaşa, a je spojen přes Zlatý roh s historickým jádrem města Galatským mostem a Unkapanı mostem.\n\nBeyoğlu je nejznámějším centrem umění, zábavy a nočního života v Istanbulu.\n\nMěstský obvod Beyoğlu se skládá z celkem 45 městských částí:\nÚzemí dnešního Beyoğlu bylo obydleno již po tisíciletí a záznamy ukazují, že na severním břehu Zlatého rohu existovaly osady již v období Krista. V období starověkého Řecka byly okolní kopce nazývány Sykai (fíkový sad) nebo Peran en Sykais (fíkové pole na druhé straně) poukazující na druhou stranu Zlatého rohu. S růstem Byzantské říše se rozrůstal i Konstantinopol a jeho okolí.\n\nBeyoğlu se dočkalo svého rozkvětu až v 5. století, kdy se stalo předměstím Byzance. Východořímský císař Theodosius II. si zde nechal vystavit svou pevnost. Ve stejném období se tomuto území dostává i dalšího názvu: Galata (pravděpodobně odvozeno z řeckého Galaktos, přel. mléko), a to proto, že území bylo prospěšné chovu dobytka a tudíž dopřávalo dostatek mléka pro trh.\n\nPera se stala hlavním centrem Janovských a Benátských obchodníků, a to hlavně v období 4. křížové výpravy v roce 1204 a v období Latinského císařství Konstantinopole (1204–1261). Z tohoto období pochází také dominikánský kostel Sv. Pavla (1233), dnes známý jako Arabská mešita.\nV roce 1273 daroval Byzantský císař Michael VIII. Palaiologos Peru Janovské republice za její podporu Říše a pomoc znovudobytí města z područí křižáků. Pera se tak stala vzkvétající obchodní osadou, na kterou dohlížel Podesta.\n\nJanovský podesta v Galatě (Peře), architekt Montano de Marinis nechal roku 1316 postavit tzv. Janovský palác (Palazzo del Comune), který byl kopií Paláce Svatého Jiří v italském Janově. Pozůstatky tohoto paláce naleznete poblíž Bankalar Caddesi (Bankovní ulice) v Karaköy společně s dalšími Janovskými domy z počátku 14. století.\n\nJako součást opevnění vztyčili Janované roku 1348 62 metrů vysokou válcovou Galatskou věž s kuželovitou střechou, která je i dnes jedním z nejvýraznějších prvků siluety Galaty.\n\nJanovská kontrola nad Galatou zanikla 29. května 1453 při dobytí Konstantinopole Osmanskými Turky. Osmanský sultán Mehmet II. povolil Janovanům žijícím v exilu návrat do města, ale Galata již nikdy nebyla kontrolována Janovským podestou.\n\nBenátky, hlavní protivník Janovanů, získaly kontrolu nad strategickou citadelou Galaty (Pery), ale tato moc jim byla odebrána v roce 1261, když Byzance získala zpět Konstantinopol a ukončila tak Latinské císařství (1204–1261), které bylo založeno benátským dóžetem Enricem Dandolem.\n\nBenátky okamžitě navázaly politické a komerční vztahy s Osmanskou říší, a Benátský bailo byl vyslán do Pery jako ambasador. Benátčané také doporučili architekta Leonardo da Vinci sultánovi Bajezid II., který chtěl nechat vystavit most přes Zlatý roh. Leonardo da Vinci navrhl Galatský most v roce 1502.\n\nÚřad bailo se nacházel v tzv. Benátském paláci, který byl původně postaven v Beyoğlu na začátku 16. století a přestavěn na dnešní podobu v roce 1781. Po unifikaci Itálie v roce 1861 se tato budova stala sídlem \"Italské ambasády\", a po založení Turecké republiky v roce 1923 \"Itaksým konzulátem\".\n\nOsmanská říše měla zajímavý vztah s Benátskou republikou. I když tyto dva státy spolu často válčily nad kontrolou Východního Středozemí a okolních ostrovů, téměř vždy po válce obnovily své obchodní pakty z roku 1479, 1503, 1522, 1540 a 1571, načež následovala porážka Turků v bitvě u Lepanta. Benátčané byli také prvními Evropany, kteří ochutnali Tureckou kávu století před tím, než se ostatním Evropanů dostaly do ruky kávové zrna v bitvě u Vídně v roce 1683.\n\nPo dobytí Konstantinopole a Pery v roce 1453 byly pobřežní území a nížiny rychle osídleny Turky, ale evropská přítomnost na tomto území neskončila. Pro potřeby Levantské populace zde bylo vystaveno několik katolických kostelů jako je Kostel svatého Antonína Paduánského, Kostel svatého Petra a Pavla, a Kostel sv. Marie Draperis.\n\n"}
{"id": "869206", "url": "https://cs.wikipedia.org/wiki?curid=869206", "title": "Faktótum (film)", "text": "Faktótum (film)\n\nFaktótum (anglicky \"Factotum\") je filmové drama z roku 2005 v koprodukci Norska/USA/Francie/Německa/Itálie, které natočil norský režisér Bent Hamer. Čerpá zejména ze stejnojmenného literárního díla a několika dalších německo-amerického spisovatele Charlese Bukowského.\n\n\nHenry „Hank“ Chinaski pracuje v mrazírnách a vedoucí mu dá úkol, má rozvézt led po barech. Hned v prvním baru Chinaski ztvrdne u skleničky. Když pak přijede vedoucí a uvidí otevřené dveře automobilu, z něhož vytéká voda ze zbývajícího rozpouštějícího se ledu, Chinaskiho okamžitě propustí. Henry si pak najde podnájem a zkusí se přihlásit na místo taxikáře. Tady působí dobrým dojmem na instruktora díky svým bystrým odpovědím, ale personální ho vyhodí, protože si jej prověřil a zjistil, že Chinaski zfalšoval přihlášku, když neuvedl své přestupky proti zákonům. Další štací je práce v továrně zpracovávající zeleninu, ale ani tady dlouho nevydrží. Během jedné noční směny praští s pracovním oblekem a odchází pryč.\n\nPak potká v baru Jane a koupí jí pití. Za tři dny už u ní bydlí. Společně obrážejí bary a když jim dojdou peníze, kradou mince a cigarety ze zaparkovaných aut. Když nejsou peníze na základní potraviny, není to katastrofa, prioritou je mít vždy něco k pití. Po čase Henry vezme práci ve skladě s bicykly. Při přijetí se musí ponížit, řekne, že práce je jeho druhým domovem. Tady se seznámí s Mannym, s nímž sdílí vášeň k sázkám na koně. Společně vyrážejí po směně na dostihy a poměrně se jim daří. Začínají fluktuovat a chodit pozdě do práce. Chinaski si koupí nový drahý oblek a pije kvalitní whisky. Šéf už teď nevypadá tak mocně. Jane je nespokojená, že ji Henry už dva týdny neobšťastnil. Kvůli svým pozdním příchodům do zaměstnání je Chinaski propuštěn, má ale nárok na podporu. Nastávají zlaté časy, Henry nemusí vstávat do nudné práce, celý den může strávit v posteli s Jane nebo na dostizích. Za chvíli ho to ale omrzí, rozdělí zbývající peníze, polovinu nechá Jane a odchází. Jane je zaskočená, tohle nečekala.\n\nChinaski se v baru seznámí s Laurou, která ho vezme k Pierrovi, zbohatlíkovi, který se o ni a další dvě bezprizorní prostituky stará. Když se Pierre dozví, že Henry se věnuje psaní, chce po něm, aby mu napsal libreto k jeho opeře „Císař San Francisca“ (anglicky „The Emperor of San Francisco“). Skupina společně dobře vychází, Pierre bere ostatní na svou jachtu na projížďky po moři. Oproti každodennímu šílenství v továrnách a na ulicích je to pohodlný klidný život. Idylka končí, když Pierre zemře. Chinaski si jde zase svou cestou. Objeví se na skok doma, ale zásadový otec ho vyhodí, když Chinaskimu dojde trpělivost poslouchat jeho otravné řeči a schválně ho vyprovokuje.\n\nChinaski vyhledá Jane, která pracuje jako pokojská v hotelu ve městě. Za několik dní se k němu nastěhuje a nastává kolotoč hádek. Chinaski od ní chytne filcky zrovna v nevhodnou dobu, kdy má nastoupit do zaměstnání jako uklizeč. Po aplikaci přípravku proti vším má Henry popálené přirození. Jane mu obalí penis a varlata do kokonu z gázy. V práci Chinaski nevydrží ani jednu směnu a poté se domáhá výplaty za těch pár hodin, co odpracoval. Osobně si pro ně přijde k šéfovi. Po krátkém soužití s Jane se oba rozejdou.\n\nHenry jde zažádat o práci na pracovní agenturu, kde se dá do řeči s postarším černochem. Společně popíjejí víno, dokud je zaměstnanec agentury nevyrazí. Pokračují v popíjení venku až do svítání. Pak se rozloučí a jdou si každý po svém. Na adresu, kde dříve Chinaski býval v podnájmu přijde dopis z nakladatelství. Stojí v něm, že mu byla přijata jedna povídka „Moje opilecká duše je smutnější než všechny mrtvé vánoční stromky světa“ (anglicky „My Beerdrunk Soul Is Sadder Than All The Christmas Trees Of The World“). To už Hank popíjí v baru, kde se u tyče kroutí nahá mladá dívka, a v duchu filozofuje o osamělosti.\n\n\n"}
{"id": "869211", "url": "https://cs.wikipedia.org/wiki?curid=869211", "title": "Pieter Snayers", "text": "Pieter Snayers\n\nPieter či Peter Snayers (1592, Antverpy – 1666/1667, Brusel) byl vlámský barokní malíř, který je proslavený malířským vyobrazením bitev hlavně z třicetileté války.\n\nPieter Snayers se narodil v Antverpách, kde studoval u Sebastiana Vrancxe. Později přešel do Bruselu, kde působil pro arcivévodkyni Isabelu a pro kardinála Ferdinanda Habsburského a Leopolda I. Viléma, pro něhož maloval tapiserie s výjevy z bitev. Během své kariéry spolupracoval například s Rubensem například při tvorbě děl – jakým byl \"Život Jindřicha IV.\", který nebyl nikdy dokončen. Zemřel v Bruselu roku 1666 či 1667.\n\nTvořil hlavně bitevní výjevy, portréty bruselské šlechty a krajiny. Jeho nejznámějším žákem byl Adam Frans van der Meulen.\n\nJeho bitevní výjevy jsou po topografické stránce velice přesné. Své malby dotáhl na rozdíl od svého učitele Vrancxe k větší dokonalosti.\n"}
{"id": "869212", "url": "https://cs.wikipedia.org/wiki?curid=869212", "title": "Cosimo II. Medicejský", "text": "Cosimo II. Medicejský\n\nCosimo II. Medicejský (12. května 1590 Florencie – 28. února 1621 Florencie) byl v letech 1609–1621 toskánský velkovévoda. Za své krátké vlády držel ochrannou ruku nad svým dětským učitelem Galileem Galileim. Zemřel ve věku 30 let na tuberkulózu.\n\nJeho otec, toskánský velkovévoda Ferdinand I. Medicejský, mu ihned v mládí zajistil kvalitní vzdělání: hvězdář Galileo Galilei ho vyučoval v letech 1605 až 1608. V roce 1608 si vzal Marii Magdalenu Habsburskou, dceru arcivévody Karla II. Štýrského. Společně měli osm dětí. Během své vlády si čile dopisoval se svým dětským učitelem. Zemřel v pouhých 30 letech. Po jeho smrti na jeho místo nastoupil jeho syn Ferdinand II. Sám hrál jednu z důležitějších rolí ve válce o mantovské dědictví, ale zabránil zahraniční intervenci. Sám byl zdrženlivý ve vnitrostátní politice, ale vybudoval silné loďstvo. Toto loďstvo pod vedením admirálů Jacopa Inghiramiho a Giulia di Montaut kontrolovalo pohyb Turků ve Středozemním moři a díky tomu měl dobré vztahy s emírem Fakhrem ad-Dinem, prvním libanonským princem, a toto mu také přineslo obchodní výhody v Levantě.\n\n"}
{"id": "869213", "url": "https://cs.wikipedia.org/wiki?curid=869213", "title": "Válka o dědictví mantovské", "text": "Válka o dědictví mantovské\n\nVálka o mantovské dědictví byla jednou z mnoha drobnějších válek během třicetileté války. Válka začala když větev rodu Gonzaga vlastnící Mantovu a Monferrat vymřela po meči po smrti tří bratří Francesca IV., Ferdinanda a Vincenta II. Gonzagy. Během války byla Mantova 14 měsíců pleněna.\n\nŘímský císař Ferdinand II. podporoval Filipa IV. Španělského, kterému chtěl udělit tuto zem v léno. Dědictví ale také nárokoval příbuzný zemřelých vévodů z rodu Gonzagů Karel I., který získal podporu Francie a papeže Urbana VIII. Mantovu obsadila říšská vojska, oddíly španělského vojevůdce Ambrosia Spinoly a savojského vévody Karla Emanuela pak obsadily Monferrat. Z Mantovy si císařský generál Aldringen odvezl s sebou do Čech mantovský poklad a vzácnou knihovnu mantovského vévody. Francouzská vojska pomáhající Karlu I. následně v červenci vpadla do Savojska. Jelikož rakouská vojska obsadila i Mantovu a tři dny ji pustošila, byl uzavřen 13. října 1630 v Řezně mír mezi Francií a císařem, který byl výhodný pro rakouskou stranu, kardinál Richelieu však tuto smlouvu neratifikoval. Z důvodu hrozby švédského zásahu do konfliktu, císař ze svých podmínek slevil a nová smlouva o míru byla podepsána 6. dubna 1631 v Cherasku. Faktickým vítězem se tedy stal Karel I., který získal nové území. Část území Monferratska musela ale být postoupena k Savojsku.\n"}
{"id": "869214", "url": "https://cs.wikipedia.org/wiki?curid=869214", "title": "Heinrich Holk", "text": "Heinrich Holk\n\nHeinrich Holk (1599 – ? listopad 1633) byl německo-dánský vojevůdce žoldnéřů, který sloužil dánskému králi Kristiánu IV. a českému vojevůdci Albrechtu z Valdštejna během třicetileté války.\n\nJako dánský velitel velel skotsko-dánským vojskům při obléhání Stralsundu, paradoxně proti armádě Albrechta z Valdštejna. Po podepsání Lübeckého míru mezi dánským králem a Valdštejnem vstoupil do Vadštejnových služeb. Roku 1632 se pod Valdštejnovým praporem podílel na drancování Saského kurfiřtství a spolu s Gottfriedem Heinrichem Pappenheimem se v listopadu 1632 účastnili Bitvy u Lützenu. Ta byla snad poslední bitvou tohoto vojevůdce. Zemřel čtrnáct dní po této bitvě, snad kolem 30. listopadu.\n"}
{"id": "869216", "url": "https://cs.wikipedia.org/wiki?curid=869216", "title": "Okterakt", "text": "Okterakt\n\nV geometrii je okterakt osmirozměrnou analogií krychle, jde tedy o speciální variantu nadkrychle pro d=8.\n\nTyto vzorce uvádějí obsah okteraktu a jeho \"k\"-rozměrné povrchy.\n\n\"V=a\"\n\n\"S=16 a\"\n\n\"S=112 a\"\n\n\"S=448 a\"\n\n\"S=1120 a\"\n\n\"S=1792 a\"\n\n\"S=1792 a\"\n\n\"S=1024 a\"\n"}
{"id": "869219", "url": "https://cs.wikipedia.org/wiki?curid=869219", "title": "Baškirská Wikipedie", "text": "Baškirská Wikipedie\n\nBaškirská Wikipedie je jazyková verze Wikipedie v baškirštině. Byla založena v roce 2002, ale první článek se na ní objevil až v roce 2005. V lednu 2020 obsahovala přes 50 000 článků a pracovalo pro ni 8 správců. Registrováno bylo přes 26 000 uživatelů, z nichž bylo asi 70 aktivních. V počtu článků byla 93. největší Wikipedie.\n\n"}
{"id": "869220", "url": "https://cs.wikipedia.org/wiki?curid=869220", "title": "Hepterakt", "text": "Hepterakt\n\nV geometrii je hepterakt sedmirozměrnou analogií krychle, jde tedy o speciální variantu nadkrychle pro d=7.\n\nTyto vzorce uvádějí obsah hepteraktu a jeho \"k\"-rozměrné povrchy.\n\n\"V=a\"\n\n\"S=14 a\"\n\n\"S=84 a\"\n\n\"S=280 a\"\n\n\"S=560 a\"\n\n\"S=672 a\"\n\n\"S=448 a\"\n"}
{"id": "869221", "url": "https://cs.wikipedia.org/wiki?curid=869221", "title": "Japonsko na Letních olympijských hrách 1956", "text": "Japonsko na Letních olympijských hrách 1956\n\nJaponsko se účastnilo Letní olympiády 1956. Zastupovalo ho 110 sportovců (94 mužů a 16 žen) ve 13 sportech.\n\n"}
{"id": "869222", "url": "https://cs.wikipedia.org/wiki?curid=869222", "title": "Seznam představitelek královen v českých pohádkách", "text": "Seznam představitelek královen v českých pohádkách\n\nToto je seznam představitelek královen v českých pohádkách.\n\n\n"}
{"id": "869224", "url": "https://cs.wikipedia.org/wiki?curid=869224", "title": "Odo ze Châteauroux", "text": "Odo ze Châteauroux\n\nOdo ze Châteauroux ( \"Eudes de Châteauroux\", 1190 Châteauroux – 25. ledna 1273 Orvieto) byl francouzský kardinál, teolog a filosof a propagátor účasti na křížových výpravách.\n\nZačínal jako student pařížské univerzity a postupem času se zde stal profesorem. V letech 1238–1244 byl ve funkci univerzitního kancléře a zároveň kanovníkem katedrální kapituly v Paříži. Roku 1240 se zúčastnil disputace o Talmudu a jeho následném odsouzení. Roku 1244 byl jmenován kardinálem v Tusculu a krátce poté byl stanoven papežským legátem zodpovědným za agitaci a organizaci kruciát směřovaných do Svaté země a také proti papežem exkomunikovanému císaři Fridrichovi II.\n"}
{"id": "869228", "url": "https://cs.wikipedia.org/wiki?curid=869228", "title": "University Link", "text": "University Link\n\nUniversity Link je budoucí 5,1 km dlouhé prodloužení systému linek rychlodrážní tramvaje Link Light Rail společnosti Sound Transit v Seattlu, v americkém státě Washington. Jeho úkolem bude spojení centra města s University of Washington přes čtvrť Capitol Hill. Stavbu linky schválila federální správa hromadné dopravy v listopadu 2006. Stavba samotná začala ke konci roku 2008 a skončí v roce 2016.\n\nSpolečnost Sound Transit požádala v srpnu 2005 o federální dotaci v hodnotě 750 milionů dolarů k postavení linky spojující centrum Seattlu, čtvrť Capitol Hill a University of Washington bez zvýšení místních daní. V listopadu téhož roku byl projekt ohodnocen federální správou hromadné dopravy (FTA) nejlepším možným způsobem a o rok později byl stejným orgánem schválen. Veřejnosti to tehdy oznámily tehdejší ministryně dopravy Mary Peters a senátorka Patty Murray. V lednu 2008 FTA oznámila, že pokryje celkem 830 milionů dolarů z 877, kterých byly nakonec k výstavbě potřeba, jelikož původní částka nezahrnovala dříve neočekávanou cenu konstrukce tunelů.\n\nLinka je svou celou délkou pod zemí, a to v University Link Tunnelu, jenž byl postaven pro ní. Svůj začátek bude mít na nejsevernější zastávce linky Central Link, pod obchodním centrem Westlake Center. Dále bude pokračovat severovýchodně ke své první zastávce, jenž se bude jmenovat Capitol Hill a nacházet nedaleko parku Cala Andersona a vysoké školy Seattle Central Community College. Odtud bude pokračovat severním směrem ke své konečné, zvané University of Washington, v blízkosti fotbalového stadionu Husky Stadium a turistické/cyklistické stezky Burke-Gilman Trail. Linka měla mít ještě jednu zastávku ve čtvrti First Hill, ale podmínky tamní půdy by zvýšily jak cenu stavby, tak riziko stavby. Místo toho spojí čtvrť tramvajová linka First Hill Streetcar se čtvrtěmi Pioneer Square a International District.\n\n\nDesignem, postavením a doručením nízkopodlažních vozidel a potřebného přídavného vybavení pro University Link byla pověřena japonská firma Kinkisharyo-Mitsui, která již poskytla 35 tramvají pro linku Central Link. University Link získá celkem 27 rychlodrážních tramvají.\n"}
{"id": "869237", "url": "https://cs.wikipedia.org/wiki?curid=869237", "title": "Dejvický potok", "text": "Dejvický potok\n\nDejvický potok, známý též jako Veleslavínský potok, je drobný vodní tok v Praze 6, dnes v převážné části kanalizovaný. \n\nPramenil nedaleko středu Veleslavína, připomíná ho název Potoční ulice a jezírko v areálu veleslavínského zámku. Tekl přes Vokovice a Dejvice přes dnešní ulice Na Rozdílu a U Dejvického rybníčku, kde ještě v roce 1935 napájel malý rybníček. Dále tekl Zavadilovou ulicí do oblasti starých Dejvic. Bahnité usazeniny odkryté při stavbě kancelářského areálu na Hadovce naznačují, že se zde ve středověku nacházel rybník nebo soustava rybníků. Potok dále tekl v místech dnešní Evropské ulice směrem do Bubenče. V Bubenči tekl přes dnešní náměstí Interbrigády, Maďarskou a Mlýnskou ulicí k Císařskému mlýnu, kde se vléval do vltavského ramene. .\n\nAž na dva krátké úseky je dnes potok zcela kanalizován. První otevřený úsek se nachází ve Vokovicích mezi ulicemi V Předním Veleslavíně a Na Rozdílu. Tento úsek si dosud zachoval přírodě blízký ráz, je však ohrožen výstavbou bytů a silnic. Druhý, krátký otevřený úsek je ve viaduktu v Mlýnské ulici nedaleko bubenečského nádraží. Historickým dokladem o výskytu potoka jsou staré vrby v parku podél ulice Na Rozdílu a také název ulice „U Dejvického rybníčku“.\n\nV místech Interní nemocnice Bubeneč (bývalé „Sanatorium dr. Kramera pro nervosní v Bubenči“) na rohu ulic Maďarská a Chittussiho se do Dejvického potoka zprava vlévá bezejmenný přítok, který pramení v rokli pod ulicí Na Marně. Rokle s potokem je pozůstatek rozlehlých Bučkových sadů, založených roku 1786 humanistou a národohospodářem Josefem Ignácem Bučkem z Heraltic. \n\n"}
{"id": "869238", "url": "https://cs.wikipedia.org/wiki?curid=869238", "title": "Římskokatolická farnost Vetlá", "text": "Římskokatolická farnost Vetlá\n\nŘímskokatolická farnost Vetlá (lat. \"Wettla\") je územní společenství římských katolíků ve Vetlé a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nPrvní písemná zmínka o farní lokalitě pochází z roku 1333. Již roku 1384 byla v místě plebánie. Matriky byly vedeny od roku 1699. V roce 1785 byla obnovena fara.\n\nZ důvodu efektivity duchovní správy byl vytvořen \"farní obvod\" (kolatura) farnosti Štětí nad Labem, jehož součástí je i farnost Vetlá, která je tak spravována \"excurrendo\".\n\nŘímskokatolická farnost Vetlá\n\n"}
{"id": "869242", "url": "https://cs.wikipedia.org/wiki?curid=869242", "title": "Rozálie Kohoutová", "text": "Rozálie Kohoutová\n\nRozálie Kohoutová (* 3. května 1985, Praha) je česká režisérka dokumentárních filmů.\n\nJe dcerou spisovatelky Ireny Obermannové a hudebníka Daniela Kohouta, její sestra Berenika Kohoutová je herečka a zpěvačka. Po maturitě na Osmiletém gymnáziu Buďánka studovala od roku 2004 v bakalářském programu romistiku na Filozofické fakultě Univerzity Karlovy v Praze, od roku 2007 v bakalářském a magisterském programu na katedře dokumentární tvorby FAMU a od roku 2009 pak dva semestry oboru filmová věda na Universitě Sorbonne 3 v Paříži v rámci programu Erasmus.\n\nPublikovala v časopisech \"Nový Prostor\" a \"Reflex\" a pro Českou televizi režírovala kulturně publicistické pořady \"Kosmopolis\" a \"City Folk\" a dokumentární film \"Vetřelci a Volavky\". Její krátké dokumentární filmy \"O topánki\" (\"About the Shoes\", 2007) a \"Velmistr\" (\"Grandmaster\", 2008) získaly ocenění u nás i v zahraničí.\n\n\n\n"}
{"id": "869243", "url": "https://cs.wikipedia.org/wiki?curid=869243", "title": "Seznam představitelů králů v českých pohádkách", "text": "Seznam představitelů králů v českých pohádkách\n\nToto je seznam představitelů králů v českých pohádkách.\n\n\n"}
{"id": "869245", "url": "https://cs.wikipedia.org/wiki?curid=869245", "title": "Důl Barbora (Karviná)", "text": "Důl Barbora (Karviná)\n\nDůl Barbora je dnes již zaniklý černouhelný důl na okraji Karviné (směr Horní Suchá).\n\nV lokalitě budoucího dolu byly provedeny první vrty v roce 1898 z iniciativy arcivévodské rodiny. Při hloubění dolu asistovali italští odborníci, ovšem v důsledku množství vody, která do vrtů pronikala, byly práce zastaveny.\n\nK opětovnému hloubení dolu došlo až o dekádu později pod vedením Báňské a hutní společnosti. Hloubění bylo dokončeno v roce 1910, důlní míry byly propůjčeny 14. května 1912. Důl se v této době jmenoval Austria. V době první světové války se v dole těžilo velké množství uhlí, například v roce 1916 činila těžba 276.600 tun. Po skončení války došlo k dvěma přejmenováním dolu. Nejprve byl důl přejmenován na \"důl Józef Piłsudski\" podle obnovitele polského státu. Poté, co západní část Těšínska připadla ČSR byl v roce 1920 přejmenován na \"důl Barbora\". V meziválečném období také docházelo k rozvoji vybavení a modernizaci dolu - zrušení koňské přepravy (1918), instalace zařízení na plavenou základku (1929).\n\nV období druhé světové války byli na dole nasazeni sovětští zajatci a zároveň docházelo k masivními nárůstu těžby (v letech 1943 a 1944 se těžba pohybovala okolo 1 mil. tun ročně), které ovšem nehledělo na efektivitu a budoucnost dolu.\n\nPo skončení druhé světové války došlo k přestavbě a modernizaci dolu - důl Barbora byl jedním z nejvíce mechanizovaných dolů v ostravsko-karvinské oblasti. 18. prosince 1951 došlo v dole k tragédii, při likvidaci požáru zemřelo 14 záchranářů. Dne 31. prosince 1951 byl důl spojen s dolem Hohenegger. Spojené doly nesly jméno již dříve přejmenovaného dolu Hohenegger - důl 1. máj. Jelikož však byla lokalita dolu Barbora lépe mechanizována, docházelo k postupnému převodu všech činností na tento důl. Zde bylo také vedení dolu. Z tohoto důvodu je mezi mnohými lidmi lokalita stejně dobře známa jako \"důl 1. máj\". 1. dubna 1958 byl k dolu 1. máj přičleněn i důl Gabriela.\n\nDne 3. května 1981 došlo k úmrtí záchranářů likvidujících požár ve 40. sloji - zahynulo 7 lidí, včetně ředitele dolu Ing. Rudolfa Stani. V té stejné sloji vybuchl metan i 18. října 1990. Toto neštěstí nepřežilo 30 horníků, dalších 9 lidí bylo těžce zraněno. V důsledku výbuchu ovšem bylo nutné těžbu v lokalitě dolu Barbora zastavit (nebylo možné těžit v části důlního pole). \nPoslední vozík uhlí byl vytěžen 16. prosince 2002. V současné době jsou zachovány obě dvě těžní věže dolu a jámy byly likvidovány zásypem. V oblasti bývalého dolu vzniká průmyslová zóna.\n\n"}
{"id": "869251", "url": "https://cs.wikipedia.org/wiki?curid=869251", "title": "Typ VII", "text": "Typ VII\n\nTyp VII byla třída středně velkých ponorek německé Kriegsmarine z období druhé světové války. Je to nejvíce vyráběná ponorka v dějinách. Celkem jich bylo dokončeno 710 a řada dalších byla do konce války rozestavěna.\n\nVzorem pro vývoj této třídy byly německé ponorky typu \"UB III\" nasazené v první světové válce. Ponorky byly v řadě variant stavěny od roku 1935 až do konce války. První verze typ VIIA byla postavena v 10 kusech, verze typ VIIB byla postavena ve 24 kusech, přičemž nejznámější typ VIIC vznikl ve více než 600 kusech.\n\nNa stavbě se podílely loděnice Deschimag v Brémách (6 jednotek), Germaniawerft v Kielu (80 jednotek), Bremer Vulkan v Brémách-Vegesacku (74 jednotek), Danzigwerft v Danzigu (42 jednotek), Flenderwerft v Lübecku (42 jednotek), Nordseewerke v Emdenu (30 jednotek), Flensburger Schiffsbau ve Flensburgu (28 jednotek), Howaldtswerke v Kielu (65 jednotek), Stülcken Sohn v Hamburku (26 jednotek), Schichauwerft v Danzigu (64 jednotek), Deutsche Werke v Kielu (30 jednotek), Blohm & Voss v Hamburku (181 jednotek), Kriegsmarinewerft ve Wilhelmshavenu (29 jednotek), Oder Werke ve Štětíně (2 jednotky), Vulcan ve Štětíně (1 jednotka) a Neptunwerft v Rostocku (10 jednotek). Celkem tak bylo dokončeno 710 ponorek typu \"VII\". Řada dalších se na konci války nacházela v různém stupni stavby.\n\nPrvní verze postavená v deseti kusech pojmenovaných U \"27\" až U \"36\". Jejich stavba probíhala od roku 1935 v loděnicích Germaniawerft a Deschimag.\n\nVylepšená verze postavená v sérii 24 jednotek v loděnicích Germaniawerft, Bremer Vulcan a Flenderwerft. Trup byl prodloužen o dva metry, takže ponorka pojmula více paliva. Kormidla byla zdvojena. Záďový torpédomet byl umístěn v tlakovém trupu a střílel mezi nimi.\n\nNejznámější verze této třídy. Měla prodloužený trup a zvětšenou velitelskou věž. Podtřída typ VIIC/41 měla zpevněný trup a větší hloubku ponoru. Pouze na papíře vznikly podtřídy Typ VIIC/42 a VIIC/43.\n\nVarianta ponorky typu \"VII\" určená pro kladení min. Její trup byl prodloužen o 10 metrů. Dělostřelecká a torpédová výzbroj byla zachována. Min bylo neseno 15 kusů.\n\nNerealizovaná varianta s novými diesely Deutz.\n\nVarianta určená k zásobování ostatních ponorek municí. Její trup byl prodloužen o více než 10 metrů. V tomto prostoru bylo uloženo 24 torpéd a chlazené potraviny. Loděnice Germaniawerft postavila pouze čtyři kusy této varianty pojmenované U \"1059\" až U \"1062\".\n\nPonorky typu \"VII\" tvořily po celou válku jádro německých ponorkových sil. Podnikly cca 2600 bojových plaveb a potopily 190 válečných a 1175 obchodních lodí. Utrpěly však těžké ztráty; potopeno jich bylo okolo 400, přičemž na nich zahynulo 22 000 námořníků (73% celkových ztrát německých ponorkářů).\n\nPosádky ponorek této třídy dosáhly řady úspěchů. U \"29\" (Otto Schuhart) potopila v září 1939 britskou letadlovou loď HMS \"Courageous\", U \"47\" (Günther Prien) v říjnu 1939 pronikla do Scapa Flow kde potopila bitevní loď HMS \"Royal Oak\", U \"331\" (Hans-Dietrich von Tiesenhausen) v listopadu 1941 potopila britskou bitevní loď HMS \"Barham\". Sloužila na nich také řada es z řad ponorkových velitelů; například Heinrich Lehmann-Willenbrock (25 lodí), Adalbert Schnee (24 lodí), Erich Topp (35 lodí) či Joachim Schepke.\n\nPříběh ponorky U \"96\" je zápletkou německého filmu \"Das Boot\" režiséra Wolfganga Petersena z roku 1981.\n\n"}
{"id": "869254", "url": "https://cs.wikipedia.org/wiki?curid=869254", "title": "Švarná Hanka", "text": "Švarná Hanka\n\nŠvarná Hanka je lokalita a zároveň horská chata v Zadních horách v Beskydech ve směru z osady Gruň na Bílý Kříž.\n\nPředchůdkyně dnešní horské chaty byla postavena někdy kolem poloviny 19. století. Ve druhé polovině onoho století sem z dnešního Slovenska přišla schovanka Anna Weliczkowá, která si zde za uspořené peníze koupila domek. V něm si zřídila tzv. ferlok, ve kterém prodávala pivo, slaninu, brynzu a pravděpodobně i kořalku. Prostory ferloku však čase přestávaly stačit. Proto se Anna, místními nazývaná Hanka Veličková, rozhodla zakoupit od souseda hospodářství, ve kterém si otevřela hospodu. Té se v době největší slávy začalo říkat \"U Švarné Hanky\". Podle legendy se o ni měli poprat dva sousedé a celý případ skončil u soudu. Zde ji jeden ze svědků nazval \"hrubou Hankou\", načež měl soudce konstatovat, že je docela švarná. V roce 1900 Anna svoje hospodářství prodala a zakoupila hostinec Bebek na konci Morávky, kde dožila. V té době se jednalo o osídlenou oblast, dnes je místo po výstavbě vodní nádrže Morávka opuštěné.\n\nV roce 1904 chata Švarná Hanka vyhořela a tehdejší majitel, který také mj. vedl dnešní hotel Ivánek v Ostravici, na jejím místě vystavěl novou hospodu s útulnou, čímž položil základy k centru české turistiky ve slezské části Beskyd. Tato chata se těšila větší oblibě než ty v německém Beskidenvereinu. Posledním majitelem před rokem 1948 byl Adolf Sehnal, jenž zároveň vlastnil i podnik Fénix v Ostravě. Po roce 1948 ji vlastnilo několik soudů, aby ji nakonec získala šachta Petr Cinger a OKD, kterým sloužila k rekreaci.\n\nPozději chata chátrala a docházelo k rychlému střídání majitelů a nájemců. Teprve v roce 2007 došlo k její celkové rekonstrukci, po které byla otevřena 1. dubna 2008.\n\n\n"}
{"id": "869262", "url": "https://cs.wikipedia.org/wiki?curid=869262", "title": "Filip z Dreux", "text": "Filip z Dreux\n\nFilip z Dreux či také Filip z Beauvais ( \"Philippe de Dreux\", 1158 – 2. listopadu 1217) byl biskup z Beauvais, nadšený účastník křížových výprav a bitvy u Bouvines. Slovy jeho současníků byl \"muž oddávající se spíše bitvám než knihám\".\n\nNarodil se jako mladší syn hraběte Roberta z Dreux a francouzský král Filip II. byl jeho bratrancem. Roku 1176 se stal biskupem v Beauvais a roku 1179 se společně s Jindřichem ze Champagne poprvé vydal do Svaté země. Po návratu se zúčastnil bojů proti Plantagenetům a napadl hrad Aumale.\n\nRoku 1189 se společně se svým starším bratrem Robertem zúčastnil třetí křížové výpravy. Během pobytu ve Svaté zemi roku 1190 oddal se souhlasem papežského legáta jeruzalémskou dědičku Isabelu s Konrádem z Montferratu. Poté, co byl Konrád úkladně zavražděn, Filip byl jedním z iniciátorů zvěsti, že v útoku má prsty Richard Lví srdce. Richard se shodou okolností dostal při návratu domů do zajetí císaře Jindřicha VI. a Filip se aktivně snažil zhoršit podmínky jeho zajetí. \n\nRoku 1197 sám Filip padl do Richardova zajetí \"jako rytíř, vyzbrojen a se spuštěným hledím\" a setrval v něm až do roku 1199, kdy Richard zemřel. Roku 1210 se nadchl pro kruciátu směřovanou proti albigenským, byl při obléhání hradu Termes a roku 1215 vyslechl volání kříže znovu. S kyjem v ruce se setkal na bitevní pláni u Bouvines s vojskem Oty Brunšvického a podařilo se mu zde zajmout vznešeného zajatce Jana ze Salisbury. Zemřel roku 1217 a byl pohřben v katedrále v Beauvais.\n"}
{"id": "869263", "url": "https://cs.wikipedia.org/wiki?curid=869263", "title": "Patti Page", "text": "Patti Page\n\nPatti Page (8. listopadu 1927 Claremore, Oklahoma, USA − 1. ledna 2013 Encinitas, Kalifornie, USA) byla americká zpěvačka. Jedněmi z jejích největších hitů jsou písně „Tennessee Waltz“ a „(How Much Is) That Doggie in the Window?“. V padesátých letech měla na televizi ABC vlastní pořad nazvaný \"The Patti Page Show\". V roce 1997 byla uvedena do Oklahoma Music Hall of Fame.\n"}
{"id": "869265", "url": "https://cs.wikipedia.org/wiki?curid=869265", "title": "Grgeteg", "text": "Grgeteg\n\nGrgeteg (v srbské cyrilici Гргетег) je název pro vesnici a klášter, které se oba nacházejí v jižním předhůři pohoří Fruška Gora v Srbsku. Klášter pochází již z roku 1471, vesnice byla založena kolonisty z oblasti centrálního Srbska v 18. století\n\nNedaleká vesnice (jižně od kláštera, který se nachází v lesích Frušky Gory) měla v roce 2002 pouhých 85 obyvatel. Administrativně spadá pod opštinu Irig, obyvatelstvo se věnuje převážně zemědělství. Ves získala napojení na elektrickou síť v roce 1959, v roce 1979 byla hlavní cesta vyasfaltována. Obyvatel v Grgetegu pravidelně ubývá. Zatímco v roce 1900 měla tato vesnice, soustředěná kolem jediné hlavní ulice, 408 obyvatel o sto let později se jejich počet snížil na ani ne čtvrtinu.\n\nObec je napojena na regionální silniční síť a směřují do ní i značené turistické trasy z Frušky Gory.\n"}
{"id": "869266", "url": "https://cs.wikipedia.org/wiki?curid=869266", "title": "Data Display Debugger", "text": "Data Display Debugger\n\nData Display Debugger (ve zkratce GNU DDD) je v informatice grafické uživatelské rozhraní, které je nadstavbou ladících nástrojů využívajících příkazový řádek, jako jsou GDB, DBX, JDB, HP Wildebeest Debugger, XDB, Perl debugger, Bash debugger, Python debugger a GNU Make debugger. DDD je část projektu GNU a je šířen jako svobodný software pod licencí GNU General Public Licence.\n\nDDD obsahuje pokročilé funkce, jako je náhled zdrojového textu nebo zobrazení interaktivních grafických dat v podobě grafů. Pouhým kliknutím myši lze dereferencovát ukazatele nebo ukázat strukturovaný a roztříděný obsah, který je aktualizovaný po každém zastavení programu. DDD je využíván převážně v unixových systémech a jeho funkce jsou neustále vylepšovány mnoha dostupnými open source pluginy.\n"}
{"id": "869267", "url": "https://cs.wikipedia.org/wiki?curid=869267", "title": "Helge Nyncke", "text": "Helge Nyncke\n\nHelge Nyncke (* 1956, Würzburg) je německý ilustrátor dětských a mládežnických knih.\n\nNyncke studoval na Hochschule für Gestaltung v Offenbachu. Pracuje na volné noze a žije v Mühlheimu. Do povědomí veřejnosti se dostal ilustracemi k dětské knize Wo bitte geht’s zu Gott? fragte das kleine Ferkel od Michaela Schmidta-Salomona.\n\n\n\n"}
{"id": "869268", "url": "https://cs.wikipedia.org/wiki?curid=869268", "title": "Dwight Freeney", "text": "Dwight Freeney\n\nDwight Jason Freeney (* 19. února 1980 v Hartfordu, stát Connecticut) je bývalý hráč amerického fotbalu, který hrával na pozici Outside linebackera nebo Defensive enda v National Football League. Univerzitní fotbal hrál za Syracuse University, poté byl vybrán v prvním kole Draftu NFL 2002 týmem Indianapolis Colts a od té doby byl sedmkrát zvolen do Pro Bowlu.\n\nFreeney navštěvoval Bloomfield High School a specializoval se na sport: čtyři roky baseball, tři roky americký fotbal a jeden rok fotbal na pozici brankáře. Freeney stále drží rekord školy v počtu sacků a jeho číslo 44 bylo navždy vyřazeno z nabídky čísel. Jeho idolem v mládí byl Linebacker New York Giants Lawrence Taylor, oba se setkali na charitativním golfovém utkání poté, co se Taylor stal profesionálem.\n\nFreeney upřednostnil atletické stipendium a za tým Syracuse Orange football hrál v letech 1998 - 2001 americký fotbal. Poslední dva roky byl startujícím hráčem a během této doby stanovil rekord univerzity v počtu sacků celkově (34) a za jednu sezónu (17,5), a v sedmnácti utkáních v řadě si připsal alespoň jeden sack. Proti Virginia Tech sackoval během jednoho zápasu Quarterbacka Michaela Vicka 4,5krát. Celkem nasbíral 104 tacklů (68 sólových), 34 sacků Quarterbacků a 51 tacklů pro ztrátu. V letech 2000 a 2001 byl vybrán do prvního týmu konference All-Big East.\n\nDwight Freeney byl vybrán v prvním kole Draftu NFL 2002 na 11. místě celkově týmem Indianapolis Colts. Přestože v té době vážil 115 kg, při sprintu na 40 yardů dosáhl času 4,4 sekundy a ve vertikálním výskoku 1 metr, což jsou stále jedny z nejlepších parametrů Defensive linemanů v historii.\n\nV první sezóně 2002 odehrál Freeney všech 16 utkání, z toho 8 jako startující hráč, a vytvořil nováčkovský rekord 9 forced fumblů, z toho tři v jednom utkání. Kromě toho si připsal 41 tacklů (40 sólových, kariérní maximum), 13 sacků a jednou ubráněný bod. V anketě o Defenzivního nováčka roku se umístil druhý. \n\nV sezóně 2004 zaznamená 16 sacků (kariérní maximum) a jako třetí nejrychlejší hráč historie dosahuje hranice 40 sacků.\n\nV sezóně 2006 nemá tak úspěšné osobní statistiky (5,5 sacku, 4 forced fumbly), ale pomáhá Colts k vítězství nad Chicagem Bears a zisku Super Bowlu.\n\n19. února 2007 uplatňují Colts na Freeneyho \"franchise tag\", protože mu má vypršet jeho nováčkovská smlouva. 13. července pak obě strany podepisují šestiletý kontrakt na 72 milionů dolarů (30 milionů garantovaných), čímž udělají Colts z Freeneyho jednoho z nejlépe placených defenzivních hráčů v NFL.\n\nPočínaje sezónou 2010 se Freeneyho statistiky snižují až na 12 tacklů, 5 sacků a 1 forced fumble v sezóně 2012, nicméně celkový počet 44 forced fumblů v kariéře ho řadí na druhé místo v historii NFL pouhé tři body od lídra Jasona Taylora. Počínaje touto sezónou také Freeney pod vedením trenéra Chucka Pagana přechází z pozice Defensive enda na Outside linebackera. 15. února 2013 Freeney oznamuje, že neprodlouží kontrakt s Colts.\n\n18. května 2013 Freeney podepisuje dvouletý kontrakt se San Diego Chargers. V ročníku 2013 odehrál pouhá čtyři utkání, než se zranil, v sezóně 2014 již opět nastupuje do všech zápasů základní části a zaznamenává 10 tacklů (4 asistaované), 3,5 sacku a jednu zblokovanou přihrávku. Přesto s ním Chargers po skončení sezóny neprodlužují smlouvu a z Freeneyho se stává volný hráč.\n\nDwightův bratr Hugh byl vysokoškolským quarterbackem a v současnosti učí matematiku na Rockville High School. 28. března 2012 byl zatčen Freeneyho daňový poradce za zpronevěru fotbalistových 2,2 milionu dolarů.\n\n"}
{"id": "869269", "url": "https://cs.wikipedia.org/wiki?curid=869269", "title": "Teddy Award", "text": "Teddy Award\n\nTeddy Award je ocenění v oblasti kinematografie s gay, lesbickou, bisexuální a transgender tematikou. Bývá udělováno od roku 1987 v předvečer vyhlášení cen Zlatého medvěda na berlínském filmovém festivalu Berlinale.\n\nZáměr vytvořit gay a lesbickou filmovou cenu vznikl v roce 1987. Pojmenování \"Teddy\" („Méďa“) vzniklo jako odkaz na hlavní cenu Berlinale, „Zlatého medvěda“. Wieland Speck a Manfred Salzgeber jmenovali porotu z lidí, „kteří zhlédli všechny filmy“ a celou skupinu pojmenovali Mezinárodní asociace gay a lesbických filmových festivalů (\"International Gay & Lesbian Film Festival Association\", IGLFFA).\n\nSpolečnou zakládající ideou bylo, aby Teddy poskytl homosexuální scéně a gay a lesbickým filmům pozornost všeobecných i odborných médií, kterou by si jinak samy těžko získaly.\n\nPrvní cenu Teddy získal režisér Pedro Almodóvar za kriminální film \"Zákon touhy\" (\"La Ley del deseo\") s dosud téměř neznámým Antoniem Banderasem.\n\nV roce 1990 se uskutečnil první udílecí galavečer v gay centru SchwuZ s asi 400 hosty, pořádaný vizuálním umělcem s pseudonymem BeV StroganoV a zaměstnanci gay knihkupectví Eisenherz.\n\nRoku 1992 organizační výbor Berlinale oficiálně cenu uznal a zařadil do seznamu svých ocenění.\n\nV roce 1997 byla založena nezisková organizace Spolek přátel Teddyho (Förderverein Teddy e.V.). Tato organizace celoročně shromažďuje finanční prostředky pro cenu a zajišťuje její propagaci.\n\nV současnosti je cena Teddy udílena ve třech kategoriích:\n\n\nSoučasná cena má formu kovového medvěda, který sedí na berlínské dlažební kostce. Postavička byla vytvořena podle návrhu tvůrce gay komiksů Ralfa Königa a samotnou sošku vyrobil šperkař Pepe Süveges.\n\nMimo tyto hlavní ceny bývají v některých letech udíleny také ceny čtenářů gay a lesbického časopisu Siegessäule, v pozdějších ročnících pojmenované „Elza“ („Else“), nebo také zvláštní ceny poroty, jiná mimořádná ocenění a čestná uznání.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "869282", "url": "https://cs.wikipedia.org/wiki?curid=869282", "title": "Elektromechanický filtr", "text": "Elektromechanický filtr\n\nElektromechanický filtr, popř. \"mechanický filtr\" (angl. \"mechanical filter\") využívá při své činnosti mechanické kmity. Obsahuje mechanické rezonátory, které jsou spojeny vhodným druhem vazby. Často se používá jako pásmová propust v radiopřijímačích, televizorech a dalších zařízeních.\n\nMechanický filtr (bez elektromechanického měniče) byl poprvé použit v roce 1920 v gramofonu. Roku 1950 se používaly filtry s elektromechanickým měničem ve formě modulů v mezifrekvenčních zesilovačích některých tehdejších radiopřijímačů (obr. 2). Radiopřijímač japonské společnosti Matsushita, který měl mezifrekvenční zesilovač osazen dvěma keramickými filtry se střední frekvencí 455 kHz, byl představen jako novinka na výstavě elektronických součástek v Paříži roku 1966.\n\nV bývalém Československu se v té době vyráběly magnetostrikční filtry typu WK 850 01 se střední frekvencí 468 kHz. Výrobu filtrů zajišťovala TESLA Blatná. Používaly se v malých radiostanicích a v letech 1970 až 1973 jimi byly osazovány mezifrekvenční zesilovače kapesních rozhlasových přijímačů TESLA IN70, resp. TESLA Iris.\n\nNásledně TESLA Hradec Králové vyvinula a vyráběla piezokeramické filtry, jako např. SK 854 15 a SK 854 60, oba se střední frekvencí 465 kHz. Od roku 1980 potom vyráběla mj. piezokeramické filtry MLF 10,7-250 (střední frekvence 10,7 MHz), určené pro mezifrekvenční zesilovače rozhlasových přijímačů s pásmem VKV.\n\nMechanické rezonátory funkčně odpovídají rezonančním obvodům, tvořeným prvky RLC. Podle elektromechanické analogie hmotnost odpovídá indukčnosti, poddajnost pružiny odpovídá kapacitě a mechanický odpor odpovídá elektrickému odporu.\n\nCharakteristika filtru je dána počtem rezonátorů a jejich vzájemnými vazbami. Elektromechanický filtr má ve vstupní části elektromechanický měnič, převádějící vstupní elektrické kmity signálu na mechanické kmity, potřebné pro činnost filtru. Měnič na výstupu filtru převádí mechanické kmity zpět na elektrické. Elektromechanický měnič může pracovat na magnetostrikčním, elektromagnetickém či piezoelektrickém principu.\n\n\"Magnetostrikční filtr\" je založen na využití tzv. magnetostrikčního jevu, při němž u \"magnetostrikčních\" materiálů ve střídavém elektromagnetickém poli dochází ke změnám objemu. Pokud bude takový materiál vystaven periodicky se měnícímu magnetickému poli, vzniknou nucené mechanické kmity.\n\nZ praktického hlediska filtr funguje tak, že vstupní signál budí prostřednictvím cívky kmity ve feritovém rezonátoru, který je vyroben z magnetostrikčního feritu a naladěn broušením feritového materiálu na požadovanou rezonanční frekvenci (např. 468 kHz). Tímto způsobem je zajištěn převod elektrického signálu na mechanické kmity. Kmity se přenášejí prostřednictvím vazebního členu, např. kovového, na další rezonátor. Na výstupním rezonátoru jsou mechanické kmity snímány cívkou, čímž dojde k převodu na elektrický signál.\n\n\"Magnetomechanický filtr\" využívá tzv. magnetomechanický jev, při němž u \"feromagnetických\" materiálů ve střídavém magnetickém poli dochází ke změnám objemu a tím ke vzniku mechanických kmitů. Magnetomechanický jev je podobný magnetostrikčnímu jevu. Vstupní elektrický signál se přivádí do cívky magnetického obvodu, který změní signál na mechanické kmity, jenž se dále šíří přesně opracovaným materiálem a nakonec budí výstupní elektromagnetický obvod, kde dojde k přeměně mechanických kmitů na elektrický signál. Filtry jsou vhodné např. k použití v krátkovlnných přijímačích pro signály A1, popř. SSB, jako telegrafní filtry, apod.\n\n\"Piezokeramický filtr\", též \"piezoelektrický filtr\" či \"piezoelektrický keramický filtr\", někdy označovaný jen jako \"keramický filtr\", využívá ke své činnosti tzv. piezoelektrický jev, při němž střídavé elektrické pole vybudí u piezokeramického materiálu mechanické kmity.\n\nFiltr může být vyroben monolitickou technologií (podobně jako se vyrábí např. integrované obvody) na jedné destičce z piezokeramického materiálu. V rezonančních oblastech jsou vakuově napařené kovové elektrody. Přivedením elektrického signálu na vstupní elektrody filtru dojde v důsledku piezoelektrického jevu ke vzniku mechanického kmitání, které vyvolá akustický signál. Akustickou vazbou se signál dostane na další rezonanční oblast, kde je vlivem elektrostrikce (opak piezoelektrického jevu) převeden zpět na elektrický signál. Tento signál se vhodným druhem vazby, např. kapacitní vazbou, přivádí na další rezonanční oblast. Z ní se akustickou vazbou dostane na poslední rezonanční oblast, kde proběhne transformace na výstupní elektrický signál. Při požadavku na vysokou selektivitu filtru mohou být přidány další rezonanční oblasti.\n\nČasto se používá jako pásmová propust v mezifrekvenčních obvodech radiopřijímačů pro příjem amplitudově modulovaných signálů (střední frekvence filtru 450 kHz až 470 kHz) i frekvenčně modulovaných signálů (střední frekvence filtru 10,7 MHz), v obvodech zvuku televizních přijímačů (střední frekvence filtru 5,5 MHz, resp. 6,5 MHz).\nNěkteré obvody televizních přijímačů a různá další zařízení, jako jsou např. mobilní telefony, satelitní přijímače, apod., vyžadují filtry schopné pracovat na vysokých frekvencích. Tomuto požadavku vyhovuje \"filtr s povrchovou akustickou vlnou\" (\"filtr SAW\"), který bývá řazen do jiné kategorie filtrů. V důsledku piezoelektrického jevu v něm také vnikají mechanické kmity, ale podstatná je zde rezonance povrchové akustické vlny (PAV). Na rozdíl od  výše uvedených filtrů může filtr SAW pracovat i v oblasti velmi vysokých frekvencí, přibližně od 30 MHz až do 2800 MHz.\n\nPásmová propust ve formě elektromechanického filtru může při malých rozměrech a malé hmotnosti mít velmi dobré parametry - strmé boky charakteristiky a nízký útlum v propustném pásmu (vložný útlum). Proto se dá úspěšně použít pro získání selektivity např. v mezifrekvenčních zesilovačích radiopřijímačů s nepřímým zesílením - superhetů. Při aplikaci je třeba počítat s tím, že všechny mechanické filtry mají také parazitní rezonance, jak ukazuje obr. 4. Proto se někdy filtry používají v kombinaci s klasickými rezonančními obvody LC, které současně mohou zajistit vhodné impedanční přizpůsobení filtru (obr. 1).\n\n"}
{"id": "869285", "url": "https://cs.wikipedia.org/wiki?curid=869285", "title": "Anna Grodzká", "text": "Anna Grodzká\n\nAnna Grodzká (* 16. března 1954 Otwock, Polsko), rozená jako Krzysztof Bogdan Bęgowski, je polská transsexuální občanská aktivistka a politička.\n\nJe absolventkou Varšavské univerzity v oboru klinická psychologie. Byla 10 let ředitelkou a šéfredaktorkou vydavatelství a následně 10 let vedoucí tiskařství. Mimo jiné se také jako majitelka firmy podílela na produkci několika filmových a televizních projektů. \n\nJeště jako Krzysztof měla s tehdejší manželkou jednoho syna. Na konci 80. let 20. století byla vědecky ověřena a potvrzena Krzysztofova transsexualita. Své manželce to řekl, ale společně se shodli, že to zatím nebudou sdělovat synovi. Ten se to dověděl až ve svých 22 letech. V roce 2009 Krzysztof Grodzki podstoupil v Bangkoku operativní změnu pohlaví a přijal jméno Anna Grodzká. Jeho proměna v ženu byla filmově zdokumentována televizní stanicí HBO.\n\nV roce 2008 založila občanské sdružení Trans-Fuzja, které hájí zájmy transsexuálů a nadále setrvala ve funkci předsedkyně. Ve Varšavě je místopředsedkyní Komise pro příležitosti a nerovné zacházení. Dále je aktivní v LGBT hnutí. \n\nV parlamentních volbách 2011 kandidovala ve volebním obvodu 13 za Palikotovo hnutí a s 19 451 preferenčními hlasy získala mandát v polském Sejmu. Stala se tím historicky první transsexuální osobou Polského parlamentu.\n"}
{"id": "869289", "url": "https://cs.wikipedia.org/wiki?curid=869289", "title": "Japonsko na Letních olympijských hrách 1952", "text": "Japonsko na Letních olympijských hrách 1952\n\nJaponsko se účastnilo Letní olympiády 1952. Zastupovalo ho 69 sportovců (58 mužů a 11 žen) ve 13 sportech.\n\n"}
{"id": "869295", "url": "https://cs.wikipedia.org/wiki?curid=869295", "title": "Jiří Zeman (lední hokejista)", "text": "Jiří Zeman (lední hokejista)\n\nJiří Zeman (* 12. února 1982 Slaný) je český profesionální hokejista hrající Extraligu ledního hokeje za tým HC Verva Litvínov.\nNastupuje na pozici obránce.\nJe vysoký 177 centimetrů, váží 80 kilogramů.\n\nJiří Zeman zahájil svou extraligovou kariéru v roce 2000 v týmu HC Vagnerplast Kladno, v rocích 2007-2011 hrál za HC Slovan Ústečtí Lvi. Od roku 2012 nastupuje za HC Verva Litvínov.\n\n"}
{"id": "869305", "url": "https://cs.wikipedia.org/wiki?curid=869305", "title": "Římskokatolická farnost Hoštka", "text": "Římskokatolická farnost Hoštka\n\nŘímskokatolická farnost Hoštka (lat. \"Gasdorfium\") je územní společenství římských katolíků ve Hoštce a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nJiž roku 1384 byla v místě plebánie. Od 60. let 17. století byla farnost opět samostatná. Matriky jsou vedeny od roku 1666.\n\nZ důvodu efektivity duchovní správy byl vytvořen \"farní obvod\" (kolatura) farnosti Štětí nad Labem, jehož součástí je i farnost Hoštka, která je tak spravována \"excurrendo\".\n\nŘímskokatolická farnost Hoštka\n\n"}
{"id": "869309", "url": "https://cs.wikipedia.org/wiki?curid=869309", "title": "RSD", "text": "RSD\n\nZkratka RSD může označovat:\n\n"}
{"id": "869310", "url": "https://cs.wikipedia.org/wiki?curid=869310", "title": "Otto Kretschmer", "text": "Otto Kretschmer\n\nOtto Kretschmer (1. května 1912, Heidau – 5. srpen 1998, Straubing) byl německý ponorkový velitel ve druhé světové válce.\n\nOtto Kretschmer pochází ze slezské vsi Heidau (dnes Hajduki Nyskie v Polsku). V sedmnácti letech strávil osm měsíců v Exeteru, kde se naučil plynně anglicky. V dubnu 1930 vstoupil do \"Reichsmarine\", kde dosáhl hodnosti \"seekadett\" poté, co absolvoval důstojnický kurz a strávil tři měsíce na palubě výcvikového škuneru \"Niobe\". Další rok odsloužil na palubě lehkého křižníku \"Emden\". Ve druhé polovině roku 1932 krátce sloužil na výzkumné lodi \"Meteor\", kde absolvoval kurz navigace. V prosinci 1934 byl přeřazen na lehký křižník \"Köln\", kde zůstal až do zařazení k ponorkovému loďstvu v roce 1936.\n\nPrvní lodí, na níž velel, byla v roce 1937 \"U 35\", ponorka typu VIIA. Jmenování souviselo s občanskou válkou ve Španělsku, ponorka dostala rozkaz hlídkovat u španělského pobřeží. Z plavby se U 35 vrátila do Německa, aniž by potopila nějakou loď. V září 1937 převzal Kretschmer velení \"U 23\", ponorky typu typu IIB.\n\nV době invaze do Polska byl Kretschmer, který stále velel ponorce \"U 23\", poslán do akce spolu s celou ponorkovou flotilou. Plavba směřovala přes Severní moře k pobřeží Británie. První úspěch zaznamenal v Moray Firth, kde 12. února 1940 torpédoval a potopil dánský tanker \"Danmark\" o výtlaku 10 517 tun. Britská admiralita nepředpokládala v oblasti výskyt ponorek a domnívala se, že tanker najel na minu. Při téže plavbě Kretschmer 18. února potopil nedaleko Pentland Firth torpédoborec \"HMS Daring\" o výtlaku 1 300 tun, který doprovázel konvoj HN-12 z Norska. Ponorky se téměř vždy vyhýbaly střetnutí s torpédoborci, potopení \"Daringu\" bylo odvážným kouskem Kretschmera a posádky \"U 23\".\n\nPo osmi plavbách byl Kretschmer v dubnu 1940 převelen na právě dokončenou ponorku \"U 99\". Do akce vyplul v červnu 1940, po dvouměsíčním tréninku v německých vodách. Během prvních čtyř plaveb napadal konvoje v noci, pluje na hladině, potápěje obchodní lodě jedním, velmi přesně odpáleným torpédem. Od těch dob je Kretschmer spojován s výrokem „jedno torpédo... jedna loď“. Admirál George Creasy považoval postup za nebezpečný a domníval se, že se stal omylem. Ačkoli se mnozí velitelé snažili Kretschmerovu taktiku napodobit, zdaleka nedosáhli takových úspěchů.\n\nPřestože Kretschmer odsloužil jen jeden a půl roku ze šesti let, po které trvala druhá světová válka, co do celkové tonáže potopených lodí nebyl nikým překonán. \n\nByl vyznamenán Železným křížem 2. (17. října 1939) a 1. (17. prosince 1939) třídy, sponou ponorkáře s diamanty (, 9. listopadu 1939), Rytířským křížem Železného kříže (4. srpna 1940), Rytířským křížem Železného kříže s dubovou ratolestí (4. listopadu 1940) a Rytířským křížem Železného kříže s dubovou ratolestí a meči (26. prosince 1940). Pětkrát jej zmínil \"Wehrmachtbericht\" (3. srpna 1940, 19. října, 4. prosince, 17. prosince a 25. dubna 1941).\n\n\n"}
{"id": "869311", "url": "https://cs.wikipedia.org/wiki?curid=869311", "title": "Žertéř", "text": "Žertéř\n\nŽertéř (jinými názvy též Vtipálek, Vypravěč anekdot, „Jokester“) je krátká vědeckofantastická povídka spisovatele Isaaca Asimova, která vyšla poprvé v prosinci 1956 v časopise \"Infinity\". Byla následně zařazena do povídkových sbírek, např. \"Earth Is Room Enough\" (1957) a \"Robot Dreams\" (1986). Česky vyšla např. ve sbírce \"Sny robotů\" (1996). V povídce je přítomen obrovský počítač zvaný Multivac, který lze nalézt i v dalších autorových povídkách, např. „Úhel pohledu“, „Stroj, který vyhrál válku“, „Poslední otázka“ a dalších.\n\n\nNoel Meyerhof je „Velmistr“, jeden z maximálně 10 lidí na celém světě, kteří mají geniální intuici a díky tomu mohou pokládat velice přesné otázky a rychle se dostat k jádru problému. Toto je zapotřebí při vkládání dat pro obrovský počítač Multivac. Meyerhof je znám mezi ostatními členy podpůrného technického týmu jako vyhlášený vypravěč dobrých vtipů.\n\nProgramátor Timothy Whistler jednoho dne přistihne Meyerhofa, jak vypráví vtipy i Multivacovi. Domnívá se, že Velmistr začíná ztrácet soudnost a konzultuje svou domněnku s vedoucím úředníkem Abramem Traskem. Trask se na Meyerhofa zaměří. Meyerhof pátrá po původu vtipů. Neví, kdo vtipy vymýšlí. Každý zná nějaký vtip, ale neví o nikom, kdo by alespoň jeden vymyslel. Musí jít o neustále obměňované variace starých vtipů. Když jsou data zadána do Multivacu, ten je vyhodnotí a z jeho analýzy vzejde šokující výsledek. Vtipy jsou nastrčenou psychologickou látkou mimozemské civilizace, která pomocí nich studuje lidské reakce. Nyní, když lidé dokázali celou záležitost prohlédnout, experiment mimozemšťanů skončil. Nic už není humorné. Nahradí ho nějaký nový, neznámý experiment.\n\nČesky vyšla povídka v následujících sbírkách nebo antologiích:\n\nPod názvem Žertéř:\n\nPod názvem Vypravěč anekdot:\n\nPod názvem Vtipálek:\n\n"}
{"id": "869314", "url": "https://cs.wikipedia.org/wiki?curid=869314", "title": "Mediální objekt", "text": "Mediální objekt\n\nMediální objekt je aktivně vytvářená, celospolečensky formovaná událost v prostředí mediálního prostoru. Oproti mediálnímu obrazu má mediální objekt třetí rozměr, kterým je vstup širší veřejnosti, jenž mediální objekt sama aktivně dotváří (veřejné diskuse pod články atp.). Skupina Ztohoven mluví o mediálním prostoru, jako o další rovině prostoru veřejného. Do tohoto mediálního prostoru vnáší „mediální materiál“ z něhož „hněte“ mediální objekt.\n\nTřetí rozměr Mediálního objektu je tvořen primárně prostřednictvím nových médií umožňujících vedle pasívního přijímání sdělovaného obsahu také aktivní participaci na jeho tvorbě. Tento proces akceleruje v posledních letech, kdy dochází k úzkému propojení sociálních sítí a klasických médií. \nZásadní pojmový zlom v tomto ohledu přinesl v roce 2008 Axel Bruns, který pojmenoval tvůrčí proces vzniku obsahu webu 2.0 jako „produsage“ (produžívání) neboli spojení procesu produkce a užívání. Tento princip spočívá v charakteru nových médií, které jsou založeny na aktivním zapojení uživatele, který je různými prostředky vybízen ke spolutvorbě obsahu. Neustálé naplňování novými obsahy a transformace již vzniklého se projevuje v nejrůznějších formách (remixy, blogy, koláže, ale také manipulace a vývoj mediálního obrazu událostí zprostředkovaných nebo produkovaných zpravodajskými médii). \n\nAxel Bruns ve své eseji \"Blogs, Wikipedia, Second Life and Beyond\" (2008) předpovídá proměnu umění v důsledku průniku nových médií do tvůrčího procesu. Podle jeho úvah bude v budoucnu kladen mnohem větší důraz na tvůrčí proces a otevřenost díla „dalšímu životu“, v důsledku čehož bude stále slabší roli hrát autorství k uměleckému dílu. Takový přístup má samozřejmě své limity a i Bruns příkladmo uvádí, že si lze těžko představit, jak se uživatelé spolupodílejí na vzniku např. symfonie. Na druhou stranu právě v této oblasti lze najít velice blízký pokus o vznik uměleckého díla participatiním přístupem prostřednictvím nových médií – Youtube Symphony Orchestra.\n\nDíla skupiny Ztohoven v tomto ohledu do značné míry Brunsovu předpověď naplňují. Jak sami členové uvádějí, jejich díla jsou spouštěcími mechanismy, které mají prostřednictvím aktuálních společenských témat vyvolávat postupnou mediální reflexi. Jejím prostřednictvím získává dílo další obsahy které původní autoři nemohou zákonitě předpokládat ani ovládat. Příkladem rozsahu těchto nových obsahů, o které se dílo postupně rozrůstá, může být množství témat, která byla otevřena v rámci diskuse o instalaci skupiny Ztohoven v galerii DOX v rámci výstavy \"Kartografie naděje\".\n"}
{"id": "869332", "url": "https://cs.wikipedia.org/wiki?curid=869332", "title": "Kovář (rozcestník)", "text": "Kovář (rozcestník)\n\nKovář může být:\n"}
{"id": "869336", "url": "https://cs.wikipedia.org/wiki?curid=869336", "title": "Bílý Kříž", "text": "Bílý Kříž\n\nBílý Kříž (slovensky \"Biely Kríž\") je horská osada a rekreační oblast v Zadních horách v Beskydech, rozkládající se po obou stranách hranic České republiky se Slovenskem. Turistům je lokalita známa již od konce 19. století.\n\nOsada je ohraničena vrchem Sulov (943 m n. m.) na severu a slovenským vrchem Súľov (903 m n. m.) na jihu. Na úbočí Súľova najdeme mrazový srub.\n\nNázev osada dostala podle bílé natřeného lidového kříže, který stojí v malé dřevěné ohradě přesně na hranicích. Jeho původ není znám, existují dvě teorie. Podle první zde umrzl finanční strážník, který hlídal hranice před pašeráky. Podle druhé jsou pod křížem pochováni strážníci, tzv. portáši, kteří zde podlehli moru.\n\nOsada je přístupná hned několika turistickými značkami. Přímo po státní hranici vede červená turistická značka od osady Konečná, která pak pokračuje dále až na Muřinkový vrch. Od obce Bílá sem vede také zelená turistická značka, ta následně pokračuje podél Morávky do osady Bebek. Třetí cestu pak přivádí modrá turistická značka od vodní nádrže Šance a Visalají. Ze Slovenska je přístupná po žlutě značené cestě od Vrchpredmieru, části Klokočova, pokračující na Gruň. K osadě vedou také dvě naučné stezky. NS Prameny Morávky vede souběžně se zelenou značkou, od osady Gruň pak přichází NS Gruň - Bílý Kříž. Cyklisty sem přivádí cyklotrasa 6181 (od Gruně na Černou).\n\n\n"}
{"id": "869338", "url": "https://cs.wikipedia.org/wiki?curid=869338", "title": "Angela Krauß", "text": "Angela Krauß\n\nAngela Krauß (* 2. května 1950, Chemnitz) je německá spisovatelka.\n\nAngela Krauß studovala od 1969 do 1972 reklamu na Fachhochschule für Werbung und Gestaltung v Berlíně. V období 1976 – 1979 studovala na Deutsches Literaturinstitut Leipzig v Lipsku, kde od roku 1981 žije jako spisovatel na volné noze. V roce 2000 přerušila docenturu na\npaderbornské univerzitě.\n\nVe svém díle nabízí detailní a skeptický pohled na pozdní DDR a období německého sjednocení. \n\nAngela Krauß je členem německého PEN- centra a saské akademie umění; od roku 2006 je řádným členem Akademie der Wissenschaften und der Literatur.\n\n\n\n\n"}
{"id": "869339", "url": "https://cs.wikipedia.org/wiki?curid=869339", "title": "Parhe", "text": "Parhe\n\nParhe či Parhä (: 발해, : 渤海, \"Po-chaj\") byl stát na pomezí Mandžuska a Koreje, existující v letech 698–926. Základními etniky byly tunguzské kmeny (Mo-che), Korejci a Číňané. Roku 926 byl dobyt Kitany.\n\nParhe zahrnovalo sever Korejského poloostrova, jižní Mandžusko za řekami Amnokkang a Tuman a dnešní Přímořský kraj.\n\nObyvatelstvo Parhe se neskládalo pouze z původního lidu království Kogurjo. Velkou část tvořili polonomádští Malgalové, kteří kočovali po celém Mandžusku, jižní Sibiři a severovýchodě Korejského poloostrova. Vládnoucí elita ale pocházela z Kogurja a proto se také\npovažovali za následnický stát.\n\nParhe bylo založeno uprchlíky z korejského království Kogurjo pod vedením generála Te Čo-jonga. Kogurjo bylo předtím porobeno jiným korejským královstvím Sjednocená Silla, které se spojilo s Číňany z dynastie Tchang. V čase založení proto bylo Parhe pod silným tlakem Číny dynastie Tchang a nepřátelské vztahy mělo rovněž se Sjednocenou Sillou. Na severní hranici byla v roce 721 Sillou postavena obranná zeď. Přestože bylo Parhe obklopeno nepřátelskými státy, dokázalo ke konci 8. století natolik rozšířit své území, že zaujímalo celé severovýchodní Mandžusko a poloostrov Liao-tung. Časem se vztahy s Čínou normalizovaly a přejímání tchangských institucí a kultury mohlo pokračovat. Díky přejímání tchangské civilizace kultura v Parhe vzkvétala. Parhe však vzhledem rozdílům mezi vládnoucí vrstvou a ovládaným lidem bylo vnitřně slabé, proto také v roce 926 snadno podlehlo útoku Kitanů (polonomádské mongolské etnikum obývající část Mandžuska). Ti na dobytém území vytvořili stát dynastie Liao.\n"}
{"id": "869340", "url": "https://cs.wikipedia.org/wiki?curid=869340", "title": "Intercity Transit", "text": "Intercity Transit\n\nIntercity Transit je dopravní podnik obsluhující města Olympia, Lacey, Tumwater a Yelm v americkém státě Washington na území o rozloze zhruba 240 km². Celkem provozuje 24 autobusových linek, službu Dial-A-Lift pro invalidy, program spolujízdy, a je rovněž aktivní v komunitních záležitostech. \n\nKromě toho provozuje pravidelnou shuttle linku \"Dash\", která spojuje Capitol Campus s centrem Olympie přes ulici Capitol Way. O pracovních dnech jezdí každých patnáct minut, o víkendech pak každých deset, navíc po své trase míjí několik velkých veřejných parkovišť.\n\nV roce 2009 byl podnik odměněn Asociací amerických dopravních podniků oceněním pro nejlepší dopravní podnik střední velikosti v zemi.\n\nDo flotily Intercity Transit patří 68 autobusů, 33 dodávek Dial-A-Lift a 221 dodávek pro spolujízdu. V roce 2010 podnik zakoupil 6 nových hybridních autobusů a nyní je jedním z prvních v zemi, jejichž flotila běží pouze na bionaftu. Nejvíce (66) autobusů z flotily jsou modely Gillig Low Floor.\n"}
{"id": "869353", "url": "https://cs.wikipedia.org/wiki?curid=869353", "title": "Cassius Vaughn", "text": "Cassius Vaughn\n\nCassius M. Vaughn (* 3. listopadu 1987 ve Memphisu, stát Tennessee) je hráč amerického fotbalu nastupující na pozici Cornerbacka za tým Baltimore Ravens v National Football League. Univerzitní fotbal hrál za University of Mississippi, po Draftu NFL 2010, kdy si ho nevybral žádný tým, podepsal smlouvu s týmem Denver Broncos.\n\nVaughn navštěvoval East High School v Memphisu, kde hrál americký fotbal na pozicích Running backa, Wide receivera, Quarterbacka i Defensive backa. Poté přestupuje na University of Mississippi, kde během čtyř sezón odehraje všech 50 možných utkání a zaznamená 152 tacklů (107 sólových), 5 interceptionů, dvacet ubráněných přihrávek a dva forced fumbly.\n\nCassius Vaughn poté, co nebyl vybrán v Draftu NFL 2010, podepsal jako volný hráč smlouvu s Denver Broncos. Jako nováček neodehrál na pozici Cornerbacka ani jeden zápas, ale jako člen special teamu si připsal třináct startů, v nich sedm tacklů a 2 kickoff returny, z toho jeden proti San Diegu Chargers po 97-yardovém běhu vrátil do touchdownu.\n\nV ročníku 2011 nastupuje do devíti zápasů (třikrát jako startující Cornerback), jenže 28. listopadu je zapsán na seznam zraněných. Celkem tak zaznamená 19 tacklů, 4 ubráněné přihrávky a jednu interception, shodou okolností znovu proti San Diegu a znovu vrácenou do touchdownu. Jako člen special teamu vrací 17. listopadu proti New Yorku Jets kickoff do touchdownu, čímž se stává druhým nedraftovaným hráčem v historii NFL (po Alvinu Hallovi), který v kariéře zaznamenal touchdown jak z interceptionu, tak z kickoffu.\n\n23. května 2012 je Vaughn vyměněn do Indianapolisu Colts za Fullbacka Chrise Gronkowskiho. V sezóně 2012 nastupuje do všech zápasů základní části, jako startující hráč poprvé ve vítězném utkání proti Green Bay Packers. Celkem zaznamená 66 tacklů (8 asistovaných), 9 ubráněných přihrávek a proti Tennessee Titans interception vrácenou do touchdownu. Za tuto akci je následně zvolen Defenzivním hráčem týdne konference AFC.\n\nPo propuštění z Indianapolisu podepsiuje 7. dubna 2014 Vaughn jednoroční kontrakt s Detroit Lions. V jejich dresu pak odehraje třináct utkání (pět jako startující hráč) a připíše si 2 interceptiony, 5 zblokovaných přihrávek a 18 tacklů. \n\n28. května 2015 Vaughn podepisuje jako volný hráč jednoletý kontrakt s Baltimore Ravens.\n\n"}
{"id": "869358", "url": "https://cs.wikipedia.org/wiki?curid=869358", "title": "Ingress (hra)", "text": "Ingress (hra)\n\nIngress je online multiplayerová hra využívající rozšířené reality (augmentované, augmented reality), kterou vytvořilo NianticLabs@Google. Nyní je dostupná pro zařízení s OS Android a pro iOS.\n\nHráči na začátku zvolí k jaké frakci budou patřit – \"„Enlightened“ (Osvícení - zelená barva) –\" též mezi komunitou označovány jako \"„žabičky“\" a nebo \"„Resistance“ (Odpor - modrá barva) –\" \"„šmoulové“\". Hráči pro svou frakci obsazují a hackují portály a následně je svazují do polí (propojení 3 portálů). Portály jsou virtuální přičemž se vyskytují na GPS pozicích reálných staveb a monumentů. Portály je možné vidět jen v herní aplikaci nebo na webové stránce provozovatele, herní mapě – tzv. \"Intelu\". Cílem je užít si hru. Frakce mezi sebou soupeří o maximální počet obsazených portálů a o vytvoření pole o co nejvyšší rozloze – ta poté dávají samotné body stranám (tzv. \"Mind Units – MUs\").\n\nPo světě se jednoho dne začala objevovat záhadná hmota \"(původně z dílny Niantic Laboratories)\" – \"XM, energie\", která se hromadí kolem portálů – ty jsou u zajímavých míst jako například umění – street art, sochy, monumenty, architektonicky zajímavých místech, a podobně.\n\nPortály na Zemi otevírají neznámí mimozemšťané (tzv. \"Shapers,\" volně přeloženo jako Tvarovači). Hráči se pak dělí na skupiny – tzv. Osvícení \"(Enlightened)\", kteří věří, že nové technologie, které mimozemšťané nabízí, pozvednou lidskou rasu na novou úroveň a proti nim stojí Odpor \"(Resistance)\", kteří jsou konzervativní a brání se změnám – nechtějí nechat neznámé mimozemšťany jen tak působit na lidstvo. Tak začaly boje, obsazování portálů a jejich propojování do polí.\n\nKolem každého portálu se generuje energie (bílé body, XM), kterou hráči sbírají a využívají k dalším činnostem – hackování portálů, osazování portálů rezonátory (kondenzátory energie), dobíjení rezonátorů apod. XM energie se také vyskytuje na místech s vysokou koncentrací lidí.\n\nObsazení portálu je možné až po jeho neutralizaci \"(tzn. když energie portálu je rovna 0)\", čehož se docílí útočením na portál nebo jeho postupným vybitím \"(z plného stavu do nuly to trvá týden)\". K útočení slouží tzv. \"XMP Burstery\" nebo \"Ultra strikes\", které hráč sbírá hackováním portálů.\n\nJednotlivé portály se mohou nalinkovat (propojit) pokud splňují následující 3 kritéria\n\n1: mají dostatek energie \"(čím větší vzdálenost, tím více energie je potřeba)\"\n\n2: dosazené všechny rezonátory (8)\n\n3: patří vaší frakci.\n\n4: mezi portály nepřekáží žádný link (propojení)\n\nHlavním cílem hry je vytváření tzv. \"kontrolovaných polí (Control Field)\" které se tvoří prolinkováním \"(spojením)\" 3 portálů. Vznikají tedy pole ve tvaru trojúhelníků. Tyto pole se za určitých podmínek mohou překrývat. Aby mohl být vytvořen link, hráč musí vlastnit klíč od cílového portálu \"(ten je jednorázový a získává se jako ostatní předměty ve hře hackováním portálu)\" a portál z kterého se linkuje musí být v akčním rádiusu hráče (jeho velikost se odvíjí od hráčovy úrovně).\n\nJednotlivým stranám se sčítají body, tzv. mind units \"(jednotky mysli, zkráceně MUs)\", za vytvořená pole prolinkováním 3 portálů do trojúhelníku. MUs se nezískávají podle velikosti pole v m², ale podle počtu lidí v poli \"uzavřených\". Pokud tedy vytvoříte pole např. o velikosti 100m2 nad zabydleným územím, získate o mnoho větší počet MUs, než za pole stejné velikosti nad územím neobydleným (nejméně však 1 MU).\n\n\nVe hře se také pravidelně pořádají tzv. XM Anomálie které se situují do větších hlavních či krajských měst. Jedná se o událost která je pořádána přibližně 4× ročně, a sjedou se na ní lidé z celého světa aby následně bojovali o dané město, a mohou tak ovlivnit příběh hry. Jedná se o jednodenní záležitost. Druhý den obvykle probíhá tzv. Mission Day. Za odměnu obvykle dostane hráč upomínkovou medaili přímo do scanneru.\n\n2017\n\n4.11 – 2.12.2017 – EXO5\n\n28.8 – 23.9.2017 – 13MAGNUS Reawakens\n\n2016\n\n12.11.2016 – Via Noir\n\n27.8 – 24.9 2016 – Via Lux\n\n28.5 – 25.6 2016 – Aegis Nova\n\n27.2 – 2.4 2016 – Obsidian\n\n2015\n\n10.10 – 12.12 2015 – Abaddon\n\n30.5 – 20.6 2015 – Persepolis\n\n21.2 – 28.3 2015 – Shōnin\n\n2014\n\n18.10 – 13.12 2014 – Darsana\n\n12.7 – 27.9 2014 – Helios\n\nPůvodně Niantic Labs vyvinul Ingress pro Android (datum vydání 19.12.2013), a následně se hra stala multiplatforní, příchodem verzí pro iOS (14.7.2014).\n\n"}
{"id": "869362", "url": "https://cs.wikipedia.org/wiki?curid=869362", "title": "Karel Vilém Auersperg", "text": "Karel Vilém Auersperg\n\nKarel (Carlos) Vilém Auersperg, : \"Karl (Carlos) Wilhelm Philipp Fürst von Auersperg\" (1. května 1814 Praha – 4. ledna 1890 tamtéž) byl česko-rakouský politik a předseda předlitavské vlády.\n\nPocházel z rodu Auerspergů. Po smrti otce (Karla) Viléma II. († 1827) se stal hlavou knížecí linie, studoval práva a po studiu žil převážně na svých statcích v Čechách. Od roku 1840 byl politicky činný ve Sněmu království Českého a stál v opozici vůči politice Metternicha. Po roce 1848 se stáhl z politického dění do ústraní. Do Sněmu království Českého se vrátil v roce 1861 a jeho členem byl s přestávkami až do roku 1883. Od roku 1861 do roku 1890 byl členem Panské sněmovny Říšské rady a do roku 1867 jejím prezidentem.\n\nKrátce po přijetí prosincové ústavy se stal ministerským předsedou Předlitavska a v listopadu 1868 podal demisi kvůli rozdílným názorům s říšským kancléřem Friedrichen Ferdinandem von Beustem.\n\n"}
{"id": "869363", "url": "https://cs.wikipedia.org/wiki?curid=869363", "title": "Konečná (osada)", "text": "Konečná (osada)\n\nKonečná je horská osada v Zadních horách v Moravskoslezských Beskydech na obou stranách hranice České republiky se Slovenskem. Na moravské straně administrativně spadá pod obec Bílá, na slovenské pod Klokočov. Vystavěna byla na hřebeni Konečné (865 m n. m.). K některým slovenským domům se lze dostat pouze tak, že se překročí státní hranice, která prochází mezi jejich zahrádkou a moravskou částí zdejší silnice.\n\nV zimním období bývají v okolí upravovány běžecké trasy, v jižní a severní části osady byly vybudovány sjezdovky.\n\nV těsné blízkosti Konečné se na moravské straně nachází další dvě osady – Gigula a Gratčanka.\n\nOsada leží na přímo na silnici II/484 od osady Černá, na slovenské straně pokračující směrem na Kornicu. Nachází se zde již nefunkční hraniční přechod Bílá-Klokočov. Kromě toho sem vede řada turistických cest. Z osady Bílý Kříž přichází červená turistická značka, pokračující směrem k osadě Bumbálka, a z osady Gruň (resp. její části Švarná Hanka) modře značená turistická stezka. Ze Slovenska přichází zelená turistická značka od obce Predmier. Moravskou část výše zmíněné silnice kopíruje cyklotrasa 461.\n\nKonečná je také jedna ze čtyř základních sídelních jednotek obce Bílá. Tato základní sídelní jednotka zahrnuje následující sídelní lokality:\n\n"}
{"id": "869364", "url": "https://cs.wikipedia.org/wiki?curid=869364", "title": "Mike McCready", "text": "Mike McCready\n\nMichael David McCready (* 5. dubna 1966, Pensacola, Florida, Spojené státy americké) je americký kytarista, člen americké rockové hudební skupiny Pearl Jam. Společně Jeffem Amentem, Stone Gossardem a Eddie Vedderem, je jedním ze zakládajících členů Pearl Jam. McCready byl rovněž členem několika vedlejších hudebních projektů Temple of the Dog, Mad Season and The Rockfords.\n"}
{"id": "869373", "url": "https://cs.wikipedia.org/wiki?curid=869373", "title": "Smith &amp; Wesson 1006", "text": "Smith &amp; Wesson 1006\n\nSmith & Wesson 1006 je pistole vyráběná firmou Smith & Wesson.\n\nV průběhu 80. let představil Smith & Wesson svoji třetí generaci samonabíjecích pistolí v různých rážích, počínaje 9 mm Parabellum a .45 ACP konče. Model Smith & Wesson 1006 používal náboj ráže 10 mm Auto. Systém označovaní pistolí čtyřciferným číslem firma zavedla spolu se třetí generací svých pistolí; první dvě číslice označují ráži.\n\nPotenciální výkon náboje 10 mm Auto vzbudil pozornost úřadu FBI, což v roce 1990 podnítilo firmu Smith & Wesson k zahájení výroby příslušné zbraně, modelu 1006.\n\nPoužitý náboj byl skutečně výkonný. Tělo zbraně je vyhotoveno z niklu. Díky kvalitním mířidlům Novak a neoprenoveným střenkám dokážou vycvičení střelci při střelbě dosáhnout velmi dobrých výsledků. Zásobník je řadový na 9 nábojů ráže 10 mm Auto. Systém je uzamčený používá krátký zákluz s poklesem hlavně.\n"}
{"id": "869379", "url": "https://cs.wikipedia.org/wiki?curid=869379", "title": "Ladislav Býček", "text": "Ladislav Býček\n\nLadislav Býček (* 8. října 1944) je český politik, v letech 2002 až 2006 poslanec Poslanecké sněmovny PČR za KSČM, v letech 2000 až 2004 a opět v letech 2012 až 2016 zastupitel Jihomoravského kraje.\n\nVe volbách v roce 2002 byl zvolen do poslanecké sněmovny za KSČM (volební obvod Jihomoravský kraj). Byl členem sněmovního hospodářského výboru. V parlamentu setrval do voleb v roce 2006.\n\nPůsobí jako předseda Městského výboru KSČM v Brně. V roce 2012 média informovala o tom, že v kanceláři má stále bustu Vladimira Iljiče Lenina. Dlouhodobě je aktivní v místní politice. V komunálních volbách roku 1994, komunálních volbách roku 1998 a komunálních volbách roku 2006 byl zvolen do zastupitelstva městské části Brno-Řečkovice a Mokrá Hora za KSČM. Profesně se uvádí jako obchodní zástupce. Neúspěšně sem kandidoval v komunálních volbách roku 2010, nyní se profesně zmiňuje coby politický pracovník. V komunálních volbách roku 1994, komunálních volbách roku 1998, komunálních volbách roku 2006 a komunálních volbách roku 2010 byl také zvolen do zastupitelstva Brna. V komunálních volbách roku 2002 do něj kandidoval neúspěšně.\n\nV krajských volbách roku 2000 a opětovně v krajských volbách roku 2012 byl zvolen do Zastupitelstva Jihomoravského kraje za KSČM. V krajských volbách v roce 2016 se pokoušek post krajského zastupitele obhájit, ale neuspěl.\n\nV komunálních volbách v roce 2014 kandidoval za KSČM do Zastupitelstva Městské části Brno-Řečkovice a Mokrá Hora, ale neuspěl (stal se pouze prvním náhradníkem).\n\nOd roku 2010 do ledna 2016 zastával funkci předsedy Městského výboru KSČM Brno.\n\n"}
{"id": "869384", "url": "https://cs.wikipedia.org/wiki?curid=869384", "title": "Hydrofilie", "text": "Hydrofilie\n\nHydrofilní neboli vodu milující jsou molekuly nebo povrchy pozitivně interagující s vodou. Jde o takové molekuly, které nesou záporný nebo kladný náboj (ionty) a ochotně interagují s vodou prostřednictvím své polární vazby za vzniku vodíkových můstků. Ve vodě se tedy rozpouštějí. Patří mezi ně například alkoholy, polární aminokyseliny, oligosacharidy a další částice z vodného prostředí buňky včetně DNA a RNA.\n\n"}
{"id": "869385", "url": "https://cs.wikipedia.org/wiki?curid=869385", "title": "Vladimír Helfert", "text": "Vladimír Helfert\n\nVladimír Helfert (24. března 1886 Plánice – 18. května 1945 Praha) byl český muzikolog, pedagog, organizátor a dirigent. Od roku 1919 žil v Brně, kde na Masarykově univerzitě založil oddělení hudební vědy.\n\nPo maturitě, kterou složil na smíchovském reálném gymnáziu v roce 1904, studoval na pražské Filosofické fakultě Univerzity Karlovy. Dva roky také strávil na univerzitě v Berlíně, kde se učil od předních muzikologů té doby. Po svých studiích působil na české univerzitě v Praze, kde se setkal se Zdeňkem Nejedlým, svým pozdějším švagrem. Nejedlý jej, podobně jako řadu českých muzikologů, silně ovlivnil. Helfert byl propagátorem díla Bedřicha Smetany. Po svém příchodu do Brna zde jako první uvedl a sám řídil kompletní symfonický cyklus Má vlast. Jako zastánce progresivního směru (představovaného např. právě Smetanou, Fibichem, Ostrčilem) zpočátku odmítal hudbu Leoše Janáčka jako příliš \"naturalistickou\", později svůj postoj přehodnotil.\n\nHelfert ve své korespondenci ze 30. let 20. stol. se Zdeňkem Nejedlým formuloval svou myšlenku o zavedení předmětu hudební výchovy do základního školství.\n\nVychoval novou generaci brněnských hudebních vědců (Racek, Štědroň a další).\n\nV letech 1935–1936 byl děkanem Filozofické fakulty Masarykovy univerzity.\n\nZa druhé světové války byl vězněn. Zemřel v důsledku podlomeného zdraví krátce po skončení války, 18. května 1945, v terezínské karanténní stanici.\n\nNarodil se jako syn Zdeňka Helferta, správce velkostatku v Plánici a inspektora bechyňského panství. Jeho dědečkem byl historik a politik Josef Alexander Helfert a pradědečkem právník a etnograf Josef Helfert. Babička Vilemína Helfertová byla sestrou Jindřicha Fügnera.\n\nJeho bratr Jaroslav byl ředitelem Moravského zemského muzea, sestra Alexandra byla manželkou Rudolfa Jedličky, zakladatele Jedličkova ústavu. Jeho švagry byli hudební vědec a politik Zdeněk Nejedlý a architekt Rudolf Stockar. Dcera Renata se provdala za Josefa Trtílka, profesora analytické chemie a pozdějšího děkana Pedagogické fakulty UJEP v Brně.\n\n\n"}
{"id": "869386", "url": "https://cs.wikipedia.org/wiki?curid=869386", "title": "Idunn (jméno)", "text": "Idunn (jméno)\n\nIdunn je ženské křestní jméno skandinávského původu. Možná je utvořené ze staroseverského slova ið \"znovu\" a unna \"milovat\". Vykládá se jako \"ta, která omlazuje\". V severské mytologii Iðunn byla bohyně jara a nesmrtelnosti.\n\n"}
{"id": "869387", "url": "https://cs.wikipedia.org/wiki?curid=869387", "title": "Visalaje", "text": "Visalaje\n\nVisalaje je horská osada v Zadních horách v Moravskoslezských Beskydech, na svahu kopce Visalaje (800 m n. m.) na konci 12 km dlouhého údolí mezi Lysou horou, Travným a Bílým Křížem. Nachází se na rozvodí řek Morávky a Mohelnice. Po administrativní stránce spadá pod obec Krásná. V okolí najdeme řadu dalších osad. Podél toku potoka Kumorovec se rozprostírá přírodní památka Obidová, která zároveň odděluje osadu Visalaje od osady Obidová.\n\nV zimním období prochází osadou běžecké tratě, dále je zde lyžařské středisko s řadou vleků a sjezdovek\n\nOsadou prochází zeleně značená turistická stezka od Švarné Hanky, části osady Gruň. Z Visalají dále pokračuje směrem na Travný a přes Malý Travný do Morávky. Z jižní části osady zv. Ježánky vede žlutá turistická značka k samotě \"U Surovce\" a červená turistická značka přes osadu Vyšní Mohelnice (u osady Muroňka) směrem na Lysou horu. Místem také prochází modře značená turistická stezka od vodní nádrže Šance, pokračující na Bílý Kříž.\n\n"}
{"id": "869393", "url": "https://cs.wikipedia.org/wiki?curid=869393", "title": "Hydrofobie", "text": "Hydrofobie\n\nHydrofobní neboli vody se bojící nebo vodu nesnášející jsou molekuly nebo povrchy neinteragující s vodou. Jde o takové molekuly, které nenesou žádný náboj (převaha nepolárních vazeb v molekule) a tvoří tak s vodou jen málo nebo žádné vodíkové můstky. Ve vodě se tedy nerozpouštějí. Patří mezi ně například uhlovodíky.\n\nOpakem hydrofobních molekul jsou hydrofilní. Molekuly s hydrofobní a hydrofilní částí zároveň se nazývají amfipatické a jejich shlukování dává vznik takzvaným micelám. Tento proces je základním při vzniku dvojvrstvých fosfolipidových membrán buněk.\n\nAdheze ledu může být také snížena vhodnou úpravou povrchu.\n\n"}
{"id": "869400", "url": "https://cs.wikipedia.org/wiki?curid=869400", "title": "Henri Tajfel", "text": "Henri Tajfel\n\nHenri Tajfel, rodným jménem Hersz Mordche (22. června 1919, Włocławek – 3. května 1982, Oxford) byl britský sociální psycholog polsko-židovského původu, který proslul příspěvky na téma předsudků a kolektivních identit.\n\nNarodil se v židovské rodině v Polsku. Protože tam byly omezující kvóty pro Židy na vysokých školách, odjel do Francie, kde studoval chemii na Sorbonně. Po vypuknutí druhé světové války byl povolán do francouzské armády. Byl zajat Němci, ale protože neodhalili jeho židovský původ, byl odeslán do zajateckého, nikoli koncentračního tábora. Zde přežil válku. Válečná a zajatecká zkušenost ho nicméně přivedly k zájmu o roli stereotypů, nacionalismu, rasismu a skupinových identit. Bezprostředně po válce pracoval pro OSN, která pomáhala uprchlíkům a válečným sirotkům. Roku 1946 začal studovat psychologii, studia dokončil roku 1954 - to již v Británii, kam odešel za svou ženou, již poznal za války. Od roku 1967 až do své smrti poté působil na univerzitě v Bristolu. \n\nKritizoval zastaralost metod sociální psychologie a byl zastáncem experimentální metody. Tu začal v Bristolu široce využívat: jeho experimenty začaly tak, že dělil dobrovolníky na dvě malé skupiny na základě nějakého bezvýznamného znaku, a posléze sledoval interakci mezi těmito skupinami a způsoby posilování kolektivní identity uvnitř skupin. Výsledky byly překvapivé: ač bylo rozdělení do skupin v podstatě náhodné a skupiny od sebe byly oddělené, lidé se s jim přidělenou skupinou identifikovali, vymezovali se vůči skupině druhé a definovali výhody a specifičnost vlastní skupiny. Na základě experimentů formuloval spolu se svým žákem Johnem Turnerem tzv. teorii sociální identity, která říká, že lidé svou identitu odvozují od příslušnosti ke skupině i nepříslušnosti k jiným skupinám, za kterýmžo účelem maximalizují vnímání pozitivních rysů vlastní skupiny a negativních rysů cizích skupin.\n\n\n"}
{"id": "869402", "url": "https://cs.wikipedia.org/wiki?curid=869402", "title": "Býček", "text": "Býček\n\nPříjmení Býček (malý býk) nosí tyto osobnosti:\n\n"}
{"id": "869403", "url": "https://cs.wikipedia.org/wiki?curid=869403", "title": "Pivovarské muzeum Kostelec nad Černými lesy", "text": "Pivovarské muzeum Kostelec nad Černými lesy\n\nPivovarské muzeum Kostelec nad Černými lesy se nachází v areálu pivovaru v Kostelci nad Černými lesy.\n\nPůvodní panský pivovar v Kostelci nad Černými lesy stával při zámku. Během rozvoje vrchnostenského velkostatku došlo k jeho přemístění dále od panského sídla do lokality současné Českobrodské ulice (č.p. 14). V době vrcholného baroka se jednalo o jeden z největších pivovarů na našem území vůbec. Roku 1836 pivovar vyhořel. Výstavba nového podniku začala téhož roku na „zelené louce“, kde stojí dodnes (č.p. 17). Velkorysé pojetí nového výrobního areálu pivovaru se sladovnou odpovídalo postoji a společenskému postavení tehdejších majitelů – mocných Lichtenštejnů. Současný stav výrobních objektů pochází z konce 19. století, kdy byl pivovar přestavěn na parní pohon. Několik utilitárních objektů, jako například umývárny či bednárna, bylo dostavěno v meziválečném období. Roku 2001 se stala majitelem zchátralého areálu pivovaru společnost Dej Bůh štěstí spol. s r.o., která do něj vrací život. Výrobní areál náleží do nejzajímavější skupiny objektů pivovarského stavebního dědictví dokumentujících vývoj stavby a jednotlivých technologických prostor vzhledem k modernizaci technologie výroby od řemeslné výroby piva po průmyslovou. Významnou součástí jsou unikátně dochovaná technologická zařízení původního provozu, která společně s dalšími exponáty a dokumenty Černokosteleckého pivovarského muzea a archivu přibližují historii našeho nejvýznamnějšího výrobního odvětví návštěvníkům prohlídkové trasy. To vše rovněž slouží ke studijním účelům badatelů, historiků a architektů. Stále probíhající výzkum, mapování pivovarské historie a vlastní zkušenosti s obnovou pomáhají při projektování nového využití historických staveb a zpracování stavebně-historických průzkumů. V dalších původních prostorách obnovovaného areálu se dnes konají kulturní a společenské akce, svatby, konference, školení apod. Obnovovaná výroba piva tradičními postupy podtrhne jedinečnost a význam tohoto pracoviště zejména z hlediska přenosu informací dalším generacím.\n\nTechnologický provoz zajišťující výrobu základní suroviny k výrobě piva – sladu. A to od příjmu ječmene, jeho čištění, máčení, klíčení, sušení, odkličování až po skladování. V principu jde o aktivaci enzymů potřebných při samotném vaření piva. V Kostelci je sladovna, od ukončení provozu v roce 1994, zakonzervována a doplněna o množství unikátních technologických celků z jiných bouraných sladoven. Můžete obdivovat kupříkladu žulový renesanční náduvník z Červeného Záhoří, obří vzduchový kompresor z Vratislavic, odkličovačky z Terešova či Chříče, čisticí soustavu na ječmen z Volyně, hvozd typu Ječmen ze Zahrádky a mnoho dalších exponátů.\n\nPodstatou jest připravit sladový šrot ku samotnému vaření piva a to způsobem, aby došlo pouze k částečnému rozdrcení. Technologický komplex nadvarní sestává z přívodního potrubí tlačeného vývěvou, cyklonu, zásobníku na slad, kapsového elevátoru, váhy, šrotovníku a zásobníku na našrotovaný slad. Původní pohon parní nahrazen elektromotory s řemenicemi. Dále se v nadvarní nachází rekuperátor brýdových par, zásobník na studenou vodu a teplovodní bojler. Všechny technologie jsou původní z 30. let 20. století.\n\nPrincipem velmi složitého procesu varního jest mimo jiné štěpení škrobu na cukry. Působením enzymů vzniklých v průběhu sladování dochází k narušení molekul polysacharidů a bílkovin za vzniku jednoduchých látek. Původní jednoduchá měděná varní soustava o objemu vyrážené mladiny 160 hl pochází z 30. let 20. století a tvoří dominantu Černokosteleckého pivováru. Poslední várka proběhla roku 1987 a od té doby došlo k rozkradení všech menších technologických partií z barevných kovů. Proto muselo být instalováno nové scezovací korýtko z právě uzavíraného Vsetína, všechny dvířka či scezovací plechy. Černokostelecká varna je jediná v ČR na ohřev přímým ohněm– palivo dřevo a uhlí a zároveň nám není známa větší varna na přímý ohřev na celém světě.\n\nMělké vany o velké ploše, kde přirozeně chladne horká mladina za současné sedimentace kalů, které na sebe vážou třísloviny. Velká náročnost na hygienu a čas, výhodou je přirozená sedimentace a ekonomičnost. V Česku jsou ve funkci chladicí štoky pouze v Praze v pivovaru U Fleků. V Kostelci jsou dva železné chladicí štoky á 80 hl od firmy Novák & Jahn. V dnešní době v ostatních pivovarech nahrazeno vířivými káděmi.\n\nProtiproudý trubkový chladič s dvěma chladicími nezávislými systémy. V trubkách proudí chladicí médium a na povrchu stéká chlazená mladina. Velmi účinné, přirozené a ekonomické chlazení je náročné na hygienické podmínky. V České republice je sprchový chladič v Černokosteleckém pivováru jediný funkční. Původem z pivovaru v Nové Pace, materiál měď v kombinaci s mosazí, délka 6 metrů, výška 2 metry.\n\nPůsobením pivovarských kvasnic dochází na spilce čili kvasírně ku přeměně jednoduchých cukrů vzniklých na varně na alkohol, oxid uhličitý a teplo. Jedná se o velmi citlivý a složitý proces vyžadující neustálou kontrolu. Původní dubové či modřínové kádě kónického tvaru byly nahrazeny otevřenými betonovými či kovovými nádržemi s potravinářsky upraveným povrchem. Černokostelecký pivovár disponuje 12 ocelovými otevřenými spílečnými káděmi opatřenými tzv. úponovým nátěrem, dále dvěma dubovými káděmi a čtyřmi malými pokusnými dubovými kádičkami. V muzeu jsou dále vystavena káď ocelová válcová se smaltovaným povrchem a káď aluminiová z pivovaru v Jincích.\n\nRozlehlé chlazené prostory, kde dochází k dokvášení mladého piva a chuťovému zrání. Pivo se dokvášením nasycuje oxidem uhličitýma získává tak přirozený říz. Tento proces ležení je náročný na čas a nízkou teplotu. Černokostelecké ležácké sklepy ve svých pěti odděleních s pěti lednicemi disponují cca 40 velkými dubovými sudy s kapacitou 30 – 60hl umístěnými na žulových kantýřích, třemi ocelovými tanky o velikosti cca 130 hl s potravinářským úponovým nátěrem a čtyřiceti menšími tanky o velikosti 10 hl. Muzejní expozice je zastoupena především největším pivním dubovým sudem v ČR o objemu 121 hl. Dále je ve sklepích umístěn barokní haltýř z pivovaru v Lomnici nad Popelkou. V rámci muzejních aktivit připravujeme tradiční ledování.\n\nTradiční pivovarské řemeslo je víceméně zapomenuto, neboť není již třeba oprav dřevěných sudů. Ani ležáckých, ani transportních, ani spílečných kádí. V Černokosteleckém pivováru je dochována funkční bednárna, která je dvakrát do roka v plné funkci a to na tradiční akce Vykulení a Vysmolení. Všechny akce pod taktovkou Pana bednáře Ládi Bešťáka.\n\nNáhradou tradičního ledování bylo chlazení systému Linde, využívané ve větších pivovarech od konce 19. století. Obří čpavkové kompresory s ještě většími setrvačníky, kouřící komíny... ano to byly symboly průmyslové revoluce. Kompresorovna Černokosteleckého pivováru je jednou z nejucelenějších expozic se všemi detaily a funkčním kompresorem firmy Kolben & Daněk, dále několik dalších menších čpavkových kompresorů rozmístěných po celém pivováru.\n\nParní stroj - úžasné síly zdroj. Slova Viktora Sodomy z nesmrtelného songu můžeme jen kvitovat a až dojde ropa budeme připraveni. Funkční parní stroj značky Novák & Jahn z roku 1904 jest toho zárukou. Transmisní rozvody jsou rozmístěny po celém pivovaru.\n\nPamátkově chráněná osmiboká budova žentourového mlýniště s naprosto unikátním systémem krovu je s největší pravděpodobností největší stavbou svého druhu v Evropě. Vnitřní průměr žentourového kola činil 17 metrů a původní pohon zajišťovali koně či voli. Po nákladné rekonstrukci slouží objekt kulturním potřebám.\n\n"}
{"id": "869404", "url": "https://cs.wikipedia.org/wiki?curid=869404", "title": "Vladimír Čada", "text": "Vladimír Čada\n\nVladimír Čada (* 1. listopadu 1961) je český politik, na počátku 21. století poslanec Poslanecké sněmovny za ČSSD.\n\nVe volbách v roce 2002 byl zvolen do poslanecké sněmovny za ČSSD (volební obvod Plzeňský kraj). Byl členem sněmovního výboru pro vědu, vzdělání, kulturu, mládež a tělovýchovu. V parlamentu setrval do voleb v roce 2006.\n\nDlouhodobě je aktivní v místní politice. V komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva města Stod za ČSSD. Profesně se uvádí k roku 1998 jako tajemník městského úřadu, k roku 2006 a 2010 jako ředitel úřadu práce. Na post ředitele Úřadu práce Plzeň-sever nastoupil v červnu 2006. Ve volbách v roce 2006 do sněmovny nekandidoval.\n\nJe předsedou Komise sociální, pro zaměstnanost a lidská práva krajské organizace ČSSD v Plzeňském kraji.\n\n"}
{"id": "869407", "url": "https://cs.wikipedia.org/wiki?curid=869407", "title": "Silva Černohorská", "text": "Silva Černohorská\n\nSilva Černohorská (* 31. ledna 1938) je česká politička, na počátku 21. století krátce poslankyně Poslanecké sněmovny za ČSSD.\n\nVe volbách v roce 2002 kandidovala do poslanecké sněmovny za ČSSD (volební obvod Jihomoravský kraj). Nebyla zvolena, ale do parlamentu usedla dodatečně v dubnu 2006 jako náhradnice poté, co na mandát rezignoval Zdeněk Koudelka. Svůj nástup do sněmovny jen krátce před koncem funkčního období komentovala následovně: „\"Bude to krátká mise, ale i tak jsem připravena splnit všechny úkoly\".“ V parlamentu setrvala jen několik měsíců do voleb v roce 2006.\n\nV komunálních volbách roku 1998, komunálních volbách roku 2002 a komunálních volbách roku 2006 neúspěšně kandidovala do zastupitelstva města Rosice za ČSSD. Profesně se uvádí jako podnikatelka. V roce 2002 se uvádí jako představitelka Českého svazu ochránců přírody.\n\n"}
{"id": "869409", "url": "https://cs.wikipedia.org/wiki?curid=869409", "title": "Alfred Kolleritsch", "text": "Alfred Kolleritsch\n\nAlfred Kolleritsch (* 16. února 1931, Brunnsee) je rakouský spisovatel a básník.\n\nKolleritsch vyrůstal jako syn lesního správce na zámku Brunnsee. Jeho bratr byl muzikolog Otto Kolleritsch. Alfred Kolleritsch studoval na štýrské univerzitě germanistiku, anglistiku, filozofii a také dějiny. Od roku 1958 pracoval jako učitel v Leibnitzu, od roku 1963/64 učil na akademickém gymnáziu. V roce 1964 promoval na Dr. phil. s prací o Martinovi Heideggerovi.\n\nV roce 1958 byl spoluzakladatelem a v období 1968 až 1995 prezidentem Forum Stadtpark ve Štýrském Hradci. 1960 založil, jako literární platformu Fora, literární časopis \"Manuskripte\", v kterém dostali možnost publikovat převážně experimentální autoři (Oswald Wiener, Ernst Jandl, Wolfgang Bauer a Peter Handke).\n\nV roce 1973 patřil Kolleritsch k zakládajícím členům Grazer Autorenversammlung, protipólu rakouského PEN-klubu.\n\nVe svých dílech vystupuje proti totalitarismu a fašismu. Během let získal za svou literární činnost řadu ocenění.\n\n\n\n\n"}
{"id": "869410", "url": "https://cs.wikipedia.org/wiki?curid=869410", "title": "Vyšní Mohelnice (Pasíčky)", "text": "Vyšní Mohelnice (Pasíčky)\n\nVyšní Mohelnice je horská osada v Zadních horách v Moravskoslezských Beskydech v lokalitě zvané Pasíčky, po administrativní stránce spadající pod obec Krásná. Nachází se na jihozápadním úpatí kopce Obidová, který jí spolu s říčkou Mohelnice a Sihelským potokem odděluje od druhé osady Vyšní Mohelnice, a na jihovýchodním úpatí kopce Huserka. Osada bezprostředně sousedí s osadami Muroňka a Zlatník.\n\nOsadou prochází dvojice turistických stezek. Červeně značená vede od Lysé hory a pokračuje směrem na Visalaje. Druhou pak je zelená turistická značka z osady Zlatník a pokračující k rozcestníku u osady Těšiňoky v Masarykově údolí.\n\n"}
{"id": "869416", "url": "https://cs.wikipedia.org/wiki?curid=869416", "title": "Nogent-le-Rotrou", "text": "Nogent-le-Rotrou\n\nNogent-le-Rotrou je francouzské město v departementu Eure-et-Loir v regionu Centre-Val de Loire. V roce 2009 zde žilo 11 121 obyvatel. Je centrem arrondissementu Nogent-le-Rotrou.\n\n"}
{"id": "869418", "url": "https://cs.wikipedia.org/wiki?curid=869418", "title": "George Lakoff", "text": "George Lakoff\n\nGeorge Lakoff (* 24. května 1941) je americký lingvista, představitel tzv. kognitivní lingvistiky. Je profesorem na Kalifornské univerzitě v Berkeley. Zdaleka nejvíce proslul svými tezemi o metafoře, jakožto jádru lidského myšlení, a tím i sociálního života. Přihlásil se též ke konceptu tělesné mysli, který tvrdí, že charakter lidské mysli je určen tělesností a podpořil ho matematickými argumenty. V posledních letech se více věnuje i otázkám politickým, je členem think tanku španělské Socialistické strany \"Fundacion Ideas\". V češtině vyšly dvě jeho knihy: \"Metafory, kterými žijeme\" (Host, 2002) a \"Ženy, oheň a nebezpečné věci\" (Triáda, 2006).\n\n\n\n"}
{"id": "869423", "url": "https://cs.wikipedia.org/wiki?curid=869423", "title": "Zlatník (Krásná)", "text": "Zlatník (Krásná)\n\nZlatník je horská osada a rekreační středisko v Zadních horách v Moravskoslezských Beskydech, po administrativní stránce spadající pod obec Krásná. Nachází se v údolí mezi vrcholy Zimný, Husarka, Obidová, Travný a Vysoký Rykali. Osadou protéká říčka Mohelnice, do které zde ústí Sihelský a Travenský potok.\n\nOsada je turisty hojně vyhledávaná především v zimních měsících. Najdeme zde řadu sjezdovek a vleky. V jižní části směrem k osadě Vyšní Mohelnice se rozkládá lyžařský areál Ski Zlatník-Fela.\n\nOsadou vede silnice z obce Krásná směrem na Visalaje. Kromě toho zde začíná dvojice turistických tras. Zeleně značená vede k osadě Těšiňoky v Masarykově údolí, žlutá funguje jako spojnice osady se zeleně značenou trasou od Visalají na Travný, na kterou se napojuje v lokalitě zvané Plato.\n\n"}
{"id": "869432", "url": "https://cs.wikipedia.org/wiki?curid=869432", "title": "Norbert Gstrein", "text": "Norbert Gstrein\n\nNorbert Gstrein (* 3. června 1961, Mils bei Imst, Tyrolsko) je rakouský spisovatel.\n\nNarodil se jako syn hoteliéra, jeho bratr je bývalý závodní lyžař Bernhard Gstrein. Studoval matematiku v Innsbrucku (do 1984). Pokračoval ve studiu ve Stanfordu v USA a v bavorském městečku Erlangen. V roce 1988 napsal dizertaci \"Zur Logik der Fragen\" (K logice otázek) v Innsbrucku u Romana Liedla a Gerharda Freyho.\n\nGstrein žije se svou rodinou v Hamburku. Za své publikace obdržel řadu ocenění.\n\nJmenujeme tu i ty práce, které dosud nebyly přeloženy do češtiny, překlad titulu je pak uveden tučně v lomené závorce /Takto/. Zejména u nepřeložených knih se stává, že je k nim odkazováno pod různými jmény, bibliografie se snaží zaznamenat všechna známá.\n\n\n\n\n\n\nUkázky z tvorby\n\nRecenze\n\nZbývající odkazy\n"}
{"id": "869439", "url": "https://cs.wikipedia.org/wiki?curid=869439", "title": "FK Svéradice", "text": "FK Svéradice\n\nOddíl FK Svéradice je český fotbalový klub, který v současné době působí v 1. A třídě okresu Klatovy. Jeho domovským stánkem je fotbalový stadión ve Svéradicích, obci s 357 stálými obyvateli v Plzeňském kraji.\n\nKlub byl založen dne 18. srpna 1953 jako \"Tělovýchovná jednota Sokol Svéradice\". Prvním předsedou oddílu byl zvolen Josef Smitka. Hned v prvním roce existence se mužstvo přihlásilo do nově ustanovené okresní soutěže. V roce 1958 pak zvítězilo v okresním přeboru a postoupilo do krajské soutěže II. třídy. V dalších letech hrál tým převážně v nižších okresních soutěžích - až v roce 1975 následoval postup do 1. B třídy, o tři roky později do 1. A třídy a v roce 1980 do krajského přeboru. Dalším klubovým milníkem se stal rok 1984, kdy mužstvo vyhrálo krajský přebor a v kvalifikačních zápasech se Slavií Karlovy Vary vybojovalo postup do divize; zvláště památným je odvetný rozhodující zápas na domácím hřišti před rekordní návštěvou 2500 diváků. Také ve vyšší fotbalové soutěži - divizi - se klubu velmi dařilo, když ve třech po sobě jdoucích ročnících skončil vždy na 2. místě, aby následně zaznamenal další historický úspěch svéradického fotbalu: v posledním divizním zápase ročníku 1987/88, na hřišti pražské Slavie v Edenu se slávistickou juniorkou, hráči Svéradic vydřeli zasloužený postup do II. národní fotbalové ligy, což byla tehdy třetí nejvyšší soutěž v republice! Během tříletého působení ve II. ČNFL (1988-91) bylo o klubu hodně slyšet i na pohárové scéně - v roce 1991 se dokonce probojoval až do čtvrtfinále Českého poháru, kde podlehl pozdějšímu vítězi, Baníku Ostrava. Se změnou celospolečenských poměrů v zemi však došlo k postupnému odchodu většiny hráčského kádru do příhraničních klubů v SRN a v témže roce oslabené mužstvo sestoupilo zpět do divize. Tam hned v první sezóně bojovalo - zatím ještě úspěšně - o záchranu. V dalších ročnících (již pod novým názvem SK ZETES) se divizní tým stabilizoval, ale v roce 1997 dolehla na klub finanční krize, která vyústila v pád do nejnižších okresních tříd. V současné době hraje oddíl FK Svéradice 1. A třídu okresu Klatovy.\n\n\n"}
{"id": "869442", "url": "https://cs.wikipedia.org/wiki?curid=869442", "title": "Ida Saudková", "text": "Ida Saudková\n\nIda Saudková (* 8. srpna 1966 Kutná Hora) je česká fotografka a partnerka Vladimíra Franze. \n\nV roce 1985 absolvovala na Střední škole uměleckých řemesel v Praze obor portrétní fotografie a do roku 1987 pracovala v družstvu Fotografia jako ateliérová fotografka; od té doby je tzv. na volné noze. Ze začátku dělala příležitostně asistentku jiným známým fotografům, například Janu Saudkovi, Gábině Fárové či Vlastimilu Macháčkovi, od roku 1996 své fotografie vystavuje či publikuje v různých časopisech, knihách či kalendářích. Specializuje se téměř výhradně na klasickou černobílou aranžovanou fotografii; výjimečně některá svá díla koloruje. Je autorkou fotografií nejen mnoha populárních osobností (herců, hudebníků, moderátorů), ale portrétuje i lidi na hraně společnosti. V průběhu let vytvořila několik dosud otevřených cyklů: \"Bratři a sestry\" – portréty sourozenců, \"ReMix\" – portréty tanečníků travesti show, \"Café Louvre\" – portréty ve stylu amerických hvězd filmového plátna ze 40. let 20. století, \"Žhavé polibky\" – portréty líbajících se dvojic, \"Komiks, kýč a klasika\" – kolorované fotografie posunuté do poetiky komiksu s prvky koláže nebo \"Portréty slavných\" inspirované křesťanskou ikonografií. Tyto fotografické cykly se stále rozrůstají a použitím totožných modelů prolínají. Autorka se navrací i ke starým negativům, stříhá je a poté tyto fotografie v podstatě recykluje.\n\nIda Saudková byla dvakrát vdaná – poprvé za Samuela Saudka (syna Jana Saudka), podruhé na přelomu let 1999/2000 krátce za Jiřího Doležala. Od roku 2002 je jejím partnerem Vladimír Franz.\n\nIda Saudková představila svá díla na řadě samostatných i společných výstav. \n\n\n\n"}
{"id": "869447", "url": "https://cs.wikipedia.org/wiki?curid=869447", "title": "Výbuška", "text": "Výbuška\n\nVýbuška je pyrotechnický výrobek určený k imitaci výbuchu munice. Charakteristickou výbuchovou přeměnou výbušiny ve výbušce je výhradně explozivní hoření, nikoliv detonace. Akustický tlak (laicky „rána“) dosažený výbuchem výbušky je srovnatelný s akustickým tlakem vzniklým při výbuchu podobného váhového množství detonující výbušiny (např. v granátu), nebo nedetonující střeliviny při výstřelu z děla.\n\nDestrukční účinek, zejména na bezprostřední okolí, je však nesrovnatelně nižší. Obalem výbušky je zpravidla několik mm silný papír nebo plast, tvořící dutinku. Iniciace hotového vojenského výrobku (výbušky) bývá nejčastěji pomocí třecího zapalovače (TZ), časového rozněcovače (ČAROZ), elektricky (EPIO apod.), v případě výbušek pro civilní použití (ohňostroje) zápalná šňůra či elektrický palník. Výbušky obsahují výbušnou pyrotechnickou slož, zpravidla binární slož typu kov – chlorečnan (popř. kov – chloristan). Tento typ slože se nazývá záblesková slož.\n\nLidový název výbušky je „dělbuch“, název pyrotechnického výrobku pro civilní použití je „dělová rána ohňostrojná“ apod. Z hlediska zákona může jít podle množství obsažené slože o pyrotechnický výrobek třetí nebo čtvrté třídy.\n"}
{"id": "869451", "url": "https://cs.wikipedia.org/wiki?curid=869451", "title": "Milan Ferenčík", "text": "Milan Ferenčík\n\nMilan Ferenčík (* 13. února 1991 v Senici) je slovenský fotbalový záložník či útočník, od ledna 2015 působící v FC Viktoria 1889 Berlín. Mimo Slovenska působil v Česku.\n\nSvoji fotbalovou kariéru začal v Senici. Následně působil v mládežnické kategorii v Spartaku Myjava, Nitře, Spartaku Trnava a českém Baníku Ostrava, který se pro hráče stal prvním zahraničním angažmá. V roce 2011 se v mužstvu propracoval do seniorské kategorie, kde hrál za A-mužstvo i rezervu. Před sezonou 2012/2013 zamířil hostovat do Banské Bystrice, odkud se po půl roce vrátil do Ostravy. Před následujícím ročníkem se s Ostravou nedohodl na prodloužení smlouvy a v červenci 2013 zamířil do Spartaku Myjava. V lednu 2014 byl na testech v Senici, kde uspěl a dostal smlouvu do konce sezony 2013/14 s roční opcí. Po půl roce v mužstvu skončil. V lednu 2015 se stal hráčem Viktorie Berlín.\n\n"}
{"id": "869462", "url": "https://cs.wikipedia.org/wiki?curid=869462", "title": "Sny robotů (povídka)", "text": "Sny robotů (povídka)\n\nSny robotů (jiným názvem O čem sní roboti, „Robot Dreams“) je vědeckofantastická povídka spisovatele Isaaca Asimova, která vyšla v roce 1986 ve sbírce povídek \"Robot Dreams\", pro kterou byla speciálně napsána. Česky vyšla např. ve sbírce \"Sny robotů\" (Knižní klub 1996; Mustang 1996).\n\nV tomto příběhu se jedná o robota, kterému byl modifikován pozitronický mozek, následkem čehož se mu zdají sny. Tuto nezvyklost řeší dr. Susan Calvinová, robopsycholožka Americké korporace robotů a mechanických lidí (AKRaML), která zde vystupuje na sklonku své profesní kariéry.\n\n\nHlavní robopsycholožka AKRaML Susan Calvinová je povolána mladou začínající kolegyní Lindou Rashovou k zajímavému případu. Robot LVX-1 zvaný Elvex tvrdí, že zažívá stavy ekvivalentní tomu, čemu lidé říkají snění. Calvinová si projede vzorce jeho pozitronického mozku a zjistí, že Rushová jej mírně modifikovala, následkem čehož se robotovi skutečně zdají sny. Calvinovou zajímá, o čem se Elvexi zdá. Sní se mu o pracujících robotech, kteří touží po odpočinku. V jeho snu neexistuje první a druhý zákon robotiky. Pouze třetí a ten navíc v okleštěné podobě:\nDr. Calvinová si uvědomí, že Rashová nevědomky přišla na zcela novou větev robotiky, která by s sebou mohla nést nebezpečí, pokud by byla opominuta. Rashová je vyrozuměna, že povede bádání v této oblasti a nebude sankcionována za neoprávněnou úpravu v robotově mozku. Když Elvex prozradí, že je ve snu člověkem, který požaduje „propustit svůj lid“, Calvinová pozvedne připravenou elektronovou pistoli a ukončí jeho existenci.\nČesky vyšla povídka v následujících sbírkách nebo antologiích:\n\nPod názvem Sny robotů:\n\nPod názvem O čem sní roboti:\n\n"}
{"id": "869469", "url": "https://cs.wikipedia.org/wiki?curid=869469", "title": "Římskokatolická farnost Hrušovany u Litoměřic", "text": "Římskokatolická farnost Hrušovany u Litoměřic\n\nŘímskokatolická farnost Hrušovany u Litoměřic (lat. \"Hruschovana\") je územní společenství římských katolíků ve Hrušovanech u Litoměřic a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nPrvní zmínka o farní lokalitě pochází z roku 1253. Tzv. \"stará farnost\" pochází z roku 1400. Matriky byly vedeny od roku 1686. Farnost byla nově zřízena roku 1901.\n\nZ důvodu efektivity duchovní správy byl vytvořen \"farní obvod\" (kolatura) farnosti Štětí nad Labem, jehož součástí je i farnost Hrušovany u Litoměřic, která je tak spravována \"excurrendo\".\n\n\n"}
{"id": "869472", "url": "https://cs.wikipedia.org/wiki?curid=869472", "title": "Cinemax (vývojářské studio)", "text": "Cinemax (vývojářské studio)\n\nCinemax je české nezávislé vývojářské studio sídlící v Praze. Bylo založeno Lukášem Macurou a Markem Nepožitkem v roce 1998. Cinemax funguje také jako distributor her. Distribuoval například hru Ve stínu havrana.\n\n\n"}
{"id": "869475", "url": "https://cs.wikipedia.org/wiki?curid=869475", "title": "Mar del Plata", "text": "Mar del Plata\n\nMar del Plata je město v Argentině, 400 km jižně od Buenos Aires. S 614 000 obyvateli (2010) jde o 7. největší město v Argentině a druhé největší město v provincii Buenos Aires. Jde o významný rybářský přístav na atlantickém pobřeží. Jméno Mar del Plata znamená \"La Platské moře\" nebo \"moře přiléhající k La Platské oblasti\". Jde o nejvýznamnější argentinské letovisko, každoročně se tu rekreuje zhruba 6 miliónů turistů. Nachází se zde kolonie lvounů hřívnatých. V roce 1938 zde spáchala sebevraždu významná latinsko-americká básnířka Alfonsina Storniová.\n"}
{"id": "869477", "url": "https://cs.wikipedia.org/wiki?curid=869477", "title": "Bailo", "text": "Bailo\n\nBailo (jed.č. baili / množ.č. bailos) byl Benátským diplomatem v Konstantinopoli kolem roku 1454. \n\nTraumatický výsledek benátsko-tureckých válek ukázal Osmanské říši, že k udržení a obhájení své pozice ve východním Středozemí se bude muset spoléhat především na diplomatické a politické prostředky než na útočné vojenské úsilí. Bailo byl nejen Benátským politickým vyslancem, ale i zahraničním ambasadorem. Jeho úkolem bylo udržení dobrých vtahů mezi sultánem (Byzancií, a později i Osmanskou vládou) a Benátskou vládou. Zároveň reprezentoval a chránil Benátské politické zájmy, řešil jakékoliv neshody mezi Osmany a Benátčany.\n\nStejně jako anglické slovíčko \"bailiff\" (česky: soudní vykonavatel), tak i benátské slovíčko \"bailo\" pochází z latinského \"bailus\", což původně znamenalo \"posel\".\n\n\n"}
{"id": "869479", "url": "https://cs.wikipedia.org/wiki?curid=869479", "title": "Kolářova chata Slavíč", "text": "Kolářova chata Slavíč\n\nKolářova chata Slavíč se nachází na severozápad od obce Horní Lomná a na jihovýchod od hory Slavíč (1054 m n. m.).\n\nV roce 1899 došlo pod Slavíčem k otevření dřevěné \"Hadaszczokovy útulny\", která dostala jméno po zakladateli německého turistického spolku Beskidenverein Johannu Hadaszczokovi. Ve 20. letech 20. století si útulnu pronajal Jan Kolář a po jejím vyhoření v roce 1930 nedaleko ní zřídil novou chatu. Základy původní útulny jsou dnes vidět nad volejbalovým hřištěm. K otevření nové chaty došlo už v roce 1931 a brzy se těšila velké oblibě turistů a stala se jednou z nejnavštěvovanějších v celých Beskydách. Ve 40. letech zde býval častým hostem i Petr Bezruč. V roce 1935 byla původní chata Němci obnovena, ovšem během 2. světové války zchátrala a v roce 1949 musela být rozebrána. V roce 1989 získali Kolářovi potomci chatu v restituci zpátky, zrekonstruovali ji a od roku 1991 je znovu otevřena.\n\nOkolo turistické chaty prochází tři turistické stezky. Hlavní červená hřebenovka přichází od osady Lačnov a pokračuje na Kalužný. Z osady Uspolka (na Morávce) přichází zelená značka. Nedaleko chaty se odpojuje modře značená turistická stezka mířící údolím Slavíče k vodní nádrži Morávka. Tam vede také lyžařská značka přímo od chaty paralelní lesní cestou. Od chaty se dá dostal po půl kilometru na cyklotrasu č.6082 vedoucí z údolí Lomné ke kapli na Kozubové. Kolem chaty také vede Naučná stezka Wolfram-Morávka.\n\n"}
{"id": "869484", "url": "https://cs.wikipedia.org/wiki?curid=869484", "title": "Pierre Nicole", "text": "Pierre Nicole\n\nNicole Pierre (19. října 1625 Chartres – 16. listopadu 1695 Paříž) byl francouzský jansenistický teolog. Byl činný v opatství Port-Royal, kde působil jako učitel. S Antoinem Arnauldem napsal kurs logiky \"La logique ou l'art de penser\" (1662, Logika neboli umění mysliti), která měla význam pro propagaci vědeckého myšlení, a jiné spisy (výbor z poezie a j.).\n"}
{"id": "869486", "url": "https://cs.wikipedia.org/wiki?curid=869486", "title": "Pocit moci", "text": "Pocit moci\n\nPocit moci (jiným názvem Pocit síly, „The Feeling of Power“) je krátká vědeckofantastická povídka spisovatele Isaaca Asimova, která vyšla poprvé v únoru 1958 v časopise \"If\". Byla následně zařazena do povídkových sbírek, např. \"Nine Tomorrows\" (1959), \"Opus 100\" (1969) a \"Robot Dreams\" (1986). Česky vyšla např. ve sbírce \"Sny robotů\" (1996).\n\nV povídce se objevuje miniaturizace počítačů, lidé zde mají k dispozici kapesní počítače. Autor zde vyslovil domněnku, že závislost na počítačích může snížit (resp. zcela zničit) schopnost lidí počítat běžným způsobem. Povídka patří k autorovým oblíbeným.\n\n\nVe vzdálené budoucnosti probíhá válka Pozemské federace s Denebem, která je vedena na velkou vzdálenost pomocí sofistikovaných zbraní ovládaných počítači. Také lidé jsou natolik závislí na počítačích, že zcela ztratili i elementární znalosti počtů.\n\nTechnik Myron Aub, jehož koníčkem jsou archaické počítače dokáže jako jeden z mála (ne-li jediný) opět provádět základní aritmetické operace na papíře, což se naučil během práce s počítači. Jeho schopnost zaujme programátora Shumana, jenž ho zavede před vlivného generála a kongresmana, aby zde svou schopnost názorně demonstroval. Oba vlivní muži jsou bezchybným výsledkem velmi překvapeni. Tato schopnost by mohla znamenat snížení závislosti na počítačích a větší variabilitu útoků Pozemské federace, zkrátka výhodu. Je zahájen Projekt číslo, kde se učí opět základní počty bez pomoci počítačů. Metoda je nazvána „grafitika“.\n\nMyron Aub vidí, že jeho objev směřuje pouze k válečnému využití. Generálové plánují, jak místo počítači řízených střel budou vypáleny střely s lidskou posádkou, které dokážou oklamat počítačem řízenou protiraketovou obranu protivníka. Je z toho zklamaný a rozhodne se spáchat sebevraždu. Jeho nadřízení na pohřbu necítí žádné dojetí. Proces začal a je nezvratný. Shuman si v mysli vynásobí několik čísel a pocítí uspokojení. Už k tomu nepotřebuje žádný počítač, je jím jeho mozek.\n\nČesky vyšla povídka v následujících sbírkách nebo antologiích:\n\nPod názvem Pocit moci:\n\nPod názvem Pocit síly:\n\n"}
{"id": "869491", "url": "https://cs.wikipedia.org/wiki?curid=869491", "title": "Pierre Charron", "text": "Pierre Charron\n\nPierre Charron (1541 – 16. listopadu 1603) byl francouzský teolog a idealistický filosof. Byl to také přítel a žák Montaignův. I při obhajobě existence Boha vystupoval jako skeptik. Zdůrazňoval rozhodující ethický význam sebepoznání a přírodní původ moudrosti. Hlavní dílo: \"De la sagesse\" (O moudrosti).\n\nPierre Charron se narodil v roce 1541 jako syn pařížského knihkupce. Vystudoval právo, doktorát získal v roce 1571 na universitě v Montpellieru a několik let provozoval advokátní praxi v Paříži. Tohoto povolání se však vzdal a věnoval se studiu teologie. Měl úspěchy jako kazatel a královna Markéta Navarrská ho jmenovala svým dvorním kazatelem. Z náboženské horlivosti chtěl vstoupit do řádu kartuziánů, ale rozmluvili mu to. Z tohoto období pocházejí jeho kázání, která byla později sebrána do sbírky \"Discours chrétiens\" [Křesťanské promluvy] (vydáno v Bordeaux, 1600).\n\nOd roku 1589 žil v Bordeaux a stýkal se tam s Michelem de Montaignem, kterého si velmi vážil a s nímž se posléze i spřátelil. V roce 1593 vydal v Bordeaux dílo \"Les trois vérités contre les athées, idolâtres, juifs, mahométans, hérétiques et schismatiques\" [Tři pravdy proti ateistům, modlářům, židům, mohamedánům, kacířům a schizmatikům], které bývá zkráceně citováno jako \"Trois vérités\" [Tři pravdy]. V této knize Charron shromažďoval důkazy o existenci Boží, hájil katolickou víru proti judaismu, islámu i kalvinismu a dokazoval, že katolické náboženství je jedině pravé a spasitelné. Tato práce mu získala vážnost u jeho představených, což vedlo k jeho jmenování generálním vikářem v Cahorsu. V roce 1595 se zúčastnil valného shromáždění kněžstva, na němž působil jako sekretář. V roce 1600 odešel do Condomu, kde se stal kanovníkem.\n\nPlodem dlouholetých přátelských styků s Montaignem se stal spis \"De la sagesse, en trois livres\" [O moudrosti, ve třech knihách], který vyšel v Bordeaux roku 1601. V této práci se Charron přiklání ke skeptickému stanovisku a tvrdí, že rozum lidský není schopen poznat pravdu, jež v Bohu spočívá; proto náboženství potřebuje zjevení, jemuž musíme věřit. Když však člověk sám sebou nemůže dospět k pravému poznání Boha, je obtížné nalézt pravé náboženství, poněvadž všechna tvrdí, že mají na základě Božího zjevení pravdu. Hlavní však není náboženství, nýbrž mravnost, jež spočívá v poctivosti smýšlení; nejvyšší normou mravnosti je, aby člověk jednal ve shodě se svým přesvědčením. Charron věřil v existenci universálního mravního řádu, který je nezávislý na náboženství, a odlučoval proto „přirozenou mravnost\" od náboženské. Základem přirozené morálky je následování přírody. Náboženství bez přirozené mravnosti považoval za nebezpečnější než zjevný ateismus.\n\nPráce \"O moudrosti\" vzbudila velké rozhořčení v řadách teologů a autor byl obviňován i z toho, že skrytě hlásá ateistické myšlenky. Charron své názory hájil, ale 16. listopadu 1603 v Paříži náhle zemřel na mrtvici. Katolická církev dekretem ze dne 9. září 1605 zařadila jeho spis \"O moudrosti\" na Index zakázaných knih.\n\nCharronova kniha \"O moudrosti\" se stala oblíbenou četbou svobodomyslných intelektuálů v 17. století. Zdá se, že také Descartova „provizorní morálka\" byla ovlivněna některými podněty z tohoto Charronova díla.\n\n"}
{"id": "869495", "url": "https://cs.wikipedia.org/wiki?curid=869495", "title": "Klaus Glahn", "text": "Klaus Glahn\n\nKlaus Glahn, (23. březen 1942, Hannover, Německá říše) je bývalý reprezentant Německa v judu. Je majitelem stříbrné a bronzové olympijské medaile.\n\n\nS judem začal během studií na učňovské elektrotechnické škole v 17 letech. Sportovní přípravu měl tehdy výbornou, protože v té době hrál rugby, fotbal a závodně plaval. Po vyučení pokračoval v judu v místním oddíle Turnerbund Stöcken (Hannover). Glahn byl typickým evropským judistou těžké váhy. Urostlý, fyzicky zdatný a odhodlaný. Soupeře pokud možno utahat, dostat na zem a do držení.\n\nV roce 1964 si zajistil nominace na olympijské hry do Tokia, kde mělo judo premiéru. K bronzové medaili však přišel jako slepý k houslím. Do skupiny dostal nalosovaného outsidera z Filipín a Američana, který měl vážně zraněné koleno. Oba zápasy vyhrál a v boji o finále podlehl Japonci Kaminagovi. Na bronz to tehdy stačilo.\n\nPo olympijských hrách 1964 musel narukovat na dva roky na vojnu a vrcholové judo šlo stranou. Na vrchol se vrátil v roce 1967 a společně se svým rivalem Ruskou a Sověty uměli potrápit favorizované Japonce. V roce 1972 startoval ve výborné formě na olympijských hrách v Mnichově. Ještě k lepším výsledkům mu zabránil Wim Ruska.\n\nSportovní kariéru ukončil na konci roku 1973.\n\n"}
{"id": "869499", "url": "https://cs.wikipedia.org/wiki?curid=869499", "title": "Vlastimil Dlab", "text": "Vlastimil Dlab\n\nVlastimil Dlab (* 5. prosince 1951) je český politik, počátkem 21. století poslanec Poslanecké sněmovny za KSČM.\n\nVe volbách v roce 2002 byl zvolen do poslanecké sněmovny za KSČM (volební obvod Královéhradecký kraj). Byl členem sněmovního výboru pro obranu a bezpečnost. Ve sněmovně setrval do voleb v roce 2006.\n\nV komunálních volbách roku 2006 a komunálních volbách roku 2010 byl zvolen do zastupitelstva města Lázně Bělohrad jako bezpartijní na kandidátní listině za KSČM. Profesně se k roku 2006 uvádí jako manažer obchodu, k roku 2010 coby předseda výboru krajského zastupitelstva. Působí také na krajské úrovni. V krajských volbách roku 2008 byl zvolen do Zastupitelstva Královéhradeckého kraje za KSČM. V rámci krajské samosprávy zastával post předsedy dopravního výboru zastupitelstva.\n"}
{"id": "869502", "url": "https://cs.wikipedia.org/wiki?curid=869502", "title": "Japonsko na Letních olympijských hrách 1936", "text": "Japonsko na Letních olympijských hrách 1936\n\nJaponsko se účastnilo Letní olympiády 1936. Zastupovalo ho 220 sportovců (201 mužů a 19 žen) ve 14 sportech.\n\n"}
{"id": "869505", "url": "https://cs.wikipedia.org/wiki?curid=869505", "title": "Jelena Lašmanovová", "text": "Jelena Lašmanovová\n\nJelena Anatoljevna Lašmanovová (rusky: \"Елена Анатольевна Лашманова\" – \"Elena Anatoljevna Lašmanova\"; * 9. dubna 1992 Saransk, Mordvinsko) je ruská atletka, olympijská vítězka, mistryně světa a časem 1.25:02 držitelka světového a olympijského rekordu v chůzi na 20 km. Za své výkony byla později nominována mezi deset kandidátek, ze kterých byla vybrána nejlepší atletka světa roku 2012.\n\nJejím prvním velkým mezinárodním úspěchem byl zisk zlaté medaile na MS v atletice do 17 let v italském Brixenu v roce 2009, kdy zvítězila v chůzi na 5000 metrů. O rok později se stala v kanadském Monctonu juniorskou mistryní světa v chůzi na 10 000 metrů (44:11,90). V roce 2011 přidala do sbírky rovněž titul juniorské mistryně Evropy. V estonském Tallinnu navíc časem 42:59,48 vytvořila nový juniorský světový rekord v chůzi na 10 000 metrů.\n\n18. února 2012 se na národním šampionátu v Soči časem 1.26:30 kvalifikovala na olympiádu do Londýna, když v závodě na 20 km obsadila druhé místo. Rychlejší byla jen Elmira Alembekovová, která trasu zdolala v čase 1.25:27. 13. května 2012 vyhrála v ruském Saransku Světový pohár ve sportovní chůzi, když trať dlouhou 20 km zvládla v čase 1.27:38. Na Letních olympijských hrách 2012 v Londýně se svými výkony zařadila mezi adeptky na medaili. V polovině trati se držela na čtvrté pozici. Na osmnáctém kilometru ztrácela na krajanku Kaniskinovou 17 sekund a tuto ztrátu dokázala nakonec stáhnout. Cílem prošla jako první v novém světovém rekordu, jehož hodnota je 1.25:02. Stříbro získala Olga Kaniskinová, která závod dokončila o sedm sekund později a bronz vybojovala Číňanka Čchie-jang Šen-ťie v čase 1.25:16. Tímto výsledkem se stala zároveň nejmladší olympijskou vítězkou v této disciplíně, která je na programu olympijských her od roku 2000, kdy nahradila poloviční, desetikilometrovou trať.\n\n\n"}
{"id": "869508", "url": "https://cs.wikipedia.org/wiki?curid=869508", "title": "Marie Anna Karolína Neuburská", "text": "Marie Anna Karolína Neuburská\n\nMarie Anna Karolína Neuburská (30. ledna 1693, Zákupy – 12. září 1751, Ahaus) byla neuburská falckraběnka a bavorská princezna. Její matkou byla Anna Marie Františka Toskánská, velkovévodkyně toskánská, a jejím otcem byl Filip Vilém, falckrabě z Neuburgu. Narodila se 30. ledna 1693 na zámku Zákupy. Provdala se za bavorského prince Ferdinanda Mariu Innocenze.\n\nVyrůstala na zámku v Zákupech ve společnosti chův a vychovatelek. Její matka doufala, že zní vyroste dědička jejího velkého panství, a že později, až vyroste, budou spolu sdílet zájem o správu hospodářství. Když Marie Anna Františka povyrostla, dopřála jí její matka velké vzdělání a možnost pohybovat se ve vysoké společnosti. Po návratu na rodné Zákupy byla její matka překvapena její strojeností a svázaností s etiketou (sama totiž byla svým otcem vychovávána, aby se v soukromí chovala jako normální lidé, bez etikety).\n\nV roce 1719 se provdala za Ferdinanda Mariu Innocenze Bavorského z rodu Wittelsbachů, narozeného 5. srpna 1694. Byl to císařský generál a polní maršál. Byl druhým synem bavorského kurfiřta Maxmiliána II. a Terezy Sobieské, z matčiny strany byl tedy vnukem polského krále Jana III. Sobieského.\n\nPodle závěti, kterou napsala Anna Marie Františka Toskánská v Kácově, se stala Marie Anna Karolína, jako její jediná dcera, v říjnu 1741 dědičkou celého panství. \n\nNeboť byla Marie Anna Karolína manželkou bratra Karla VII. Bavorského, musela 27. ledna 1743 na rozkaz královny Marie Terezie opustit Čechy pro podezření, že je v tajném spojení se svým švagrem. Odešla do Žitavy a do Čech se vrátila v říjnu 1747. Zemřela 12. září 1751 cestou do Vestfálska v Ahausu.\n\nDědicem Zákupského panství se poté stal její syn Klement František de Paula. Byl to státník a voják. Zemřel roku 1770 a jeho statky přešly do majetku rakouských císařů.\n"}
{"id": "869510", "url": "https://cs.wikipedia.org/wiki?curid=869510", "title": "Muzeum Arthura M. Sacklera", "text": "Muzeum Arthura M. Sacklera\n\nMuzeum Arthura M. Sacklera je muzeum asijského umění, jedno ze tří Harvardových uměleckých muzeí. Nachází se v Cambridge, Massachusetts, Spojených státech amerických.\n\nOtevřeno bylo roku 1985. Muzeum vystavuje významnou kolekci asijského umění, především čínských nefritových artefaktů (nejrozsáhlejší sbírka mimo Čínu), japonských starých tisků surimono, čínských bronzů, obřadních zbraní, buddhistických soch, čínské a korejské keramiky a dalších.\n\nRozsáhlé jsou i sbírky antického, byzantského a blízkovýchodního umění. Muzeum rovněž vlastní malby, kaligrafii a manuskripty původem z islámského světa a Indie, se zvláštním důrazem na rádžpútské umění a islámskou keramiku od 8. do 19. století.\n\n"}
{"id": "869511", "url": "https://cs.wikipedia.org/wiki?curid=869511", "title": "Šang Si", "text": "Šang Si\n\nŠang Si (), zdvořilostním jménem Wej-ťi (), byl čínský malíř žijící v rané říši Ming, jeho umění mu vyneslo přízeň císaře Süan-te.\nŠang Si používal zdvořilostní jméno Wej-ťi ()\n\nData jeho narození a úmrtí nejsou známá, pocházel ze Šao-singu v provincii Če-ťiang a pracoval především mezi léty 1425–1450. Císař Süan-te ho povolal ke dvoru a jmenoval důstojníkem císařské gardy (takzvané „gardy ve vyšívaných uniformách“). V malbě následoval sungskou akademickou tradici, byl všestranným malířem krajin, portrétů i „květin a ptáků“. Vynikl tvorbou velkých historických scén.\n"}
{"id": "869515", "url": "https://cs.wikipedia.org/wiki?curid=869515", "title": "Robert Biedroń", "text": "Robert Biedroń\n\nRobert Biedroń (* 13. dubna 1976 Rymanów) je polský občanský aktivista, bojovník za práva LGBT osob, publicista a politik, zvolený v parlamentních volbách v roce 2011 jako bezpartijní na kandidátce Palikotova hnutí do polského Sejmu. V roce 2014 byl zvolen v přímých volbách starostou města Słupsk.\n\nVyrůstal v městě Krosno na jihovýchodě Polska v oblasti Bukovských vrchů. Vystudoval střední hotelovou školu ve městě Ustrzyki Dolne a poté politologii v Olštýně na Warmińsko-Mazurské univerzitě. Na střední škole se naučil angličtinu, francouzštinu a ruštinu, sám se později naučil ještě italštinu a esperanto. V roce 2006 získal doktorát politických věd v Pułtusku. \n\nDříve byl členem Svazu demokratické levice. V roce 2005 za ni kandidoval do polského parlamentu, ale s počtem pouhých 1 686 preferenčních hlasů neuspěl. Toho roku ze strany vystoupil. Po několikaleté pauze se do politiky vrátil a v polských parlamentních volbách 2011 kandidoval za Palikotovo hnutí a s počtem 16 919 preferenčních hlasů byl zvolen do Sejmu. Zde se mimo jiné zasazuje o uzákonění registrovaného partnerství. Je prvním otevřeným homosexuálem v historii zvoleným do polského parlamentu.\n\nOd roku 2001 se několikrát účastnil polské gay pride s názvem Parada Równości (obdoba českého Prague Pride), konané každoročně ve Varšavě. V roce 2014 jej polský týdeník Polityka na základě hodnocení polských parlamentních zpravodajů různých polských periodik vyhlásil jedním z 10 nejlepších poslanců v Polsku. V únoru 2019 založil novou politickou stranu Wiosna (česky \"Jaro\").\n\nJeho životním partnerem je Krzysztof Śmiszek, právník a rovněž bojovník za práva LGBT osob.\n"}
{"id": "869517", "url": "https://cs.wikipedia.org/wiki?curid=869517", "title": "Úspolka", "text": "Úspolka\n\nÚspolka je horská osada s hájenkou v Moravskoslezských Beskydech, jejíž většina se rozkládá v okolí soutoku Morávky se Skalkou. Po administrativní stránce spadá pod obec Morávka. Proti proudu Skalky na ni volně navazuje osada Hrachové, proti proudu Morávky pak sousedí s osadami Mituří a Kocuří. Spadá pod ni také chata Horák.\n\nAž do vybudování vodní nádrže Morávka se jednalo o poslední větší osadu Morávky. Nacházela se zde lesní správa, škola a obchod. Dnes je zde, stejně jako v řadě dalších osad v oblasti, roztroušená horská zástavba.\n\nZ Morávky sem vede silnice pokračující do osady Bebek, kterou sem přijíždí autobusová doprava. V osadě začíná červená turistická značka pokračující k osadě Lačnov a zelená turistická stezka vedoucí směrem k chatě Slavíč. Osadou prochází také Naučná stezka Wolfram-Morávka (vede od osady Lačnov a pokračuje do Morávky), která se zde kříží s Naučnou stezkou Prameny Morávky (od Morávky směrem na osadu Bebek).\n\n\n"}
{"id": "869518", "url": "https://cs.wikipedia.org/wiki?curid=869518", "title": "Japonsko na Letních olympijských hrách 1932", "text": "Japonsko na Letních olympijských hrách 1932\n\nJaponsko se účastnilo Letní olympiády 1932. Zastupovalo ho 157 sportovců (140 mužů a 17 žen) ve 11 sportech.\n\n"}
{"id": "869522", "url": "https://cs.wikipedia.org/wiki?curid=869522", "title": "Clive Bell", "text": "Clive Bell\n\nArthur Clive Heward Bell (* 16. září 1881 v East Sheffordu, Berkshire, Anglie; † 17. září 1964 v Londýně) byl britský kritik umění stojící v blízkosti Bloomsbury Group.\n\nClive Bell studoval na Trinity College Cambridgi a následně odešel do Londýna, kde se seznámil s malířkou Vanessou Stephenovou (sestrou Virginie Woolfové), s níž se roku 1907 také oženil.\n\nTento svazek se v době vypuknutí první světové války zhroutil, nikdy však nebyl rozveden. Navíc se často pravidelně nejen navštěvovali a trávili společně dovolenou, ale Clive dokonce žil delší dobu v Charlestonu s Vanessou, Duncanem Grantem a jejich společnými (Clivovými, Vanessinými a Duncanovými) dětmi.\nClive a Vanessa měly dva syny (Juliana Bella a Quentina Bella), kteří se oba stali spisovateli. Julian zahynul ve španělské občanské válce roku 1937.\nAngelica Bell si ponechala Clivovo příjmení až do svatby, ačkoli byla dcerou Granta, což se od své matky dověděla krátce po smrti Juliana.\n\n"}
{"id": "869523", "url": "https://cs.wikipedia.org/wiki?curid=869523", "title": "Baníkov", "text": "Baníkov\n\nBaníkov je nejvyšší vrchol Roháčů a také nejvyšší vrchol hlavního hřebene Západních Tater. Vypíná se nad Žiarskou dolinou, Spálenou dolinou a dolinou Parichvost, asi 15 km severo-severovýchodně od Liptovského Mikuláše do výšky 2178 m n. m.\n\nZe severní strany sestupují strmé svahy asi 350 m směrem do Spálené doliny. Ve spodní části svahů jsou rozsáhlá suťová pole.\n\nPřístup je možný z několika směrů:\n\n"}
{"id": "869526", "url": "https://cs.wikipedia.org/wiki?curid=869526", "title": "Izobar", "text": "Izobar\n\nIzobary jsou skupiny nuklidů různých prvků, které ale mají stejný počet nukleonů. Izobary se tedy liší atomovým číslem, ale mají stejné číslo nukleonové. Příkladem izobarů je skupina Ar, K, Ca, ve které má jádro každého z těchto nuklidů dohromady 40 nukleonů, liší se ale počtem protonů a neutronů.\n\nOznačení \"izobar\" je odvozeno z řeckého (\"isos\" – „stejný“) + (\"baros\" – „váha“).\n\nAr, K, Ca\n\nTi, Cr\n\nZr,Mo, Ru\n\n"}
{"id": "869530", "url": "https://cs.wikipedia.org/wiki?curid=869530", "title": "Velká data", "text": "Velká data\n\nVelká data (, česky někdy veledata) jsou podle jedné z možných definic soubory dat, jejichž velikost je mimo schopnosti zachycovat, spravovat a zpracovávat data běžně používanými softwarovými\nprostředky v rozumném čase. Často bývá v textech na dané téma používáno i v češtině přímo \"big data\" jako pojem označující technickou kategorii, tedy bez překladu.\n\nVelké objemy dat jsou nyní (2013) obvykle ukládány v datových skladech. Do datových skladů jsou ukládány z různých zdrojů a existujících informačních systémů pomocí procedur ETL. Většinou jde již o data ve strukturované podobě. Data jsou do datového skladu přenášena v předem daných cyklech a následně je nad nimi provedena analýza již připravenými algoritmy. Dalším běžným způsobem je provádění dalších analýz a výpočtů na vyžádání. Obvykle se v datových skladech pracuje s daty o objemu terabytů.\n\nNa rozdíl od toho se v big datech hovoří o objemech dat v petabytech. Petabyte je 1 000 000 000 000 000 bytů, tedy 10 bytů. Jde tedy o objemy o tři řády větší. Problematikou zpracování velkých objemů dat zabývají například i VLDB a XLDB.\nKategorie big data nelze zjednodušit na prosté zvětšení nároků na zpracování většího objemu dat. Jde i o jejich další charakteristiky. V literatuře je používán pojem \"3V\" z počátečních písmen anglických slov volume, velocity a variety charakterizujících big data. Některé zdroje přidávají i čtvrté \"V\" pro veracity.\n\nZnámým nástrojem pro zpracování big dat je Hadoop. Nejde ale o nástroj řešící problematiku big dat úplně. Jde jen o jeden z nástrojů pro big data a navíc jde o opensourceový software, což může být pro některé zákazníky problematické. Proto více IT firem, které dodávají nástroje a řešení pro big data používá sice Hadoop, ale jen jako základ pro některý z jimi dodávaných nástrojů pro zpracování big dat.\n\n\n"}
{"id": "869531", "url": "https://cs.wikipedia.org/wiki?curid=869531", "title": "Zuzana Domesová", "text": "Zuzana Domesová\n\nZuzana Domesová (* 29. listopadu 1948) je česká politička, dlouholetá místostarostka Hodonína, počátkem 21. století poslankyně Poslanecké sněmovny za ČSSD.\n\nNarodila se v Praze, od dětství ovšem žila na Moravě. V 70. letech 20. století absolvovala Filozofickou fakultu Univerzity Jana Evangelisty Purkyně (dnes Masarykova univerzita), obor filozofie a čeština.\n\nDlouhodobě působila v politice na krajské úrovni. V krajských volbách roku 2000 a opětovně v krajských volbách roku 2004 byla zvolena do Zastupitelstva Jihomoravského kraje za ČSSD. V krajských volbách v roce 2004 dokonce vedla kandidátní listinu ČSSD na jižní Moravě a byla kandidátkou na hejtmanku. ČSSD tehdy poukazovala na to, že má jako jediná strana v regionu ženu v čele kandidátky. V rámci volební kampaně Domesová absolvovala turné po obcích jižní Moravy se sloganem \"Vaříme se Zuzanou\".\n\nNaopak kratší byla její kariéra v celostátním zákonodárném sboru. Ve volbách v roce 2002 kandidovala do poslanecké sněmovny za ČSSD (volební obvod Jihomoravský kraj). Nebyla zvolena, ale v dubnu 2006 se měla stát poslankyní jako náhradnice poté, co rezignoval poslanec Zdeněk Koudelka. Odmítla ale uprázdněný mandát převzít a tak byla poslankyní jen formálně jeden den. Místo ní do sněmovny zasedla na několik měsíců do konce funkčního období Silva Černohorská. Kandidovala pak v řádných volbách v roce 2006, ale nebyla ani tentokrát zvolena. Do sněmovny ovšem usedla v březnu 2009 jako náhradnice poté, co na poslanecký post rezignoval Michal Hašek. Stala se členkou sněmovního petičního výboru. Ve sněmovně setrvala do voleb v roce 2010.\n\nV komunálních volbách roku 1998, komunálních volbách roku 2002 a komunálních volbách roku 2006 byla zvolena do zastupitelstva města Hodonín za ČSSD. Profesně se k roku 1998 uvádí jako ředitelka školy, následně jako místostarostka. V komunálních volbách roku 2010 do hodonínského zastupitelstva neúspěšně kandidovala znovu, nyní jako bezpartijní na kandidátce Sdružení nestraníků. Důvodem pro rozchod s ČSSD byl fakt, že pro komunální volby roku 2010 ji její domovská strana umístila na nevolitelné místo. Část místní organizace sociální demokracie kritizovala její působení a označovala ji za arogantní. Domesová pak několika funkcionářům ČSSD rozeslala zprávu SMS ve znění „\"svině zůstane sviní\".“ Své vyšachování z kandidátní listiny označila za podraz.\n"}
{"id": "869532", "url": "https://cs.wikipedia.org/wiki?curid=869532", "title": "Smrk liťiangský", "text": "Smrk liťiangský\n\nSmrk liťiangský (\"Picea likiangensis\") je druh jehličnatého stromu původem z Asie. Jméno je odvozeno od názvu Li-ťiang, což je město a městská prefektura v čínské provincii Jün-nan, Li-ťiang je také řeka v Číně. V literatuře se častěji setkáme s variantou českého jména smrk li-ťiangský. Podle pravidel je však správné přídavné jméno bez spojovníku, podobně jako od jména Chang-čou je přídavné jméno changčouský a nikoliv chang-čouský.\n\nJedná se o strom, který dorůstá až 50 m výšky a průměru kmene až 2,5 m. Borka je šedá až šedohnědá, u starších exemplářů rozpraskaná do šupin. Větvičky mají žlutou až žlutohnědou barvu, později žlutošedé až šedé, často řídce až hustě pýřité, vzácněji i žláznaté. Jehlice jsou na průřezu široce kosočtverečné až skoro ploché, asi 0,6−1,5 cm dlouhé a asi 1-1,5 mm široké, na vrcholu špičaté až tupé. V barvě a velikosti samičích šišek je variabilní, záleží na varietě, mohou být zelené, nažloutlé, rezavě hnědé až purpurové, za zralosti pak purpurové, hnědé, rezavě či purpurově hnědé, asi 4–12 cm dlouhé a asi 1,7–3,5 cm široké. Šupiny samičích šišek jsou za zralosti kosočtverečně vejčité, asi 15–26 mm dlouhé a asi 10–17 mm široké, horní okraj zubkatý až zvlněný, protažený v trojúhelníkovitou špičku. Semena jsou křídlatá, křídla bledě hnědá.\nJedná se o značně variabilní druh, je rozlišováno více variet, které se liší barvou a velikostí šišek a dalšími znaky.\nJe sem včleněn i \"Picea balfouriana\", který někteří autoři dříve považovali za samostatný druh. Druh \"Picea purpurea\" byl v minulosti některými autory řazen jako varieta sem, nyní ho většina autorů považuje za samostatný druh.\nSmrk liťiangský se přirozeně vyskytuje v jihozápadní Číně, a to na jihu provincie Čching-chaj, na jihu a západě provincie S’-čchuan, ve východním Tibetu a na severozápadě provincie Jün-nan, přesahuje až do Bhútánu.\n\nSmrk liťiangský je důležitou součástí místních lesů, tvoří smrčiny, často smíšené s dalšími dřevinami. V provincii S’-čchuan jsou to např. \"Abies georgei\", \"Abies forrestii\", \"Abies fabri\", \"Abies ernestii\", \"Abies faxoniana\", \"Abies squamata\", \"Picea purpurea\", \"Picea asperata\", \"Larix potaninii\" a některé listnaté příměsi. Na severozápadě provincie Jün-nan vytváří často smrčiny společně s druhem \"Picea brachytyla\". Také na porosty s dominancí smrku liťiangského působí přírodní procesy jako je vítr, místy je napadán poloparazitickou rostlinou \"Arceuthobium sichuanense\", při větším napadaní dochází až k úhynu stromů, popř. v součinnosti s dalšími činiteli. Také je napadán různými druhy kůrovců, např. z rodu \"Dendroctonus\" nebo \"Ips\".\n\nVe střední Evropě ho potkáme jen výjimečně v arboretech, např. v Průhonicích\n"}
{"id": "869537", "url": "https://cs.wikipedia.org/wiki?curid=869537", "title": "Raně křesťanská architektura", "text": "Raně křesťanská architektura\n\nRaně křesťanská architektura zahrnuje křesťanské bohoslužebné stavby a chrámy z období od počátku křesťanství do 5.-7. století. V počátcích byli křesťané většinou lidé z nízkých společenských vrstev, jako neuznaná menšina byli stále ohroženi a museli se často skrývat. Na samém začátku tu mohl hrát roli i starozákonní zákaz zobrazování lidí a zvířat. Proto se z 1. a 2. století žádné křesťanské stavby nezachovaly a ze 3. století jen podzemní katakomby s křesťanskou malovanou i plastickou výzdobou. Nejstarší zachovaná zřetelně křesťanská stavba pochází z poloviny 3. století a velký rozvoj křesťanské architektury začíná až s legalizací křesťanství císařem Konstantinem roku 313. Na Východě se stavby od 5. století obvykle označují jako byzantské, na Západě se počínaje 7.-8. stoletím hovoří o architektuře předrománské.\n\nNejstarší zachované křesťanské umění jsou patrně nástěnné malby v římských katakombách, od počátku 3. století. Katakomby, podzemní chodby ve skále, sloužily jako pohřebiště i jako místo bohoslužebných shromáždění. Tématy maleb jsou jednak biblické výjevy ze Starého (Jákob, Noe, Jonáš aj.) i Nového zákona (Dobrý pastýř, Beránek, Maria s dítětem aj.), křesťanské symboly (kříž, ryba, kotva aj.) a konečně výjevy z křesťanského života (agapé).\n\nPři vykopávkách na Blízkém Východě se nalezly zbytky drobných křesťanských staveb, někdy s nástěnnými malbami a mozaikami. V Dura Európos v Sýrii se našly zbytky baptisteria z doby kolem 240, které archeologové z Yaleovy univerzity rekonstruovali. Kamenná rotunda sv. Jiří v Thessalonice byla postavena roku 306, byla ovšem později různě upravována.\n\nPostavení křesťanství se za císařů Konstantina a Theodosia podstatně změnilo a sám Konstantin postavil v Římě několik basilik, určených už pro křesťanskou bohoslužbu. Byly to prostorné podlouhlé budovy, rozdělené sloupořadími na tři lodi. Prostřední byla vyšší a měla dřevěný strop, boční lodi byly klenuté, okna byla nad střechami postranních lodí. Před vchodem byl nízký portikus a na opačném konci byla hlavní loď uzavřena půlkruhovou apsidou. Většina Konstantinových basilik však byla později výrazně přestavěna. Drobný centrální kostelík San Vittore v Miláně má uprostřed kupoli, zevnitř pozlacenou. Také rotunda sv. Jiří v Sofii pochází původně ze 4. století.\n\nTeprve sto let po Konstantiově obratu, kdy se křesťanství stalo povoleným náboženstvím, dosáhly římské basiliky svého vrcholu. Největší z nich, \"Santa Maria Maggiore\", 92 m dlouhá, byla sice různě rozšiřována a zdobena, zejména v barokní době, vnitřek - vyjma zdobený renesanční strop a mramorovou podlahu - si však zachoval starověkou podobu, včetně rozsáhlých mozaik s biblickými tématy.\n\nMauzoleum Gally Placidy v Ravenně patří spíše k byzantské architektuře, jeho mozaiky však měly i na západě trvalý vliv.\n\nRotunda v italské Noceře je příklad centrální stavby se dvěma kruhovými sloupořadími, sloupy pocházejí z pohanských staveb. Římský kostel \"San Lorenzo\" byl později prodloužen západním směrem, jeho presbytář je však antická basilika. Cihlový kostel Boží moudrosti (\"Hagia Sofia\"), který dal jméno městu Sofie, je ještě klasická římská basilika, kdežto kostel v Tessalonice svědčí o byzantském vlivu.\n\n"}
{"id": "869538", "url": "https://cs.wikipedia.org/wiki?curid=869538", "title": "Pjotr Bolotnikov", "text": "Pjotr Bolotnikov\n\nPjotr Grigorijevič Bolotnikov (rusky: \"Пётр Григорьевич Болотников\"; 8. března 1930 Zinovkino − 20. prosince 2013, Krasnoslobodsk) byl sovětský atlet, běžec na dlouhé tratě, olympijský vítěz v běhu na 10 000 metrů z roku 1960.\n\nS atletikou začal během vojenské základní služby. Na olympiádě v Melbourne obsadil 9. místo v běhu na 5 000 metrů a 16. místo na dvojnásobné trati. O rok později se stal nečekaně mistrem SSSR v běhu na 10 000 metrů, když porazil olympijského vítěze Vladimíra Kuce. Svoje vítězství na národním šampionátu obhájil v následujících pěti letech.\n\nBěhem olympijského finále v běhu na 10 000 metrů v Římě Bolotnikov kontroloval průběh celého závodu a zvítězil s náskokem 5 sekund před Němcem Hansem Grodotzkim. Po olympiádě dne 5. října 1960 v Kyjevě zlepšil dosavadní světový rekord na desetikilometrové trati o 12 sekund na 28:18,8. Tento rekord vylepšil ještě o dva roky později 11. srpna 1962 v Moskvě na 28:18,2.\nDalší úspěch zaznamenal na Mistrovství Evropy v Bělehradě v roce 1962. S převahou zvítězil v běhu na 10 000 metrů a na poloviční trati získal bronzovou medaili. Sportovní kariéru ukončil v roce 1965.\n\n"}
{"id": "869541", "url": "https://cs.wikipedia.org/wiki?curid=869541", "title": "Jiřina Fialová", "text": "Jiřina Fialová\n\nJiřina Fialová (* 29. března 1950 Horní Beřkovice) je česká politička, v letech 2002 až 2010 poslankyně Poslanecké sněmovny PČR, od roku 2002 zastupitelka Středočeského kraje (v letech 2012 až 2016 také radní kraje), členka KSČM.\n\nNarodila se v Horních Beřkovicích, od roku 1977 žije v obci Vraňany. Je rozvedená, má dva syny a pět vnoučat. V letech 1969 – 1971 pracovala coby úpravářka vody v kotelně v Psychiatrické léčebně Horní Beřkovice, pak v období let 1973 – 1977 jako skladnice, expedientka, materiálová účetní a sekretářka ředitele v podniku Prefa, závod Porobeton Horní Počaply. Po přesídlení do Vraňan zde byla v letech 1977-1986 zaměstnána jako skladnice, vedoucí skladu velkokuchyní a pracovnice dopravního oddělení v místním podniku Kovoslužba.\n\nPoliticky se angažovala již za normalizace. V letech 1986-1990 byla předsedkyní MNV ve Vraňanech (poslankyní MNV již od roku 1982). Roku 1990 byla zvolena do Okresního výboru KSČ v Mělníku a zůstala členku obecního zastupitelstva ve Vraňanech. V období let 1990-1991 pracovala jako domácí šička dětských kočárků pro firmu Liberta Mělník. Následně byla v letech 1991-1998 velitelkou ostrahy závodu Kovoslužba ÚS Vraňany. I po sametové revoluci zůstala politicky aktivní, zpočátku na místní úrovni. V komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byla zvolena do zastupitelstva obce Vraňany za KSČM. Profesně se k roku 1998 uvádí jako strážná, následně roku 2002 coby starostka. Funkci starostky vykonávala v letech 1998 – 2002.\nVe volbách v roce 2002 byla zvolena do poslanecké sněmovny za KSČM (volební obvod Středočeský kraj). Byla místopředsedkyní mandátového a imunitního výboru a členkou ústavněprávního výboru. Mandát poslankyně obhájila ve volbách v roce 2006. Byla nyní místopředsedkyní sněmovního výboru pro zdravotnictví. Ve sněmovně setrvala do voleb v roce 2010.\n\nV krajských volbách roku 2000 a opětovně v krajských volbách roku 2004, krajských volbách roku 2008 a krajských volbách roku 2012 byla zvolena do Zastupitelstva Středočeského kraje za KSČM. V zastupitelstvu zastávala post místopředsedkyně klubu zastupitelů za KSČM. Po volbách v roce 2012 se stala krajskou radní pro zdravotnictví. Strana Věci veřejné její nástup do funkce kritizovala s tím, že Fialová nemá ukončené středoškolské vzdělání (studovala Střední všeobecně vzdělávací školu v Roudnici nad Labem, ale pro nástup na mateřskou dovolenou ji nedokončila) a není kompetentní pro tento rezort. Ve volbách v roce 2016 obhájila za KSČM post zastupitelky Středočeského kraje, skončila však ve funkci radní.\n\nV senátních volbách roku 2004 kandidovala neúspěšně do horní komory parlamentu za senátní obvod č. 28 - Mělník. Získala 10 % hlasů a nepostoupila do 2. kola.\n\nV roce 1999 jí byl spolu s Karlem Erbenem a Svazem pacientů udělen Českým klubem skeptiků Sisyfos bronzový Bludný balvan v kategorii družstev za „prosazování neověřené metody léčby nádorů snížením hladiny homocysteinu“.\n"}
{"id": "869542", "url": "https://cs.wikipedia.org/wiki?curid=869542", "title": "Desná-Riedlova vila", "text": "Desná-Riedlova vila\n\nDesná-Riedlova vila je jedna z nově vzniklých železničních zastávek na Jablonecku. Jde v pořadí o čtvrtou zastávku v obci Desná. Zastávka leží na tzv. Tanvaldské ozubnicové dráze a v provozu je od roku 2010.\n\nZastávka byla vybudována v rámci projektu \"Zlepšení dopravní obslužnosti území Mikroregionu Tanvaldsko\", který spolufinancovala Evropská unie. Kromě této zastávky byly vybudovány ještě další tři - Desná-Pustinská, Velké Hamry město a Smržovka-Luční. Zastávka Desná-Riedlova vila se začala stavět v září roku 2010, slavnostně otevřena pak byla 27. října 2010.\n\nZastávka leží mezi stanicemi \"Desná\" a \"Dolní Polubný\" na trati 036. Nástupiště měří 35 metrů a je zde i dřevěný přístřešek s informační tabulí se zajímavostmi o trati. Zastávka je pojmenovaná dle nedaleké Riedlovy vily, leží i v blízkosti desenské základní školy.\n\nStaví zde téměř všechny osobní vlaky linky L1 \"Liberec – Tanvald – Harrachov\", některé z nichž zde i končí. Zastávka je na znamení.\n\nKrátce po zprovoznění zastávky České dráhy zjistily, že délka nástupiště je kratší než délka souprav v zastávce zastavujících. Kvůli tomu, že se soupravy k nástupišti nevešly všemi svými dveřmi, žádal dopravce o jeho prodloužení. Kvůli vysokému počtu oblouků na trati jde však o délku maximální. Média pak upozornila, že zastávka byla vystavěna dle dokumentace, k níž České dráhy vyjádřily souhlasné stanovisko.\n\nO tom, že je v zastávce povolen výstup jen některými dveřmi, jsou cestující informováni vlakovým rozhlasem, informace je zveřejněna i v jízdním řádu.\n\n"}
{"id": "869543", "url": "https://cs.wikipedia.org/wiki?curid=869543", "title": "Vilém II. Dlouhý meč", "text": "Vilém II. Dlouhý meč\n\nVilém II. Dlouhý meč ( \"William II Longespée\", \"Guillaume Longue-Épée\", 1212 – 8. února 1250, Al-Mansura) byl hrabě ze Salisbury, vnuk anglického krále Jindřicha II. a křižák. Svou hrdinskou smrtí u Mansúry si vysloužil pověst mučedníka.\n\nNarodil se jako syn Viléma, levobočka anglického krále Jindřicha II. a Ely, jediné dcery a dědičky Viléma ze Salisbury. V červnu 1240 se připojil ke svému bratranci Richardovi při výpravě do Svaté země a o devět let později znovu pozvedl kříž společně s výpravou Ludvíka IX. Měl s sebou 200 rytířů a k hlavnímu vojsku se připojil na podzim 1249. V únoru následujícího roku se zúčastnil katastrofální bitvy u Mansúry, kde našel svou smrt.\n\nKronikář Matouš Pařížský zmiňuje, že Vilém se po ústupu z města přiklonil k názoru templářského velmistra Viléma ze Sonnacu a radil k opatrnosti. Robert z Artois jej označil za zbabělce a „anglického ocáska“. Oba Vilémové strženi vznětlivým Robertem z Artois znovu vpadli do města, což se většině vojáků stalo osudným.\n\nVilémova matka Ela, v tu dobu již v klášterním ústraní, údajně měla den předtím věštecký sen o synově odchodu na nebesa v doprovodu andělů. Okolo zesnulého Viléma vznikl světský kult křižácké svatosti.\n"}
{"id": "869544", "url": "https://cs.wikipedia.org/wiki?curid=869544", "title": "Děkanát Moravský Krumlov", "text": "Děkanát Moravský Krumlov\n\nDěkanát Moravský Krumlov nebo děkanství moravskokrumlovské je územní část brněnské diecéze. V současné době zahrnuje 27 římskokatolických farností. Funkcí děkana byl od 1. července 2009 do dubna 2018 pověřen R. D. Mgr. Pavel Bublan, farář ve farnosti Moravský Krumlov. Místoděkanem byl od 1. prosince 2015 jmenován R. D. Mgr. Josef Dvořák, farář v Hostěradicích. S platností od 1. května 2018 byl jmenován děkanem R. D. Mgr. Pavel Vybíhal.\n\n"}
{"id": "869545", "url": "https://cs.wikipedia.org/wiki?curid=869545", "title": "Josef Ouředník", "text": "Josef Ouředník\n\nJosef Ouředník (20. března 1901 Chotělice – 13. září 1944 Praha) byl dlouholetý člen ČSNS, ředitel pobočky Okresní nemocenské pojišťovny a spolupracovník odbojových skupin JARO a Rada tří. \n\nV období před druhou světovou válkou působil Josef Ouředník na místě ředitele Okresní nemocenské pojišťovny v Jaroměři a Plzni. Aktivně se podílel na rozvoji Lázní Velichovky.\n\nPo okupaci Československa spolupracoval s plzeňskou odbojovou skupinou V BOJ a ilegální organizací Avala-Modrý kruh. Kromě rozšiřování ilegálního časopisu V boj organizoval podporu rodinám osob zatčených gestapem a poskytoval úkryt odbojářům ve svém bytě v Lucemburské ulici. V roce 1941 byl pro politickou nespolehlivost přeložen do Nemocenské pojišťovny v Benešově.\n\nNa tomto místě pokračoval ve své spolupráci s Avalou, Zpravodajskou brigádou a Českou národní radou. Jako blízký spolupracovník generála Vojtěcha Luži spolupracoval v roce 1944 na budování organizace Rady tří v Posázaví (skupina Sigma) a s pomocí Viktora Boháče v oblasti Nymburska a Poděbradska. Organizoval zpravodajskou činnost pokrývající zbrojovku Vlašim a výcvikový prostor SS Benešov; distribuci občanských průkazů a pracovních karet spolupracovníkům v ilegalitě a komunikaci mezi jednotlivými odbojovými skupinami. Ve spolupráci s Branislavem Joklem navázal spojení se slovenskou ilegální organizací Flora. Zprávy do londýnského ústředí byly podávány přes skokanské radiostanice Zdena, Milada, Diamant a amatérskou radiostanici Jarča.\n\nV roce 1944 tiskl a rozšiřoval časopis Československý odboj a spolu s generálem Lužou a Josefem Císařem spolupracoval na vypracování programu Rady tří „Naše desatero“. V červnu 1944 zajistil přesun Vojtěcha Luži z Prahy do Říčan, kde mu Karlem Müllerem a Josefem Korešem poskytl úkryt. Zde také organizoval setkání mezi generálem Lužou a dalšími představiteli odboje (Josef Císař, JUDr. Váhala, Kpt. Jiříkovský).\n\nJosef Ouředník byl zastřelen 13. září 1944, kdy se se zbraní v ruce bránil zatčení gestapem v bytě Josefa Císaře. Jeho manželka Františka Ouředníková a dcery Zdena a Jitka byly následně zatčeny a do konce války vězněny na Pankráci a v malé pevnosti Terezín. \n\n\n"}
{"id": "869548", "url": "https://cs.wikipedia.org/wiki?curid=869548", "title": "Rejstřík informací o výsledcích", "text": "Rejstřík informací o výsledcích\n\nRejstřík informací o výsledcích (RIV) je jednou ze čtyř vzájemně provázaných částí informačního systému výzkumu, vývoje a inovací (IS VaVaI) provozovaného v souladu se zákonem č. 130/2002 Sb., o podpoře výzkumu, experimentálního vývoje a inovací z veřejných prostředků a o změně některých souvisejících zákonů.\n\n\n\n\n\n\n\n\n\n\n\n\n\"CEA: Centrální evidence aktivit výzkumu, experimentálního vývoje a inovací\"\n\nVýzkumná aktivita:\n\nPoskytovatel:\n\nPříjemce:\n\nDalší účastník:\n\nPředkladatel:\n\nVýzkumná organizace:\n\nVýsledek:\n\nDomácí tvůrce:\n\nGarant výsledku:\n\nZveřejnitelný údaj:\n\nTvůrce:\n\nProvozovatel:\nDodávka dat:\n\nNa internetových stránkách www.vyzkum.cz jsou zobrazovány pouze ty údaje IS VaVaI, které jsou dodavateli údajů (poskytovateli) označeny jako \"veřejné\", podle Nařízení vlády č. 397/2009 Sb., o informačním systému výzkumu, experimentálního vývoje a inovací.\n\nHlavní údaje o výsledku:\n\nTvůrci výsledku:\n\nÚdaje blíže určující výsledek:\n\nZákladní údaje o příjemci:\n\n"}
{"id": "869549", "url": "https://cs.wikipedia.org/wiki?curid=869549", "title": "André 3000", "text": "André 3000\n\nAndré Lauren Benjamin (* 27. května 1975), známý spíše jako André 3000 (dříve pod přezdívkou Dré), je americký rapper, hudební producent, herec a módní návrhář, známý především jako polovina hip hopového dua Outkast. Je považován za jednoho z nejlyričtějších rapperů historie.\n\nAndré Benjamin se narodil 27. května 1975 v Atlantě. Je synem realitní makléřky Sharon Benjamin Hodor a soudního exekutora Lawrence Walkera. Je bratrem dokumentaristy Marka Benjamina. Má jednoho syna. André je vegetarián a organizací PETA byl vyhlášen ’World's Sexiest Vegetarian Celebrity’.\n\nJiž na střední škole (Tri Cities v Atlantě) André potkal svého budoucího hudebního kolegu Big Boie. V roce 1994 vydali svou debutovou a také platinovou desku Southernplayalisticadillacmuzik. Následují desky ATLiens (1996) a Aquemini (1998). V tomto období se začíná André věnovat hraní na kytaru a malování. Také se mu v roce 1997 narodí jeho jediný syn Seven Sirius Benjamin s americkou R&B zpěvačkou Erykhou Badu. Na albu Stankonia (2000) už vystupuje pod svou nynější přezdívkou \"André 3000\", kterou si změnil především kvůli odlišení od Dr. Dre. Také se rozchází s Erykhou Badu a píše jeden z největších hitů skupiny Outkast Ms. Jackson, který je inspirován právě tímto rozchodem. V roce 2003 Outkast vydává dvojalbum Speakerboxxx/The Love Below, které odhalilo rozdílný hudební vývoj obou členů. André na albu experimentuje s jazzem, funkem, popem a rapu je na albu minimálně. Singl \"Hey ya!\" je později prohlášen časpoisem Rolling Stones nejlepší písničkou historie. Šesté a také poslední společné album Idlewild vydali v roce 2006. André zde má pár rapových pasáží, avšak spíše setrvává u stylu z minulého alba. Album je také soundtrackem ke stejnojmennému filmu.\n\nPo přestávce s rapem se k němu André vrací v roce 2007 a spolupracuje na několika písničkách s umělci jako Jay-Z, Devin the Dude, John Legend, Ciara, Ka$ha, Beyoncé, Gorillaz, Frank Ocean, Rick Ross, T.I. a kamarádem z dětství Fonzworth Bentleym.\n\nAndré hrál v seriálu Policejní odznak, ve filmech Buď v pohodě, Čtyři bratři, Vzpoura v Seattlu, Poloprofesionál. Také propůjčil hlas postavě \"Sunny Bridges\" ve svém animovaném seriálu \"Class of 3000\", který se vysílal na Cartoons Network.\n\nV květnu 2012 začal točit životopisný film o Jimi Hendrixovi, \"All is by my side\", kde ztvární právě postavu zesnulého kytaristy.\n\nAndré založil módní značku \"Benajmin Bixby\". První kolekce inspirovaná vysokoškolským fotbalem třicátých let měla úspěch, další kolekce už úspěšné nebyly a André musel výrobu ukončit.\n\n24. února 2012 pro magazín GQ.com uvedl, že se chystá, tentokrát pod názvem Bixby, značku vzkřísit.\n\nV březnu 2009 byl v Henry County v Georgii uvězněn za překročení rychlosti o 70 km/h ve svém Porsche Carrera.\n"}
{"id": "869551", "url": "https://cs.wikipedia.org/wiki?curid=869551", "title": "Osobitá", "text": "Osobitá\n\nOsobitá je vápencová hora v Západních Tatrách, jejíž vrchol se tyčí 4,5 km jiho-jihozápadně od Oravic a 8 km východně od Zuberce. Spolu s okolními vrcholy tvoří samostatný geomorfologický okrsek, představující 12 % rozlohy celých Západních Tater.\n\nNázev vychází z polohy hory, jejíž rozsáhly masív je samostatný, izolovaný, \"osobitně\" stojící od okolní štítů, nad Roháčskou a Suchou dolinou.\n\nPo zelené značce ze Zverovky do Sedla pod Osobitou. Z něj dříve vedla žlutá značka na vrchol, ale ta byla z důvodu ochrany přírody zrušena. Převýšení od Zverovky na vrchol činí kolem 700 m.\n\nOsobitá je národní přírodní rezervace v oblasti TANAP. Nachází se v katastrálním území obcí Zuberec, Vitanová a Habovka v okrese Tvrdošín v Žilinském kraji. Území bylo vyhlášeno či novelizováno v roce 1974 na rozloze 457,98 ha. Ochranné pásmo nebylo stanoveno.\n\n"}
{"id": "869553", "url": "https://cs.wikipedia.org/wiki?curid=869553", "title": "Bazilikální okno", "text": "Bazilikální okno\n\nBazilikální okno je okno, prolomené v horní části stěny hlavní chrámové lodě, která je vyšší než boční lodě. Jde o tzv. \"bazilikální uspořádání\" stavby. Bazilikální okna jsou umístěna nad hřebenem pultové střechy boční lodě. Nemá-li převýšená hlavní loď boční okna, označujeme takovou stavbu jako pseudobaziliku.\n\nRaně křesťanské kostely, zejména v Itálii, přímo navazují na římské baziliky, které Římanům sloužily jako soudní síně a tržnice. Lodě byly často beze stropů, takže trámoví krovu bylo vidět. \n\nZvětšení plochy bazilikálních oken v gotické katedrále bylo umožněno přenesením zatížení krovem a stropní klenbou hlavní lodě do sloupů a do vnějšího opěrného systému kostelní stavby. Okna byla zasklívána barevnou výplní a denní světlo se stalo se mimořádně působivým prvkem chrámového prostoru. \n\nTaké občanské stavby jako tržnice, nebo vícelodní výstavní haly mají často bazilikální uspořádání. (Moderní doba se tak vlastně vrací k původnímu účelu těchto staveb.) Je samozřejmé, že v těchto případech jsou k dennímu osvětlení využívána boční okna, umístěná pod stropem stavby.\n\nČást stěny nad střechami bočních lodí baziliky, do které bylo možné okna umístit, se latinsky nazývá \"clerestorium\". V angličtině se dnes užívá pojem \"clerestory\" nebo \"clerestory window\" pro všechna okna, zajišťující denní osvětlení daného prostoru, která jsou umístěná výše, než je úroveň očí. Tento pojem zahrnuje nejenom okna pro boční osvětlení, ale také střešní světlíky.\n\n\nVirtuální prohlídka dómu v Kostnici \n"}
{"id": "869554", "url": "https://cs.wikipedia.org/wiki?curid=869554", "title": "Mistrovství Evropy ve fotbale hráčů do 18 let 1982", "text": "Mistrovství Evropy ve fotbale hráčů do 18 let 1982\n\nMistrovství Evropy ve fotbale hráčů do 18 let 1982 se konalo od 21. května do 30. května\nve Finsku. Jednalo se o 34. ročník turnaje v této věkové kategorii, kterého se účastnilo šestnáct týmů. Vítězem se stal výběr Skotska.\n\nFinálová sestava ČSSR:<br>\nČSSR (4-4-2): Krbeček – Hozlár, Vrba, Kubík, Fieber – Sukač, Karoch, Hirko, V. Kula – Miškuf (70. Grussmann), K. Kula (68. Loužecký).\n"}
{"id": "869560", "url": "https://cs.wikipedia.org/wiki?curid=869560", "title": "Olimpiada Ivanovová", "text": "Olimpiada Ivanovová\n\nOlimpiada Vladimirovna Ivanovová ( ; * 26. srpna 1970 Munsjut, Čuvašsko) je bývalá ruská atletka, stříbrná olympijská medailistka, dvojnásobná mistryně světa a mistryně Evropy v chůzi na 20 km.\n\nNa světovém šampionátu v Helsinkách v roce 2005 vybojovala titul mistryně světa v novém světovém rekordu, jehož hodnota byla 1.25:41. Za tento výsledek dostala prémii 100 000 dolarů. Její osobní rekord v chůzi na 20 km má však hodnotu 1.24:50. Tento čas ale mezinárodní atletická asociace jako rekord neuznala.\n\nNa MS v atletice 1997 v Athénách původně vybojovala stříbrnou medaili v chůzi na 10 km. Z důvodu pozitivního dopingového nálezu však byla diskvalifikována a později dostala dvouletý zákaz startů.\n\n\n"}
{"id": "869563", "url": "https://cs.wikipedia.org/wiki?curid=869563", "title": "Peněžní zásoba", "text": "Peněžní zásoba\n\nPeněžní zásoba (nabídka peněz) je celkové množství peněz dostupných v ekonomice v daném okamžiku. Existuje několik typů peněžní zásoby, tzv. měnových agregátů, lišících se šíří pojmového vymezení peněz s určitým stupněm likvidity. Obvykle se má peněžní zásobou na mysli souhrn aktiv s nejvyšší mírou likvidity, tedy oběživo kolující v národním hospodářství jednoho státu nebo v měnové unii států (bankovky a mince), které není v bankách, a vklady na požádání (vklady u finančních institucí).\n\nZměny peněžní zásoby souvisí s cenovou hladinou, inflací, měnovým kurzem a hospodářským cyklem. Státní, případně nadstátní měnové orgány (národní centrální banky a centrální banky měnových unií) údaje o peněžní zásobě zaznamenávají a publikují. Tyto údaje jsou sledovány odbornou veřejností, především finančními analytiky. Centrální banky používají určité regulační nástroje, kterými přímo a účinně ovlivňují růst nebo pokles peněžních zásob.\n\nK měření množství peněz v ekonomice se používají měnové agregáty, označované velkým písmenem M a číslicí od 1 do 5. Např. M1 označuje peníze v nejužším vymezení, jde o agregát s největší likviditou, a každý další agregát představuje pojetí širší. Měnový agregát vyššího stupně tedy v sobě zahrnuje celý předchozí měnový agregát a navíc i nějaké další, méně likvidní aktivum. Pomocí měnových agregátů je definována empirická definice peněz a pomocí zvoleného agregátu centrální banky měří množství peněz v oběhu. Náplň jednotlivých agregátů může být v různých ekonomikách rozdílná a mění se i v čase, což závisí na centrálních bankách jednotlivých zemí.\n\n<nowiki>*</nowiki> Česká národní banka ovšem zahrnuje pod měnový agregát M2 vedle M1 následující aktiva:\n\nMnožství peněz je v gesci centrální banky prostřednictvím měnové báze, která v sobě zahrnuje oběživo a vklady komerčních bank u centrální banky. Kromě ovlivňování této báze centrální bankou (viz níže) dochází k tzv. multiplikaci peněz, procesu, při kterém se činností komerčních banky vytvářejí \"nové\" peníze. Poměr mezi peněžní zásobou a měnovou bází se nazývá peněžní multiplikátor. Výše multiplikátoru závisí na poměru oběživa, vkladů a rezerv komerčních bank. Tyto poměry jsou ovlivněny mnoha faktory, například úrokovou mírou, výší povinných minimálních rezerv i celkovým stavem ekonomiky.\n\nCentrální banka má několik možností, jak ovlivňovat množství peněz.\n\nDle kvantitativní teorie peněz je míra inflace v dlouhém období přímo úměrná změně množství peněz v ekonomice.\n\n\n"}
{"id": "869569", "url": "https://cs.wikipedia.org/wiki?curid=869569", "title": "Sofiologie", "text": "Sofiologie\n\nSofiologie ( Σοφία – \"sophia\", moudrost a λογία – \"logie\", nauka) je filosofická nauka týkající se moudrosti usilující o syntézu věd, umění a náboženství. Vladimir Solovjov ji označuje jako celistvou nauku, která syntetizuje všechny prameny poznání: smyslovou zkušenost, racionální filosofii i mystické zjevení. Sofiologie má své kořeny v helénistické tradici, v platonismu, křesťanské mystice a jejich odvozeninách (Hildegarda z Bingenu (1098–1179), Jakob Böhme (1575–1624), Jane Leade (1624–1704)), v esoterickém křesťanství (Rosekruciáni), v pravoslavné církvi, u ruských teologů devatenáctého a dvacátého století (Sergej Bulgakov ovlivněný Vladimírem Solovjovem, Nikolaj Berďajev), v spiritualitě New Age, stejně jako v současném feminismu. Někteří vidí Sophii jako samotné božstvo, další ji vidí jako Kristovu nevěstu, jiní zase jako ženský aspekt Boha reprezentující moudrost a jiní jako teologickou koncepci odkazující na moudrost Boží. Člověk, který se tímto oborem zabývá, je sofiolog.\n\nPansofie je věda či filosofický směr, jenž se snaží skrze poznání a zahrnutí všech vědních oborů harmonizovat svět. Prosazoval jej Jan Amos Komenský, který jej v díle \"Všeobecná porada o nápravě věcí lidských\" označil jako cestu k nápravě současného konfliktního světa. Konkrétní \"Pansofia\" je latinský název (řeckého původu) třetí knihy díla De rerum humanarum emendatione consultatio catholica (v českém překladu: \"Obecná porada o nápravě věcí lidských\"), kterou napsal při svém pobytu v Nizozemí v závěru svého života Jan Amos Komenský. Řecké slovo \"pan\" znamená \"vše\" či \"všezahrnující\", \"sofia\" znamená moudrost. Proto slovo \"Pansofia\" sám Komenský vykládá jako \"Všeobecná moudrost\".\n\nNa Slovensku Štúrovci vytyčili cíl rozvíjet slovanskou vědu, která je druhem sofiologie. Její přední vlastností je celostnost, spojuje hmotné i duchovní vědění. Směřuje k syntéze a nejen k analýze, překonává jednostrannosti anglického empirismu i německého racionalismu. Racionální vědecké myšlení, umělecký smysl pro krásno i zušlechťující mravní vůle se v ní harmonicky kloubí v jeden celek. Tuto moudrost vnímají personifikovaně a oslovují ji jako „nebeská devica“, „tatranská Minerva“, „slovanská Aténa“. Příchod takové moudrosti bude spjat s nástupem slovanské epochy v herderovské postupnosti kultur a předpokladem k ní je zvláštní vloha slovanů – „duchovní oko“, něco jako vnitřní patření pravzorů.\n\nSlovanská věda Štúrovců nebo Bronisława Trentowského zůstala z největší části neuskutečněným ideálem, hodnocena pozdějšími generacemi jako dobový prožitek romantismu. Psali o ní zejména Jozef Miloslav Hurban a Peter Kellner-Hostinský.\n\n\n\n"}
{"id": "869571", "url": "https://cs.wikipedia.org/wiki?curid=869571", "title": "Benedict Anderson", "text": "Benedict Anderson\n\nBenedict Richard O'Gorman Anderson (26. srpna 1936  Kchun-ming, Čína – 13. prosince 2015 Batu, Malang, Indonésie) byl americký politolog a odborník mezinárodních vztahů, v nichž se specializoval na Indonésii. Byl profesorem mezinárodních studií na Cornellově univerzitě. Jeho nejznámější prací je kniha \"Imagined Communities\" (česky: \"Představy společenství\") z roku 1983, kde studoval mechanismy konstrukce identity národa. Národ vidí jako „imaginární společenství“, složitě konstruované různými politickými technikami. Nacionalismus považuje za hegemonní, ústřední ideologii modernity, která není zdaleka na ústupu, právě naopak. Známé je jeho srovnání klasického evropského nacionalismu a nacionalismu vzniklého v amerických koloniích, na severu i na jihu (nazývá je „kreolské státy“). K zájmu o toto téma ho přivedl už jeho složitý původ; narodil se v Číně irským rodičům, kteří roku 1941 odešli do USA. Jeho bratrem je historik Perry Anderson.\n\n"}
{"id": "869573", "url": "https://cs.wikipedia.org/wiki?curid=869573", "title": "Remote Operations Services Element", "text": "Remote Operations Services Element\n\nRemote Operations Service Element (ROSE) je služební rozhraní OSI definované v ITU-T Doporučení X.219, ISO/IEC Mezinárodní standard 9072-1, které:\n\n\nSlužby poskytované protokolem ROSE používají aplikační protokoly OSI jako X.400 a X.500. Samotný protokol ROSE je definovaný pomocí ASN.1.\n\n\n"}
{"id": "869584", "url": "https://cs.wikipedia.org/wiki?curid=869584", "title": "CSIRT.CZ", "text": "CSIRT.CZ\n\nBezpečnostní tým CSIRT.CZ je Národní CSIRT (Computer Security Incident Response Team) tým, který provozuje sdružení CZ.NIC, správce domény .CZ. Hlavním posláním CSIRT.CZ je koordinace řešení bezpečnostních incidentů v počítačových sítích provozovaných v České republice a plnění role Národního CSIRT týmu podle Zákona o kybernetické bezpečnosti. \n\nSprávce domény .CZ převzal agendu Národního bezpečnostního týmu od akademického sdružení CESNET; to jej provozovalo jako součást výzkumného grantu od roku 2008. CSIRT.CZ byl pak ustanoven na základě podpisu Memoranda mezi Ministerstvem vnitra České republiky (MV ČR) a sdružením CZ.NIC, ke kterému došlo 16. prosince 2010. Memorandum s MV ČR nahradilo 1. října 2012 nové ustanovení, tentokrát uzavřené s Národním bezpečnostním úřadem (NBÚ). Role Národního CERT týmu je v současnosti vykonávaná podle veřejnoprávní smlouvy s NBÚ.\n\n- řešení, koordinace a prevence bezpečnostních incidentů na území České republiky\n\n- osvětová a školící činnost v oblasti kybernetické bezpečnosti\n\n- informování o aktuálních hrozbách\n\n- spolupráce se subjekty v rámci České republiky – poskytovateli připojení k internetu, bankami, bezpečnostními složkami, akademickým sektorem, úřady státní správy a dalšími institucemi\n\n- udržování zahraničních vztahů se světovou komunitou CERT/CSIRT týmů a organizacemi, které tuto komunitu podporují\n\nCSIRT.CZ neposkytuje pomoc spojenou s běžným používáním počítače a Internetu na straně koncových uživatelů. V případě, že má uživatel podezření na bezpečnostní incident, měl by se obrátit na správce své sítě nebo svého počítače. Správci sítě by v případě útoku měli kontaktovat administrátory nadřazené sítě nebo svého poskytovatele internetových služeb. CSIRT.CZ plní roli poslední instance, na kterou se lze obrátit v případě útoku. Konkrétní případy, v nichž může CSIRT.CZ pomoci, jsou k dispozici na stránkách bezpečnostního týmu. Bezpečnostní incident je možné hlásit emailem na adrese nebo přes formulář na stránkách csirt.cz. \n\nZ důvodů, že bezpečnostní incidenty často překračují hranice států, je mezinárodní spolupráce v případě řešení incidentů a hrozeb nezbytná. CSIRT.CZ aktivně spolupracuje s celosvětovou sítí CSIRT/CERT týmů. Na evropské i celosvětové úrovni se pravidelně podílí na přípravě a realizaci řešení a doporučení vhodných přístupů v případě možných hrozeb v kyberprostoru. Tým je členem organizace FIRST a má status akreditovaného týmu v rámci služby Trusted Introducer. \n\nKromě CSIRT.CZ působí v České republice i další týmy oficiálně uznané mezinárodní infrastrukturou CERT/CSIRT týmů a zveřejněné v seznamu týmů na stránkách služby Trusted Introducer.\n\n"}
{"id": "869586", "url": "https://cs.wikipedia.org/wiki?curid=869586", "title": "Prognostický ústav", "text": "Prognostický ústav\n\nPrognostický ústav Československé akademie věd byl založen v dubnu roku 1984 jako Kabinet prognóz ČSAV. V letech 1986 – 1993 existoval jako specializovaný odborný ústav, který byl součástí Československé akademie věd (ČSAV), tehdy nejvýznamnější československé vědecké instituce, na kterou navázala v České republice Akademie věd České republiky (AVČR) a na Slovensku Slovenská akademie věd. Pokračovatelem PÚ ČSAV je na Slovensku Prognostický ústav Slovenské akademie věd (PÚ SAV) založený 1. ledna 1989, v Česku se prognózováním zabývá např. Centrum pro sociální a ekonomické strategie, Kabinet pro studium vědy, techniky a společnosti Filosofického ústavu AV ČR, Centrum globálních studií nebo Centrum pro teoretická studia.\n\nVznikl roku 1984 jako „Kabinet prognóz ČSAV“ na základě usnesení vlády ČSSR č. 10/1983. Jeho členové byli cíleně vybraní odborníci, kteří měli formulovat prognózy, tedy matematicky podložené odhady budoucího vývoje společnosti a především ekonomiky.\n\nVelmi četné zastoupení bývalých prognostiků ve veřejném a politickém životě v těch nejvyšších funkcích postkomunistického vývoje může vyvolávat dojem o velkém vlivu tohoto ústavu v politickém a ekonomickém směřování Československa a později ČR. Členové zastávali a zastávají vlivné funkce v politických stranách celého parlamentního politického spektra, funkce ministrů, premiérů a prezidentů. Tento zdánlivý úspěch prognostiků však může být vysvětlen úzkou spoluprací se skupinou kolem Václava Havla a později Občanského fóra, kde v probíhající Sametové revoluci chyběli odborníci na ekonomii.\n\nBěhem let se objevovaly spekulace, že za založením stála KGB, to však Ivo Kaderka, svého času nejmladší člen týmu zaměstnanců Prognostického ústavu ČSAV, důrazně odmítl.\n\nProvozní písemnosti a korespondence Prognostického ústavu jsou uloženy v Masarykově ústavu a Archivu AV ČR, v. v. i. Fond je nezpracovaný a nepřístupný a jeho úplnost proto nelze ověřit. Rozsah fondu je 61 kusů (4,87 bm) kartonů, úředních knih, rukopisů a podacích protokolů.\n\nNa stránkách Masarykova ústavu a Archivu AV ČR, v. v. i., se uvádí:\n\n\"Prognostický ústav ČSAV [CSAS Institute of Prognosis]\"\nOdborný výstup Prognostického ústavu je částečně evidován Knihovnou AV ČR, jedná se ale pouze o práce z polistopadového období. Odbornou činnost Prognostického ústavu před listopadem 1989 nelze nijak dokumentovat. Systém AV ČR pro evidenci vědecké práce ASEP ještě nejpozději v roce 2008 uváděl Prognostický ústav jako samostatně prohledávanou jednotku, avšak bez jediné evidované publikace. Databáze Národní knihovny ČR uvádí, že po zrušení Prognostického ústavu jeho fond převzaly Knihovna AV ČR a Národohospodářský ústav AV ČR. Ačkoliv knihovna CERGE-EI (dnes CERGE-EI knihovna Jana Kmenty) mezi svými speciálními archivními sbírkami uvádí i fond bývalého Ekonomického ústavu ČSAV, stejným způsobem získaný fond Prognostického ústavu neuvádí.\n\nJednou z mála známých předlistopadových publikací a patrně klíčovou a nejvýznamnější publikací Prognostického ústavu vůbec je dokument \"Souhrnná prognóza ČSSR do roku 2010\" vydaná Prognostickým ústavem v roce 1988 s uvedeným autorstvím \"Valtr Komárek a kolektiv\", přičemž složení kolektivu nebylo nikdy zveřejněno. Přesto, že byl dokument vypracován na přímou objednávku a pouze pro interní potřebu ÚV KSČ, byl diskutován i na tehdejších neoficiálních ekonomických seminářích a jeho kopie se údajně dostaly i mezi disent, protože nebyl problém je získat. Převratnost tohoto materiálu měla spočívat v tom, že to bylo poprvé, kdy byl stranický a státní aparát ČSSR oficiálně informován o zaostalosti a úpadku československé socialistické ekonomiky a společnosti. Dokument je dodnes nedostupný jako knižní tisk, ale řada exemplářů (interní tisk Prognostického ústavu) se dostala na humanitní fakulty a další pracoviště.\n\nDatum vzniku: 1. 4. 1984 (jako Kabinet prognóz ČSAV; pod názvem Prognostický ústav ČSAV od roku 1986)\nDatum zániku: 14. 10. 1993\n\n\n\n\n"}
{"id": "869589", "url": "https://cs.wikipedia.org/wiki?curid=869589", "title": "Půlnoční", "text": "Půlnoční\n\nSlovo půlnoční může označovat\n\n"}
{"id": "869593", "url": "https://cs.wikipedia.org/wiki?curid=869593", "title": "Pučálka", "text": "Pučálka\n\nPučálka nebo pálenec je staročeské jídlo z naklíčeného hrachu, které bylo konzumováno především o předvelikonočním půstu, na Moravě např. na Smrtnou neděli, neboli v den rituálu vynášení Morany. První zmínka o ní pochází z postily Jana Rokycany z 15. století. Základem přípravy je nabobtnání a naklíčení hrachu po několik dní ve vodě. Poté se nasucho pražil či pekl, později se i smažil na tuku, a podával na slano či na sladko. Pučálka se také pražila přímo na ulici a prodávaly ji tzv. pučálnice. Dále se po ní nazývala první postní neděle či počátek předvelikonočního půstu.\n\nV hrachu během klíčení stoupne obsah vitamínů A, B a C.\n\nNázev \"pučálka\" odkazuje k procesu při její přípravě – \"klíčení\" neboli \"pučení\".\n\n\n"}
{"id": "869598", "url": "https://cs.wikipedia.org/wiki?curid=869598", "title": "GBH", "text": "GBH\n\nGBH (původně Charged GBH) je anglická punk rocková hudební skupina založená v roce 1978. Společně s kapelami The Exploited a Discharge se řadí mezi hlavní představitele punkové odnože známé jako UK 82.\n\nSkupinu založili v roce 1978 zpěvák Colin Abrahall, kytarista Colin \"Jock\" Blyth, bubeník Andrew \"Wilf\" Williams a baskytarista Sean McCarthy. Ten byl obviněný z těžkého ublížení na zdraví podle kterého se skupina také pojmenovala (GBH = grievous bodily harm – těžké ublížení na zdraví). Jiná kapela stejného jména již existovala, proto název dočasně doplnili o slovo Charged (obviněný). Charged GBH podepsali smlouvu s nezávislým vydavatelstvím Clay u kterého vydali v roce 1982 důležité LP s názvem \"City Baby Attacked by Rats\", které se o 2 roky později dočkalo pokračování pod názvem \"City Baby's Revenge\". Tato 2 alba dnes patří ke klasikám tohoto žánru. Obě přinesla ve srovnání s první vlnou punku rychlejší tempo, větší důraz na bicí a některé elementy propůjčené z hard rocku a Britského metalu (např. Motörhead). Po obsahové stránce nabídla skupina témata jako např. antimilitarismus (skladby War Dogs, No Survivors, Vietnamese Blues), antifeminismus (Slut, Fat Women, Womb With a View), ateismus (Christianised Cannibals, The Prayer of a Realist) a různá morbidní témata (Maniac, Passenger on the Menu, City Baby Attacked by Rats).\n\nV roce 1984 kapela definitivně vypustila z názvu slovo \"Charged\" a dále pokračovala pouze jako GBH. V roce 1986 odešli od vydavatelství Clay. Tou dobou se, stejně jako u ostatních UK 82 kapel, začal objevovat jistý posun směrem ke speed metalu a thrash metalu, který se také projevil nápadným prodloužením skladeb. Zatímco na albu \"City Baby Attacked by Rats\" z roku 1982 dosahuje délky pod 3 minuty 18 písniček, na albu \"From Here to Reality\" z roku 1990 jsou to už pouze 2. Postupně zmizela i dříve tolik výrazná punková image jednotlivých členů. Zlom pro kapelu přišel po roce 1992. Po dokončení desky \"Church of the Truly Wraped\" absolvovali GBH téměř dvouleté turné na jehož konci propustili svého manažera. Jejich vydavatelství odmítlo podepsat smlouvu na nové album s kapelou bez manažera, a proto se rozhodli přejít pod německé vydavatelství We Bite, pod kterým v roce 1996 vydali desku \"Punk Junkies\". Tou započali návrat ke svým punkovým kořenům, který je patrný i na následujících albech \"Ha Ha\" (2002) a \"Perfume and Piss\" (2010). V červenci 2014 kapela vystoupila na českém hudebním festivalu Mighty Sounds.\n\nSoučasní:\n\nBývalí:\n\n"}
{"id": "869599", "url": "https://cs.wikipedia.org/wiki?curid=869599", "title": "Renata Putzlacher-Buchtová", "text": "Renata Putzlacher-Buchtová\n\nRenata Putzlacher-Buchtová (* 15. červen 1966, Karviná) je česká básnířka, překladatelka a publicistka polského původu. Překládá z/do češtiny, slovenštiny a polštiny, kromě toho také píše texty písní, scénáře a divadelní hry.\n\nVystudovala Jagelonskou univerzitu, v Těšínském divadle na polské scéně působila jako dramaturgyně. V roce 1996 založila literární kavárnu Avion. Propaguje českou literaturu v Polsku a podílí se na různých česko-polských kulturních projektech (např. \"Těšínské niebo-Cieszyńskie nebe\"). Od roku 1997 žije v Brně.\n\n\n"}
{"id": "869604", "url": "https://cs.wikipedia.org/wiki?curid=869604", "title": "Zemězmij palestinský", "text": "Zemězmij palestinský\n\nZemězmij palestinský (\"Atractaspis engaddensis\") je jedovatý had vyskytující se v Izraeli, na Sinaji, Jordánsku, na severozápadě Arabského poloostrova a v Libanonu. V Izraeli žije na nesouvislém území od Aravy, Negevu, údolí Jordánu po pohoří Gilboa. Je z rodu afrických tropických hadů.\n\nTmavočerný had, s oválnou hlavou úzkou jako jeho tělo (uzpůsobenou pro snadný pohyb chodbičkami), s malýma očima s kulatými panenkami. Ocas je krátký a zašpičatělý.\n\nŽije pod zemí ve vlhkých písčitých půdách, často v oázách. Je aktivní v noci.\n\nMá dva jedové zuby, ale při uštknutí vztyčí jen jeden na straně tlamy, kouše pohybem do strany a dozadu. Přes malé množství jedu je smrtelně jedovatý. V Izraeli je registrováno jedno úmrtí při snaze ho chytit (2002). Dokáže kousnout i do prstu, je-li držen za hlavou. Proti jedu není žádné sérum.\n\nDélka: až 80 cm (někdy až metr), váha: do 70 g.\n\nDává přednost malým plazům, ale požírá i mláďata hlodavců.\n\n\n\n"}
{"id": "869606", "url": "https://cs.wikipedia.org/wiki?curid=869606", "title": "Less (Unix)", "text": "Less (Unix)\n\ncodice_1 ( , tj. méně) je v informatice název unixového příkazu, který vypisuje obsah textových souborů, vždy jednu celou obrazovku najednou. Jedná se tedy o textový filtr.\n\nPůvod tohoto příkazu vyjadřuje fráze „less is more“ (méně je více). Příkaz codice_1 se podobá příkazu codice_3, což je původní stránkovací nástroj z Berkeley UNIXu, ale je v mnoha ohledech vylepšen. Po výpisu stránky textu se codice_1 zastaví, zobrazí výzvu a čeká až mu předáte jeden z mnoha dostupných příkazů. V rámci souboru lze provádět množství různých úloh, například stránkovat směrem dopředu i dozadu, spouštět editor, nebo vyhledávat text podle vzoru.\n\n $ less [\"přepínače\"] [\"seznam-souborů\"]\n\nArgument \"seznam-souborů\" je seznam názvů souborů, které chcete zobrazit. V případě, že není zadán žádný soubor, čte codice_1 data ze standardního vstupu.\n\n\nJak již bylo řečeno, po zobrazení textu se na posledním řádku terminálu zobrazí výzva a codice_1 čeká na váš další příkaz. Tyto příkazy jsou vlastně stisknutí určitých kláves nebo jejich kombinace, za kterými už není potřeba zadávat ENTER. K ovlivnění některých příkazů je možné použít číselný argument n, který je ale nepovinný a je implicitně nastaven na hodnotu 1 (pokud není řečeno jinak).\n\n\nV souborech otevřených pomocí stránkovacího nástroje codice_1 lze vyhledávat pomocí \"regulárních výrazů\".\n\n\nPokud se v prvním zobrazeném řádku textu objeví levá závorka {, stiskněte ji a codice_1 přesune kurzor dopředu na odpovídající pravou závorku }. Obdobně pro stisk pravé závorky bude směrem zpět nalezena odpovídající levá. To to platí nejen pro složené { }, ale i hranaté [ ] a kulaté () závorky.\n\nPřepínače zadávané v příkazovém řádku lze nastavit i jako implicitní hodnotu v proměnné prostředí codice_54.\nNapříklad pokud chceme pro každé použití codice_1 mít velikost tabulátorů 4 a zobrazovat více prázdných řádků jako jeden, nastavíme proměnnou takto:\n\nToto lze také nastavit v souboru codice_56 (bash) nebo codice_57 (tcsh).\n\nChcete-li codice_1 používat jako standardní stránkovací nástroj v příkazu codice_59 a dalších, nastavte proměnnou prostředí codice_60 na less:\n\nPředchozí příkaz přidal do souboru codice_61 odpovídající řádek.\n\n\n"}
{"id": "869608", "url": "https://cs.wikipedia.org/wiki?curid=869608", "title": "Eurocopter EC 155", "text": "Eurocopter EC 155\n\nEurocopter EC 155 je víceúčelový užitkový osobní nebo transportní vrtulník střední hmotnostní kategorie, který byl vyvinut z rodiny vrtulníků Eurocopter Dauphin. Jedná se o dvoumotorový vrtulník, který je schopen transportovat až 13 pasažérů a jednoho nebo dva piloty, v závislosti na konfiguraci a účelu.\n\nVrtulník Eurocopter EC 155, plánovaný původně pod názvem Eurocopter AS365 N4, byl vyvinut z podobného stroje Eurocopter AS 365 N3 Dauphin 2. Hlavním cílem při vývoji bylo zkonstruovat vrtulník, který bude mít výrazně větší nákladovou kabinu. Vývoj vrtulníku započal v září 1996, představen byl oficiálně na Paris Air Show v červnu 1997. První let vrtulníku EC 155, s upraveným drakem stroje Eurocopter Dauphin, proběhl 17. června 1997. První vrtulník EC 155 B, předprodukční verze sériově vyráběného vrtulníku, vzlétla 11. března 1998. Bezpečnostní certifikáty obdržel vrtulník od francouzských a německých úřadů pro civilní letectví 11. prosince 1998 a krátce poté se dostal do sériové výroby. Cena jednoho stroje činila přibližně 7–8 milionů USD, v závislosti na výbavě vrtulníku. Vrtulníky byly zákazníkům dodávány od března 1999, prvním provozovatelem se stala německá Spolková policie.\n\nOd roku 2002 je nabízená také varianta EC 155 B1, která disponuje výkonnějšími motory a lepšími letovými vlastnostmi ve vysokých nadmořských výškách a ve vysokých teplotách. Tato verze má také zvýšenou maximální vzletovou hmotnost. Vrtulníky EC 155 B1 jsou zákazníkům dodávány od listopadu 2002, prvním provozovatelem se stala hongkongská vládní letka.\n\nVrtulníky EC 155 B disponují zcela přepracovanou nákladovou kabinou, jejíž prostor se zvýšil o 40 % oproti vrtulníku Eurocopter Dauphin, a prostor v zavazadlovém prostoru narostl až o 130 %. Mezi další výhody strojů EC 155 patří pět listů hlavního rotoru, které jsou vyráběny z kompozitních materiálů. Ocasní rotor je proveden jako Fenestron. Varianta EC 155 B je vybavena dvěma turbohřídelovými motory Turbomeca Arriel 2C1, každý motor má výkon 635 kW. Novější varianta EC 155 B1 disponuje dvěma motory Turbomeca Arriel 2C2, každý o zvýšeném výkonu 697 kW. Vrtulníky mohou být vybaveny také protinámrazovým systémem pro provoz ve studených oblastech s nízkými teplotami.\n\nVrtulníky EC 155 byly původně navrženy ve třech konfiguracích, v roce 2005 byly přidány do nabídky další dvě konfigurace. Vrtulníky pro transport pasažérů mohou transportovat 12 cestujících v případě, že je vrtulník vybaven komfortní zástavbou, nebo 13 pasažérů s běžnou užitkovou zástavbou, spolu s jedním nebo dvěma piloty. VIP verze nabízí salonek s pracovním prostorem pro osm pasažérů. V případě zdravotní konfigurace je vrtulník schopen transportovat dva ležící pacienty a čtyři členy zdravotnického personálu nebo čtyři ležící pacienty a dva členy zdravotnického personálu. V roce 2005 byly přidány konfigurace pro provoz ve prospěch policejních letů, letecké záchranné služby (LZS), letecké služby pátrání a záchrany (SAR), letů pobřežní stráže a další.\n\n\nVrtulníky EC 155 jsou využívány osobními leteckými dopravci a soukromými společnostmi pro transportní účely a charterové lety. Mezi další uživatele patří vládní letky.\n\nData podle eurocopter.com.\n\n\n\n"}
{"id": "869612", "url": "https://cs.wikipedia.org/wiki?curid=869612", "title": "Bezzrcadlovka", "text": "Bezzrcadlovka\n\nBezzrcadlovka (též systémový kompaktní fotoaparát, systémový kompakt, anglicky Mirrorless interchangeable-lens camera, MILC) je typ digitálního fotoaparátu, který v sobě kombinuje vlastnosti digitálních zrcadlovek a kompaktů. Stejně jako digitální zrcadlovky, i bezzrcadlovky mají výměnné objektivy a velké snímače, díky nimž nabízejí srovnatelnou kvalitu fotografií. Postrádají však zrcátko a optický hledáček. Místo nich zobrazují obraz zachycovaný hlavním snímačem na displeji nebo v elektronickém hledáčku, stejně jako kompaktní digitální fotoaparáty. Tato kategorie přístrojů vznikla kolem roku 2005 s cílem poskytnout obrazovou kvalitu blízkou zrcadlovkám při výrazně menších rozměrech. Chybějící zrcátko umožňuje zmenšit vzdálenost mezi objektivem a snímačem a s ní i celkové rozměry přístroje, které odpovídají rozměrnějším kompaktům. Typickými představiteli bezzrcadlovek jsou například řady Fujifilm X, Olympus PEN, Sony NEX, Nikon 1 či Canon EF-M.\n\nPrvním digitálním fotoaparátem bez zrcadlového hledáčku s výměnnými objektivy byl Epson R-D1 představený v roce 2004, po němž v roce 2006 následovala Leica M8. Tyto přístroje měly optický dálkoměrný hledáček, tradiční pro kinofilmové přístroje značky Leica, a výměnné objektivy s bajonetem typu Leica-M.\n\nPojem bezzrcadlovka se objevil až u přístrojů systému Mikro 4/3, jehož prvním představitelem byl Panasonic Lumix DMC-G1 (2008). Pro systém mikro 4/3 se postupně objevila na trhu řada fotoaparátů i objektivů, především z produkce firem Panasonic a Olympus. Patří sem i první přístroj kompaktních rozměrů, Olympus PEN E-P1 (2009).\n\nZa první bezzrcadlovku mimo systém mikro 4/3 je považován Samsung NX10 představený počátkem roku 2010.\n\nPopularita této třídy přístrojů rychle rostla, proto většina velkých výrobců fotografické techniky postupně nabízela odpovídající produkty. Firma Sony uvedla svou řadu NEX v roce 2010, řada Nikon 1 byla představena v roce 2011, v následující roce se objevily řady Fujifilm X a Canon EOS M.\n\nDůkazem značné oblíbenosti bezzrcadlovek je i vítězství přístroje Olympus OM-D EM-5 v anketě serveru \"Digital Photography Review\" o nejlepší fotoaparát roku 2012. O rok později zvítězila v této anketě opět bezzrcadlovka, v tomto případě Olympus OM-D E-M1.\n\nPoměrně brzy vznikly dva základní podtypy bezzrcadlovek. První se svými rozměry a charakterem blíží spíše kompaktním přístrojům. Jejich tělo vychází z plochého kvádru a bývá osazeno malým gripem či jen náznakem gripu. Obvykle nemají hledáček, ke kompozici obrazu slouží výlučně displej (k některým přístrojům lze připojit samostatný systémový elektronický hledáček). S malým objektivem tyto přístroje nepřesahují kapesní velikost.\n\nDruhá skupina bezzrcadlovek tvarem těla i uspořádáním ovládacích prvků vychází ze zrcadlovek. Tyto přístroje mívají výrazný grip, obvykle jsou osazeny elektronickým hledáčkem umístěným ve vystouplé horní části fotoaparátu a mají větší počet hardwarových ovládacích prvků. Přístroje jsou větší a robustnější, stále však zůstávají znatelně menší a lehčí ve srovnání s DSLR. K některým modelům lze připojit bateriový grip podobný gripům u velkých zrcadlovek. Nejlepší modely naleznou uplatnění i u profesionálů.\n\nPodobně jako v případě zrcadlovek, jednotliví výrobci nabízejí pro své řady bezzrcadlovek systémové objektivy s vlastním bajonetem. Případy, kdy stejný bajonet sdílí několik výrobců, jsou spíše výjimečné (např. systém mikro 4/3, na němž se podílejí firmy Olympus a Panasonic).\n\nSystémové objektivy jsou konstruovány speciálně pro bezzrcadlovky. Bývají kompaktní a bezproblémově spolupracují s tělem přístroje. Problémem může být – zejména u mladších systémů – nedostatečná šíře nabídky. Například pro systém Canon EOS M představený v polovině roku 2012 existovaly počátkem roku 2013 jen dva systémové objektivy. Výrobci proto obvykle nabízejí redukce, díky nimž lze bezzrcadlovku osadit zrcadlovkovým objektivem s vlastním, případně i konkurenčním bajonetem. Podle zkušeností uživatelů však chování zrcadlovkových objektivů nebývá ideální, často například zaostřují pomaleji než systémové objektivy.\n\nVelikost snímače má přímý vliv na rozměry objektivu a v důsledku toho i celého fotoaparátu. Obecně lze říci, že bezzrcadlovky se rozměry svých snímačů (stejně jako celých přístrojů) pohybují mezi zrcadlovkami a kompakty. Většina v současnosti používá stejné snímače jako menší zrcadlovky – konkrétně mikro 4/3 (17 × 13 mm) nebo APS-C (24 × 16 mm). Díky tomu jsou jimi pořízené fotografie z hlediska hloubky ostrosti a šumu srovnatelné se zrcadlovkami.\n\nNejmenší snímač aktuálně obsahuje řada Pentax Q, jeho rozměry 6,17 × 4,55 mm jsou srovnatelné s kompaktními přístroji. Ve třídě bezzrcadlovek je použití tak malého snímače výjimkou.\n\nJejich hlavní předností je kombinace kvalitních parametrů a malých rozměrů.\n\nVe srovnání s kompaktními fotoaparáty nabízejí vyšší kvalitu snímků (díky velkým snímačům), výměnné objektivy, jejichž optické parametry výrazně převyšují kompaktní přístroje, a velkou míru nastavitelnosti, díky níž lze chování fotoaparátu přizpůsobit dané situaci a preferencím fotografa. Všemi těmito vlastnostmi se blíží zrcadlovkám. Proti nim mohou nabídnout zejména menší rozměry přístroje i příslušenství. Absence zrcátka kromě zmenšení rozměrů přispívá i k tomu, že přístroj je při fotografování tišší a nedochází k otřesům způsobeným sklopením zrcátka.\n\nJelikož je pozorovaný obraz zpracováván přístroje, lze jej například doplnit živým histogramem, vyznačením přeexponovaných a podexponovaných míst, \"nápovědou\" pro skládání panoramat a podobně. Bývá také možné vybranou část obrazu zvětšit pro manuální zaostřování. Tyto služby optický hledáček nedokáže nabídnout.\n\nVzhledem k tomu, že cenově i okruhem uživatelů bezzrcadlovky přibližně odpovídají amatérským zrcadlovkám, bývají jejich nedostatky porovnávány především s nimi. Vůči kompaktním přístrojům je hlavní nevýhodou vyšší cena a (zejména u bezzrcadlovek s tělem vycházejícím ze zrcadlovek) větší rozměry.\n\nNěkterým fotografům vadí chybějící optický hledáček. Obraz na displeji či v elektronickém hledáčku má proti pozorované scéně vždy určité zpoždění a také mívá problémy s barevnou věrností.\n\nOdlišný je i mechanismus automatického zaostřování. Zatímco zrcadlovky používají fázovou detekci, zaostřování bezzrcadlovek bývá postaveno na detekci kontrastu, podobně jako u kompaktních přístrojů. Tento princip je obecně pomalejší (přestože někteří výrobci dosáhli významných pokroků v rychlosti zaostřovacího systému). V kombinaci se zpožděním displeje lze prohlásit, že bezzrcadlovky obecně nejsou příliš vhodné pro fotografování dynamických dějů, například sportu.\n\nPřestože systémové objektivy zpravidla umožňují manuální zaostřování, nebývá realizováno přímým převodem mezi zaostřovacím prstencem a posunem čoček v objektivu. Zaostřuje se \"po drátě\", kdy pohyby zaostřovacího prstence zachycuje snímač a na jejich základě vysílá instrukce motoru zaostřovacího mechanismu. Manuální ostření v důsledku působí poněkud nepřirozeně a vyžaduje určitý cvik.\n\n"}
{"id": "869613", "url": "https://cs.wikipedia.org/wiki?curid=869613", "title": "Japonsko na Letních olympijských hrách 1928", "text": "Japonsko na Letních olympijských hrách 1928\n\nJaponsko se účastnilo Letní olympiády 1928. Zastupovalo ho 40 sportovců (39 mužů a 1 žena) ve 7 sportech.\n\n"}
{"id": "869614", "url": "https://cs.wikipedia.org/wiki?curid=869614", "title": "Trsátka Brain", "text": "Trsátka Brain\n\nTrsátka Brain byla vyvinuta pro americký trh v letech 1996 -1998 v České Třebové otcem a synem Janem Janíčkem st. a ml. Vyráběny jsou v tloušťkách od 0,38 do 1,60 mm. Produkt je vyráběn z nylonu od firmy DuPont. Protiskluzový povrchem, známý pro svou podobnost s kočičím jazýčkem je nazývám “cat’s tongue”, zaručuje maximální komfort při hraní. Trsátka bývala k dispozici ve většině českých i zahraničních obchodů s hudebninami do léta 2017, mnohde se ještě doprodávají skladové zásoby. V zahraničí distribuovala tato trsátka americká firma Snarling Dogs (R) Charlieho Stringera právě pod svou obchodní značkou BRAIN PICKS (R). Charlie Stringer v roce 1999 zemřel. \n\nPráva ke značce Snarling Dogs (R) BRAIN PICKS (R) získala obchodní americká firma D'Andrea v roce 2002 a od roku 2004 s výrobcem trsátek spolupracovala až do roku 2008. Na podzim roku 2008 se vlastník ochranné známky pro Ameriku rozhodl vyrábět pod značkou BRAIN bez znalosti výrobního know-how trsátka sám. Tato trsátka sice vypadají jako originální výrobky z dílny Jana Janíčka, ale jejich kvalita je rozdílná. Originální trsátka BRAIN (R) vyráběná majitelem výrobní technologie firmou Janicek PICKS, s.r.o. (od roku 2013 nástupce fyzické osoby Jan Janíček) jsou dostupná již jen v několika málo zemích, ve kterých známkoprávní souboj vyhrál původní výrobce Jan Janíček. \nDíky této situaci byl vyvinut nový design prémiových trsátek pod obchodním názvem D-GriP TM, která ve všech ohledech převyšují původní 20 let starý design trsátek BRAIN. Nová unikátní trsátka jsou společností Janicek PICKS, s.r.o. uváděna na trhy celého světa od roku 2017 jak v oblíbeném tvaru STANDARD (10 tlouštěk), tak též v nových tvarech BALKÁN (4 tloušťky), vyvinutých pro hru na mandolínu, brače, buzuky, balalajky ve spolupráci s chorvatským výrobcem tradičních strunných nástrojů, a tvarech JAZZ (ve třech velikostech A, B, C, každá též ve 4 tloušťkách). Tato novinka je celosvětově patentována pod registrovanou ochrannou známkou D-GriP TM. Představena byla na nejvýznamnějších světových veletrzích MUSIC China Shanghai a NAMMshow Anaheim USA.\nPicks.\n\nSystém nazvaný Cat tongue matrix grip (zaregistrovaný jako patent pod číslem 8043) má hroty vysoké 0,2 mm a rozdělené do tří zón tak, aby směřovaly do středu trsátka a zabránily jakémukoliv prokluzu či otočení. Povrch by mohl svou drsností a hrubostí připomínat jazyk kočkovitých šelem proto je v názvu „Cat tongue“.\nNápad na výrobu trsátek vznikl již za minulého režimu, kdy byl těchto malých pomocníků nedostatek. V polovině 80. let vyřezával pan Janíček trsátka ze dna krabičky od Solviny (čisticí prostředek). Jeho výrobky byly tak dokonalé, že se blížily originálům zn. Fender dovážených z Německa. Už tenkrát o ně byl zájem. Na přelomu 80. A 90. Let se zrodil nápad vyrábět trsátka sériově. \nMnoho kytarových hráčů celého světa zná již čtvrt století trsátka značky GEORGE DENNIS, která jsou vyráběna též v dílně firmy Janicek PICK, s.r.o. \nK dnešní povrchové úpravě, díky které jsou trsátka tak jedinečná byla však ještě dlouhá cesta.\n\n"}
{"id": "869621", "url": "https://cs.wikipedia.org/wiki?curid=869621", "title": "Japonsko na Letních olympijských hrách 1924", "text": "Japonsko na Letních olympijských hrách 1924\n\nJaponsko se účastnilo Letní olympiády 1924. Zastupovalo ho 19 sportovců (19 mužů a 0 žen) ve 4 sportech.\n\n"}
{"id": "869622", "url": "https://cs.wikipedia.org/wiki?curid=869622", "title": "Japonsko na Letních olympijských hrách 1920", "text": "Japonsko na Letních olympijských hrách 1920\n\nJaponsko se účastnilo Letní olympiády 1920. Zastupovalo ho 15 mužů ve 4 sportech.\n\n"}
{"id": "869626", "url": "https://cs.wikipedia.org/wiki?curid=869626", "title": "Rozhledna na Parkové hoře", "text": "Rozhledna na Parkové hoře\n\nRozhledna na Parkové hoře (německý název \"Wolfgangturm\", polský název \"Wieża widokowa na Górze Parkowej\") se nachází na stejnojmenné hoře, v blízkosti centra města Bielawa, na okraji Sovích hor (polský název \"Góry Sowie\"), jejíž nejvyšší vrchol sahá do výše 455 m n. m.\n\nV červnu roku 1925 byla na vrcholu Parkové hory\n(polský název \"Góra Parkowa\") postavena první vyhlídková věž z oceli v okrese, které předcházely dvě dřevěné věže. Jejím zakladatelem byl EGV Langenbielau, již předsedal Wolfgang Dierig. Na jeho počest byla věž pojmenována jeho jménem (polský název \"Wieża Wolfganga\"), (německý název \"Wolfgangturm\").\n\nJedná se o ocelovou konstrukci se dvěma vyhlídkovými plošinami, sahající do výše 9 metrů. Po 50 letech svého provozu se vyhlídková věž nedokázala vyrovnat s povětrnostními podmínkami a stala se objektem představující nebezpečí pro chodce a turisty.\n\nV roce 1974 prošla věž kompletní rekonstrukcí. Kupříkladu byly vybetonovány základy věže, upraven okolní porost, ocelová konstrukce byla opatřena nátěrem na ochranu proti další korozi.\nMimo jiné Góra Parkowa je mnohdy nazývána Trpasličí hora (polský název \"Górą Krasnoludków\") a to vzhledem k legendě Sovích hor (\"Gór Sowich\").\n\nZ vrcholu věže je za dobré viditelnosti kruhový rozhled počínaje od Sovích hor po město Bielawa, Dzierżoniów, Piława Górna, jezero Zbiornik Sudety\na široké okolí.\n\nRozhledna je volně přístupná celoročně. Na Parkovou horu se lze dostat po žluté turistické značce: Góra Parkowa - Nowa Bielawa - Kalenica - Nowa Ruda\n\nTaké po žluté turistické značce: Góra Parkowa - Myśliszów - Owiesno - Piława Dolna - Gilów - Niemcza - Ostra Góra - Błotnica - Żelowice - Czerwieniec - Nieszkowice - Kazanów - Biały Kościół - Wawóz Pogródki - Gromnik - kopalnia w Jegłowej - Kaszówka - Strużyna - Przeworno\n\n"}
{"id": "869643", "url": "https://cs.wikipedia.org/wiki?curid=869643", "title": "Vitalij Kuzněcov", "text": "Vitalij Kuzněcov\n\nVitalij Jakovlevič Kuzněcov (16. února 1941, Novoje Mazino – 12. října 2011, Moskva) byl sovětský zápasník–judista ruské národnosti.\n\nPochází z malé tatarstánské obce Novoje Mazino. Začínal s místní variantou středoasijského zápasu kuraš. Během základní vojenské služby na přelomu padesátých a šedesátých let se seznámil se sambem a v zápasu sambo se stal několikanásobným mistrem Sovětského svazu a dvojnásobným mistrem světa. Koncem šedesátých let se začal prosazovat v příbuzném novém olympijském sportu judo. V sovětské judistické reprezentaci se pohyboval od konce šedesátých let.\n\nV roce 1972 vybojoval nominaci na olympijské hry v Mnichově v tehdy ještě olympijské kategorii bez rozdílu vah. Ve čtvrtfinále porazil na praporky (hantei) olympijského vítěz z těžké váhy Wima Rusku z Nizozemska a nakonec postoupil do finálového kola. V prvním zápase finálového kola porazil na ippon Angela Parisiho ze Spojeného království a ve finále olympijského turnaje narazil opět na Wima Ruska, který se do finále probojoval přes opravy. Finálový zápas měl podobný průběh jako čtvrtfinále. Favorita dobře bránil tím, že ho nepouštěl do úchopu. V polovině zápasu však chyboval, neustál Ruskův pravý výpad o-osoto-gari bez úchopu a nechal se chytit do osae-komi (držení). Získal stříbrnou olympijskou medaili.\n\nPo olympijských hrách v Mnichově se přestal v reprezentačním výběru prosazovat. Vrátil se v roce 1978 s novým reprezentačním trenérem sovětské sborné Borisem Miščenkem. V roce 1980 startoval v 39 letech na domácích olympijských hrách v Moskvě, kde vypadl v úvodním kole s Jugoslávcem Radomirem Kovačevićem. Sportovní kariéru ukončil v roce 1982 po zisku druhého titulu mistra světa v zápasu sambo. Po skončení sportovní kariéry pracoval krátce jako trenér. Po rozpadu Sovětského svazu v roce 1991 v Moskvě taxikařil. Zemřel v roce 2011.\n\n\n"}
{"id": "869645", "url": "https://cs.wikipedia.org/wiki?curid=869645", "title": "Le Blanc (Indre)", "text": "Le Blanc (Indre)\n\nLe Blanc je francouzská obec v departementu Indre v regionu Centre-Val de Loire. V roce 2009 zde žilo 6 946 obyvatel. Je centrem arrondissementu Le Blanc.\n\n"}
{"id": "869648", "url": "https://cs.wikipedia.org/wiki?curid=869648", "title": "Oldřich Pařízek", "text": "Oldřich Pařízek\n\nOldřich Pařízek (* 24. března 1972, Mladá Boleslav) je bývalý český fotbalový brankář. Působí jako trenér brankářů v klubu SK Slavia Praha.\n\nHrál za FK Dukla Praha, FK Jablonec, FK Viktoria Žižkov, v Belgii za Royal Antwerp FC a po návratu do Čech za 1. FK Příbram a FK Viktoria Žižkov. V české fotbalové lize nastoupil ve 135 utkáních, v belgické nejvyšší soutěži nastoupil ve 23 utkáních.\n\n"}
{"id": "869649", "url": "https://cs.wikipedia.org/wiki?curid=869649", "title": "Mrazový srub", "text": "Mrazový srub\n\nMrazový srub je geomorfologický tvar, který je definován jako skalní stupeň ve svahu, vzniklý mrazovým zvětráváním a následným odnosem. Je součástí tzv. kryoplanační terasy, kde se kromě mrazového srubu odlišuje kryoplanační plošina, často překrývaná sutí. Stěny takovýchto srubů bývají většinou svislé či téměř svislé, případně i převislé, což odvisí od struktury hornin.\n\nVznik mrazových srubů je spojen s vývojem kryoplanační terasy. Vyvolává jej intenzivní mrazové zvětrávání, přičemž jeho maxima byla v dobách pleistocénních glaciálů. Při mrazovém zvětrávání dochází ke vniku srážkové či tavné vody do puklin mezi jednotlivými vrstvami hornin. Při zmrznutí dochází ke zvětšení objemu této vody až o 9 % a led tak rozšiřuje stěny puklin. Tím dochází k tzv. mrazovému tříštění (čili kongelifrakci a gelivaci) a následnému vzniku příkrých skalních stěn, tedy mrazových srubů.\n\nMrazové sruby se vyskytují na celém území České republiky – v Novohradských horách, na Šumavě, v Krkonoších, Jeseníkách, Jizerských horách, Beskydech, na Králickém Sněžníku a na Českomoravské soustavě.\n\nNejznámějšími příklady z Jeseníků jsou Petrovy kameny a Břidličná hora, z dalších území republiky pak PP Brožova skála, PP Černá skála či PP Bílá skála v Devítiskalské hornatině na území CHKO Žďárské vrchy.\n\n\n"}
{"id": "869658", "url": "https://cs.wikipedia.org/wiki?curid=869658", "title": "Austrálie na Letních olympijských hrách 2008", "text": "Austrálie na Letních olympijských hrách 2008\n\nAustrálii na Letních olympijských hrách v roce 2008 reprezentovalo 432 sportovců v 31 sportech. Ve výpravě bylo 233 mužů a 199 žen.\n\n"}
{"id": "869659", "url": "https://cs.wikipedia.org/wiki?curid=869659", "title": "Trampské cigáro", "text": "Trampské cigáro\n\nTrampská cigára (trampské cigáro) je druh uzeniny v přírodním dlouhém tenkém střívku.\n\nDle původního receptu se vyrábí se z hovězího a vepřového masa, ze soli a koření. \nTrampská cigára se dají jíst teplá i studená, velmi často se konzumuje bezprostředně po douzení v domácích udírnách. \n\nPo zrušení závazných norem počátkem 90. let 20. století se kvalita trampské cigáry zhoršila, do výrobků se začaly přidávat náhradní suroviny, jako strojně oddělené drůbeží maso, vepřové kůže a sádlo, voda v kombinaci se zahušťovadly, různé konzervanty a barviva. Vzhledem k tomu, že strojně oddělené maso nesplňuje dle Specifických požadavků na označování masných výrobků definici pro maso a nesmí proto být při označování masných výrobků započítáváno do deklarovaného obsahu masa, činí skutečný obsah masa v některých trampských cigárách kolem 20 %\n\nU jiných výrobců činí podíl masa 55 % až 60 %. \n\nExistují však i kvalitní výrobky, u kterých se spotřebitel s náhražkami nesetká.\n"}
{"id": "869660", "url": "https://cs.wikipedia.org/wiki?curid=869660", "title": "Charles Augustin Sainte-Beuve", "text": "Charles Augustin Sainte-Beuve\n\nCharles Augustin Sainte-Beuve [\"šárl ógystén setbéve\"] (23. prosince 1804 Boulogne-sur-Mer – 13. října 1869, Paříž) byl francouzský spisovatel, literární historik a kritik, člen Francouzské akademie. \n\nNarodil se jako sirotek po městském radním, studoval v Boulogne-sur-Mer a v Paříži, kde zvítězil v soutěži o nejlepší latinskou báseň. Od roku 1823 studoval medicinu, ale 1827 studia zanechal, aby se mohl věnovat literatuře. Pochvalnou recenzí na básnickou sbírku Victora Huga \"Ódy a balady\" si získal jeho přátelství a sblížil se se skupinou francouzských romantiků. Jeho vlastní básně a romány neměly velký úspěch, zato jeho kritické recenze a zejména literárně-historické spisy ho proslavily. Roku 1844 byl zvolen členem Francouzské akademie a slavnostní řeč pronesl V. Hugo. V letech 1848-49 přednášel francouzskou literaturu na univerzitě v belgickém Lutychu a od roku 1849 publikoval pravidelné pondělní fejetony v předních denících.\n\nRoku 1852 podpořil – na rozdíl od Victora Huga – \"Druhé císařství\" Napoleona III. a roku 1854 byl jmenován profesorem na Collège de France, ale pro odpor republikánsky naladěných studentů resignoval. V letech 1858-61 přednášel francouzský jazyk a literaturu na École normale supérieure v Paříži a od roku 1865 do své smrti 1869 byl členem Senátu, kde hájil svobodu slova a tisku. Je pohřben na hřbitově Montparnasse v Paříži.\n\nV oblasti literární kritiky a historie hájil romantický směr proti francouzskému klasicismu a prosadil nové pojetí, které za základ pro chápání literárního díla pokládá osobnost a život autora. Proti tomu se později ostře vymezil například Marcel Proust a další. U nás Sainte-Beuve významně ovlivnil Václava Černého, který jeho díla také překládal.\n\nKromě 5 básnických sbírek a 5 románů vydal 16 svazků fejetonů a několik rozsáhlých spisů o francouzské literatuře. Nejvýznamnější je „Obraz francouzské poezie a divadla v 16. století“ a zejména kniha o klášteře \"Port-Royal\" z let 1840–1859 (5 svazků), kde rozebral historické, literární i náboženské prostředí jansenistického hnutí. Napsal knihy o Vergiliovi, Chateaubriandovi, Proudhonovi, Talleyrandovi nebo o francouzských spisovatelkách. Jeho korespondence s George Sandovou a dalšími významnými postavami francouzské kultury vyšla v 19 svazcích. \n\n\n\n"}
{"id": "869661", "url": "https://cs.wikipedia.org/wiki?curid=869661", "title": "Sto zvířat (album)", "text": "Sto zvířat (album)\n\nSto zvířat je první CD album stejnojmenné skupiny Sto zvířat z roku 1993. Kromě CD verze vyšlo na audiokazetách a obsahuje mimo nových písní i některé písně z alba Sto zvířat, vydaného o rok dříve pouze na audiokazetách. Vydavatelem alba byl Bonton Music, a. s.\n\nK albu byli přizvání i hosté: Vladimír a Richard Tesaříkovi (zpěv), Miloš Vacík (perkuse).\n"}
{"id": "869664", "url": "https://cs.wikipedia.org/wiki?curid=869664", "title": "Mikuláš Krampoťák", "text": "Mikuláš Krampoťák\n\nMikuláš Krampoťák nebo také Trampota z Liptálu, byl valašský zbojník, uznávaný vůdce větší zbojnické skupiny. Pocházel z Liptálu na panství Vsetín. Jeho příběh se dá sledovat od dubna 1739, kdy spolu s dalšími 8 druhy přepadl jakéhosi zemana v Rymicích u Holešova. Na podzim 1739 poslal Krampoťák svého bratra Pavla ke zbojníkům, aby se shromáždili v Trnavě, kde se sešlo 14 chlapů. Vypravili se na Kysuce, kde oloupili jakéhosi kováře, kořist byla slušná – každý dostal po 38 rýnských. Pak se vrátili na lukovské panství a skoro celý podzim byli v Trnavě. Poté se vypravili na faru ve Zdounkách, kde získali množství drobných peněz, které ani nepočítali, ale měřili malou miskou. Kolem sv. Martina se pár členů tlupy vypravilo do Vizovic, ale bez Krampoťáka, který se na ně pro to hněval a marně je přemlouval, aby mu pomohli osvobodit z vězení jeho dva zetě, z nichž jeden seděl ve Zlíně a druhý ve Vizovících. Krampoťákův zeť byl později ve Vizovicích propuštěn a Krampoťák prohlašoval, že ho to moc stálo. \n\nPřes zimu se zbojníci stáhli na paseky v Kateřinicích. Odtud bylo kousek do Loučky, jejíž majitel Antonín František z Deblína zbojníkům vzkazoval, ať k němu přijdou a zejména chtěl, aby k němu přišel Krampoťák. Ten to ale odmítal, v té době se ukrýval na faře v Liptále, aby mohl dosáhnout amnestie. Vsetínští marně žádali faráře o jeho vydání, navrhovali, aby farář oznámil nějakou fingovanou krádež a oni by pak Krampoťáka zatkli. Liptálský farář ale nebyl k takovému jednání ochoten, takže portáši museli získat povolení ke vstupu na církevní půdu od konzistoře. Ani to nezabránilo faráři, aby portáše inzultoval, dokonce na ně zaútočil palicí. Na liptálské faře se portáši zmocnili Mikuláše Krampoťáka a jeho syna resp. jiného příbuzného. Vedli je pak do Jasenné a do Slušovic, kde chtěli dopadnout další členy tlupy. Pak už následovalo asi jen vláčení po věznicích, výslechy, konfrontace a soud. Z dopisu brněnského tribunálu císaři ze dne 4. února 1741 vyplývá, že Mikuláš Krampoťák byl krátce předtím popraven.\n\n"}
{"id": "869666", "url": "https://cs.wikipedia.org/wiki?curid=869666", "title": "Sto dvacet", "text": "Sto dvacet\n\nSto dvacet je název live alba kapely Sto zvířat, které bylo vydáno v roce 2011, a je průřezem dosavadní tvorby skupiny.\n\n1. Nejkratší cesta\n2. Novgorod\n3. Chicago 1933\n4. Přístav\n5. Vrány\n6. Píseň\n7. Romeo a Julietta\n8. Dap-Geo\n9. Jak zmírnit děs\n10. Alžír\n11. Skandál\n12. Podpaží\n13. Dáma s čápem\n14. Nikdy nic nebylo\n15. Škola\n"}
{"id": "869688", "url": "https://cs.wikipedia.org/wiki?curid=869688", "title": "PZL-Świdnik", "text": "PZL-Świdnik\n\nPZL-Świdnik S.A ( , dříve označovaný také jako WSK PZL Świdnik nebo WSK Świdnik) je největší polský výrobce vrtulníků. Od roku 2010 je součástí nadnárodní skupiny AgustaWestland. Mezi vyráběné vrtulníky v současnosti patří stroje PZL W-3 Sokół a PZL SW-4 Puszczyk.\n\nV roce 1951 vznikl třetí letecký výrobní závod v polském Świdniku pod názvem WSK Świdnik (zkratkou WSK je označován název \"Wytwórnia Sprzętu Komunikacyjnego\", závod pro výrobu komunikačního vybavení). V roce 1957 došlo ke změně názvu, nově se závod jmenoval WSK PZL Świdnik (označení PZL bylo převzato od původního leteckého předválečného závodu \"Panstowe Zakłady Lotnicze\", Státní letecké závody). V průběhu 50. a 60. let se v polském závodě montovaly ruské, licenčně vyráběné, vrtulníky Mil Mi-1 pod označením PZL SM-1 a závod WSK PZL Świdnik se stal jedním z největších výrobců vrtulníků na světě. Od roku 1966 se v závodě vyráběly úspěšné ruské vrtulníky Mil Mi-2. Vrtulník Mi-2 se stal jediným ruským vrtulníkem, který byl vyráběn výhradně v Polsku, tedy mimo Sovětský svaz. V 80. letech se zde začaly stavět těžší vrtulníky PZL W-3 Sokół a později také vrtulníky PZL SW-4 Puszczyk. V průběhu 80. a 90. let vzniklo v závodě také několik kusů stroje PZL Kania, který byl postaven na základě vrtulníku Mi-2. Závod vyráběl krátkou dobu také kluzáky PW-5 a PW-6. V roce 2010 došlo ke sloučení závodu s britsko-italskou nadnárodní společností AgustaWestland. Kromě vrtulníků PZL se v továrně vyrábějí také trupy italských vrtulníků AgustaWestland AW109. V letech 1954–1980 se v závodě vyráběly také motocykly WSK M06.\n\nNásledující seznam zahrnuje v minulosti nebo v současnosti vyráběné vrtulníky.\n\n\n"}
{"id": "869693", "url": "https://cs.wikipedia.org/wiki?curid=869693", "title": "Jitka Gruntová", "text": "Jitka Gruntová\n\nJitka Gruntová (* 8. května 1945 Blansko) je česká historička a politička, počátkem 21. století poslankyně Poslanecké sněmovny za KSČM.\n\nMaturovala roku 1963 a pak pracovala jako učitelka a vychovatelka. Při zaměstnání vystudovala v roce 1978 pedagogickou fakultu pak po dvanáct let pracovala v muzeu. Postgraduálně tehdy vystudovala obor muzeologie na Filosofické fakultě UJEP v Brně (dnes Masarykova univerzita). Od roku 1991 vyučovala na základní škole ve své domovské obci Březová nad Svitavou. V letech 1985–1995 byla pracovnicí historicko-dokumentační komise Okresního výboru Svazu protifašistických bojovníků ve Svitavách. Orientovala se na bádání o historii pobočky koncentračního tábora Gross-Rosen v Brněnci. Po roce 1989 se angažovala v nástupnické organizaci Český svaz bojovníků za svobodu coby předsedkyně historicko-dokumentační komise ústředního výboru. V roce 1997 a 2002 vydala dvě knihy o Oskaru Schindlerovi. Její závěry byly vůči osobě Schindlera kritické. \n\nRoku 2006 podala trestní oznámení na starostu Svitav Václava Koukala. V roce 2010 se soudila s historikem Radoslavem Fikejzem, kterého obvinila, že opisoval z její publikace o Schindlerovi. Nejvyšší soud ale její dovolání zamítl.\n\nNení členkou komunistické strany, ale ve volbách do celostátních zákonodárných sborů kandidovala za KSČM. V senátních volbách roku 2000 kandidovala neúspěšně za senátní obvod č. 50 - Svitavy. Získala necelých 19 % hlasů a nepostoupila do 2. kola. Ve volbách v roce 2002 byla zvolena do poslanecké sněmovny jako bezpartijní za KSČM. Byla členkou výboru pro veřejnou správu, regionální rozvoj a životní prostředí. Ve sněmovně setrvala do voleb v roce 2006. V roce 2004 spolu se skupinou dalších poslanců prosadila přijetí Zákona o zásluhách Edvarda Beneše. Po volbách v roce 2006 přestala být poslankyní, ale zůstala ve sněmovně, kde působila jako asistentka komunistických poslanců Josefa Šenfelda a Kateřiny Konečné.\n\nRoku 2007 neúspěšně kandidovala do rady Ústavu pro studium totalitních režimů.\n\nV komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byla zvolena do zastupitelstva obce Březová nad Svitavou jako bezpartijní (v roce 2010 coby bezpartijní na kandidátce \"Březovské ženy,SNK\"). Profesně se k roku 1998 uvádí jako učitelka, následně roku 2006 coby poradkyně a roku 2010 jako asistentka poslance. \n\nJe autorkou a spoluautorkou knih a textů:\n\n\n\n\n\n\n\n\n"}
{"id": "869696", "url": "https://cs.wikipedia.org/wiki?curid=869696", "title": "Dětský nábytek", "text": "Dětský nábytek\n\nDětský nábytek je jedna ze specifických kategorií nábytkářského průmyslu. V jeho současné podobě ho známe přibližně od 18. století. Kromě běžných typů nábytku přizpůsobených svými rozměry dětem sem patří nábytek vhodný pouze pro děti, např. kolébka, dětská postýlka, dětská jídelní židle stolu.\n\nJejí předchůdce lze najít už ve starověku. Nejčastěji bývaly vyrobené z vrbového proutí. Ke kolébání se používala plachta, která se přivazovala na trám či větev stromu. Jednalo se o první závěsnou kolébku. Děti se rovněž ukládaly do proutěného koše nebo dřevěné bedničky. Kolébka na obloukových lištách - kolíbadlech je známá asi od 16. století. Dnes se objevuje spíše výjimečně a je vhodná pouze pro nejmenší miminka.\n\nExistují klasické dětské postýlky určené pro konkrétní věk dítěte a dětské postýlky, tzv. rostoucí. Ty jsou díky své variabilitě určené pro širší věkové rozpětí. Dětská postýlka musí mít ohrádku a bezpečnostní pojistku. Tím je dítě chráněno před vypadnutím a následným úrazem.\n\nTyto židličky mají vysoké nohy a jsou vhodné pro malé děti, které z běžné židle nedosáhnou na stůl. Dětské židličky jsou opatřeny pultíkem sloužícím kromě jídla i k dalším činnostem. Moderní jídelní židle jsou variabilní, dají se různě polohovat, takže je lze využít nejenom ke krmení.\n\nMají menší rozměr a jsou uzpůsobeny tak, aby si z nich malé dítě umělo vzít oblečení či věci bez pomoci dospělých. Dětské skříně jsou uzpůsobeny dětem také designem. Jsou barevné, často s aplikacemi zvířat či pohádkových postaviček.\n\nDětský stůl rozměrově odpovídá výšce dítěte. Existují pevné stoly a stoly variabilní. Variabilní dětské stoly rostou s dítětem. Princip spočívá v posouvání základní desky stolu vždy tak, aby odpovídala aktuální výšce dítěte.\n\nDětský nábytek je konstruován tak, aby byl bezpečný. Kvalita vyžaduje stabilitu a pevnost. Nábytek musí mít zaoblené hrany, aby se dítě nezranilo, veškeré spojovací prvky jsou řádně zapuštěny do povrchu. Dalším důležitým prvkem jsou zásuvky. Musí být zabezpečeny tak, aby se nedaly vytáhnout a dítě do nich nemohlo strčit prsty. Je třeba dávat pozor i na materiál. Měl by být po všech stránkách netoxický, a to včetně povrchové úpravy. Souhrnně, dětský nábytek by měl splňovat bezpečnostní a hygienické normy.\n"}
{"id": "869698", "url": "https://cs.wikipedia.org/wiki?curid=869698", "title": "BMW S1000RR", "text": "BMW S1000RR\n\nBMW S1000RR je motocykl německé automobilky BMW, kategorie supersport.\n\nVýroba modelu BMW S1000RR byla zahájena v roce 2009. Jde o první model značky BMW v kategorii supersport.\n\n\n"}
{"id": "869699", "url": "https://cs.wikipedia.org/wiki?curid=869699", "title": "Fakulta tropického zemědělství České zemědělské univerzity", "text": "Fakulta tropického zemědělství České zemědělské univerzity\n\nFakulta tropického zemědělství (FTZ) je součástí České zemědělské univerzity v Praze (ČZU). Fakulta vznikla v roce 2013 rozhodnutím akademického senátu ČZU v Praze z Institutu tropů a subtropů (ITS). V čele fakulty je děkan, aktuálně pan doc. Ing. Jan Banout, Ph.D. Fakulta sídlí v areálu ČZU v Praze na Suchdole.\n\nV současné době fakulta vychovává studenty v oborech zemědělství, agrolesnictví, lesnictví, živočišná výroba, mechanizace a ekonomika pro rozvojové země. V období socialistického Československa mohli na institutu studovat pouze studenti z vybraných zemí, protože studium bylo součástí Československé rozvojové pomoci. V současné době studují na fakultě převážně studenti čeští, nicméně zahraniční studenti z celého světa stále tvoří významnou část studujících. Studium se zaměřuje od počátku na výchovu zemědělských odborníků tropů a subtropů a je organizováno formou bakalářskou, magisterskou a doktorskou. Magisterské studijní programy se v současnosti vyučují pouze v angličtině, stejně jako nově otevřený bakalářský studijní program International Cooperation in Agricuture and Rural Development (ICARD). Přihlášky ke studiu se podávají elektronickou formou na adrese http://prijimacky.czu.cz. Více informací o přijímacím řízení na FTZ naleznete ZDE. Propagační klip FTZ - \"Přihlas se na Tropy!\" naleznete ZDE.\n\nFTZ je realizátorem více než čtyřiceti rozvojových projektů, které mají aspekty mezinárodní i výzkumné činnosti (aplikovaný výzkum) a poskytují praktické poznatky pro studenty a pedagogy. Projekty jsou řešeny například v Peru, Angole, Haiti, Etiopii, Senegalu, Jordánsku, Vietnamu, Moldávii, Mongolsku a v dalších zemích.\n\nFakulta tropického zemědělství je součástí České zemědělské univerzity v Praze (ČZU), založena byla v roce 1964 pod názvem Institut tropického a subtropického zemědělství a v roce 2005 přejmenován na Institut tropů a subtropů. V roce 2013 se Institut tropů a subtropů transformoval rozhodnutím akademického senátu ČZU v Praze na \"Fakultu tropického zemědělství\".\n\nDěkani\n\n\nVedoucí: Ing. Karolína Brandlová, Ph.D.\n\nAktivity KCHZPT zasahují především do oblasti chovu a zlepšení užitkových vlastností plemen hospodářských zvířat, chovu a ochranu původních živočišných druhů, výživy a krmení zvířat v tropech, zoohygieny a prevence onemocnění zvířat, etologie domácích i divoce žijících zvířat a zpracování zemědělských produktů v návaznosti na zdravotní nezávadnost a hygienu výroby potravin. Katedra spravuje farmový chov antilopy losí (\"Taurotragus oryx\") na Školním zemědělském podniku ČZU v Praze v Lánech a členové katedry se pod hlavičkou spolku Derbianus Conservation podílí na řízení chovu kriticky ohrožené antilopy Derbyho (\"Taurotragus derbianus derbianus\") v lidské péči v Senegalu.\n\nVedoucí: Ing. Vladimír Verner, Ph.D.\n\nAktivity KER směřují k vzdělávání odborníků a výzkumu v oborech zemědělské ekonomiky a rozvoje venkova, které mají přímý dopad na rozvoj zemědělství a venkova v oblastech tropů a subtropů. Základním zaměřením katedry je orientace na udržitelné strategie pro snižování chudoby v rozvojových zemích, které vychází z tradic a aktivní účasti místního obyvatelstva s ohledem na minimalizaci negativních dopadů na životní prostředí.\n\nVedoucí: doc. Ing. Bohdan Lojka, Ph.D.\n\nHlavním cílem KTSPA je výchova, vzdělávání odborníků a výzkum v oboru rostlinné produkce v tropech a subtropech. Výzkum je zaměřen na výběr genetického materiálu a zpracování technologií pěstování méně známých tropických a subtropických plodin, agrolesnictví a izolaci a identifikaci nových látek z tropických a subtropických plodin a testování jejich bioaktivity, výživné hodnoty a chemického složení.\n\nVedoucí: doc. Ing. Jan Banout, Ph.D.\n\nKUT se zaměřuje na výuku a výzkum v technicko-environmentálních oborech, které mají přímý dopad na rozvoj zemědělství a venkova tropů a subtropů. Katedra se orientuje na tzv. „vhodné technologie“ (tzv. Appropriate technologies) v rozvojových zemí. Základem těchto technologií jsou minimální negativní dopady na životní prostředí, využívání obnovitelných zdrojů energie a jejich adopce pro místní podmínky.\n\nVedoucí: Ing. Zdeněk Hlaváč\n\nProvoz sbírkových a pracovních skleníků, které byly vybudovány současně s výstavbou celého komplexu Vysoké školy zemědělské, byl zahájen 1.1 1968. Vedle výuky studentů FTZ zde probíhá i výuka studentů z kateder botaniky, zahradnictví a příležitostně i z jiných kateder ČZU. Botanická zahrada je členěna podle teplotních nároků rostlin a podle typu pracovního zaměření.\n\nNa Fakultě tropického zemědělství působí studentská organizace BeFair na ČZU. Jejím zakladatelem je Hynek Roubík. Po něm studentskou organizaci vedl Vojtěch Marek a Zuzana Holubová. Nyní studentskou organizaci vede Zuzana Holubová.\n\nBeFair na ČZU vznikla z akční skupiny pro fair trade již v roce 2013. Hlavní témata jsou: důstojné pracovní podmínky, ekologická udržitelnost, rozvoj komunit, spravedlivá cena a zákaz dětské práce – to vše jsou rovněž také pilíře Fair trade. BeFair na ČZU se podporuje eticky obchodované produkty, které se zaručují, že při jejich výrobě nedochází k porušování lidských a pracovních práv, práv dětí a k nevratnému poškozování životního prostředí. Snaží se jít příkladem ve společensky uvědomělém chování a podporovat informovanost veřejnosti o rozvojové problematice. Kromě fairtradových produktů také podporuje lokální potraviny.\n\nPřínos spočívá zejména v organizovaní či spoluorganizování rozličných akcí jako fairtradová snídaně, výstavy, cestovatelské přednášky, různé happeningy. Spolupracují i s jinými organizacemi (např. NaZemi, Ekumenická akademie aj.), které se též hlásí ke společenské odpovědnosti.  Navštěvujeme konference a cizí nám není ani publikační činnost. Od začátku roku 2014 jsme také vstoupili do Asociace společenské odpovědnosti a od začátku roku 2015 se stali jednou z prvních HateFree zón v Praze.\n\nDíky aktivitám BeFair na ČZU se Fakulta tropického zemědělství stala první Faitradovou fakultou v Praze.\n\n"}
{"id": "869700", "url": "https://cs.wikipedia.org/wiki?curid=869700", "title": "Portáš", "text": "Portáš\n\nPortáš je označení pro příslušníka bezpečnostního sboru portášů, který byl ustanoven v 17. století jako ozbrojená jednotka, strážící moravsko-uherskou hranici. Portáši se primárně podíleli na ochraně hranic před nepřátelskými vpády, potírali lupiče a pašeráky. V čele sboru stál od roku 1717 poručík (\"lajtnant\"), následovaný šikovatelem (\"feldvébl\"), mladším šikovatelem a pěticí desátníků. Sbor byl definitivně rozpuštěn v roce 1830.\n\nFenomén portášů našel odezvu i v lidové kultuře moravského Valašska, kde se portášské motivy projevují jak ve výtvarném, tak v literárním a hudebním umění.\n\nPůvodní název oddílu, věrní Valaši, byl v průběhu 17. století nahrazován slovem portáš/portáši (\"Portowny\", \"Portownik\" atp). V německém jazyce je sbor jmenován jako \"Kreisportatschen\" (1663) či \"wallachischen Portaschen\" (1667). Samotné slovo vzniklo zřejmě odvozením z latinského slova \"portarii castri (\"brána hradu\")\", kterým se označovali strážci uherských šlechtických sídel.\n\nOdvozením od latinského termínu pro bránu (\"porta\"), u nichž \"portarii castri\" vykonávali svou službu, pak vzniklo jednak označení portovní, jednak jeho obdoba ve formě \"portas\" (v maďarštině čti portáš).\n\nPo roce 1620, kdy došlo k bitvě na Bílé hoře, se začala bezpečností situace na východní Moravě zhoršovat. Některé valašské vesnice, rozkládající se zejména na vsetínském panství, povstaly proti vrchnosti a začaly podporovat habsburské nepřátele. Nepokoje byly doprovázeny loupením a vražděním, což se vrchnost snažila řešit přísliby odměn za každého polapeného delikventa. I přes snahy státu a vrchností však nebyly zásahy vůči zločincům příliš úspěšné a nepokojná situace v regionu přetrvávala i nadále.\n\nV reskriptu, datovaném 31. března 1638, nařídil císař Ferdinand III. Habsburský moravskému zemskému hejtmanovi Salmovi najmutí jednoho sta Valachů, ze kterých posléze vznikl oddíl tzv. v\"ěrných Valachů\", jejichž cílem bylo pacifikovat nepokojnou situaci na východní Moravě. Při tom měl hejtman dát bedlivý pozor, aby rozeznal spolehlivé Valachy od těch nespolehlivých. Po třicetileté válce byl sbor svoláván spíše nárazově, v závislosti na momentální situaci. Dle dochovaných záznamů byli portáši (jak byli nazýváni zhruba od druhé poloviny 17. století) svoláni v letech 1651, 1655-1658, 1660-1669, 1674-1676, 1678, 1680-1681, 1694, 1696 a 1698-1700. Moravskou hranici s Uhrami tak strážili v poměrně složitém období, kdy ji sužovaly časté nájezdy Turků a kuruců, kteří v Uhrách bojovali s habsburskými vojsky. \n\nNařízeními z let 1666 a 1667 předal císař Leopold I. Habsburský portáše do správy moravského zemského sněmu, který o svolávání a rozpouštění sboru rozhodoval do roku 1717, kdy se z něj stal stálý bezpečnostní sbor. Jejich hlavní úlohou bylo chránit bezpečí osob a majetku v Hradišťském (Vsetín, Vizovice, Valašské Klobouky a Brumov) a Přerovském kraji (Hranice, Valašské Meziříčí a Rožnov pod Radhoštěm). Pohybovali se ale i v dalších krajích, kde naháněli, zatýkali a předváděli zločince do žalářů.\n\nRoku 1769 se post poručíka sboru dostal do rukou Jiřího Křenka, fojta z Valašské Bystřice, jehož působení v čele portášů je považováno za vrcholnou periodu v dějinách celého bezpečnostního sboru. Funkce lajtnanta pak zůstala v držení rodiny Křenků až do roku 1830, kdy byl sbor rozpuštěn. Za hlavní důvod zrušení sboru byla označena finanční náročnost na jeho vydržování (v posledních dvaceti letech fungování měly náklady na vydržování portášů dosáhnout 67.680 zlatých). Určitou roli zde také hrálo zklidnění bezpečnostní situace na moravsko-uherském pomezí. Při propuštění dostal každý dosluhující portáš, podle počtu odsloužených let, jednorázovou odměnu.\n\n\n\nHlavní výzbrojí portášů byla ručnice zv. těšínka či dříve púlhák s prodlouženou hlavní. Dále nosili valašku, krátkou šavli a přes rameno mošnu na chleba, zvanou sajdák. V ní nebo ve zvláštní kabele mívali provazy. Dále s sebou mívali čutoru a provaz s olověnou koulí na konci, který sloužil při chytání zločinců jako laso, a pak také toulec na prach a olovo. Výzbroj si portáši pořizovali na vlastní náklady.\n\nOblečeni bývali v obyčejných valašských krojích. Odznaky hodnosti nepoužívali.\n\nKaždá jednotka se skládala z tzv. desátnictva, tedy deseti mužů. Tato desátnictva byla dislokována zejména na území východní Moravy (např. Valašská Bystřice, Velké Karlovice, Rusava, Jasenná), ale několik z nich se nacházelo též na severní (Čeladná) a jihovýchodní Moravě (Lopeník, Březová). Služba bývala střídavá – pět bylo ve službě, pět doma a po měsíci se vystřídali. Ovšem i ti, kteří zůstávali doma, museli být neustále v pohotovosti. Ke služebním úkonům je svolával lajtnant, který zároveň kontroloval jejich službu a chování. Portáši, kteří bývali ve službě, pak přespávali v panských budovách, dědinách či v tzv. čartákoch, což byly dřevěné boudy umístěné na horách a kopcích.\n\nJejich hlavní funkcí bylo zamezovat šíření zločinnosti a zbojnictví. V dobách klidu se zaměřovali na všeobecný dohled, případně upozorňovali na možnosti vzniku požáru v chalupách. Později se starali také o chytání dezertérů z vojny či fungovali jako doprovod vojáků do války. Pokud se jim zločinec vzpouzel, mohli ho i zabít, za což se pak zodpovídali u nadřízených, nikoliv u soudu.\n\nV případě šíření dobytčího moru, jako tomu bylo např. v roce 1739, museli se všichni zúčastnit uzavření hranic. Pokud se při této situaci některý z portášů nedostavil ani na třetí zavolání, mohl být okamžitě zastřelen.\n\n"}
{"id": "869702", "url": "https://cs.wikipedia.org/wiki?curid=869702", "title": "Boulevard des Invalides", "text": "Boulevard des Invalides\n\nBoulevard des Invalides (\"bulvár Invalidů\") je bulvár v Paříži. Nachází se v 7. obvodu.\n\nBulvár vede od křižovatky s \"Rue de Grenelle\" a končí u \"Rue de Sèvres\" na náměstí \"Place Léon-Paul-Fargue\". Ulice je orientována zhruba ze severu na jih. Směrem na sever pokračuje ulice \"Rue de Talleyrand\" a na jihu na ni navazuje \"Boulevard du Montparnasse\".\n\nUlice vznikla v 17. století během výstavby pařížské Invalidovny, podle které nese své současné jméno. Původní název zněl \"Boulevard du Midi\". Ulice byla otevřena patentem z 9. srpna 1760.\n\n\n"}
{"id": "869703", "url": "https://cs.wikipedia.org/wiki?curid=869703", "title": "Čerti na Ještědu", "text": "Čerti na Ještědu\n\nČerti na Ještědu je kniha od Františka Patočky, vydaná v roce 1978 v Severočeském nakladatelství. Je určena pro děti a mládež a jejím námětem jsou pohádky a pověsti z oblasti Liberecka.\n"}
{"id": "869707", "url": "https://cs.wikipedia.org/wiki?curid=869707", "title": "Phalsbourg", "text": "Phalsbourg\n\nPhalsbourg (německy \"Pfalzburg\") je francouzská obec v departementu Moselle v regionu Grand Est. Město je obehnáno Vaubanovým opevněním. Ve městě sídlí společnost FM Logistic.\n\nObec Phalsbourg se nachází v severních Vogézách. Na její území zasahuje přírodní park \"Vosges du Nord\" a přeshraniční francouzsko-německá biosférická rezervace \"Vosges du Nord – Pfälzerwald\". Phalsbourg obklopují obce Vilsberg na severu, Danne-et-Quatre-Vents na východě, Lutzelbourg na jihu, Dannelbourg na jihozápadě a Mittelbronn na západě.\n\nMěsto Phalsbourg založil rýnský falckrabě Jiří Jan Veldenz (1543-1592) díky věnu své manželky Anny Marie, dcery švédského krále Gustava I. Vasy. Založení mělo povzbudit příchod protestantů do výhradně katolického lotrinského vévodství. Protestantský falckrabě měl panství La Petite-Pierre se zámkem Einhartzhausen, které činilo protestantskou enklávu v Lotrinsku. Nechal vybudovat město na šachovnicovém půdorysu jako symbol pořádku a modernosti. Nové obyvatele osvobodil od platby daní. Založení města povolil 27. září 1570 císař Maxmilián II. Město bylo pojmenováno \"Pfalzburg\", jako spojení Rýnské Falce (Pfalz) a pevnosti (Burg).\nNicméně z finančních důvodů bylo město roku 1590 postoupeno lotrinskému vévodovi, který se snažil protestantství potlačovat, což vyvolávalo odpor obyvatel. Další falckrabě Jiří Gustav založil v roce 1608 město Lixheim, které mělo stejný osud.\n\nLixheim a Phalsbourg tvořily na krátkou dobu závislé knížectví (1629-1660) pro Henriettu Lotrinskou, sestru vévody Karla IV. Lotrinského. Lotrinsko bylo v letech 1634-1697 téměř nepřetržitě obsazeno francouzskými vojsky, proto byly městské hradby přestavěny a doplněny podle Vaubanových plánů.\n\nMěsto bylo v 19. století třikrát obléháno (1814, 1815 a 1870) a vysloužilo si přezdívku \"Pépinière des Braves\" (Líheň udatných). Po prusko-francouzské válce připadl Phalsbourg Francii. Na základě Frankfurtské smlouvy ale bylo město připojeno k Německému císařství. Město bylo přejmenována na \"Pfalzburg\" a stalo se součástí kraji Saarburg v nově zřízené říšské zemi Alsasko-Lotrinsko. V roce 1914 tak zdejší branci byli povoláni do německého vojska.\n\nV roce 1918 se Phalsbourg vrátil opět Francii. Dne 22. srpna 1919 prezident Raymond Poincaré udělil městu rytířský kříž Řádu čestné legie za jeho hrdinské akce během obléhání v roce 1870.\n\nBěhem druhé světové války bylo město anektováno Třetí říší. Opět bylo přejmenováno na \"Pfalzburg\" a bylo připojeno k župě Westmark. Město bylo osvobozeno 7. americkou armádou 23. listopadu 1944.\n\nV roce 1953 americké letectvo zahájilo výstavbu vojenské letecké základny. Američané ji používali do roku 1967, kdy Francie odstoupila z vojenských struktur NATO. Dnes základnu využívá 1. pluk bojových vrtulníků.\n\n\"Počet obyvatel\"\n\n\n\n\n"}
{"id": "869708", "url": "https://cs.wikipedia.org/wiki?curid=869708", "title": "Kanton Phalsbourg", "text": "Kanton Phalsbourg\n\nKanton Phalsbourg (fr. \"Canton de Phalsbourg\") je francouzský kanton v departementu Moselle v regionu Grand Est. Tvoří ho 56 obcí. Před reformou kantonů 2014 ho tvořilo 26 obcí.\n\nod roku 2015:\n\n\npřed rokem 2015:\n\n"}
{"id": "869709", "url": "https://cs.wikipedia.org/wiki?curid=869709", "title": "Oktet (informatika)", "text": "Oktet (informatika)\n\nOktet je v informatice a v telekomunikacích jednotka informace, která se skládá z osmi bitů.\n\nTermín oktet je ve většině případů synonymem pro byte; používá se v případech, kdy by termín \"byte\" mohl být nejednoznačný, protože v minulosti žádná standardní definice pro byte neexistovala.\n\n\"Byte\" jako jednotka informace je závislý na počítačové platformě a v minulosti mohl znamenat různý počet bitů. V současnosti díky vlivu několika převládajících počítačových architektur a výrobních řad, je byte prakticky vždy považován za 8 bitů. Tento význam termínu byte je kodifikován standardy jako ISO/IEC 80000-13. Také mezinárodní standard IEC 60027-2 v kapitole 3.8.2 definuje byte jako osmici bitů. Pro většinu lidí dnes jsou termíny \"byte\" a \"oktet\" synonyma, ale lidé, kteří pracují s určitými zastaralými systémy tyto termíny dobře rozlišují, aby předešli nejednoznačnosti.\n\nHodnoty oktetů se často vyjadřují a zobrazují v šestnáctkové, desítkové, osmičkové nebo dvojkové soustavě. Pokud jsou všechny bity v oktetu nastaveny na jedničku, hodnota oktetu je dvojkově 11111111, což se rovná šestnáctkově FF, desítkově 255 a osmičkově 377.\n\nOktety se používají v reprezentaci IP adres v síti Internet. IPv4 adresa se skládá ze čtyř oktetů, které se obvykle zapisují pomocí čísel 0 až 255 vzájemně oddělených tečkami. Nejvyšší možná IPv4 adresa je 255.255.255.255.\n\nPosloupnosti oktetů proměnné délky používané například v Abstract Syntax Notation One (ASN.1) se anglicky nazývají \"octet string\".\n\nSlovo \"oktet\" pochází z latinské a řecké číselné předpony octo- znamenající osm.\n\nTermín \"oktet\" se často používá v případě, že by použití slova \"byte\" nebylo jednoznačné. Často se používá v dokumentech Request for Comments (RFC) od Internet Engineering Task Force pro popis rozsahu paměti nebo velikosti parametrů různých protokolů. První použití je v z roku 1974.\n\nVe Francii, frankofonní části Kanady a v Rumunsku se používá slovo \"oktet\" v běžném jazyce místo \"byte\", když se má jednat o 8 bitů. Takže například místo megabyte (MB) se říká megaoktet (Mo).\n\nOktety se používají s SI předponami nebo dvojkovými předponami (pro mocniny 2) standardizovanými organizací IEC v roce 1989:\n\nSI předpony kilo, mega, giga, tera, apod. se mohou použít i pro oktety pro mocniny 10:\n\n"}
{"id": "869711", "url": "https://cs.wikipedia.org/wiki?curid=869711", "title": "James Hadley Chase", "text": "James Hadley Chase\n\nJames Hadley Chase, rodným jménem René Lodge Brabazon Raymond, (24. prosince 1906 - 6. února 1985) byl anglický spisovatel.\n\nPsal především detektivní romány a thrillery. Používal několik dalších pseudonymů: James L. Docherty, Raymond Marshall, R. Raymond a Ambrose Grant. Jeho zápletky se vyznačují množstvím vražd, násilných scén a špionážních intrik. Často se odehrávají v USA, přestože Chase v této zemi byl pouze dvakrát - k popisu reálií využíval encyklopedie, mapy a slovníky. K nejslavnějším patří hned jeho první kniha z roku 1939 \"Žádné orchideje pro slečnu Blandishovou\", která byla dvakrát zfilmována - prvně roku 1948 režisérem St. John Legh Clowesem, podruhé roku 1971 Robertem Aldrichem pod názvem The Grissom Gang. Napsal více než 90 knih a stal se klasikem detektivního a krimi žánru.\n\n"}
{"id": "869714", "url": "https://cs.wikipedia.org/wiki?curid=869714", "title": "Laboratoř pro chlapy Jamese Maye", "text": "Laboratoř pro chlapy Jamese Maye\n\nLaboratoř pro chlapy Jamese Maye (v anglickém originále James May's Man Lab) je britský dokumentární pořad, který provází typický anglický humor. Premiérově byl vysílán na stanici BBC od 31. října 2010 do 25. dubna 2013, v České republice na Prima Cool od 23. 11. 2012.\n\nJames May, jeden z moderátorů pořadu Top Gear, se snaží řešit všechny problémy, které v normálním světě potkávají milióny mužů.\n\n"}
{"id": "869719", "url": "https://cs.wikipedia.org/wiki?curid=869719", "title": "Fenanthren", "text": "Fenanthren\n\nFenanthren (nebo také laicky fenantren) je organická sloučenina izomerní s anthracenem. Molekulu tvoří tři na sebe vázaná benzenová jádra, patří tedy mezi polyaromatické uhlovodíky (tzv. areny).\n\nFenanthren se využívá v mnoha odvětvích jako je výroba barviv, výbušnin, syntéza léčiv nebo biochemie. Nachází se jako složka černouhelného dehtu. Získává se pak jako olejovitá frakce při jeho primární destilaci. Poté, co olejovitá složka vykrystalizuje, se z ní fenanthren dostává jako jedna z frakcí její filtrace. Technicky čistý fenanthren se dá získat rafinací a rekrystalizací methanolu za pomocí kyseliny sírové (později se odstraňuje například sulfonací nebo částečnou kondenzací s formaldehydem a chlorovodíkem). V Česku se vyrábí ve firmě DEZA a. s. ve Valašském Meziříčí.\n\nJde o látku vysoce toxickou pro životní prostředí, hlavně pro vody, neboť se akumuluje ve vodních organismech a trvá značný čas, než vyprchá. Do ovzduší se dostává nedokonalým spalováním organických látek prostřednictvím výfukových plynů nebo cigaretového kouře či spalováním dřevěného uhlí. Byla prokázána jeho karcinogenita obdobně jako u benzenu v souvislosti s těkavými výpary uhelného dehtu. Je schopný také způsobovat fotosenzitivitu kůže. Při delším vystavení fenathrenu může docházet k hemolýze červených krvinek.\n\n"}
{"id": "869722", "url": "https://cs.wikipedia.org/wiki?curid=869722", "title": "X.400", "text": "X.400\n\nX.400 je sada doporučení ITU definujících standardy pro systémy zpracování zpráv ( ), známější pod označením „e-mail“.\n\nNa konci 20. století se očekávalo, že se X.400 stane dominantním systémem elektronické pošty, ale úspěch Internetu zapříčinil, že tuto roli převzaly systémy založené na mnohem jednodušším protokolu SMTP. Protokol X.400 je však stále používán v mnoha organizacích a do roku 2006 byl jádrem Microsoft Exchange Serveru; varianty X.400 také stále hrají významnou roli v americké armádě a letectví.\n\n\nPrvní verze doporučení X.400 byla publikována v roce 1984 (\"Red Book\"), v roce 1988 byla publikována výrazně upravená verze\n(\"Blue Book\"). Nové vlastnosti byly přidány v roce 1992 (\"White Book\") i v dalších vydáních. X.400 mělo původně fungovat nad transportními službami OSI, ale nejoblíbenějším způsobem provozování X.400 se stala úprava pro fungování nad TCP/IP ().\n\nStandardy série X.400 byly vyvinuty ve spolupráci s ISO jako OSI protokoly pro výměnu a adresování elektronických zpráv. Doprovodná série doporučení F.400 definuje Message Handling Services založené na Message Handling Systems (MHS) a přístup k MHS pro veřejné služby. Na konci 90. let 20. století ITU-T sjednotila doporučení F.400 a X.400 a publikovala ITU-T F.400/X.400 (06/1999) doporučení „Message handling system and service overview“.\n\nSada doporučení X.400 definuje technické aspekty MHS: ITU-T Rec. X.402 | (ISO/IEC 10021-2) definuje celkovou systémovou architekturu MHS, ITU-T Rec. X.411 | (ISO/IEC 10021-4) definuje přenos zpráv (Message Transfer Service, MTS) a jeho funkční komponentu Message Transfer Agent (MTA) a ITU-T Rec. X.413 | (ISO/IEC 10021-5) definuje Message Store. Všechna doporučení ITU-T definují jednoznačné termíny pro popisy jednotlivých entit a procedur poštovního systému. Na příklad e-zprávy posílané mezi lidmi se označují jako Interpersonal Messaging (IPM); elektronicky strukturované obchodní dokumenty (např. faktury, objednávky, avízo o odeslání zboží, apod.) vyměňované mezi obchodními partnery se označují jako EDI protokoly.\n\nJako většina ISO standardů pro aplikační vrstvu X.400 v Severní Americe neobstála ve střetu s internetovým protokolem SMTP. V Evropě, Jižní Americe a Asii byly systémy používající X.400 poměrně široce implementovány, zvláště pro EDI služby. I v Severní Americe se X.400 v některých oblastech stále používá (armáda, zpravodajské služby, letectví), zejména kvůli tomu, že bezpečnostní funkce a funkce pro kontrolu integrity zpráv byly v X.400 vyvinuty a používány mnohem dříve než u SMTP (S/MIME, PGP a SMTP-TLS). Z těchto důvodů se X.400 dosud používá pro přenos EDI zpráv mezi aplikacemi.\n\nZpracování zpráv je úlohou pro zpracování distribuovaných zpráv, která v sobě zahrnuje přenos a ukládání zpráv. Doporučení ITU-T definují konkrétní protokoly pro široké spektrum komunikačních úloh. Na příklad protokol P1 se používá výhradně pro komunikaci mezi MTA, P3 mezi e-mailovým klientem a MTA a P7 mezi e-mailovým klientem a úložištěm zpráv.\n\nOd verze z roku 1994 umožňuje P7 v úložišti zpráv používat složky, odeslané zprávy ukládat a poskytuje různé automatické akce jako je automatické třídění do složek a svázání odpovědí a doručenek s odeslanou zprávou.\n\nX.400 definuje standardy pro formát zpráv pro komunikaci mezi uživatelskými poštovními programy ( ). Tyto standardy jsou utvářeny jako konceptuální protokoly, které využívají P1 a P3/P7 pro spolehlivou dopravu obsahu zpráv. X.400 standard pro formát zpráv používaných pro komunikaci mezi lidmi ( ) je X.420 | ISO/IEC 10021-7 byl v Red Book pojmenován P2. Rozšířená verze IPM v Blue Book dostala content-type 22 (jako P2 verze 2) a je často označována jako P22, přestože tento termín není definován v žádném standardu. Standard pro obsah zpráv pro EDI je definován v ITU-T doporučení F.435 | ISO/IEC 10021-8 a ITU-T doporučení X.435 | ISO/IEC 10021-9, a neformálně označován jako P35. Typ obsahu pro hlasovou poštu je definován v ITU-T doporučeních F.440 a X.440.\n\nMS Exchange Server 2007 nepoužívá MTA objekt a X.400 konektor (který musí používat MTA) v Exchange Server 2007 už není obsažen. Exchange Server 2007 již nemá X.400 default proxy e-mailové adresy\n\nMezi důležité vlastnosti X.400 patří strukturované adresování, ASN.1 binární kódování umožňující přenos multimediálního obsahu (efektivnější a definovaný před MIME) a integrované bezpečnostní vlastnosti. Protože ITU předpokládala, že služby pro přenos zpráv mezi X.400 a jinými systémy budou poštovní a telekomunikační společnosti ( ), X.400 zahrnovala pole pro automatizovaný přenos zpráv mezi X.400 a jinými telekomunikačními a poštovními službami, jako Telex, fax a papírovou poštou. ISO později doplnilo otevřené směrovací standardy (ITU-T doporučení X.412 | ISO/IEC 10021-10 a ITU-T doporučení X.404 | ISO/IEC 10021-11), ale počáteční chybné chápání, že X.400 bude vyžadovat propojení s poštovním systémem, a že se za zprávy budou platit poštovní poplatky podle velikosti zprávy, byly významné faktory, které zabránily širšímu přijetí X.400.\nX.400 standard se rozšířil ve vojenství (MMHS) a letectví (AMHS).\n\nAdresa v X.400 se označuje jako Originator/Recipient (OR) address. Lze ji použít ke dvěma účelům:\n\n\nPřitom\n\n\nX.400 adresa má několik složek, mimo jiné:\n\n\nSamotné standardy původně nedefinovaly, jak mají být X.400 adresy zapisovány (např. na navštívenkách); uvádí jeden způsob zápisu založený na pracovní verzi ITU-T doporučení F.401 z roku 1993, který vypadá takto:\n\n1984 definuje dva formáty adres:\n\n\nV roce 1988 byly v doporučení X.400 načrtnuty 4 formáty adres. Adresy ze standardu z roku 1984 formátu 1, varianty 1 byly přejmenovány na mnemonické O/R adresy, adresy formátu 1, varianty 3 byly zkombinovány s formátem 2 a přejmenovány na terminálové O/R adresy. Byly zavedeny i nové formáty: numerický O/R formát (variace na formát 1, varianta 2) a poštovní O/R adresa.\n\nTěžkopádnost zápisu adres byla jednou z příčin neúspěchu X.400.\n\n\n\n\nX.400 standardy jsou volně dostupné na serveru ITU-T\n\n\n\n"}
{"id": "869728", "url": "https://cs.wikipedia.org/wiki?curid=869728", "title": "Jana Hamplová", "text": "Jana Hamplová\n\nJana Hamplová, též Jana Zwyrtek Hamplová (* 18. května 1965), je česká advokátka a politička, počátkem 21. století krátce poslankyně Poslanecké sněmovny za ČSSD.\n\nVystudovala Gymnázium v Zábřehu, pak Střední školu sociálně právní v České Třebové a Právnickou fakultu Univerzity Karlovy v Praze. Pracovala pak v letech 1987–1990 na Městském národním výboru v Mohelnici na sociálním odboru jako referentka. V roce 1991 působila coby tajemnice tamtéž (nyní městský úřad). Od roku 1992 působí v soukromém sektoru (v letech 1992–1995 jako poradce a novinářka a od roku 1995 v advokacii, přičemž od roku 1999 ve vlastní advokátní kanceláři v Mohelnici). Specializuje se na veřejné právo, tematiku samosprávy a státní správy. V letech 2002–2003 vyučovala předmět územní samospráva na Filozofické fakultě Univerzity Palackého v Olomouci. Roku 2010 založila Středisko pro vzdělávání samosprávy při soukromé vysoké škole a téhož roku spustila i projekt MUNICIPAL orientovaný na vzdělávání v oblasti veřejné správy.\n\nVe volbách v roce 2002 kandidovala do poslanecké sněmovny za ČSSD (volební obvod Olomoucký kraj). Nebyla ale zvolena. Do sněmovny se ovšem dostala dodatečně v červenci 2005 jako náhradnice poté, co zemřel poslanec Pavel Dostál. Členkou ČSSD byla v letech 1996–2004, takže v době nástupu do parlamentu již nebyla členkou strany, za níž původně kandidovala. Zasedala nicméně v poslaneckém klubu ČSSD. Byla členkou ústavněprávního výboru. Ve sněmovně setrvala do voleb v roce 2006.\n\nDlouhodobě je aktivní v místní politice. V komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byla zvolena do zastupitelstva města Mohelnice. V roce 1998 a 2002 jako kandidátka ČSSD, roku 2006 coby bezpartijní (na kandidátce hnutí NEZÁVISLÍ) a k roku 2010 za hnutí NEZÁVISLÍ (členkou od roku 2006). Profesně se uvádí jako advokátka. V senátních volbách roku 2008 kandidovala neúspěšně do horní komory parlamentu za senátní obvod č. 66 - Olomouc. Byla kandidátkou za hnutí NEZÁVISLÍ Získala necelých 19 % hlasů a nepostoupila do 2. kola. \n\nJejím manželem je František Zwyrtek, celostátní předseda hnutí NEZÁVISLÍ. V roce 2012 podal zástupce strany Věci veřejné v Mohelnici trestní oznámení na Zwyrtka pro fyzické napadení. Zwyrtek měl zastupiteli za Věci veřejné říct: „\"Ještě jednou budeš psát lživě články o mé ženě, tak si to s tebou vyřídím\".“ Šlo o vyvrcholení dlouhodobého sporu mezi oběma politickými subjekty. V komunálních volbách roku 2010 totiž hnutí NEZÁVISLÍ v Mohelnici vyhrálo, ale zůstalo v opozici, protože Věci veřejné se přiklonily na stranu jeho politických rivalů a s dvěma zastupiteli získaly Věci veřejné dokonce (dočasně) i post starosty. K roku 2018 uváděla, že není členkou hnutí NEZÁVISLÍ.\n\n"}
{"id": "869730", "url": "https://cs.wikipedia.org/wiki?curid=869730", "title": "Supermiss 2012", "text": "Supermiss 2012\n\nSupermiss 2012 je 6. ročník české soutěže krásy Supermiss.\n\nSlavnostní galavečer se konal v pátek 21. prosince 2012 v kongresovém sále hotelu Hilton Prague. V porotě usedli zástupci partnerů, modelka a moderátorka Agáta Hanychová, zpěvák Sámer Issa, šéfredaktor SuperSPY Pavel Novotný, zástupce pořádající agenturu VP PRODUCTION Tomáš Vavřinec. Celé finále moderoval Jan Čenský. Vystoupili například zpěváci Petr Kolář, Marian Vojtko, aj.\n\nV sobotu 12. ledna 2013 od 14:00 hodin bude odvysílán záznam z finálového večera na televizní stanici ČT1.\n\nVítězka kromě titulu získala i nový vůz Škoda Citigo. Všechny umístěné kromě titulu získaly i zahraniční zájezdy od cestovní kanceláře Fischer, horské kolo Specialized, poukazy do estetického centra Petra Clinic a jiné hodnotné ceny.\n\nCasting na finálový galavečer 6. ročníku Supermiss 2012 se konal od 21. listopadu až 23. listopadu 2012.\n\nSlavnostního finále se zúčastnilo těchto 12 dívek:\n\n\n\n"}
{"id": "869734", "url": "https://cs.wikipedia.org/wiki?curid=869734", "title": "Kresanica", "text": "Kresanica\n\nKresanica je hora v Západních Tatrách a zároveň nejvyšší vrchol geomorfologické části Červené vrchy. Nachází se na hlavním hřebeni Západních Tater, na slovensko-polské hranici, asi 8 km jiho-jihozápadně od polského Zakopaného. Vypíná se do výšky 2122 m n. m. a s prominencí 323 metrů patří mezi 10 nejprominentnějších vrcholů celých Tater.\n\nZ vrcholu jsou pěkné výhledy na Vysoké Tatry, Tichou dolinu i na polskou stranu Tater.\nBlízko vrcholu sa také nachází několik turisticky nepřístupných jeskyň.\n\nNejjednodušší přístup je z polské strany, z obce Kiry, po značce na Cudakowu Polanu a dále po značce přes Temniak až na vrchol (4:30 hodin s převýšením 1200 metrů). Případný přístup ze slovenské strany je mnohem delší, např. z Podbanského po značce do Suchého sedla (5:20) a dále po značce na vrchol (dalších 3:40).\n"}
{"id": "869735", "url": "https://cs.wikipedia.org/wiki?curid=869735", "title": "Taricha zrnitá", "text": "Taricha zrnitá\n\nTaricha zrnitá (\"Taricha granulosa\") je severoamerický druh mlokovitého obojživelníka známý pro svůj silný jed.\n\nMnoho mlokovitých obojživelníků používá jed jako zbraň proti predátorům, ale jed zástupců rodu taricha je výjimečně mocný. Jed je poznat obecně až poté, co je jedinec pozřen, objevily se ale i případy několika lidí, kteří po kontaktu s tarichou zrnitou měli podrážděnou pokožku.\n\nJed, který taricha používá, se jmenuje tetrodotoxin, který se zvratně váže na sodíkové kanály v nervových buňkách, čímž zabraňuje normálnímu průběhu toku sodíkových iontů z a do buňky. To časem způsobí ochrnutí a smrt.\n\nNa většině území, které taricha obývá, si užovky proužkované vyvinuly imunitu vůči tomuto jedu. Principem tetrodotoxinu v těle hadů je, že se váže na tubovité proteiny, které mají funkci sodíkových kanálů v nervových buňkách hadů, avšak u těchto užovek se vyvinula genetická dispozice, kde je protein nastaven tak, aby bylo jeho vazbě s tetrodotoxinem zabráněno. Díky této odolnosti mohou užovky proužkované úspěšně lovit tarichy. Dnes se jedná o jediný druh živočicha, který může pozřít tarichu a přežít.\n\nEvolučně je vlastně vztah mezi tarichou znitou a užovkou proužkovanou případem koevoluce. Genetická mutace užovek, která zajišťuje imunitu vůči toxinu tarichy, vyústila v selektivnost u tarich, které si vybírají protějšky s účinnějším jedem. Tím, že se zvyšuje síla tarišího jedu, si poté užovky vybírají protějšky s větší odolností vůči toxinu. Tento cyklus vzájemného vývoje predátora a jeho oběti se nazývá evoluční zbrojní horečka a jejím výsledkem je, že tarichy produkují jedy daleko silnější, než je potřeba.\n\nPřirozené životní prostředí tarichy zrnité se nachází podél západního pobřeží Spojených států amerických a v kanadské provincii Britská Kolumbie, konkrétně mezi Aljaškou a oblasti kolem města Santa Cruz v Kalifornii. Východně od Kaskádového pohoří je tento druh neobvyklý, ale i tam je příležitostně nalezen, většinou jako exotický, dost možná uměle rozšířený druh, a to až ve státě Montana. Ví se o jedné pravděpodobně dovezené kolonii tarich zrnitých obývajících několik rybníků severně od města Moscow ve státě Idaho.\n\nParazity cizopasoucími se na tarichách zrnitých jsou především motolice \"Helipegus occidualis\", které mohou napadnout jejich trávící soustavu od jícnu až po žaludek.\n"}
{"id": "869739", "url": "https://cs.wikipedia.org/wiki?curid=869739", "title": "Down on the Upside", "text": "Down on the Upside\n\nDown on the Upside je páté studiové album americké hudební skupiny Soundgarden, vydané 21. května 1996 u A&M Records.\n\nJako singly byly vybrány písně \"Pretty Noose\", \"Burden in My Hand\", \"Blow Up the Outside World\" a \"Ty Cobb\". Atmosféra v kapele začala v té době houstnout, všichni měli rozdílné názory na to, jak má album znít. Na albu je znát experiment s mandolínou. Album si vedlo skvěle v prodeji i v recenzích, prodalo se jej přes jeden a půl milionu kopií, úspěchu předešlého alba Superunknown však nedosáhlo. Singl \"Pretty Noose\" byl v roce 1997 nominován na cenu Grammy za nejlepší hard rockový počin.\n\nKapela při nahrávání alba vytvořila píseň „Bleed Together“. Ta však nebyla z důvodů nespokojenosti kapely s mixáží písně a velkého počtu jiných písní pro album zařazena. Byla vydána až jako singl na kompilaci A-Sides.\n\nKapela vyrazila na koncertní šňůru s Metallicou. Problémy v kapele však narůstaly, a 9. dubna 1997 skupina oznámila, že se rozpadá. Down on the Upside se tak stalo na 16 let posledním počinem skupiny.\n\nAutory všech písní jsou Chris Cornell, Kim Thayil, Ben Shepherd a Matt Cameron.\n"}
{"id": "869743", "url": "https://cs.wikipedia.org/wiki?curid=869743", "title": "LD Alajuelense", "text": "LD Alajuelense\n\nLD Alajuelense, celým názvem Liga Deportiva Alajuelense, je kostarický fotbalový klub sídlící ve městě Alajuela. Jde o nejúspěšnější fotbalový klub v Kostarice a jeden z nejúspěšnějších klubů v celé střední a severní Americe (zóna CONCACAF). Byl založen 18. června 1919. Své domácí zápasy hraje na Estadio Alejandro Morera Soto pro 17 895 diváků.\n\nNa postu trenéra v klubu působili Jan Poštulka (1991–1993) a Ivan Mráz. V letech 1991-1992 za klub nastupoval Pavel Karoch.\n\n\nDomovem klubu je Estadio Alejandro Morera Soto, stadion otevřený v roce 1942 nese své současné jméno od roku 1966, kdy byl pojmenován po bývalém hráči klubu Alejandro Morera Soto, který oblékal také barvy slavného španělského klubu FC Barcelona.\n\n"}
{"id": "869744", "url": "https://cs.wikipedia.org/wiki?curid=869744", "title": "Římskokatolická farnost Chcebuz", "text": "Římskokatolická farnost Chcebuz\n\nŘímskokatolická farnost Chcebuz (lat. \"Zebusium\") je územní společenství římských katolíků na Chcebuzi a v okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nPrvní zmínka o farní lokalitě pochází z roku 993. Jedná se o zřejmě historicky doloženou nejstarší farnost litoměřické diecéze. V roce 1384 zde byla plebánie. Po reformaci Chcebuz připadla k farnosti Štětí. Vlastní farností se opět stala v roce 1690. Od roku 1690 jsou také vedeny matriky.\n\nZ důvodu efektivity duchovní správy byl vytvořen \"farní obvod\" (kolatura) farnosti Štětí nad Labem, jehož součástí je i farnost Chcebuz, která je tak spravována \"excurrendo\".\n\nŘímskokatolická farnost Chcebuz\n\n"}
{"id": "869751", "url": "https://cs.wikipedia.org/wiki?curid=869751", "title": "Tetracen", "text": "Tetracen\n\nTetracen (nebo také \"naftacen\") je polycyklický aromatické uhlovodík se čtyřmi lineárně kondenzovanými benzenovými jádry. Tato řada se někdy nazývá \"aceny\". Sousední člnové této řady se 3 resp. 5 benzenovými jádry jsou anthracen a pentacen.\n\nV přírodě je součástí uhelného dehtu, ze kterého se dá získat destilací. Může být také syntetizován reakcí anhydridu kyseliny ftalové s odpovídajícími naftalenovými deriváty. Ačkoli nebyla prokázána jeho nebezpečnost, jeví se v laboratorních studiích jako mutagenní látka. Roztoky tetracenu slabě zeleně fluoreskují.\n\nTetracen je využíván jako organický polovodič v takzvaných \"organic field-effect transistors\" (OFETs) a \"organických diodách\" (OLED). Dále se používá také v organické syntéze. Jeho deriváty tetracykliny jsou inhibitory syntézy proteinů na ribozomech bakterií, fungují tedy jako antibiotika.\n\n"}
{"id": "869756", "url": "https://cs.wikipedia.org/wiki?curid=869756", "title": "Brisbane International 2013 – ženská čtyřhra", "text": "Brisbane International 2013 – ženská čtyřhra\n\nDo soutěže ženské čtyřhry na tenisovém turnaji Brisbane International 2013 nastoupilo šestnáct dvojic. Obhájcem titulu byl španělský pár Nuria Llagosteraová Vivesová a Arantxa Parraová Santonjaová, obě tenistky však startovaly s jinými spoluhráčkami.\n\nTitul si odvezla nenasazená americko-indická dvojice Bethanie Matteková-Sandsová a Sania Mirzaová, které ve finále přehrály Květu Peschkeovou s Annou-Lenou Grönefeldovou\n\n\n"}
{"id": "869771", "url": "https://cs.wikipedia.org/wiki?curid=869771", "title": "Nikola Petruželová", "text": "Nikola Petruželová\n\nNikola Petruželová (* 6. srpna 1993) je česká modelka a Supermiss pro rok 2012.\n\nNikola Petruželová pochází z Valašského Meziříčí. V letech 2008–2012 studovala obor Management a turismus na soukromé Střední škole cestovního ruchu v Rožnově pod Radhoštěm. Nyní studuje na Univerzitě Jana Amose Komenského v Praze.\n\nAsi od svých 13 let se začala věnovat modelingu a zúčastňovat soutěží krásy. Zúčastnila se soutěže Dívka roku 2007 (vítězka – okresní kolo, II. vicemiss – oblastní kolo), Miss Léta 2009 (I. vicemiss). Na jaře roku 2012 se zúčastnila české národní soutěže krásy Česká Miss 2012, kde se umístila v TOP 5. Na podzim se ještě zúčastnila soutěže krásy Supermiss 2012, kterou vyhrála.\n\n"}
{"id": "869776", "url": "https://cs.wikipedia.org/wiki?curid=869776", "title": "Jean Guitton", "text": "Jean Guitton\n\nJean Marie Pierre Guitton [\"žán marí pjer gito\"] (18. srpna 1901 Saint-Étienne – 21. března 1999 Paříž) byl francouzský katolický filosof a spisovatel, člen Francouzské akademie a komandér Řádu čestné legie. Jako laik se podílel na přípravě Druhého vatikánského koncilu a výrazně se angažoval v ekumenickém hnutí.\n\nNarodil se v konzervativní katolické rodině, jeho bratr se stal významným ekonomem. Studoval v St.-Étienne a v Paříži na slavném Lycée Louis-le-Grand, v letech 1920–1923 filosofii na École normale supérieure a roku 1933 získal doktorát prací o Augustinovi a Plótinovi. Učil na různých gymnáziích a od roku 1937 byl profesorem filosofie na univerzitě v Montpellier. Léta 1940–1945 strávil v zajateckém táboře v saské Hoyrswerdě. Po válce učil v Avignonu, od roku 1948 na univerzitě v Dijonu a v letech 1965–1968 přednášel dějiny filosofie na Sorbonně. Roku 1961 byl zvolen členem Francouzské akademie, roku 1987 členem Académie des sciences morales et politiques.\n\nGuitton byl podstatně ovlivněn svým učitelem H. Bergsonem, J. H. Newmanem, J. Maritainem a ze starších filosofů Aristotelem, Augustinem, Tomášem Akvinským a Blaise Pascalem. V mládí se setkal i s církevně odsouzeným zakladatelem modernismu A. Loisym a snažil se také, i když jinou cestou, zmírnit napětí mezi moderním světem a křesťanstvím, navázat dialog mezi vědou a náboženstvím. Proto s porozuměním přijal i odvážné dílo Teilharda de Chardin.\n\nSvůj filosofický koncept shrnul Guitton pod názvem metarealismus, který charakterizoval třemi základními tezemi:\nZa protiklad svého názoru pokládal jednak materialismus, jednak panteistickou gnózi, která Vesmír pokládá za uzavřený a totální.\n\nUž roku 1937 navštívil Guitton tehdejšího kardinála Pacelliho, pozdějšího papeže Pia XII. a přimlouval se za tehdy kritizovaného biblistu Lagrange. Po válce se v Paříži setkával s nunciem Angelo Roncallim, pozdějším papežem Janem XXIII., který mu zprostředkoval setkání s kardinálem Montinim, pozdějším papežem Pavlem VI., s nímž se Guitton trvale spřátelil. Stal se tak prvním laikem, který byl jako odborník přizván k přípravě Druhého vatikánského koncilu. Roku 1967 tak směl uveřejnit duchovní portrét papeže ještě za jeho života, čemuž se papežové dříve vyhýbali. Pěstoval živé ekumenické styky zejména s anglikány a roku 1988 se marně snažil přesvědčit konzervativního biskupa Lefevbra, s nímž se osobně znal, o pravověrnosti koncilu a rozmluvit mu další biskupská svěcení.\n\nJeho dílo je velmi rozsáhlé a zahrnuje více než 50 knih. Vedle vlastních myšlenkových konceptů, inspirovaných francouzským novotomismem, psal „paralelní portréty“ významných myslitelů (Newman a Renan, Pascal a Leibniz, Teilhard a Bergson, Claudel a Heidegger) a sám uveřejnil několik fiktivních „rozhovorů“ s historickými postavami.\n\n\n"}
{"id": "869777", "url": "https://cs.wikipedia.org/wiki?curid=869777", "title": "Angloamerické právo", "text": "Angloamerické právo\n\nAngloamerické právo nebo též anglosaské právo je právní systém založený na obecném právu. V angličtině se výraz common law používá jak pro celý právní systém, tak pro obecné právo, které je dnes jeho částí.\n\nObecné právo, společné právo nebo někdy též soudcovské právo je právo tvořené soudci skrze precedenty (), rozhodnutí soudů a tribunálů. Tím se liší od zákonů (které přijal zákonodárce), vyhlášek a předpisů (normativních právních aktů výkonné moci).\n\nAngloamerický právní systém přikládá obecnému právu váhu precedentu na základě toho, že by přece nebylo spravedlivé nakládat při různých příležitostech s obdobnými fakty různě. Soubor precedentů se v angličtině nazývá „common law“ a je závazný pro budoucí rozhodnutí. V případech, kdy se strany (účastníci sporu) nedohodnou na právní kvalifikaci, bude se soud řídit posledním precedenčním rozhodnutím příslušného soudu. Pokud již byl podobný spor rozřešen v minulosti, je soud povinen následovat logiku předchozího rozhodnutí. Tento princip je známý jako \"stare decisis\". Pokud však soud shledá, že současný spor se zásadně liší od všech předchozích případů, má soudce pravomoc a povinnost precedent vytvořit. Rozhodnutí se potom stane „případem zakládajícím precedent“ () a bude závazným pro budoucí případy.\n\nV praxi je angloamerické právo značně komplikovanější, než jak je zjednodušeně popsáno výše. Rozhodnutí soudu jsou závazná pouze v rámci jeho jurisdikce, a i v jejím rámci mají některé soudy větší moc než jiné. Ve většině zemí jsou například rozhodnutí odvolacích soudů závazná pro nižší soudy stejného typu, zatímco rozhodnutí nižších soudů tvoří pouze nezávazné „přesvědčivé precedenty“. Vzájemnými interakcemi mezi obecným právem, ústavním právem, zákony parlamentu a podzákonnými předpisy (vyhlášky a nařízení) vzniká značně komplexní systém. Nicméně zásada \"stare decisis\", podle které podobné případy mají být rozhodnuty na základě konzistentního systému pravidel, zůstává jádrem angloamerického práva.\n\nTřetina světové populace (přibližně 2,3 miliardy lidí) žije v zemích se systémem angloamerického práva, nebo kde je tento systém smíchán s evropskou kontinentální tradicí. Angloamerická právní kultura vznikla ve středověké Anglii a zůstala zachována v mnoha zemích, které někdy byly koloniemi britského impéria. Patří sem Indie, Spojené státy (s výjimkou Louisiany, kde se používá na státní úrovni kontinentální právo), Pákistán, Nigérie, Bangladéš, Kanada (ovšem s výjimkou provincie Québec, kde se používá směs kontinentálního práva, většinou na úrovni provincií, a angloamerického práva, většinou na federální úrovni), Malajsie, Ghana, Austrálie, Srí Lanka, Hong Kong, Singapur, Myanmar, Irsko, Nový Zéland, Jamajka, Trinidad a Tobago, Kypr, Barbados, Jižní Afrika, Zimbabwe, Kamerun, Namibie, Botswana, Guyana a Izrael.\n\n"}
{"id": "869783", "url": "https://cs.wikipedia.org/wiki?curid=869783", "title": "Bobek (Moravskoslezské Beskydy)", "text": "Bobek (Moravskoslezské Beskydy)\n\nBobek (871 m n. m.) je hraniční hora v Klokočovské hornatině v Moravskoslezských Beskydech. Její vrchol leží přesně na hranicích České republiky a Slovenska, na jihovýchod od obce Bílá. Na české straně se nedaleko vrcholu rozkládá osada Bobek, na slovenské pak osada Ulčáky.\n\nNa západním úbočí začíná svůj tok Čurábka, která se nedaleko, v lokalitě \"Kavalčanky\", vlévá do Smradlavky. Na severním úbočí pak pramení Chladná voda, jeden z přítoků Černé Ostravice.\n\nNa vlastní vrchol Bobku nevede žádná značená turistická stezka. Přes nedalekou slovenskou osadu Ulčák vede červená turistická značka od Konečné na Kelčovské sedlo. Pod vrcholem na rozcestí \"Bobek\" se od ní odděluje modrá turistická značka směrem na Bílou. Po lesní silničce od Černé vede cyklotrasa 6182, která se na hranicích pod osadou Ulčák stáčí na Kavalčanky.\n\n"}
{"id": "869784", "url": "https://cs.wikipedia.org/wiki?curid=869784", "title": "Typ II (ponorka)", "text": "Typ II (ponorka)\n\nTyp II byla třída malých ponorek německé Kriegsmarine z období druhé světové války. Ponorky byly vyvinuty pro operace v Severním moři, průlivu La Manche a v přilehlých oblastech. Sloužily především k výcviku posádek potřebných k obnově ponorkových sil. Celkem bylo ve čtyřech variantách postaveno 50 ponorek této třídy.\n\nKonstrukce této třídy ideově vycházela z prvoválečných pobřežních ponorek typu \"UB\". Protože Německo po prohrané první světové válce nesmělo ponorky vlastnit, stal se vzorem pro typ \"II\" německý projekt CV-707, na základě kterého byla pro finské námořnictvo postavena ponorka \"Vesikko\".\n\nCelkem vznikly čtyři verze ponorek třídy \"II\", označené \"IIA\", \"IIB\", \"IIC\" a \"IID\". Vyznačovaly se například rostoucí délkou a výtlakem.\nPrvní verze postavená v šesti kusech pojmenovaných U \"1\" až U \"6\". Její výzbroj tvořily tři 533mm torpédomety a jeden 20mm kanón. Všechny torpédomety byly v přídi. Nesly celkem šest torpéd. Místo torpéd unesly až 18 min. Pohonný systém tvořily dva diesely MAN o výkonu 350 koní a dva elektromotory o výkonu 180 koní.\n\nVerze postavená ve 20 kusech. Tato verze měla prodloužený trup a tedy unesla větší množství paliva. Dobu potřebnou k ponoření se u ní, oproti verzi \"IIA\", podařilo zkrátit z 35 na 30 sekund.\n\nTato verze byla postavena v osmi kusech. Měla delší trup a nesla více paliva. Oproti verzi \"IIA\" měla výkonnější elektromotory (220 koní).\n\nTato verze byla postavena v 16 kusech. Oproti verzi \"IIA\" měla výkonnější elektromotory (220 koní), větší dosah a rozměrnější velitelskou věž.\n\nPonorky typu \"II\" byly určeny zejména k výcviku, nedostatek ponorek na počátku druhé světové války si ale vynutil jejich nasazení v první linii. Teprve nárůst počtu ponorek typu \"VII\" a typu \"IX\" umožnil jejich postupný návrat k původnímu určení.\n\n"}
{"id": "869785", "url": "https://cs.wikipedia.org/wiki?curid=869785", "title": "David Harvey", "text": "David Harvey\n\nDavid Harvey (* 31. října 1935 Gillingham) je britský geograf a sociální teoretik, představitel marxistické geografie. Jeho sociální teorie se od politických a ekonomických procesů obrátila ke studiu času a prostoru, především v moderním velkoměstě. Roku 2007 byl osmnáctým nejcitovanějším autorem v sociálních a humanitních vědách.\n\nK jeho nejznámějším knihám patří \"Condition of Postmodernity\" z roku 1989, kde postmoderní éru definoval jako éru postfordovskou, započatou krizí nadprodukce související s ropnou krizí roku 1973.\n\nZ marxistických pozic kritizuje globalizaci, kapitalismus a neoliberalismus, podporuje tzv. participativní ekonomiku a demokracii a ideu \"práv města\", jejímž autorem je Henri Lefebvre.\n\n\n\n"}
{"id": "869788", "url": "https://cs.wikipedia.org/wiki?curid=869788", "title": "Arthur Lee", "text": "Arthur Lee\n\nArthur Lee může být:\n\n"}
{"id": "869790", "url": "https://cs.wikipedia.org/wiki?curid=869790", "title": "Kmínek", "text": "Kmínek\n\nHorská chata Kmínek stojí v Moravskoslezských Beskydech na jižním úbočí Korytova (881 m n. m.) přímo na státní hranici České republiky se Slovenskem. Po administrativní stránce patří pod slovenskou obec Makov.\n\nNaproti bylo vybudováno venkovní posezení s udírnou, v blízkosti se nachází i venkovní bazén.\n\nOkolo chaty prochází hraniční červeně značená turistická trasa od Masarykovy chaty, pokračující směrem na Kelčovské sedlo. Kromě toho zde začíná modrá turistická značka míří k Lieskovu a zeleně značená turistická stezka k osadě Riečky.\n\n"}
{"id": "869793", "url": "https://cs.wikipedia.org/wiki?curid=869793", "title": "Bryan MacLean", "text": "Bryan MacLean\n\nBryan MacLean (25. září 1946 Los Angeles, Kalifornie, USA − 25. prosince 1998 tamtéž) byl americký zpěvák a kytarista. V roce 1965 se stal členem skupiny Love, ve které působil po nadcházející tři roky. Se skupinou nahrál tři studiová alba; \"Love\" (1966), \"Da Capo\" a \"Forever Changes\" (obě 1967). Předtím, než se stal členem skupiny Love pracoval jako roadie u skupiny The Byrds.\n\nZemřel na infarkt myokardu ve věku 52. let.\n"}
{"id": "869794", "url": "https://cs.wikipedia.org/wiki?curid=869794", "title": "Římskokatolická farnost Tasov", "text": "Římskokatolická farnost Tasov\n\nŘímskokatolická farnost Tasov je územním společenstvím římských katolíků v rámci velkomeziříčského děkanátu brněnské diecéze.\n\nV letech 2006–2008 byly v Tasově objeveny archeologickým výzkumem základy románské rotundy z 12. století. První zmínka o tasovské duchovní správě je z r. 1341. Dnešní farní kostel sv. Petra a Pavla je barokní stavba z let 1728–1730.\n\n\nDnem vzájemných modliteb farností za bohoslovce a bohoslovců za farnosti brněnské diecéze je 13. duben. Adorační den připadá na 26. května.\n\nKaždoročně se ve farnosti koná tříkrálová sbírka. V roce 2018 dosáhl výtěžek sbírky 23 879 korun.\n\n"}
{"id": "869798", "url": "https://cs.wikipedia.org/wiki?curid=869798", "title": "Xantoidní forma", "text": "Xantoidní forma\n\nXantoidní forma (případně varieta) je forma či varieta vyšších hub, která se oproti základní liší zbarvením plodnic. Dominuje žlutý pigment, zatímco červené, hnědé a další pigmenty chybějí. Xantoidní formy a variety tvoří především hřiby, nejčastěji pak sekce \"Luridi\". Většina hub, která se vyskytuje v xantoidních formách, obvykle tvoří i barevné přechody mezi klasicky vybarvenými a xanthoidními plodnicemi. Ne vždy jsou však platně mykologicky popsané.\n\npozn.: zeleně označené formy jsou popsané v literatuře, ale nemají přiřazen název\n"}
{"id": "869804", "url": "https://cs.wikipedia.org/wiki?curid=869804", "title": "Salon des Cent", "text": "Salon des Cent\n\nSalon des Cent ( \"Salon stovky\") byli umělci seskupení kolem avantgardní francouzské literární a umělecké revue \"La Plume\", kteří v jejích prostorách na adrese rue Bonaparte č. 31 v pařížském 6. obvodu pořádali stejnojmenné komerčně zaměřené výstavy neboli salony, na nichž veřejnosti prodávali za velmi rozumné ceny speciální vydání svých plakátů, jež byly obvykle bez reklamních textů. \n\n\"Salon des Cent\" založil v únoru 1894 novinář a básník Léon Deschamps, zakladatel a vydavatel revue \"La Plume\" (\"Pero\"). Díky svým výstavám, na nichž se veřejnosti představovali soudobí grafičtí umělci, vešel salon brzy ve všeobecnou známost. Řada plakátů, jež oznamovaly konání salonu, se stala vyhledávanými sběratelskými předměty. \n\nVydavateli \"La Plume\" Léonu Deschampsovi se líbily práce Alfonse Muchy v oblasti užitého umění, a proto jej požádal, aby pro XX. výstavu skupiny \"Salon des Cent\" vytvořil plakát. Pozval ho také, aby se stal členem skupiny a vystavoval v rue Bonaparte svá díla určená na prodej.\nNávrh plakátu pro časopis věnoval Mucha jako svůj vstupní dar. Zařadil se tak do okruhu stálých spolupracovníků revue.\n\n\n\n\n\n"}
{"id": "869809", "url": "https://cs.wikipedia.org/wiki?curid=869809", "title": "Dezider", "text": "Dezider\n\nDezider je mužské křestní jméno latinského původu. Odvozuje se od slova \"desiderium\", touha, žádost. Význam jména se vykládá „vyžádaný, vytoužený“ nebo „žádoucí“. Domácí podoba jména je \"Dežo\".\n\n\n"}
{"id": "869811", "url": "https://cs.wikipedia.org/wiki?curid=869811", "title": "Římskokatolická farnost Ruda", "text": "Římskokatolická farnost Ruda\n\nŘímskokatolická farnost Ruda je územním společenstvím římských katolíků v rámci velkomeziříčského děkanátu brněnské diecéze.\n\nPrvní zmínka o knězi žijícím na Rudě je v zemských deskách z roku 1398. Původní kostel stál v místech dnešní školy a byl zbořen roku 1784. Dnešní farní kostel sv. Jiljí byl postaven v roce 1795. Je dominantou obce Ruda, a je zdaleka dobře viditelný.\n\n\n\n"}
{"id": "869812", "url": "https://cs.wikipedia.org/wiki?curid=869812", "title": "Skokan skvrnkovaný", "text": "Skokan skvrnkovaný\n\nSkokan skvrnkovaný (\"Rana pretiosa\") je žába z čeledi skokanovitých.\n\nJeho tělo dosahuje délky 4 až 10 centimetrů, samice jsou pak mírně větší než samci. Jejich barva může být zelená až červenavě hnědá, na hlavě a zádech pak mají černé skvrnky. Na bocích je skokan skvrnkovaný načervenalý až lososový a jeho potravu tvoří především mouchy a malé ryby.\n\nDo areálu rozšíření skokana skvrnkovaného patří americké státy Washington (okres Thurston) a Oregon (okresy Deschutes, Lane a Klamath) a kanadská provincie Britská Kolumbie. Dříve se nacházel i v Kalifornii, kde byl ovšem vyhuben. Na území svého rozšíření je tato řába pozorována jen vzácně, jejím přirozeným prostředím jsou mělké močály se sezónní nebo permanentní přítomností vody. Množení probíhá v mělkých částech močálů, kde je vegetace buď řídká nebo nízká. Jedná se o vysoce vodomilného živočicha, jehož úbytek může mít na svědomí změněná hydrologie, výskyt invazivních rostlin nebo predace rybami.\n\nSkokan skvrnkovaný má dva poddruhy, jedním je \"Rana pretiosa luteiventris\" (\"Columbia spotted frog\"), druhým \"Rana pretiosa pretiosa\".\n\nNěkolik organizací propojených v Severozápadní aliancí zoologických zahrad a akvárií pracuje na projektech obnovení populace skokana skvrnkovaného. Patří mezi ně Vancouver Aquarium, Greater Vancouver Zoo, Woodland Park Zoo nebo The Evergreen State College. O zlepšení životního prostředí tohoto druhu se snaží i několik místních školních skupin.\n"}
{"id": "869813", "url": "https://cs.wikipedia.org/wiki?curid=869813", "title": "Náboženské právo", "text": "Náboženské právo\n\nNáboženské právo je právní systém založený výslovně na náboženských přikázáních. Mezi nejvýznamnější patří hinduistické právo, křesťanské kanonické právo, židovský systém práva halacha a především islámské právo šaría.\n\nDva nejrozšířenější systémy, kanonické právo a šaría, se ve svém uspořádání liší podobně, jako se liší kontinentální právo od angloamerického. Kanonické právo (katolické, anglikánské a protestantské) vychází především z kodifikace, zatímco šaría klade důraz na analogii a precedentní rozhodnutí soudců.\n\nŽidovské právo je založeno na nezpochybnitelných zásadách, které Bůh podle židovské víry zjevil proroku Mojžíšovi. Jejich prvotním pramenem je posvátná kniha Tóra a jejich interpretací se zabývá halacha. Řídí se jím některé komunity v Izraeli.\n\nKřesťanské právo je založeno na nezpochybnitelných zásadách, které lidem podle křesťanské víry zjevil Ježíš (Bůh-Syn). Jejich prvotním pramenem je posvátná kniha Bible a jejich interpretací se zabývá kanonické právo. Řídí se jím samotné církve a také například Vatikán.\n\nIslámské právo šaría je založeno na nezpochybnitelných zásadách, které podle muslimské víry Bůh zjevil proroku Mohamedovi. Jejich prvotním pramenem je posvátná kniha Korán a jejich interpretací se zabývá fiqh. Řídí se jím mnoho zemí, je třetím nejrozšířenějším právním systémem na světě.\n\nHinduistické právo je založeno na textu Zákoník Manuův. Uznávali ho za doby své nadvlády Britové, ale od založení sekulární Indické republiky ztratilo na významu.\n\n"}
{"id": "869814", "url": "https://cs.wikipedia.org/wiki?curid=869814", "title": "Šunka od kosti", "text": "Šunka od kosti\n\nŠunka od kosti, je masný výrobek vyráběný z vepřové kýty. Jedná se o modifikovanou podobu tzv. pražské šunky. Někdy se o ní proto hovoří jako o „pražské šunce od kosti“.\n\nVýroba byla zdánlivě jednoduchá, ovšem technologicky poměrně náročná. Vepřové kýty z vybraných prasat byly upraveny tzv. pražským řezem a poté schlazeny. Do úzkých zářezů museli řeznici vpravit přiměřené množství solící směsi s příměsí cukru. Tou pak byla kýta důkladně potřena i na povrchu. Dno nakládací nádoby se muselo posypat solí a kýta do ní byla vložena kůží dolů. Toto se zalilo převařeným a vychlazeným solným lákem, do kterého se mohly přidat i další ingredience, jako koriandr, jalovec, kmín či bobkový list, a kýty byly zatíženy. Asi po dvou týdnech se musely šunky přeložit a obrátit. Za pět až šest týdnů bylo nakládání ukončeno. Poté se šunky namáčely na několik hodin ve vlažné vodě, odstranila se z nich pánevní kost a udily se v udírně na bukových štěpkách ve dvou fázích asi 8 až 12 hodin. Pak se šunka ještě lehce ovařila. Ovařené a osušené šunky byly na povrchu ošetřeny buď slabou vrstvou želatiny nebo olejem. Někdy se šunka nechávala dozrát, byla potřena želatinou a zavěšena v suchém průvanu.\n\nPo sametové revoluci a vzniku soukromých společností došlo k postupnému obnovení výroby této šunky. Její kvalita však zdaleka nedosahovala kvalit původního výrobku. Kvůli požadavku nižší ceny či vyššího zisku se krátí nebo přeskakuje doba zrání, výrobky jsou nastavovány a šizeny nástřiky, které se skládají z vody, konzervantů, stabilizátorů, škrobů, zahušťujících přípravků, látek zvýrazňujících chuť, barviv, rostlinných tuků apod, přičemž jejich obsah činí až 25% výrobku. \nKdyž český podnikatel v gastronomii Tomáš Karpíšek v roce 2004 zjistil, že na pražskou šunku není registrována žádná ochranná známka, okamžitě si ji zaregistroval. Jeho záměrem bylo obnovit tradici pražské šunky dle původní receptury z 19. století, kterou údajně získal od potomků uzenářských mistrů. Proti tomu však protestoval Svaz zpracovatelů masa a masokombináty, které výrobky pod značkou Pražská šunka produkují. Úřad průmyslového vlastnictví mu proto v roce 2007 tuto ochrannou známku zneplatnil.\nI přesto, že kvalita této šunky bývá rozdílná, vyrábí se i dnes originální šunka od kosti dle původní receptury z dob 1. republiky.\n\n"}
{"id": "869815", "url": "https://cs.wikipedia.org/wiki?curid=869815", "title": "Ba'athismus", "text": "Ba'athismus\n\nBa'athismus (nebo též Baasismus) je proarabská ideologie prosazující a kombinující arabský nacionalismus a socialismus, někdy i komunismus. Myšlenku používají baaské strany hlavně v arabských zemích (Jemen, Libanon, Sýrie, v minulosti Irák) včetně afrických (Súdán a Mauritánie).\n\nBa'thistický režim se za války v Iráku podařilo svrhnout Američanům. V současnosti se proti režimu bojuje v Sýrii od roku 2011, kde hlavním protirežimním hnutím je koalice několika opozičních a radikálních sil – Národní koalice sil revoluce a syrské opozice.\n\n"}
{"id": "869821", "url": "https://cs.wikipedia.org/wiki?curid=869821", "title": "Ostrov Axela Heiberga", "text": "Ostrov Axela Heiberga\n\nOstrov Axela Heiberga ( \"Axel Heiberg Island\", \"Île Axel Heiberg\") se nachází v nejmladším a největším teritoriu Kanady v Nunavutu, na severovýchodě Kanadského arktického souostroví, v nejsevernější oblasti Severní Ameriky.\n\nOstrov Axela Heiberga, rozlohou 32. největší ostrov na světě, je ostrovem Severního ledového oceánu. Leží v blízkosti Ellesmerova ostrova který je svou odvrácenou stranou ne příliš vzdálen od severozápadního pobřeží Grónska. Při bližší specifikaci polohy je zařazován do skupiny Sverdrupových ostrovů které jsou součásti souostroví Ostrovy královny Alžběty.\n\nJe podlouhlého tvaru, orientován je severojižně. Jeho výměra je 43 178 km², na délku měří 371 km a na šířku 246 km. Délka jeho pobřeží čítá okolo 2700 km a je zbrázděného asi 15 fjordy a 5 zálivy, většinou s ústím řek odvádějících vodu z tajících ledovců.\nOstrov objevil a prozkoumal v roce 1900 námořník a polární výzkumník Otto Sverdrup. Povrch ostrova je převážně skalnatý a hornatý, poledníkovým směrem vedené pohoří princezny Margarety (Princess Margaret Mountain) dosahuje výšek přes 2000 m n. m.; nejvyšším bodem ostrova je hora Outlook Peak. Horský hřbet spadá strmě k západnímu břehu ostrova, východní část pohoří je naopak mírně svažitá s plošinami. Pohoří je pokryto ledovci a ledovcovými poli které zabírají zhruba třetinu plochy ostrova. Pod některými jsou hluboká jezera naplňována vodou z tajícího ledu. Klima je na ostrově tvrdé, v zimním období zde dosahují mrazy až – 40 °C, je to však jedno z nejsušších míst na celém vysokém severu.\n\nI když existují náznaky obydlení ostrova Inuity v dobách dávno minulých, v novodobých dějinách ostrov obydlen není.\n\nV roce 1960 byla na ostrově založena, asi 8 km od pobřeží, (79°26' N a 90°46' W) sezónní výzkumná stanice McGill Arctic Research Station pro 8 až 12 vědců, kteří se zabývají převážně glaciologii, klimatologii, hydrologii, geologii, limnologii i mikrobiologii. Součásti stanice je i celoroční automatizována meteorologická stanice.\n\nNa ostrově byly nalezeny zbytky zachovaného dřeva prapradávných stromů (pařezů a kořenů) které na ostrově rostly v období středního eocénu (před asi 45 milióny let). Stromy, podobné současné metasekvoji, byly vysoké až 30 m a měly v průměru okolo 1 m. Dřevo nebylo mineralizováno, ale studeným podnebím mumifikováno a teprve nedávno bylo vystaveno erozi.\n\nJe zde unikátní vodní pramen Lost Hammer s tak slanou vodou (až 23 %), že nezamrzá ani v průběhu zimy a není přitom spojen se žádným sopečným zdrojem tepla. Ve vodě, bez volného kyslíku, ale prostoupené z podzemí vyvěrajícím metanem, žijí anaerobní organismy které metan neprodukují, ale naopak se jim živí.\n"}
{"id": "869827", "url": "https://cs.wikipedia.org/wiki?curid=869827", "title": "Cicaré Helicópteros", "text": "Cicaré Helicópteros\n\nCicaré Helicópteros S.A. (původně Cicaré Aeronáutica S.A.) je argentinský výrobce vrtulníků. Firma byla založena Augusto Cicarém v Buenos Aires v roce 1972. Zkonstruovala několik prototypů včetně jednoho na zakázku argentinského letectva, ty ale nebyly příliš úspěšné. Průlom znamenal sportovní ultralehký model CH-7, jenž vycházel z typu Cicaré CH-6.\n\nV roce 2007 byl vyroben první prototyp lehkého vrtulníku Cicaré CH-14 pro argentinskou armádu. 18. března 2010 byly na akci EAA Argentina Annual Meeting představeny dva vrtulníky Cicaré CH-12 a Cicaré CH-7B.\n\n"}
{"id": "869829", "url": "https://cs.wikipedia.org/wiki?curid=869829", "title": "Ču-ke Liang", "text": "Ču-ke Liang\n\nČu-ke Liang ( , pinyin: \"Zhūgě Liàng\"; 181–234) byl čínský vojevůdce a politik státu Šu Chan období tří říší. Je často považován za největšího stratéga své doby. Byl nejen přední vojenský stratég a státník, ale také učenec a vynálezce.\n\nPocházel z Jang-tu v komandérii Lang-ja (dnes v okrese I-nan v městské prefektuře Lin-i v Šan-tungu). Roku 207 vstoupil do služby k Liou Pejovi, jednomu z vojevůdců, kteří si během rozpadu říše Chan rozdělili Čínu. S přispěním Ču-ke Lianga se Liou Pej spojil s dalším vojevůdcem Sun Čchüanem a roku 208 v bitvě u Rudých útesů porazili Cchao Cchaa. Liou Pej, Sun Čchüan a Cchao Cchao v následujících letech přemohli ostatní vojevůdce a rozdělili si Čínu, přičemž Liou Pej ovládl S'-čchuan, Ču-ke Liang patřil mezi jeho přední pomocníky.\n\nRoku 220 Cchao Cchaův syn a nástupce Cchao Pchi sesadil posledního císaře říše Chan a prohlásil se císařem říše Wej. Liou Pej se poté roku 221 prohlásil císařem obnovené říše Chan, pro odlišení od původní nazývané Šu Chan (Šu byl název S'-čchuanu). Ču-ke Lianga jmenoval svým prvním ministrem. Po smrti Liou Peje a nástupu jeho mladého syna Liou Šana Ču-ke Liang prakticky převzal vládu nad státem Šu Chan. V několika taženích porazil kmeny Nan-man na jihu a zabezpečil si tak týl. Poté zahájil válku s říší Wej. Z pěti tažení však bylo úspěšné jen jedno a na poslední výpravě zemřel.\n\n"}
{"id": "869837", "url": "https://cs.wikipedia.org/wiki?curid=869837", "title": "Jan II. Braniborský", "text": "Jan II. Braniborský\n\nJan II. Braniborský (; 1237 – 10. září 1281) byl markrabě braniborský a pán z Krosna. Byl jedním z mnoha synů braniborského markraběte Jana I. a dánské princezny Žofie, dcery krále Valdemara II. a společně se svými dvěma mladšími bratry držel titul braniborského markraběte. Zemřel v září 1281 a byl pohřben v cisterciáckém klášteře Chorin.\n"}
{"id": "869838", "url": "https://cs.wikipedia.org/wiki?curid=869838", "title": "Tokagypt 58", "text": "Tokagypt 58\n\nTokagypt 58 je samonabíjecí pistole zkonstruovaná v Egyptě a vyráběná v Maďarsku.\n\nZa vznikem této egyptské pistole stála snadná dostupnost náboje ráže 9 mm Parabellum. Zbraň představuje v podstatě kopii sovětské pistole Tokarev TT-33, upravené pro použití náboje ráže 9 mm Parabellum. Kopie je v tomto případě správný název, neboť kromě rukojeti a povrchové úpravy se od svého vzoru po konstrukční stránce moc neliší (odtud ten hybridní název pistole, Tokagypt).\n\nAčkoliv byla pistole navržena pro potřeby egyptské armády nakonec ji armáda odmítla. Zbraň, ale zaujala egyptskou policii kde se tato pistole ještě dodnes v pár kusech používá. Několik kusů se dostalo do rukou obchodních společností v západní Evropě.\n\nPřekalibrování hlavně na náboj 9 mm Parabellum přinesl zlepšení výkonu zbraně. Tělo zbraně je vyhotoveno z oceli, obsahuje zásobník na 7 nábojů. Zbraň používá systém s krátkým zákluz s poklesem hlavně.\n"}
{"id": "869844", "url": "https://cs.wikipedia.org/wiki?curid=869844", "title": "Mons Moro", "text": "Mons Moro\n\nMons Moro je vystouplý mořský hřbet o délce cca 10 km v jihovýchodní části Mare Cognitum (Moře poznané) na přivrácené straně Měsíce jihozápadně od rozpadlého kráteru Bonpland. Střední selenografické souřadnice jsou 11,8° J a 19,8° Z. \n\nJihovýchodně se táhne soustava brázd Rimae Opelt, jihozápadně se nachází impaktní kráter Darney. Asi 30 km severozápadně dopadla americká kosmická sonda Ranger 7.\n\nMons Moro pojmenovala v roce 1976 Mezinárodní astronomická unie podle italského přírodovědce Antonia Lazarra Mora.\n\n\n"}
{"id": "869852", "url": "https://cs.wikipedia.org/wiki?curid=869852", "title": "Krásný Les (zámek)", "text": "Krásný Les (zámek)\n\nZámek v Krásném Lese (: \"Schloss Schönwald\") je zchátralá a opuštěná pozdně barokní stavba z počátku 18. století v Krásném Lese, místní části obce Petrovice v Ústeckém kraji. Jde o prostou jednopatrovou budovu ve tvaru obráceného písmene L, kterou nechal v roce 1708 postavit František Ignác Vratislav z Mitrovic.\n\nDo roku 1791 byl ve vlastnictví rodu Mitroviců a od roku 1802 byl jeho majitelem Josef z Hackelbergu-Landau. V roce 1892 získal panství a zámek do vlastnictví Fridrich hrabě z Vestfálska. Po něm zámek vlastnil obchodník s textilem Antonín Balle ze Cvikova, který byl jeho posledním soukromým majitelem. V roce 1931 zámek zakoupilo město Ústí nad Labem, a během druhé světové války zde byli v letech 1940 až 1941 vězněni francouzští váleční zajatci a posléze od listopadu 1941 do března 1945 starší práceschopní Židé z Ústecka.\n\nO využití zámku k tomuto účelu začalo gestapo uvažovat v létě 1941. Zámek byl částečně renovován (opravou bylo pověřeno 12 Židů z Ústí nad Labem) a v listopadu do něj byli nuceně sestěhovaní první Židé. Celkem sběrným táborem prošlo 103 osob. Táborový režim byl uvolněnější a internovaní se mohli volně pohybovat po vesnici a nakupovat v místních obchodech. Jejich osud není z velké části znám. Dohromady 55 jich v táboře zahynulo, další byli deportováni do rodinného tábora ve vyhlazovacím táboře Auschwitz-Birkenau.\n\nPo válce zámek sloužil jako hospodářská budova zdejšího státního statku, v důsledku čehož chátral. Jeho údržba však byla zanedbávaná i po roce 1990 a k roku 2010 je budova značně zchátralá, vyrabovaná a pustá. Roku 2018 zanedbaný zámek s propadlými stropy koupil Jan Kilián s cílem budovu opravit a zřídit v ní expozici o historii zámku a významných rodácích z Krásného Lesa.\n\nBudova zámku má hladkou nečleněnou fasádu a její součástí je barokní portál a tři erbovní znaky a německý citát z Knihy žalmů umístěné na jeho štítu. Na nejdelší boční stěně je v nadpraží umístěn alianční znak Františka Ignáce Vratislava z Mitrovic, erb jeho manželky Viktorie a německý text o výstavbě zámku. Střecha je strmá valbová a okna jsou obdélníková podle stylu venkovských sídel. V roce 1745 byl zámek přestavěn.\n\n"}
{"id": "869854", "url": "https://cs.wikipedia.org/wiki?curid=869854", "title": "Mons Rümker", "text": "Mons Rümker\n\nMons Rümker je osamocený komplex lunárních dómů (dřívějších vulkánů-štítových sopek) v severní části Oceánu bouří (Oceanus Procellarum) na přivrácené straně Měsíce. Leží na ploše o průměru cca 70 km, střední selenografické souřadnice jsou 40,8° S a 58,4° V. Formace obsahuje 30 dómů, z nichž některé mají na vrcholu malý kráter. Je to nejrozsáhlejší komplex lunárních domů na povrchu Měsíce.\n\nKomplex dómů je pojmenován po německém astronomovi Carlu Ludwigovi Christianu Rümkerovi.\n\n\n"}
{"id": "869857", "url": "https://cs.wikipedia.org/wiki?curid=869857", "title": "Mons Penck", "text": "Mons Penck\n\nMons Penck je horský masiv nacházející se na západním okraji Sinus Asperitatis (Záliv drsnosti) na přivrácené straně Měsíce. Leží na ploše o průměru cca 30 km a je vysoký přibližně 4 000 m, střední selenografické souřadnice jsou 10,0° J a 21,7° V. \n\nZápado-jihozápadně od masivu leží kráter Kant, jižně kráter Ibn-Rushd a jihovýchodně dvojice velkých kráterů Theophilus a Cyrillus.\n\nHorský masiv je pojmenován podle německého geografa Albrechta Pencka.\n\n\n"}
{"id": "869859", "url": "https://cs.wikipedia.org/wiki?curid=869859", "title": "Mons Herodotus", "text": "Mons Herodotus\n\nMons Herodotus je hora v blízkosti horského pásma Montes Agricola severovýchodně od kráteru Raman na přivrácené straně Měsíce. Průměr základny je cca 5 km, střední selenografické souřadnice jsou 27,5° S, 52,9° Z, pojmenována je podle lávou zatopeného kráteru Herodotus (ten podle řeckého historika Hérodota).\n\nJihovýchodně se vine údolí Vallis Schröteri, východně lze nalézt zlom Rupes Toscanelli.\n\n\n"}
{"id": "869860", "url": "https://cs.wikipedia.org/wiki?curid=869860", "title": "Dopisy pro Julii", "text": "Dopisy pro Julii\n\nDopisy pro Julii, v anglickém originále \"Letters to Juliet\", je americký romantický film z roku 2010, jehož režii provedl Gary Winick, s Amandou Seyfriedovou, Vanessou Redgrave a Christopherem Eganem v hlavní roli.\n\nMladá Američanka Sofie (Amandou Seyfriedová) je na zásnubní (předsvatební) cestě se svým nastávajícím mužem Viktorem v italském městě Verona. Viktor je newyorský restauratér italského původu, který se chystá co nevidět v New Yorku otevřít zbrusu novou italskou restauraci, jeho snoubenka Sofie je začínající novinářka. V Itálii Viktor shání své budoucí dodavatele různých pochutin, surovin a potravin pro svoji restauraci a Sofii se věnuje jen velice málo. Ta se zde dost nudí a prochází se po Veroně, když tu objeví tajemnou zeď, kam ženy a dívky z celého světa připevňují lístky papíru nebo obálky, což Sofii velice zaujme. Zjistí, že každý večer místní ženy všechny lístky a obálky ze zdi sejmou a odnesou je v koši pryč. To vzbudí její zvědavost a začne se o celou věc hlouběji zajímat. Seznámí se zde se skupinou místních žen, které jí objasní, o co zde vlastně jde. Jde o to, že tyto lístky a obálky představují dopisy Julii Capuletové, hlavní a nejznámější romantické hrdince ze Shakespearova dramatu \"Romeo a Julie\". Skupina místních žen jsou zaměstnankyně města Verony a na všechny tyto dopisy pro Julii píší celý den jejich pisatelkám odpovědi. Protože právě nemají vhodnou překladatelku do angličtiny, nabídnou Sofii spolupráci. Sofie jim skutečně začne pomáhat, sblíží se s nimi posléze i její snoubenec Viktor. Sofie pak o několik dnů později pomáhá při večerním sběru Juliiných písemností (dopisů pro Julii) a čirou náhodou objeví ve zdi dutinu po vyviklaném kameni. V dutině ve zdi náhodou nalezne 50 let starý dopis Angličanky jménem Claire, na který po 50 letech coby Juliina sekretářka následně obsáhle odpoví a odešle jej na 50 let starou adresu do Anglie. Po týdnu stará paní Claire (Vanessa Redgrave) přicestuje do Verony i se svým vnukem Charliem s tím, že chce najít svoji dávnou velkou italskou lásku z mládí, Lorenza Bartoliniho, kterého před 50 lety (pro ni velmi nešťastně opustila). Viktor odcestuje na delší dobu pryč na aukci vín a Sofie se s Claire velice rychle sblíží. Vydá se společně s ní a jejím vnukem Charliem hledat onoho \"ztraceného\" Lorenza Bartoliniho (Franco Nero), což se jim nakonec i po velkém a systematicky prováděném hledání opravdu čirou náhodou povede. \n\nBěhem této cesty se s Charliem i přes počáteční neshody velmi sblíží, což pak nakonec způsobí, že se Sofie s Viktorem po návratu do New Yorku rozejde a vrátí se zpět na svatbu Claire s Lorenzem. Zde se s Charliem definitivně spojí a vyznají si lásku.\n\n\n\n"}
{"id": "869864", "url": "https://cs.wikipedia.org/wiki?curid=869864", "title": "Gallica", "text": "Gallica\n\nGallica je digitální knihovna, kterou od roku 1997 provozuje Francouzská národní knihovna. Každoročně je zdigitalizováno přes 100 000 různých historických dokumentů. V prosinci 2012 dosáhl jejich celkový počet dvou miliónů.\n\nDigitalizována a zpřístupňována jsou díla, na která se nevztahují autorská práva – knihy (počínaje prvotisky), obrazové i zvukové záznamy. V databázi bylo na konci roku 2012 na dva milióny zdigitalizovaných dokumentů: přes 400 000 svazků knih a 975 000 svazků novin a časopisů, 550 000 obrazů, 60 000 pohlednic, 31 000 rukopisů, 10 000 partitur a 2400 zvukových záznamů. Dvoumilióntým dokumentem se stal rukopis opery \"Manon\", kterou napsal Jules Massenet v roce 1884 pro pařížské divadlo Opéra-Comique.\n\nKnihy jsou převážně zpřístupňovány jako digitální faksimile a jsou zobrazovány po jednotlivých stranách ve formátu PDF. Mohou být ale také zčásti nebo v celku staženy ve formátu PDF nebo TIFF. Přes 270 000 knih a svazků časopisů (se stoupající tendencí) bylo zpracováno metodou OCR a jejich obsah je tedy možné fulltextově prohledávat.\n\nGallica slouží jako servisní poskytovatel i pro jiné francouzské digitální knihovny.\n\nGallica obsahuje nejen ohromné množství knih k francouzským dějinám, ale rovněž i velký počet cizojazyčné literatury, především v angličtině, němčině, italštině a latině.\n\nVětšina obsahu se nachází v režimu Deep Web, takže nemůže být vyhledáván Googlem či jinými obdobnými programy.\n\n"}
{"id": "869865", "url": "https://cs.wikipedia.org/wiki?curid=869865", "title": "Cain Velasquez", "text": "Cain Velasquez\n\nCain Velasquez (narozen 28. července 1982) je americký bojovník smíšených bojových umění (MMA). Je mexického původu. Zápasí v organizaci UFC, v jejíž těžké divizi (heavyweight division - nad 93 kg) byl držitelem titulu šampióna. Předními odbornými servery je považován za jednoho z nejlepších bojovníků v těžké váze.\n\nVelasquez získal první zápasnické zkušenosti jako bojovník ve volném stylu a zápase řecko-římském. Jeho bojový styl se vyznačuje agresivním bojem v postoji, snahou dostat soupeře na zem pomocí porazů a tam zápas ukončit údery. Páky a škrcení téměř nepoužívá. Většina jeho utkání skončila K.O.\n\nPorazil mj. následující soupeře: Cheick Kongo, Ben Rothwell, Antônio Rodrigo Nogueira, Antonio Silva (2x), Brock Lesnar a Junior dos Santos (2x).\n\nVelasquez získal titul šampiona UFC od října 2010, kdy porazil Brocka Lesnara\n\n12. listopadu jej ztratil v duelu s Juniorem dos Santosem ve kterém prohrál via K.O.\n\nNicméně 29. prosince 2012 se mu podařilo vybojovat jej zpět proti Antoniu Silvovi.\n\nOd té doby dvakrát svůj titul obhájil - proti Junioru Dos Santosovi a proti Antoniu Silvovi.\n\nPoté svůj titul zkusil obhájit proti brazilcovi Fabriciovi Werdumovi. Ten ho nakonec po tvrdém boji přenesl zápas na zem a guillotinou Velasqueze donutil vzdát se.\n\nZanedlouho poté si Velasquez hravě poradil s američanem Travisem Brownem kterého porazil hned v prvním kole na TKO.\n\nPo delší pauze po řadě zranění se Velasquez utkal s nebezpečným Francisem Ngannou. Ten ho po 26 sekundách boje knockoutoval. Nicméně, Velasquez v pozápasovém rozhovoru řekl že necítil že by ho Ngannou trefil, ale mohlo za to jeho koleno které si zranil. \n\nJeho zápasová bilance je 14 vítězství (z toho 12 knockoutem) a 1 porážka (K.O. a submise).\n\nCain Velasquez měří 185 cm, váží 109 kg a rozpětí paží má 196 cm.\n"}
{"id": "869871", "url": "https://cs.wikipedia.org/wiki?curid=869871", "title": "Mistrovství Evropy ve fotbale hráčů do 18 let 1968", "text": "Mistrovství Evropy ve fotbale hráčů do 18 let 1968\n\nMistrovství Evropy ve fotbale hráčů do 18 let 1968 se konalo od 7. dubna do 15. dubna\nve Francii. Jednalo se o 21. ročník turnaje v této věkové kategorii, kterého se účastnilo šestnáct týmů. Vítězem se stal výběr Československa.\n\nFinálové sestavy:<br>\nČSSR (4-2-4): Kovařík – P. Melichar, Šach, Hromádka, Nemček (78. Semsch) – Ženíšek, Bičovský – Onufrák (55. Netrefa), Konečný (K), Řádek, Albrecht. Trenér: Vladimír Mirka.\n\nFrancie: Bernard – Lhote, Maccio, Rizzo, Maccagno, Leclercq, Parizon, Chiesa, Dalger, Guttierez (33. Buffat), Jodar.\n\n"}
{"id": "869872", "url": "https://cs.wikipedia.org/wiki?curid=869872", "title": "Annarita Sidotiová", "text": "Annarita Sidotiová\n\nAnnarita Sidotiová (25. července 1969 Gioiosa Marea, Sicílie, Provincie Messina – 21. května 2015 Gioiosa Marea, Sicílie, Provincie Messina) byla italská atletka, mistryně světa a dvojnásobná mistryně Evropy v chůzi na 10 km a halová mistryně Evropy v chůzi na 3 km. Mezi její úspěchy patří rovněž jedna zlatá a dvě bronzové medaile ze světových letních univerziád (1991, 1995, 1997).\n\nDne 1. července 1995 na národním šampionátu v italské Cesenaticu vytvořila časem 20:21,69 nový evropský rekord v chůzi na 5 km.\n\n\n"}
{"id": "869873", "url": "https://cs.wikipedia.org/wiki?curid=869873", "title": "Sven Andrighetto", "text": "Sven Andrighetto\n\nSven Andrighetto (* 21. březen 1993, Sumiswald, Švýcarsko) je hokejový útočník, momentálně hrající v klubu Hamilton Bulldogs, který dvakrát reprezentoval Švýcarsko na Mistrovství světa juniorů v ledním hokeji do 20 let.\n\nSven Andrighetto na sebe poprvé poukázal ve Švýcarském týmu ZSC Lions v sezóně 2007/2008, kde si ve výběru do patnácti let připsal za 19 Zápasů, 32 bodů ale i 52 trestných minut. Ve stejné sezóně, tedy 2007/2008 se také objevil ve výběru do 17 let, kde nastoupil k 1. zápasu v nejvyšší soutěži a k 17. zápasům druhé nejvyšší soutěže, zde posbíral 23. bodů\n\nV sezóně 2008/2009 nastupoval pravidelně v elitní soutěži do 17. let, kde posbíral za 28. zápasů, 25. bodů.\nDále v této sezóně nakoukl do týmu Dübendorf, kde si zahrál dokonce ve výběru do 20 let, za 4 zápasy zde nastřádal 5 bodů.\n\nV sezóně 2009/2010 opět pravidelně nastupoval za tým ZSC Lions stále ve výběru do 17 let, tentokrát ovšem prožil průlomovou sezónu, ve 22 zápasech si připsal 55 bodů, v následném playoff v 10. zápasech, 24 bodů a byl povolán do týmu s věkovým omezením 20 let, kde zasáhl do 14 utkání a připsal si 7 bodů.\n\nSven Andrighetto v sezóně 2009/2010 také nakoukl do reprezentace Švýcarska, a to konkrétně do výběru do 18. let, celkem si připsal 9. startů a 4 body.\n\nSezóna 2010/2011 začala pro Andrighetta trošku nečekaně, a to když mu vedení oznámilo, že tuto sezónu odehraje s profesionálními hokejisty týmu GC Küsnacht Lions (čili seniorským týmem ZSC Lions) ani v nejvyšší soutěži se Andrighetto neztratil a za 36. startů si připsal slušných 23 bodů, poté se ještě podíval do dalšího týmu Švýcarské NLB, kterým byl Visp, za který odehrál v základní části pouze 2. zápasy, ale v Play-off jich už odehrál 17. ovšem připsal si pouze 3. body.\n\nTato sezóna také přinesla Andrighettovi důležitou pozici v reprezentaci do 18 let, kde Andrighetto celkově naskočil do 22. zápasů a připsal si 19. bodů.\n\nV draftu QMJHL (Quebec major junior hockey league) si ho v roce 2011 vybral tým Rouyn-Noranda Huskies na 1. místě (11. celkově), Andrighetto neváhal a vydal se za oceán pokoušet štěstí. QMJHL Andrighettovi sedla, tato liga je nejtechničtější ze všech 3. kanadských nejznámějších soutěží (WHL, OHL a již zmiňovaná QMJHL). Hned v první sezóně, si za Rouyn-Norandu připsal 74 bodů v 62. zápasech, k nimž přidal 2 body ze 4. zápasů v Play-off.\n\nSven Andrighetto byl v této sezóně také vybrán do All-Rookie Team, společně třeba se jmény jako Mikhail Grigorenko nebo Anthony Duclair\n\nV sezoně 2012/2013 se Andrighetto umístil na 6. místě kanadského bodování QMJHL s 98 body v 53. zápasech, stal se tak nejlépe bodujícím hráčem svého týmu podruhé za sebou.\n\nSven Andrighetto prvně nastoupil na MS. Juniorů v roce 2012, kdy si připsal 2. body v 6. zápasech.\nO poznání lepší byla reprezentace na MS. Juniorů v ruském městě Ufa, kde Andrighetto s \"Áčkem\" na hrudi dral Švýcarský tým kupředu za nečekanými výsledky, Švýcaři na turnaji pořádně potrápili řadu favoritů a Andrighetto byl asi největším postrachem Švýcarska, za 6 zápasů si připsal 8. bodů, za 5. gólů a 3. asistence.\nZde konečně ukázal, jaký talent v něm dříme, ale celkem nepochopitelně nebyl vybrán, mezi 3. nejlepší hráče Švýcarského výběru.\n\nPři prvním pokusu si Andrighetta na draftu nikdo nevšiml, zřejmě i díky jeho výšce a národnosti, na draftu 2013 v New Jersey, měli týmy opět možnost šáíhnout pro Andrighetta, spekulovalo se, že bude vybrán kolem 5 kola. Nakonec došlo k překvapení, když po Andrighettovi sáhli Montreal Canadiens, jako celkově 86 hráči.\n\nFred Poulin o Andrighettovi napsal, že je to další nedraftovaný klenot.\n\nDne 15.7. roku 2013 podepsal Sven Andrighetto svůj první poloprofesionální kontrakt s týmem Montreal Canadiens. Jedná se o 3letý nováčkovský kontrakt, který Andrighettovi zajišťuje příjem 633 333$ ročně.\n\n"}
{"id": "869877", "url": "https://cs.wikipedia.org/wiki?curid=869877", "title": "Římskokatolická farnost Horní Libchava", "text": "Římskokatolická farnost Horní Libchava\n\nŘímskokatolická farnost Horní Libchava je územní společenství římských katolíků v Horní Libchavě a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nFarnost je poprvé zmiňována v \"Registra decimarum papalinum\" v roce 1352, kdy místní kněz odváděl ročně 12 grošů desátku. Z původního farního kostela johanitské komendy se zachovala pouze věž na východní straně. Řád maltézských rytířů nechal kostel v roce 1736 nově barokně přestavět. Patronátní právo nad kostelem drželi Maltézští rytíři až do roku 1926. Do této doby zde řádoví kněží vykonávali i duchovní správu. Farnost Horní Libchava sestávala po roce 1927 ze vsi Horní Libchava (Oberliebich), farního kostela sv. Jakuba Staršího a trojtřídní obecné školy v Horní Libchavě s 1020 katolíky a 20 nekatolíky, vsi Manušice (Manisch) se 190 katolíky a 10 nekatolíky, kde byla r. 1910 postavena kaple Nanebevstoupení Páně (Kapelle zu Ehren der Himmelfahrt Christi).\n\nK farnosti původně patřila též obec Dolní Libchava (Niederliebich), Slunečná a osada Jägersdorf (po roce 1948 Lada). Jako první byl odfařen v roce 1819 Jägersdorf k farnosti Česká Lípa - klášter. V roce 1880 následovala Slunečná. Po výstavbě kostelíka Nanebevzetí Panny Marie (1846-1850) byla ves povýšena na samostatnou farnost. V roce 1927 si ves Dolní Libchava podala žádost k odfaření a po vyhovění připadla k farnosti Česká Lípa - klášter (Pfarrei Böhmisch Leipa-Kloster). Poslední doložený horno-libchavský farář z řad členů Maltézského řádu byl frá Franz Polak, jehož podpis je zachován na listině z r. 1931, nalezené v r. 2001 v báni kostelní věže. V roce 1930, kdy se stal novým majitelem velkostatku Horní Libchava senátor Josef Vraný, převzala farnost litoměřická diecéze.\n\nVysídlení původního německojazyčného obyvatelstva v červnu 1945, jemuž zůstal německý farář Franz Graf (František Gráf) ušetřen, znamenalo pro farnost velkou změnu. Další následovala po komunistickém puči v únoru 1948. I přes nepřízeň komunistické ideologie (a potažmo socialistických úřadů) se německému faráři F. Gráfovi dařilo farní nemovitosti udržovat. Po jeho smrti v prosinci roku 1970 převzal duchovní správu administrátor ex currendo kněz z Volfartic. Bohoslužby postupně ustaly, kostel zchátral a koncem 20. století již byl téměř zříceninou.\n\nKostela se počátkem 21. století ujalo \"Občanské sdružení Jakub\", které iniciovalo jeho rekonstrukci. Dne 5. září roku 2010 byl rekonstruovaný libchavský kostel požehnán po opravě kanovníkem litoměřické katedrální kapituly Jiřím Hladíkem, a od té doby opět slouží bohoslužbám. V roce 2012 byla opravena kaple Nanebevstoupení Páně v přifařené obci Manušice. Farní matriky, vedené od roku 1691 (farář Elias Gabriel Opitz) pro obce Horní Libchava, Manušice, Jägersdorf, Dolní Libchava a Slunečná, postoupil okresní matriční úřad v České Lípě v roce 2002 Státnímu oblastnímu archivu v Litoměřicích.\n\n\"Začátek působnosti jmenovaného v duchovní správě farnosti od:\"\nV rámci zákona č. 428/2012 Sb. o vydání církevního zemědělského majetku v k. ú. Horní Libchava si u pobočky Státního pozemkového úřadu (SPÚ) v České Lípě přihlásily: Maltézský řád – České Velkopřevorství a Římskokatolická farnost Horní Libchava. České Velkopřevorství dokládalo vlastnictví knihovní vložkou č. 62, kde byl posledním majitelem Maltézský řád. Římskokatolická farnost předložila výměr o výkupu majetku farního úřadu Římskokatolického. Státní pozemkový úřad rozhodl v neprospěch obou oprávněných osob.\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n\n"}
{"id": "869878", "url": "https://cs.wikipedia.org/wiki?curid=869878", "title": "ADT (počítač)", "text": "ADT (počítač)\n\nFADT (\"Analogová a Digitální Technika\", v IT žargonu „ádétéčka“) je řada československých analogových, hybridních a 16bitových digitálních minipočítačů třetí generace vyráběných v letech 1973–1990 v ZPA Trutnov a později v ZPA Čakovice. V původní koncepci tvořil hybridní sestavu ADT 7000 vždy jeden analogový (řada ADT 3000) a jeden digitální minipočítač řady ADT 4000. V provozu se však mnohem více osvědčily samotné digitální minipočítače řady ADT 4000, které se proto používaly v průmyslu, dopravě, energetice, školách, animované tvorbě a podobně. K jejich výhodám patřilo to, že se daly snadno přestěhovat, takže mnohé z nich změnily, a to i několikrát, své působiště, jak byly na exponovaných místech nahrazovány výkonnějšími nástupci. Tyto stroje se k uživatelům dostaly dříve než první minipočítače řady SMEP (Systém malých elektronických počítačů). Ádétéček bylo celkem vyrobeno přes tisíc kusů.\n\nVyvinut byl ve Výzkumném ústavu matematických strojů (VÚMS) jako klon minipočítače Hewlett-Packard HP 2100, resp. 21MX (řada později přeznačena na HP 1000).\n\nVyráběn byl od roku 1973 v ZPA Trutnov. Feritová paměť měla kapacitu 8–32 Kibislov (16 + 1 bit, t.j. max. 64 KiB).\n\nVyráběn od roku 1975 v ZPA Čakovice. Byl vybaven 16 Kibislovy paměti, ostatní parametry podobné jako u ADT 4100. Cena základní sestavy činila 1,5 milionu Kčs.\n\nProdukován v ZPA Trutnov. Používal mikroinstrukce.\n\nVe výrobě od roku 1978. Polovodičová paměť s kapacitou max. 1 Mebi (tedy 2) slov (tj. 2 MiB, slovo, , je tvořeno dvěma slabikami, \"bajty\"), dynamický mapovací systém paměti, rozšířená instrukční sada procesoru.\n\nVyráběn v osmdesátých letech. Výraznější použití integrovaných obvodů s vyšší hustotou integrace (LSI, Large Scale Integration) vedlo k celkové miniaturizaci počítače.\n\nPoslední verze byla připravována na konci osmdesátých let. Jednalo se o zdokonalenou verzi ADT 4700 s použitím modernějších obvodů, čímž se dosáhlo menších rozměrů, vyšší provozní spolehlivosti i vyšší rychlosti. Modul procesoru byl vybaven stále jako u předchozích typů 2 MiB operační paměti a navíc i 4MiB RAMdiskem. Verze 4900 byla navíc vybavena 64bitovým aritmetickým koprocesorem a 16MiB RAMdiskem.\n\nTyto verze se však už do sériové výroby nedostaly.\n\nV 80. letech byla zavedena do výstroje ČSLA mobilní varianta minipočítačů ADT pod názvem MOMI. Speciální provedení počítače spolu s periferními zařízeními bylo instalováno ve skříňové nástavbě nákladního automobilu Tatra 148. Sestava umožňovala provoz terminálových sítí v polních podmínkách.\n\nSestavu počítače tvořila obvykle skříň se základní jednotkou (procesor, paměť, základní V/V karty), snímač a děrovač děrné pásky, paralelní systémová konzola, sériové terminály, jehličková tiskárna, diskové jednotky.\n\nDoplňkové vybavení tvořila řádková tiskárna, rozšiřující skříň s moduly pro hromadné zpracování digitálních a analogových signálů (DASIO) a podobně.\n\nPeriferní zařízení ADT byla většinou vyráběna mimo ČSSR v ostatních státech RVHP, což někdy způsobovalo problémy při dodávkách nových sestav. V osmdesátých letech už byla podstatná část periferních zařízení vyráběna v ČSSR.\n\nZákladní vybavení tvořil operační systém (RTE II, později DOS III, IV, V – nemá nic společného s MS-DOSem), systémový monitor, souborový manažer (FMGR), souborový editor, překladače běžných programovacích jazyků (Assembler, Fortran, Pascal, C), diagnostické programy a vlastní aplikační vybavení pro řízení technologických procesů.\n\nStroje ADT byly často nasazovány jako řídící technologické počítače v průmyslových provozech, elektrárnách (vč. jaderných), továrnách, dopravě, nemocnicích, i jako počítače pro vědeckotechnické výpočty ve výzkumných centrech a školách. Modifikovaný ADT 4700 nakreslil a animoval postavu Jožky v seriálu \"Nožky stonožky Božky\", prvního československého počítačem animovaného (CGI) seriálu. Podrobnější seznam míst nasazení v sedmdesátých letech je uveden v.\n"}
{"id": "869887", "url": "https://cs.wikipedia.org/wiki?curid=869887", "title": "Cabinet des Médailles", "text": "Cabinet des Médailles\n\nCabinet des Médailles (česky \"Kabinet medailí\"), oficiálně Département des Monnaies, Médailles et Antiques de la Bibliothèque nationale de France (\"Oddělení mincí, medailí a starožitností Francouzské národní knihovny\") je sbírka mincí, medailí a starožitností Francouzské národní knihovny. Sídlí v Paříži v historické budově knihovny v ulici \"Rue Vivienne\" ve 2. obvodu. Bývalá královská sbírka je nejstarším muzeem ve Francii. Obsahuje zhruba 520 000 mincí a medailí, asi 35 000 uměleckých předmětů a knihovnu s 80 000 svazky.\n\nKabinet zahrnuje sbírky šperků, rytých drahokamů (intaglie a kameje), antických soch a keramiky a mincí a medailí (původně se až do 19. století jako \"medaile\" označovaly rovněž antické mince), které od středověku shromáždili francouzští králové.\n\nPo vypuknutí hugenotských válek za vlády Karla IX. (1560-1574) vytvořil král funkci strážce královských medailí a starožitností na ochranu královských sbírek. Opravdový rozkvět přišel za vlády Ludvíka XIV., který zdědil kabinet kuriozit svého strýce Gastona Orleánského. Rovněž sám obohatil kabinet množstvím starožitností, např. pokladem Childericha I., darovaný císařem Leopoldem I. v roce 1665. V roce 1666 nechal král přesunout kabinet z paláce Louvre do \"Rue Vivienne\", kde sídlila královská knihovna, a v roce 1684 na zámek Versailles. Kolem roku 1720 se kabinet vrátil zpět do Paříže do budovy knihovny, kterou v letech 1720-1740 upravil architekt Robert de Cotte.\n\nZa Velké francouzské revoluce se stal kabinet součástí Národní knihovny.\n\nV roce 1917 byl umístěn na dnešní místo v prvním patře budovy na \"Rue de Richelieu\" (současný vstup je z ulice \"Rue Vivienne\").\n\nKabinet obsahuje na 520 000 mincí a medailí. Mince, jichž je většina, jsou rozděleny do několika kolekcí:\n\nMedaile od dob renesance po současnost jsou rozděleny na medaile (93 000 exemplářů) a hrací známky (20 000 exemplářů).\n\nSbírka starožitností obsahuje 35 000 předmětů jako např.:\n"}
{"id": "869890", "url": "https://cs.wikipedia.org/wiki?curid=869890", "title": "Povodí Labe (státní podnik)", "text": "Povodí Labe (státní podnik)\n\nPovodí Labe, státní podnik je státní podnik se sídlem v Hradci Králové. Jeho náplní je správa významných vodních toků, činnosti spojené se zjišťováním a hodnocením stavu povrchových a podzemních vod. Územní působnost pokrývá především oblast povodí Labe nad soutokem s Vltavou, vlastní Labe pod tímto soutokem a také povodí přítoků Odry v Libereckém a Královéhradeckém kraji. Jeho zakladatelem je Ministerstvo zemědělství.\n\nPředchůdcem podniku Povodí Labe byly v Hradci Králové Krajské vodohospodářské rozvojové a investiční středisko (1961-1965) a Okresní vodohospodářská správa (1961-1965). Později vzniklo Ředitelství vodních toků, závod Správa povodí Labe (1966-1967) a Ředitelství vodních toků, oborový podnik, a Správa povodí Labe, oborový podnik (1967-1969), z nichž vzniklo Povodí Labe, podnik pro provoz a využití vodních toků (1969-1988; 1979-1980 budováno vlastní sdružené výpočetní středisko). Dále následovaly tyto organizace: Povodí Labe, Hradec Králové (1989-1990; ), Povodí Labe, státní příspěvková organizace (1991-1993) a Povodí Labe, a. s. (1994-2000).\n\nZ posledně jmenovaného subjektu vznikl k 1. lednu 2001 na základě zákona č. 305/2000 Sb., o povodích, státní podnik Povodí Labe, který byl zapsán do obchodního rejstříku 23. ledna 2001. Zakládací listina však byla ministerstvem zemědělství vydána až 23. dubna téhož roku. Ta byla 12. února 2002 nahrazena novou.\n\nHlavním posláním podniku je zejména:\n\n- výkon funkce správce povodí, správce významných a určených drobných vodních toků v oblasti povodí Horního a středního Labe a vlastního toku Labe od soutoku s Vltavou u Mělníka po státní hranici se SRN u Hřenska;\n\n- provoz a údržba vodních děl ve vlastnictví státu, s nimiž má právo hospodařit;\n\n- výkon práva hospodařit s dalším nemovitým i movitým majetkem, který je rovněž ve vlastnictví státu a je Povodí Labe svěřen k plnění úkolů a provozování podnikatelské činnosti;\n\n- nakládání s vodami z hlediska množství a jakosti v rámci soustavy vodních toků a vodních děl, které spravuje nebo provozuje, podle podmínek stanovených vodoprávními úřady;\n\n- vytváření předpokladů a podmínek pro racionální, šetrné a ekologicky únosné využívání povrchových a podzemních vod, vodních toků a svěřeného hmotného i nehmotného majetku pro povolené nebo oprávněné účely.\n\nDo konce roku 2015 byl podnik rozdělen na pět závodů: \n\nOd 1. ledna 2016 byl podnik restrukturalizován (místo dosavadních pěti) do tří závodů: \n\nŘeditelství státního podniku zůstává v Hradci Králové, obdobně generálním ředitelem zůstává Ing. Marián Šebesta. Územní působnost a rozsah vykonávaných činností státního podniku jako celku se nemění. Zachován je i systém vrcholového managementu se třemi odbornými řediteli – investičním (Ing. Petr Martínek), technickým (Ing. Pavel Řehák) a finančním (Ing. Marie Dušková).\n\nOd poloviny listopadu 2018 vyšetřuje severočeský odbor hospodářské kriminality Policie České republiky veřejné zakázky zadávané Povodím Labe v letech 2009 – 2018 pro jednu konkrétní společnost, které následně provádělo vlastní mechanizací přes druhou konkrétní společnost zpět samo Povodí Labe. Současně Policie České republiky vyšetřuje to, jakým způsobem generální ředitel Povodí Labe prošetřil sdělení zaměstnance z ledna 2018, kterým byl na podezření ze spáchání protiprávního činu konkrétně upozorněn.\n\n"}
{"id": "869894", "url": "https://cs.wikipedia.org/wiki?curid=869894", "title": "Joie par les livres", "text": "Joie par les livres\n\nJoie par les livres (česky \"Radost z knih\"), též Centre national du livre pour enfants (\"Národní centrum knih pro děti\") je francouzská knihovna v Paříži, která uchovává literaturu pro děti a mládež. Od roku 2008 je součástí Francouzské národní knihovny (v oddělení literatury a umění) pod oficiálním názvem \"Centre national de la littérature pour la jeunesse – La Joie par les Livres\".\n\nJoie par les livres bylo původně sdružení, které v roce 1963 založila mecenáška Anne Gruner-Schlumberger, aby provozovalo knihovnu pro děti na předměstí. Asociace sídlila ve 14. obvodu na \"Boulevardu Edgar-Quinet\". Jako sídlo knihovny bylo vybráno město Clamart, kde byla knihovna otevřena v roce 1965.\n\nSdružení rovněž otevřelo dokumentační centrum dětských knih pro odborníky (knihovníky, učitele, vědce). V roce 1967 se asociace přestěhovala na \"Avenue du Maine\" a v roce 1970 Ministerstvo národní výchovy a Národní knihovna poskytly asociaci prostory v ulici \"Rue de Louvois\" ve 2. obvodu.\n\nV roce 1972 byla asociace rozpuštěna a Joie par les livres byla připojena k Ministerstvu národní výchovy a později k Národní knihovnické škole (École nationale supérieure de bibliothécaires).\n\nV prosinci 1973 vypršela smlouva mezi státem a městem Clamart a majetek knihovny připadl městu.\n\nDokumentační centrum se od roku 1980 nazývá \"Centre national du livre pour enfants\" (Národní centrum knih pro děti) a v roce 1982 se usídlilo v ulici \"Rue Saint-Bon\". Od roku 1983 má právo povinného výtisku jednoho exempláře všech knih pro děti.\n\nV roce 1993 byla Joie par les livres připojena k Národnímu výzkumnému ústavu pedagogiky (Institut national de recherche pédagogique). V roce 1997 byla Joie par les livres připojena k Ministerstvu kultury.\n\nV roce 2003 bylo rozhodnuto soustředit všechny aktivity na jedno místo na \"Boulevard de Strasbourg\" č. 25, k čemuž došlo v červnu 2005.\n\nOd 1. ledna 2008 je centrum připojeno k Francouzské národní knihovně, kde je součástí oddělení literatury a umění. Sídlo na \"Boulevardu de Strasbourg\" bylo uzavřeno 15. července 2009 a přesunuto do hlavní budovy Národní knihovny na \"Rue de Tolbiac\".\n\nCentrum má čítárnu s 58 místy a 20 000 dokumentů ve volném výběru. V depozitáři uchovává přes 190 000 dokumentů od 17. století a zahrnující francouzskou produkci knih pro děti a mládež od 60. let. Rovněž zahrnuje frankofonní literaturu pro děti, především africkou, a sbírku knih pohádek.\n\nCentrum má rovněž archiv, jehož mnohé dokumenty obsahuje digitální knihovna s internetovým přístupem. Tvoří francouzskou sekci International Board on Books for Young People (Mezinárodní unie knih pro mládež). Z tohoto titulu navrhuje francouzské autory na Cenu Hanse Christiana Andersena. Joie par les livres se rovněž podílí na propagaci francouzských knih v zahraničí a zahraniční literatury ve Francii.\n\n"}
{"id": "869901", "url": "https://cs.wikipedia.org/wiki?curid=869901", "title": "Lola Karimovová", "text": "Lola Karimovová\n\nLola Karimovová (* 3. července 1978) je dcera uzbeckého prezidenta Isloma Karimova a uzbecká velvyslankyně při UNESCO. Je majitelkou několika mezinárodních společností. V souvislosti s jejich vlastnictvím a svojí funkcí bývá kritizována za nepotismus. Svoji hotovost má uloženu ve Švýcarsku. Jejím manželem je Timur Tillyaev, o kterém se spekuluje jako o šéfovi uzbecké mafie.\n\nLola Karimovová je zakladatelkou a mecenáškou největších uzbeckých charitativních organizací, především se zaměřením na děti. Na svých oficiálních stránkách má desítky fotografií s dětmi v různých zařízeních po celém Uzbekistánu. Podařilo se jí dokonce navázat spolupráci s UNICEF. Její charitativní akce, kterých se mnohdy účastní známé celebrity, jsou často prezentovány v bulvárních médiích. Karimovová bývá někdy seriózními médii, opozičními skupinami či politickými analytiky kritizována za pokrytectví. Podle kritiků dává příliš malou část svého bohatství na charitu a především pak, že přispívá spíše na projekty, jež jí slouží ke zviditelnění (například vystoupení slavných zpěváků v dětských domovech), než na projekty, které slouží ke zlepšení životní úrovně dětí. Kritizována bývá i za to, že se nevěnuje hlavnímu problému, který v Uzbekistánu ohrožuje děti, což jsou či donedávna byly nucené práce na bavlníkových plantážích, z nichž většina je v soukromých rukou jejího otce, nebo její sestry Gulnory.\n\nPo přesunu její sestry Gulnory do showbyznysu se o Lole spekuluje jako o možné budoucí nástupkyni v úřadu uzbeckého prezidenta. Jako další pravděpodobné jméno je uváděn její manžel Timur Tillyaev.\n\n"}
{"id": "869908", "url": "https://cs.wikipedia.org/wiki?curid=869908", "title": "Wanda Nowicka", "text": "Wanda Nowicka\n\nWanda Hanna Nowicka (* 21. listopadu 1956) je polská feministická aktivistka a poslankyně, zvolená do polského Sejmu za Palikotovo hnutí. Je vedoucí Svazu pro práva žen a plánování rodiny.\n\nStudovala filologii na Varšavské univerzitě. Mezi lety 1985 až 1993 byla učitelkou latiny a angličtiny na jednom z Varšavských gymnázií.\n\nByla manželkou Światosława Floriana Nowicki, polského filosofa, astrologa a komentátora. Má s ním tři syny. Florian je členem Polské strany práce, Michał je komunistický aktivista a Tymoteusz je dvojnásobný vítěz Světového poháru v kick-boxu.\nV letech 1980 až 1981 byla členkou odborové organizace Solidarność. Po roce 1989 byla aktivní u různých levicových uskupení, aniž by sama byla jejich členkou. V roce 1992 byla jednou ze zakladatelek Svazu pro práva žen a plánování rodiny. V parlamentních volbách 1997 se neúspěšně ucházela o mandát v polském senátu na kandidátní listině Unia Pracy (jedná se o malou polskou sociálně-demokratickou stranu). V roce 1998 byla zvolena na čtyři roky do Sejmiku (obdoba krajského zastupitelstva u nás) Mazovského vojvodství. V roce 2001 kandidovala do Sejmu a v roce 2005 do senátu. Obě tyto kandidatury byly opět neúspěšné. Ve volbách starostů 2006 kadidovala neúspěšně za Polskou stranu práce na post primátorky hlavního města Varšavy. V parlamentních volbách 2011 byla ve volebním obvodu 19 za Palikotovo hnutí zvolena do polského parlamentu. K mandátu v Sejmu ji vyneslo 7 065 preferenčních hlasů. V listopadu 2011 byla zvolena vicemaršálkyně polského Sejmu (obdoba české místopředsedkyně poslanecké sněmovny).\n\nWanda Nowicka se dlouhodobě zasazuje o práva žen a je známa svým bojem za legalizaci interrupce v Polsku.\n\n"}
{"id": "869911", "url": "https://cs.wikipedia.org/wiki?curid=869911", "title": "Volodymyr Kuc", "text": "Volodymyr Kuc\n\nVolodymyr Petrovyč Kuc (ukrajinsky: \"Володимир Петрович Куц\"; rusky: \"Владимир Петрович Куц\", \"Vladimir Petrovič Kuc\", 7. února 1927 Aleksino – 16. srpna 1975 Moskva) byl sovětský atlet, běžec na dlouhé tratě, olympijský vítěz a mistr Evropy v běhu na 5 000 metrů a olympijský vítěz v běhu na 10 000 metrů.\n\nJako sedmnáctiletý dobrovolník během války bojoval v Rudé armádě. Po skončení druhé světové války začal sloužit na lodích baltického námořnictva. Během služby přibral, ve 20 letech měřil 172 cm a vážil 84 kg. Nejdříve zkoušel běhat na lyžích, k atletice se dostal v květnu 1948. V roce 1950 (ve 23 letech) zaběhl 5 000 metrů za 15:34,8. Za další dva roky se zlepšil o více než minutu na 14:32,2. Poprvé v zahraničí (na Světovém festivalu mládeže v Rumunsku) závodil v roce 1953. Na soupeře při závodě na 5 000 metrů zkusil svoji obvyklou taktiku, vystartoval rychlým tempem. Teprve těsně před cílem ho jako jediný dohonil a těsně porazil (poprvé a naposled) Emil Zátopek.\nJeho prvním mezinárodním úspěchem bylo nečekané vítězství v běhu na 5 000 metrů při Mistrovství Evropy v roce 1954, kde porazil jak Emila Zátopka, tak i Angličana Christophera Chatawaye a vytvořil světový rekord 13:56,6. V následujících měsících doznal tento světový rekord řadu změn. Kromě Kuce se na jeho zlepšení podíleli Chataway i Maďar Sándor Iharos. Během tří let se podařilo Kucovi zlepšit světový rekord v této disciplíně o 22 sekund. V roce 1957 vylepšil světový rekord v běhu na 5 000 metrů na 13:35,0. Ten byl překonán až v roce 1965.\nV roce 1956 vytvořil světový rekord v běhu na 10 000 metrů časem 28:30,4, který vydržel následující čtyři roky. Během olympiády v Melbourne v roce 1956 s výrazným náskokem zvítězil v bězích na 5 i 10 kilometrů.\nPři běhu na 10 000 metrů šel Kuc jako obvykle po startu hned do čela, následován Angličanem Gordonem Piriem. Kuc se mu snažil vzdálit prudkým střídáním tempa, to však nemělo účinek až do 9. kilometru. Tehdy Gordon Pirie nereagoval na Kucovo zrychlení a nakonec skončil až osmý. O pět dní později se uskutečnilo finále běhu na 5 000 metrů. V něm Kuc zvítězil způsobem start – cíl.\n\nV roce 1957 se objevily první příznaky žaludeční choroby, o rok později se jeho stav zhoršil tak, že nemohl trénovat vůbec. Jeho posledním závodem bylo mistrovství SSSR v roce 1959, kde skončil sedmý v běhu na 5 000 metrů časem 14:12,2. \n\nPo skončení sportovní kariéry se stal trenérem sovětských běžců. Začal mít problémy s přibývající váhou, zemřel v 48 letech na infarkt.\n"}
{"id": "869913", "url": "https://cs.wikipedia.org/wiki?curid=869913", "title": "Mons Hadley", "text": "Mons Hadley\n\nMons Hadley je horský masiv v severní části pohoří Montes Apenninus (Apeniny) jihovýchodně od Palus Putredinis (Bažina hniloby) na přivrácené straně Měsíce. Dosahuje výšky 4,6 km a leží na ploše o průměru cca 25 km, střední selenografické souřadnice jsou 26,7° S a 4,1° V. \n\nJihozápadně se klikatí na úpatí Apenin brázda Rima Hadley, severozápadně se vinou brázdy Rimae Fresnel. Severo-severovýchodně se nachází malý kráter Santos-Dumont, za ním se nalézá mys Promontorium Fresnel. Jižně leží kráter Aratus. Jihozápadně se tyčí menší vrchol hory Mons Hadley Delta (δ) vysoké 3,5 km.\n\nJihozápadně od masivu (na úpatí Mons Hadley Delta) je místo přistání americké vesmírné mise Apollo 15 ve složení James Irwin a David Scott (1971). Třetí astronaut Alfred Worden zůstal na oběžné dráze Měsíce.\n\nHorský masiv je pojmenován podle anglického konstruktéra a stavitele astronomických přístrojů Johna Hadleyho.\n\nV okolí hory se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n\n\n"}
{"id": "869914", "url": "https://cs.wikipedia.org/wiki?curid=869914", "title": "Mons Hadley Delta", "text": "Mons Hadley Delta\n\nMons Hadley Delta nebo Mons Hadley δ je horský masiv v severní části pohoří Montes Apenninus (Apeniny) jihovýchodně od Palus Putredinis (Bažina hniloby) na přivrácené straně Měsíce. Dosahuje výšky 3,5 km a leží na ploše o průměru cca 15 km, střední selenografické souřadnice jsou 25,7° S a 3,7° V.\nNa úpatí hory se klikatí brázda Rima Hadley, která začíná u čtveřice malých kráterů Taizo, Jomo, Béla a Carlos. Severně se vinou brázdy Rimae Fresnel. Severo-severovýchodně se tyčí větší vrchol hory Mons Hadley vysoké 4,6 km. Za ním se nachází malý kráter Santos-Dumont, ještě dále pak mys Promontorium Fresnel. Jiho-jihovýchodně od Mons Hadley Delta leží kráter Aratus, přibližně východně Joy.\n\nNa úpatí Mons Hadley Delta je místo přistání americké vesmírné mise Apollo 15 ve složení James Irwin a David Scott (1971). Třetí astronaut Alfred Worden zůstal na oběžné dráze Měsíce.\nHorský masiv je pojmenován podle nedalekého vrcholu Mons Hadley, jenž získal jméno po anglickém konstruktérovi a staviteli astronomických přístrojů Johnu Hadleym.\n\n\n\n"}
{"id": "869915", "url": "https://cs.wikipedia.org/wiki?curid=869915", "title": "Aida (tkanina)", "text": "Aida (tkanina)\n\nAida je bavlnářská tkanina ve vazbě nepravé perlinky. Vazba vzniká kombinací hustých osnovních a útkových nití různé tloušťky s mezerami po každé čtvrté niti. Tkanina je opatřena tužicí apreturou a používá se jako podklad pro ruční vyšívání. \n\nNázev Aida pro tento druh tkanin začala jako první používat v roce 1890 německá firma \"Zweigart\".\n\n\n"}
{"id": "869916", "url": "https://cs.wikipedia.org/wiki?curid=869916", "title": "Mons Hansteen", "text": "Mons Hansteen\n\nMons Hansteen je horský masiv trojúhelníkového obrysu severně od zatopeného kráteru s tmavým dnem Billy a východo-jihovýchodně od kráteru Hansteen (podle něhož je pojmenován) v jižní části Oceánu bouří (Oceanus Procellarum) na přivrácené straně Měsíce. Leží na ploše o průměru přibližně 30 km, střední selenografické souřadnice jsou 12,2° J a 50,2° Z. Masiv za strmého slunečního osvětlení jasně září.\n\nHorský masiv je pojmenován podle blízkého kráteru Hansteen, jenž nese jméno po norském geofyzikovi a astronomovi Christopheru Hansteenovi.\n\n\n"}
{"id": "869918", "url": "https://cs.wikipedia.org/wiki?curid=869918", "title": "Kanton Fumay", "text": "Kanton Fumay\n\nKanton Fumay (fr. \"Canton de Fumay\") byl francouzský kanton v departementu Ardensko v regionu Champagne-Ardenne. Tvořilo ho pět obcí. Zrušen byl po reformě kantonů 2014.\n\n"}
{"id": "869919", "url": "https://cs.wikipedia.org/wiki?curid=869919", "title": "Kanton Monthois", "text": "Kanton Monthois\n\nKanton Monthois (fr. \"Canton de Monthois\") byl francouzský kanton v departementu Ardensko v regionu Champagne-Ardenne. Tvořilo ho 18 obcí. Zrušen byl po reformě kantonů 2014.\n\n"}
{"id": "869920", "url": "https://cs.wikipedia.org/wiki?curid=869920", "title": "Kanton Nouzonville", "text": "Kanton Nouzonville\n\nKanton Nouzonville (fr. \"Canton de Nouzonville\") byl francouzský kanton v departementu Ardensko v regionu Champagne-Ardenne. Tvořily ho čtyři obce. Zrušen byl po reformě kantonů 2014.\n\n"}
{"id": "869921", "url": "https://cs.wikipedia.org/wiki?curid=869921", "title": "Kanton Tourteron", "text": "Kanton Tourteron\n\nKanton Tourteron (fr. \"Canton de Tourteron\") byl francouzský kanton v departementu Ardensko v regionu Champagne-Ardenne. Tvořilo ho 10 obcí. Zrušen byl po reformě kantonů 2014.\n\n"}
{"id": "869922", "url": "https://cs.wikipedia.org/wiki?curid=869922", "title": "Kanton Revin", "text": "Kanton Revin\n\nKanton Revin (fr. \"Canton de Revin\") je francouzský kanton v departementu Ardensko v regionu Grand Est. Tvoří ho sedm obcí. Před reformou kantonů 2014 ho tvořily 2 obce.\n\nod roku 2015:\n\npřed rokem 2015:\n\n"}
{"id": "869923", "url": "https://cs.wikipedia.org/wiki?curid=869923", "title": "Kanton Rocroi", "text": "Kanton Rocroi\n\nKanton Rocroi (fr. \"Canton de Rocroi\") je francouzský kanton v departementu Ardensko v regionu Grand Est. Tvoří ho 33 obcí. Před reformou kantonů 2014 ho tvořilo 14 obcí.\n\nod roku 2015:\n\npřed rokem 2015:\n\n"}
{"id": "869924", "url": "https://cs.wikipedia.org/wiki?curid=869924", "title": "Kanton Rumigny", "text": "Kanton Rumigny\n\nKanton Rumigny (fr. \"Canton de Rumigny\") byl francouzský kanton v departementu Ardensko v regionu Champagne-Ardenne. Tvořilo ho 23 obcí. Zrušen byl po reformě kantonů 2014.\n\n"}
{"id": "869925", "url": "https://cs.wikipedia.org/wiki?curid=869925", "title": "Kanton Aix-en-Othe", "text": "Kanton Aix-en-Othe\n\nKanton Aix-en-Othe (fr. \"Canton d'Aix-en-Othe\") je francouzský kanton v departementu Aube v regionu Grand Est. Tvoří ho 38 obcí. Před reformou kantonů 2014 ho tvořilo 10 obcí.\n\nod roku 2015:\n\npřed rokem 2015:\n\n"}
{"id": "869927", "url": "https://cs.wikipedia.org/wiki?curid=869927", "title": "X.500", "text": "X.500\n\nX.500 je sada mezinárodních standardů vyvinutých Mezinárodní telekomunikační unií (ITU-T, dříve CCITT) pro adresářové služby v počítačových sítích. Adresářové služby byly vyvinuty pro podporu systému elektronické pošty X.400. První verze byla schválena a publikována v roce 1988. Na vývoji standardu se podílela ISO, která jej zahrnula do své sady protokolů OSI jako standard ISO/IEC 9594.\n\nStandardy řady X.500 definují následující protokoly:\n\n\nProtože tyto protokoly využívaly protokolový zásobník OSI, byly vyvinuty alternativní protokoly pro protokolový zásobník TCP/IP. Nejznámějším alternativou je Lightweight Directory Access Protocol (LDAP). Existuje i možnost provozovat DAP a další protokoly řady X.500 s protokolovým zásobníkem TCP/IP.\n\n\n"}
{"id": "869928", "url": "https://cs.wikipedia.org/wiki?curid=869928", "title": "Kanton Arcis-sur-Aube", "text": "Kanton Arcis-sur-Aube\n\nKanton Arcis-sur-Aube (fr. \"Canton d'Arcis-sur-Aube\") je francouzský kanton v departementu Aube v regionu Grand Est. Tvoří ho 47 obcí. Před reformou kantonů 2014 ho tvořilo 22 obcí.\n\nod roku 2015:\n\n\npřed rokem 2015:\n\n"}
{"id": "869929", "url": "https://cs.wikipedia.org/wiki?curid=869929", "title": "Kanton La Chapelle-Saint-Luc", "text": "Kanton La Chapelle-Saint-Luc\n\nKanton La Chapelle-Saint-Luc (fr. \"Canton de La Chapelle-Saint-Luc\") byl francouzský kanton v departementu Aube v regionu Champagne-Ardenne. Tvořily ho dvě obce. Zrušen byl po reformě kantonů 2014.\n\n"}
{"id": "869931", "url": "https://cs.wikipedia.org/wiki?curid=869931", "title": "Kanton Les Riceys", "text": "Kanton Les Riceys\n\nKanton Les Riceys (fr. \"Canton des Riceys\") je francouzský kanton v departementu Aube v regionu Grand Est. Tvoří ho 57 obcí. Před reformou kantonů 2014 ho tvořilo 7 obcí.\n\nod roku 2015:\n\n\npřed rokem 2015:\n\n"}
{"id": "869933", "url": "https://cs.wikipedia.org/wiki?curid=869933", "title": "Kanton Méry-sur-Seine", "text": "Kanton Méry-sur-Seine\n\nKanton Méry-sur-Seine (fr. \"Canton de Méry-sur-Seine\") byl francouzský kanton v departementu Aube v regionu Champagne-Ardenne. Tvořilo ho 25 obcí. Zrušen byl po reformě kantonů 2014.\n\n"}
{"id": "869934", "url": "https://cs.wikipedia.org/wiki?curid=869934", "title": "Kanton Ervy-le-Châtel", "text": "Kanton Ervy-le-Châtel\n\nKanton Ervy-le-Châtel (fr. \"Canton d'Ervy-le-Châtel\") byl francouzský kanton v departementu Aube v regionu Champagne-Ardenne. Tvořilo ho 16 obcí. Zrušen byl po reformě kantonů 2014.\n\n"}
{"id": "869936", "url": "https://cs.wikipedia.org/wiki?curid=869936", "title": "Yesterday (píseň)", "text": "Yesterday (píseň)\n\nYesterday (v českém překladu \"Včera\") je píseň od hudební skupiny The Beatles z roku 1965 z alba \"Help!\".\n\nAčkoli je skladba oficiálně připisována dvojici Lennon/McCartney, napsal ji celou výhradně Paul McCartney. Píseň je populární i dnes a podle \"Guinnessovy knihy rekordů je písní z níž bylo v historii populární hudby nahráno nejvíce coververzí. Dočkala se jich přes 3000. \nAlbum \"Help!\" se drželo tři měsíce od svého vydání v první desítce britských žebříčků. Firma Broadcast Music Incorporated (BMI) prohlašuje, že jen ve 20. století byla píseň v médiích odvysílána více než sedmmiliónkrát.\n\nTato skladba nebyla v době svého vzniku ve Spojeném království vydána na singlu a tak se nestalo, že by se jako singl umístila na prvních místech britských žebříčků. Přesto ji v roce 1999 v hlasování hudebních expertů a posluchačů rozhlasové stanice BBC Radio 2 zvolili za nejlepší píseň 20. století. Do seznamu 365 skladeb století se píseň „Yesterday“ dostala i v roce 2001, kdy byly na jejich volbu pod záštitou Recording Industry Association of America (RIAA- \"Americká asociace hudebního průmyslu\"), National Endowment for the Arts (NEA- \"Národní nadace pro umění\") a Scholastic Corporation, oslovení voliči, kteří byli vybráni z významných představitelů hudebního průmyslu, médií, učitelů a studentů. Časopis \"Rolling Stone\" dal tuto skladbu na 13. příčku seznamu 500 nejlepších písní všech dob.\n\nPíseň „Yesterday“ je na akustické nástroje v doprovodu smyčcového kvarteta nahraná melancholická balada o rozpadu vztahu dvou lidí. I když je oficiálně autorství skladby připisováno dvojici Lennon/McCartney, tak tuto píseň ve skutečnosti zkomponoval v průběhu let 1964 až 1965 Paul McCartney. Skladba dlouho neměla text a členové skupiny, hlavně Lennon, si z ní dělali legraci a nazývali ji „Scrambled Eggs“ (míchaná vajíčka). Nápad k motivu veršů písně dostal Paul McCartney až v květnu 1965. Bylo to během cesty do Portugalska. Skladbu potom dokončil v období od 27. května 1965 na dovolené v Portugalsku se svojí tehdejší přítelkyní Jane Asher. Dva dny po návratu domů od 14. do 17. června 1965 byla skladba nahrávaná v Abbey Road Studios. Tuto skladbu nahrával McCartney sám, ale některé zdroje uvádí, že i ostatní členové skupiny The Beatles s ním zkoušeli alternativy dalších nástrojů, varhan, bicích, či později i smyčcového kvarteta v pozadí.\n\nPaul McCartney: zpěv, kytara\n\nTony Gilbert: housle\n\nSidney Sax: housle\n\nKenneth Essex: viola\n\nFrancisco Gabarro: violoncello\n"}
{"id": "869937", "url": "https://cs.wikipedia.org/wiki?curid=869937", "title": "Kanton Essoyes", "text": "Kanton Essoyes\n\nKanton Essoyes (fr. \"Canton d'Essoyes\") byl francouzský kanton v departementu Aube v regionu Champagne-Ardenne. Tvořilo ho 21 obcí. Zrušen byl po reformě kantonů 2014.\n\n"}
{"id": "869939", "url": "https://cs.wikipedia.org/wiki?curid=869939", "title": "Kanton Estissac", "text": "Kanton Estissac\n\nKanton Estissac (fr. \"Canton d'Estissac\") byl francouzský kanton v departementu Aube v regionu Champagne-Ardenne. Tvořilo ho 10 obcí. Zrušen byl po reformě kantonů 2014.\n\n"}
{"id": "869943", "url": "https://cs.wikipedia.org/wiki?curid=869943", "title": "Lukáš Sedlák", "text": "Lukáš Sedlák\n\nLukáš Sedlák (* 25. února 1993, České Budějovice) je český hokejista, odchovanec českobudějovického hokeje, který od září 2013 působil v AHL na farmě Columbusu Blue Jackets (nejprve Springfield Falcons, od roku 2015 Lake Erie Monsters). Po úspěšné sezóně 2015/16 se dostal do A týmu Columbusu Blue Jackets v NHL.\n\nV roce 2011 byl v 6. kole (158. celkově) draftovaný týmem Columbus Blue Jackets. Dvě následující sezóny odehrál v kanadské juniorské lize QMJHL v týmu Chicoutimi Sagueneens (v 98 zápasech tam nasbíral 79 bodů za 32 branek a 47 asistencí, v play off přidal během 24 zápasů 13 bodů za 6 branek a 7 asistencí).\n\nProšel všemi juniorskými reprezentačními výběry (Česká republika 16, Česká republika 17, Česká republika 18, Česká republika 19 a Česká republika 20). Zatím odehrál za reprezentaci ČR 55 zápasů s bilancí 8 branek a 13 asistencí.\n\nMa MSJ 2013 v Ufě byl jmenován kapitánem českého národního týmu.\n\n"}
{"id": "869944", "url": "https://cs.wikipedia.org/wiki?curid=869944", "title": "Love (album, Love)", "text": "Love (album, Love)\n\nLove je první studiové album americké rockové skupiny Love. Jeho nahrávání probíhalo od 24. do 27. ledna 1966 ve studiu Sunset Sound Recorders v Hollywoodu. Album pak vyšlo v dubnu téhož roku u vydavatelství Elektra Records. Na albu se podílelo více producentů, jsou to: Mark Abramson, Tom Brooks, Jac Holzman, Arthur Lee a Ed Linquist.\n\n"}
{"id": "869949", "url": "https://cs.wikipedia.org/wiki?curid=869949", "title": "Geminiano Montanari", "text": "Geminiano Montanari\n\nGeminiano Montanari (1. června 1633 Modena – 13. října 1687 Padova) byl italský astronom a zastánce experimentálních vědeckých metod.\n\nMontanari se narodil v Modeně, studoval právo ve Florencii a absolvoval univerzitu v Salzburgu. V roce 1662 nebo 1663 se přestěhoval do Bologni, kde s pomocí okulárního mikrometru vlastní výroby pracoval na mapě Měsíce. V roce 1669 se stal učitelem astronomie na observatoři v Panzanu nedaleko Modeny. V roce 1679 začal pedagogicky působit v Padově, většina záznamů z tohoto období se nicméně ztratila. Montanari se věnoval také ekonomii.\n\n"}
{"id": "869951", "url": "https://cs.wikipedia.org/wiki?curid=869951", "title": "Chiricahua Mountains", "text": "Chiricahua Mountains\n\nChiricahua Mountains je pohoří v okresu Cochise County na jihovýchodě států Arizona ve Spojených státech amerických. Nejvyšším bodem pohoří je s nadmořskou výškou 2 975 m n. m. hora Chiricahua Peak. Je součástí Národního lesu Coronado.\n"}
{"id": "869962", "url": "https://cs.wikipedia.org/wiki?curid=869962", "title": "Tipsport liga 2013", "text": "Tipsport liga 2013\n\nZimní Tipsport liga 2013 je šestý ročník fotbalového turnaje po změně jeho názvu, hraný ve dnech od 5. do 27. ledna ve čtyřech městech České republiky. Turnaje se účastní 20 klubů zařazených do čtyř skupin..\n\nPoprvé v historii turnaje se v závěrečné fázi nehrál pouze playoff o konečné umístění, ale také zápasy týmů na dalších pozicích. Tyto zápasy se odehrály ve finálovém víkendu. V těchto zápasech se utkaly proti sobě týmy, které skončily na stejné pozici ve skupině. Jednalo se o zápasy týmů skupin A proti B a C proti D.\n\nV těchto zápasech se utkaly týmy, které skončili na stejné pozici ve skupině. Proti sobě hrály týmy ze skupin A, B a C, D.\n\n"}
{"id": "869964", "url": "https://cs.wikipedia.org/wiki?curid=869964", "title": "Kvesal", "text": "Kvesal\n\nKvesal (\"Pharomachrus\") je výrazně zbarvený rod ptáků z řádu trogonů, který se vyskytuje především ve vlhkých lesích pohoří v neotropické oblasti Jižní Ameriky, z výjimkou jednoho druhu, který obývá pouze Mexiko. Kvesalové jsou poměrně větší než ostatní ptáci z řádu trogonů (délka těla asi 32 cm), zbarvení do zelené až zlatozelené barvy na křídlech, přičemž hruď a hlavu mají pokrytou peřím s červenou barvou. Živí se ovocem, bobulemi, hmyzem a malými obratlovci, například žábami. Navzdory jejich nápadnému zbarvení je není jednoduché v lesích spatřit.\n\nŽádný druh z rodu kvesal není v okamžitém ohrožení ve volné přírodě, ačkoliv kvesal chocholatý je téměř ohrožený.\n\n"}
{"id": "869968", "url": "https://cs.wikipedia.org/wiki?curid=869968", "title": "Pitný režim", "text": "Pitný režim\n\nPitný režim je doplňování tekutin do těla pitím, které by mělo pokrýt denní výdej tekutin, ale i ztráty v průběhu spánku. Denní příjem vody (včetně té obsažené v potravinách) by měl odpovídat zhruba dvěma až třem litrům vody v závislosti na vytížení daného jedince a jeho věku. Toto doporučení může ovšem také vycházet ze zájmu výrobců podpořit spotřebu. V USA je u dospělého průměrný příjem tekutin z pití vody přibližně 1 litr za den.\n\nPři náročných fyzických aktivitách je nutné uzpůsobovat pitný režim, aby nedošlo k dehydrataci. K té dochází (i bez pocitu žízně) většinou v zimě (suchý vzduch) a v horkých letních dnech (příznaky jsou například suchá pokožka, rty či nízký krevní tlak). Potřeba pít vodu také závisí i na stravě. Je-li strava slaná či sladká, člověk přirozeně potřebuje více tekutin oproti člověku, který jí např. obilniny, luštěniny, zeleninu atd. Příjem potravy by se ale měl obejít bez pití (nejlépe od 30 minut před do 30 minut po jídle), aby se trávicí enzymy nezředily a neovlivnily tak trávení.\n\nBez vody jsme většinou schopni přežít 2-4 dny, proto máme proti nedostatku vody vybudován ochranný systém, který hlásí zprávu do mozku a dostaneme žízeň. V dospělosti naše tělo obsahuje 70% vody.\n\nKrátkodobý nedostatek tekutin způsobuje bolest hlavy, zhoršené soustředění a únavu. Dlouhodobý deficit zase může za předčasné stárnutí tkání a potíže s klouby a páteří.\n\nVoda se podílí na metabolismu buněk a těla, dopravě živin i na vyplavování odpadních a škodlivých látek z těla. Příliš velký příjem vody ovšem může narušit činnost ledvin, jelikož dochází ke zředění množství sodíku v krvi. Sklenice čisté vody po ránu zvyšuje krevní tlak, což může býti chtěné a příjemné nastartování. Měřítkem množství vody v těle může být barva moči, která by neměla být tmavá (výjimkou je užívání vitamínů jenž zabarvují moč). \n\nNadměrné pití může také mít formu podobnou závislosti. Aquaholismus je nebezpečný. Pití několikanásobku přiměřené dávky vody přetěžuje ledviny a vymývá z těla minerály nutné mj. pro správnou funkci nervové soustavy a regulaci krevního tlaku. Klinické příznaky související hyponatremie jsou bolesti hlavy, zmatenost, pocity slabosti a únavy, ztráta rovnováhy a svalové křeče. V nejvážnějších případech pacienta ohrožuje na životě.\n\n\n\n"}
{"id": "869976", "url": "https://cs.wikipedia.org/wiki?curid=869976", "title": "Jeseníky – Sdružení cestovního ruchu", "text": "Jeseníky – Sdružení cestovního ruchu\n\nJeseníky – Sdružení cestovního ruchu (J-SCR) je \"destinačním managementem Jeseníků\". Vzniklo 19. března 1999 a spravuje turistický region Jeseníky, za který považuje jádro tzv. Jesenické oblasti. J-SCR usiluje o podpory značky destinace a celkový rozvoj kvality služeb cestovního ruchu v oblasti turistické destinace Jeseníků. Cílem činností J-SCR je podpora zvyšování návštěvnosti Jeseníků a prodlužování délky pobytu návštěvníků. Za tímto účelem provádí řadu aktivit především v oblasti marketingu a propagace turistické destinace Jeseníky. Kromě toho zabezpečuje další služby, mj. koordinuje údržbu lyžařských běžeckých tras, zajišťuje rozvoj investic do infrastruktury cestovního ruchu, zasazuje se o udržitelný rozvoj turismu v souladu s požadavky ochrany přírody a krajiny, podporuje činnosti turistických informačních center, podporuje akce cestovního ruchu a rozvoj kvality služeb zejména prostřednictvím vzdělávání lidských zdrojů a zaváděním mezinárodních certifikací (např. Hotelstars Union).\n\nJ-SCR je nevládní neziskovou organizací, jde o nepolitické, odborné nezávislé, otevřené a dobrovolné zájmové sdružení právnických osob. Přidruženými členy se mohou stát i osoby fyzické. J-SCR je uznávanou profesní organizací, která odborně a efektivně naplňuje zájmy svých členů a přispívá k rozvoji celého turistického regionu Jeseníky. Sídlí v Šumperku.\n\nCelkovým posláním organizace je sdružovat a prosazovat zájem svých členů v oblasti cestovního ruchu. V praxi se jedná o celou škálu různých aktivit, od společných marketingových projektů, propagačních kampaní, konferenční činnosti, vzdělávání a rozvoje lidských zdrojů, až po investiční a infrastrukturní projekty a podporu. J-SCR je součástí formální organizace cestovního ruchu v Olomouckém kraji na základě projektu organizace cestovního ruchu v Olomouckém kraji a je významným partnerem jak na krajské tak i národní úrovni v oblasti cestovního ruchu. J-SCR intenzivně spolupracuje se zahraničními partnery zejména z Polska, Slovenska, Německa a Rakouska.\n\nOrganizační struktura J-SCR je tvořena valnou hromadou, správní radou, která je statutárním orgánem J-SCR v čele s předsedou správní rady a výkonným orgánem v období mezi valnými hromadami, dozorčí radou, kontrolním orgánem, který je podřízen výhradně Valné hromadě. Výkonnou jednotkou J-SCR je sekretariát, zajišťující veškerý každodenní chod organizace a náplň její činnosti. V čele sekretariátu stojí ředitel jmenovaný správní radou. J-SCR hospodaří podle rozpočtu schváleného Valnou hromadou. Zdroje k finančnímu zjištění jejího hospodaření jsou zejména členské příspěvky, příjmy z vlastní činnosti, dotace a granty. \n\nPro své členy a celé Jeseníky zařizuje J-SCR propagaci na Facebooku (Nejkrásnější české hory – Jeseníky) a Turistickém informačním portále, kde najdou návštěvníci informace z Jeseníků. Každých 14 dní vydává J-SCR elektronický zpravodaj \"NavstivteJeseniky.cz\".\n\nJ-SCR je praktickou aplikací modelu kombinovaného přístupu k řízení cestovního ruchu. Některými odborníky (Franke; Petříčková; viz zdroje) je proto J-SCR označováno za „příklad nejlepší praxe“ v rámci České republiky. Praxe organizací cestovního je značně komplikovaná a většinou aplikuje „top-down“ způsob vzniku a fungování instituce (vznik např. na většinový popud regionální autority). Opačný přístup „bottom-up“ v regionech není v České republice až na dílčí oblastní výjimky uplatňován. J-SCR je právě jednou z mála regionálních výjimek, kdy bylo založeno zespodu (bottom-up) v roce 1999 a v roce 2006 se stalo součástí přístupu shora (top-down), kdy se členem J-SCR stal Olomoucký kraj. Princip shora je aplikován také ve vazbě na celonárodní organizace (Ministerstvo pro místní rozvoj, Česká centrála cestovního ruchu CzechTourism, Ministerstvo životního prostředí, CHKO Jeseníky apod.).\n\nZatímco v jiných státech (např. Rakousko, Švýcarsko, Slovensko) se na organizaci cestovního ruchu podílejí subjekty cestovního ruchu přímo nebo nepřímo povinně, členství v J-SCR je nepovinné. Každý subjekt se sám rozhoduje, zda se do fungování destinačního managementu zapojí. Členství je podmíněno úhradou členského příspěvku, který schvaluje valná hromada organizace. Jedině členové mohou plně využívat služeb společné profesní organizace J-SCR. Členům je buď bezúplatně nebo za zvýhodněných podmínek nabízena účast ve všech aktivitách J-SCR. Organizace současně dává subjektům cestovního ruchu systémové zázemí a funguje jako síť. Zprostředkovávání a podpora zájmů svých členů je významnou funkcí J-SCR. \n\nNěkteré subjekty nemohou být s ohledem na zákonná nebo vlastní omezení členy J-SCR. To platí například o Správě CHKO Jeseníky, Lesy ČR, Ministerstvu pro místní rozvoj, České centrále cestovního ruchu CzechTourism, ad. Tyto subjekty jsou pak zpravidla partnery J-SCR.\n\nRegionální filmová kancelář Jeseníky Film Office (JFO) je projektem organizace destinačního managementu Jeseníky – Sdružení cestovního ruchu. Cílem aktivit JFO je propagovat region prostřednictvím filmu a asistovat filmovým produkcím při vyhledávání lokací a při zabezpečení možností natáčení na území Jeseníků, kde se nachází chráněná krajinná oblast. Partnery JFO jsou členové Jeseníky – Sdružení cestovního ruchu, mezi které patří subjekty veřejné správy (obce, kraje, muzea, kulturní zařízení), soukromého sektoru (podnikatelé v cestovním ruchu: provozovatelé restauračních a ubytovacích zařízení, lázně, majitelé zámků, sportovní areály) i neziskového sektoru (sportovní, kulturní, environmentální organizace).\n\nRegionální filmová kancelář JFO spolupracuje s národní Czech Film Commission, která podporuje a propaguje audiovizuální produkci v České republice a zároveň poskytuje filmovým producentům informace a rady pro bezproblémové natáčení. Kancelář byla založena v roce 2004 jako součást České filmové komory, o.p.s. a je členem mezinárodních asociací European Film Commissions Network (EUFCN) a Association of Film Commissioners International (AFCI).\n\nJeseníky Convention Bureau (JCB) je regionální kanceláří destinačního managementu Jeseníky – Sdružení cestovního ruchu (J-SCR) provozovanou za účelem podpory a propagace subjektů poskytujících služby v oblasti kongresové, korporátní a incentivní turistiky (dle § 2, odst. 2, písm. p) stanov J-SCR).\n\nJCB poskytuje organizátorům asistenci a nezávislé komplexní informace při plánování a realizování kongresů, konferencí, obchodních setkání a incentivních akcích. Jeseníky jsou všestranné výhodné místo pro pořádání kongresů a JCB je chce dostat více do povědomí korporátní klientely a organizátorů firemních akcí.\n\n"}
{"id": "869977", "url": "https://cs.wikipedia.org/wiki?curid=869977", "title": "Elgin", "text": "Elgin\n\nNázev Elgin se může vztahovat k:\n\n\n\n\n\n\n\n\n"}
{"id": "869981", "url": "https://cs.wikipedia.org/wiki?curid=869981", "title": "Tupolev Tu-126", "text": "Tupolev Tu-126\n\n\n\n\n"}
{"id": "869983", "url": "https://cs.wikipedia.org/wiki?curid=869983", "title": "Run Run Run", "text": "Run Run Run\n\nRun Run Run může být:\n\n"}
{"id": "869986", "url": "https://cs.wikipedia.org/wiki?curid=869986", "title": "Moravská menšina na Slovensku", "text": "Moravská menšina na Slovensku\n\nMoravská národnostní menšina na Slovensku ( ) je označení obyvatel Slovenska, kteří se hlásí k moravské národnosti. Slovensko oficiálně uznává status moravské národnosti jako národnostní menšiny, odlišné od české národnostní menšiny. V posledním slovenském sčítání lidu sčítací formulář obsahoval moravskou národnost výslovně předvyplněnou (spolu s ostatními národnostmi Slovenskem uznaných národnostních menšin).\n\nPodle výsledků slovenského sčítání lidu žilo v roce 2011 na Slovensku 3 286 osob deklarujících moravskou národnost (0,1 % celkové populace), a to především v Bratislavském (966 osob) a Trenčínském kraji (540 osob). Moravská národnostní menšina je sedmou nejpočetnější národnostní menšinou na Slovensku, po maďarské, rómské, české, rusínské, ukrajinské a německé. Početně přesahuje menšinu polskou, ruskou, bulharskou, chorvatskou, srbskou a židovskou.\n\nPodle sčítání lidu v roce 1991, kdy se poprvé začala ve slovenských sčítáních lidu moravská národnost uvádět, se k ní hlásilo 6 037 osob. V následujícím sčítání lidu v roce 2001 se na Slovensku k moravské národnosti hlásilo 2 348 osob.\n\nZájmy moravské národnostní menšiny zastupoval od roku 1994 Spolek Moravanů na Slovensku ( ), působící především v oblasti Nitry a Prievidzy. Od roku 2004 činnost spolku postupně ustávala. Jeho funkci posléze převzalo občanské sdružení Moravský kulturní svaz ( ), založené v lednu 2007, které obyvatele Slovenska hlásící se k moravské národnosti, dodnes zastupuje i v Radě vlády Slovenské republiky pro národnostní menšiny a etnické skupiny.\n\nVe své činnosti se moravská menšina věnuje zejména navazování na společné historické, kulturní a společenské tradice národů Moravy a Slovenska, včetně např. tradic cyrilometodějských.\n\nPrvní údaje o moravské národnosti na území Slovenska poskytlo československé sčítání lidu v roce 1991. V předchozích československých sčítáních lidu byla uváděna pouze československá národnost (od počátku se dvěma oddělenými částmi – národností českou a národností slovenskou), nebo později česká národnost a k moravské národnosti nebylo přihlíženo. Stejně tak nebyly vedeny osoby moravské národnosti v rakouských a později rakousko-uherských sčítáních lidu. \n\nV roce 1991 se k moravské národnosti na Slovensku přihlásilo celkem 6 037 osob (0,1 % celkové populace). Nejvíce osob hlásících se k moravské národnosti tehdy žilo v okresu Bratislava (1 393 osob, 0,32 %) a na západním Slovensku (v okresu Trenčín 479 osob, 0,27 %, v okresu Senica 388 osob, 0,26 %). Skupina osob hlásících se na Slovensku k moravské národnosti, tehdy představovala šestou nejpočetnější národnostní menšinu v zemi.\n\nV červenci roku 2000 oslovil Petr Uhl, předseda Rady vlády pro národnostní menšiny, vládu Slovenské republiky s požadavkem na vyřazení moravské národnosti ze seznamu státem oficiálně uznávaných menšin. O rok později proběhlo na Slovensku sčítání lidu. Ve sčítacích arších bylo předepsaných 12 národností, které bylo možné zaškrtnout (slovenská, česká, maďarská, romská, rusínská, ukrajinská, německá, polská, chorvatská, srbská, ruská a židovská), moravská mezi nimi však chyběla. Spolek Moravanů na Slovensku tento krok označil za diskriminaci a porušování lidských práv Moravanů. Slovenský statistický úřad se hájil tím, že se snaží dosáhnout maximální srozumitelnosti a jednoduchosti pro co největší počet lidí a kdokoli má možnost vepsat svou národnost do kolonky „jiná“. O uvedení národností na arších rozhodoval podle vyjádření Statistického úřadu počet lidí, který se k nim přihlásil v předchozím sčítání v roce 1991 – uvedeny byly pouze ty nejpočetnější. Podle výsledků tohoto sčítání byla moravská národnost nicméně sedmou nejpočetnější národností s vyšším zastoupením než národnost německá, polská, chorvatská, srbská, ruská a židovská, které ve sčítacích arších v roce 2001 všechny uvedeny byly.\n\nPodle Stanislava Doláka, tehdejšího předsedy Spolku Moravanů na Slovensku, nebylo vynechání moravské národnosti z archů jen technickou záležitostí, ale i důsledkem politického tlaku z Česka. S odvoláním na Pála Csákyho, předsedu rady vlády pro národnostní menšiny a etnické skupiny, jemuž byl Uhlův dopis adresován, uvedl, že se ozývá nevůle ze strany ministerstva zahraničních věcí. Když sdružení žádalo o uvedení moravské národnosti do archů, dostalo se jim odpovědi, že k tomu může dát souhlas pouze vláda. K přidání národnosti bulharské naproti tomu stačilo rozhodnutí rady vlády.\n\nV tomto sčítání deklarovalo moravskou národnost 2 348 osob. Oproti roku 1991 to znamenalo téměř dvoutřetinový pokles. Moravská menšina tehdy patřila co do počtu k nejmenším národnostním menšinám na Slovensku, mezi všemi menšinami se umístila na osmé pozici.\n\nV následujícím sčítání lidu, které se uskutečnilo v roce 2011, byla moravská národnost v arších již předepsaná. Počet osob, které moravskou národnost deklarovaly, oproti sčítání v roce 2001 vzrostl na 3 286.\n"}
{"id": "869987", "url": "https://cs.wikipedia.org/wiki?curid=869987", "title": "Sunday Morning", "text": "Sunday Morning\n\nSunday Morning může být:\n\n"}
{"id": "869990", "url": "https://cs.wikipedia.org/wiki?curid=869990", "title": "Bitva o Khe Sanh", "text": "Bitva o Khe Sanh\n\nBitva o Khe Sanh bylo vojenské střetnutí mezi Američany a Jihovietnamci na jedné straně a Severovietnamci a Vietkongem na straně druhé během války ve Vietnamu. Šlo o čtyřměsíční obléhání základny americké námořní pěchoty v Khe Sahn v provincii Quang Tri. Ta byla jedna z klíčových základen, která už několik měsíců strážila oblast těsně pod demilitarizovanou zónou mezi Severním a Jižním Vietnamem. Severovietnamská armáda ji už několikrát napadla ve snaze získat kontrolu nad silnicemi vedoucími na jih a východ.\n\nSeverovietnamský generál Võ Nguyên Giáp rozhodl o definitivním dobytím základny, jež mělo začít počátkem roku 1968. Mělo se také jednat o odvedení pozornosti američanů od oblastí na jihu, kam měla těsně po útoku na Khe Sanh směřovat nová severovietnamská ofenzíva, později známá jako ofenzíva Tet. Giap zvolil prakticky stejnou taktiku s jakou porazil Francouze v bitvě u Dien Bien Phu v roce 1954.\n\nDo té doby nejrozsáhlejší severovietnamský útok začal mohutným ostřelováním 21. ledna 1968. Celé čtyři měsíce se Severovietnamci snažili ovládnout nebo aspoň silně poničit americkou základnu. Díky udržování letiště však Američané mohli pravidelně posílat do obležené základny zásoby i vojáky. Američané se navíc mohli opřít o svou jednoznačnou vzdušnou převahu. Brzy po útoku začalo masivní letecké bombardování Giapových výchozích pozic. Na základnu útočily celkem dvě severovietnamské divize (304. a 325.) o síle asi 17 tisíc mužů. Američané zase navýšili obranu základny z jednoho praporu na dva pluky (asi 6 tisíc mužů).\n\nNa začátku dubna zahájili Američané operaci Pegasus jejímž výsledkem bylo prolomení obklíčení zvenčí. Do operace bylo zapojeno asi 20 tisíc mužů - skoro polovina všech amerických bojových jednotek ve Vietnamu. Během operace Američané a jejich spojenci utrpěli ztráty 703 padlých, 2 642 raněných a 7 nezvěstných. Severovietnamské ztráty byly odhadovány na 5 000 mrtvých, 13 Vietnamců bylo zajato.\n\nPo prolomení obklíčení Američané okamžitě zahájili operaci Scotland II - pronásledování vietnamských jednotek v oblasti. Přitom utrpěli skoro dvojnásobné ztráty, než v době obležení Khe Sanhu. Protože však po ofenzivě Tet bylo urychleno stahování amerických jednotek z Vietnamu, koncem června 1968 byla zahájena evakuace posádky Khe Sanh a 15. července 1968 základnu ovládli vojáci Severního Vietnamu.\n\nVýsledek bitvy je dodnes sporný, neboť obě strany si nárokují vítězství. Především není zcela jasné, jaký byl strategický záměr Severního Vietnamu, zda dobytí základny a otevření cesty na jih; odlákání pozornosti protivníka od ofenzivy Tet, nebo jenom zajištění pohraniční oblasti před možným americkým útokem na Severní Vietnam. Zatímco americké velení zdůrazňovalo, že Vietnamcům se nepodařilo zopakovat úspěch Dien Bien Phu, pro vietnamskou stranu je rozhodující, že se podařilo odlákat významné americké síly od hlavního města Saigonu a skutečnost, že základna nakonec padla do jejích rukou.\n"}
{"id": "869993", "url": "https://cs.wikipedia.org/wiki?curid=869993", "title": "The Gift", "text": "The Gift\n\nThe Gift může být:\n\n"}
{"id": "869999", "url": "https://cs.wikipedia.org/wiki?curid=869999", "title": "Čong Jun-ho", "text": "Čong Jun-ho\n\nČong Jun-ho (korejsky ' – \"Čŏng Jun-ho\", * 6. února 1986 v Kwangdžu, Jižní Korea), známější pod svým uměleckým jménem U-Know Yunho, je jihokorejský zpěvák a příležitostný herec. Je členem jihokorejské skupiny TVXQ. Má mladší sestru Džŏng Dži-Hje (정지혜).\n"}
{"id": "870005", "url": "https://cs.wikipedia.org/wiki?curid=870005", "title": "Jean III. Clément", "text": "Jean III. Clément\n\nJean III. Clément († 1260/1262) byl pán z Argentanu a francouzský maršál. Narodil se jako syn Jindřicha Clémenta a roku 1214 po otcově smrti získal od francouzského krále Filipa Augusta titul francouzského maršála, který držel do srpna roku 1223. V rodinné tradici pokračoval i jeho starší syn Jindřich II., který zastával funkci maršála v letech 1261 až 1265.\n"}
{"id": "870011", "url": "https://cs.wikipedia.org/wiki?curid=870011", "title": "Jan Tomšíček", "text": "Jan Tomšíček\n\nJan Tomšíček je český cestovatel a dobrodruh. Publikoval několik knih o svém cestování po Africe, Rusku a asi polovině Evropy.\n\nNarodil se 29. listopadu 1951. Již v dětství bylo jeho touhou kolo i přes nelibost rodičů. Když dospěl, kolo mu pomohlo se zotavit z těžkého úrazu. Během několika dalších let procestoval státy v okolí Česka. Vyučil se zámečníkem.\n\nVe třetí třídě dostal od rodičů starší dámské kolo značky Eska tourist, bez přehazovačky. V šesté třídě na podzim s ním během jednoho odpoledne podnikl výlet do Hradce Králové a zpět - asi 80 km. V osmé třídě dostal od rodičů starší kolo Eska s tříkolečkem. Později cestoval na kole Favorit.\n\nJeho první velká cesta vedla do Bulharska. Na této cestě absolvoval dle svých slov 4.000 km téměř závodním tempem za 20 dní. Následně se pokusil se realizovat v závodní cyklistice, ale neuspěl a zůstal věrný cykloturistice. Podnikl cestu do Maďarska, Rumunska a Bulharska na skládacím kole Eska bez přehazovačky, během které za 64 dní urazil 6.840 km a bylo to dle jeho slov snad nejpříjemnější a nejpohodlnější cestování které zažil.\n\nV roce 1991 vycestoval s kamarády na plachetnici Polárka, s jízdním kolem v podpalubí. Pro něj tato cesta skončila v jihoafrické republice , kde expedici opustil, pro názorové neshody s kapitánem (zdá se nicméně, že se rozešli v dobrém a Tomšíček mu později ve svých knihách za mnohé děkoval). V JAR žil asi 2 roky, v nichž tuto zem procestoval, navštívil i Botswanu, Namibii, Lesotho. Udělal si též výlet k Viktoriiným vodopádům. V roce 1993 se vydal na 16.700 kilometrů dlouhou pouť domů skrz celou Afriku na jízdním kole Favorit. Cesta z Kapského Města do Chocně mu zabrala 5 měsíců a 20 dní během kterých na kole našlapal 13.600 km, 800 km jel \"stopem\" v místech kde to bylo pro kolo nesjízdné nebo kde bylo nebezpečno, 600 km jel vlakem přes Nubijskou poušt a 1700 km loděmi přes Asuánskou přehradu a Středozemní moře. Celkově za tuto půlroční cestu utratil přibližně 1450 USD. Na cestě se zastavil v Rokycanském Favoritu, aby poděkoval zaměstnancům, že mu před 17 lety smontovali z ryze českých součástek tak spolehlivé kolo.\n\nV roce 2006 se vydal na svou druhou velkou cestu, kdy se rozhodl dojet si pouze vlastní silou do Vladivostoku na zmrzlinu, což se mu po 126 dnech podařilo.\nNyní žije v Jaroměřicích u Jevíčka.\n\n\nRozhovor s Janem Tomšíčkem na Českém rozhlasu Pardubice\n"}
{"id": "870014", "url": "https://cs.wikipedia.org/wiki?curid=870014", "title": "ASB Classic 2013", "text": "ASB Classic 2013\n\nASB Classic 2013 byl profesionální tenisový turnaj žen hraný v novozélandském Aucklandu. Představoval dvacátý osmý ročník turnaje probíhající v areálu ASB Tennis Centre na otevřených dvorcích s tvrdým povrchem. Konal se na úvod sezóny mezi 31. prosincem 2012 až 5. lednem 2013.\n\nŘadil se do kategorie WTA International Tournaments a rozpočet činil 235 000 dolarů.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\n\n"}
{"id": "870015", "url": "https://cs.wikipedia.org/wiki?curid=870015", "title": "Břetislav Jan Procházka", "text": "Břetislav Jan Procházka\n\nBřetislav Jan Procházka, od roku 1943 úředně Břetislav Jan Procházka-Dubé, mimo Československo též Břetislav Jan Procházka de Dubé či Břetislav Jan Procházka Berka de Dubé (22. října 1897 Praha – 29. října 1971 Silver Springs Maryland USA) byl český a americký podnikatel a cestovatel. \n\nZa první Československé republiky provozoval v Praze na Smíchově garáže. 23. srpna 1935 vyjel s Mojmírem Urbánkem ve Škodě Popular na Sněžku. V době od 25. dubna 1936 do 1. srpna 1936 objel s Jindřichem Kubiasem ve tmavěmodrém polokabrioletu Škoda Rapid typ 421 zeměkouli. Po skončení druhé světové války se vystěhoval do Spojených států (jeho manželka Helen(a) Brodská byla Čechoameričanka narozená v New Yorku). Zde nejprve podnikal v oboru kancelářských strojů, později po odchodu do penze v roce 1962 se spolu s oběma syny angažoval v oboru letectví. Jeho syn Břetislav (Bret) se později stal významným leteckým konstruktérem a držitelem několika amerických patentů. \n\nSpolu se svým synem Janem, prezidentem společnosti Signaltron se významým zpúsobem podílel na vývoji a konstrukci v tehdejší době jedinečného a revolučního programovatelného informačního systému pro cestující, založeného na principu otočných plechových štítků s názvy cílových destinací a dalšími údaji o spoji. Později se B. J. Procházka de Dubé stal zástupcem americké pobočky této firmy. Informační tabule Signaltron (podrobný popis), později známé i mnoha našich nádraží, začaly být vyráběny nejprve zejména pro potřeby velkých mezinárodních letišť. Jejich produkce se rozběhla hned v několika západoevropských i mimoevropských zemích.\n\nPřesto, že v roce 1951 byl Procházka de Dubé v ČSR v nepřítomnosti odsouzen na trestný čin opuštění republiky, na svoji vlast nezanevřel. Poté, co bezvýsledně technologii Signaltron počátkem 60. let 20. století nabízel oficiálním představitelům tehdejší ČSSR, následně v roce 1967 jako soukromá osoba navštívil Československo a navázal kontakt s tehdejším n. p. Elektročas Praha. Výsledkem jeho neúnavných jednání byl podpis licenční smlouvy na výrobu tohoto zařízení. \n\nNa připravovanou tuzemskou licenční výrobu překvapivě rychle zaregovalo tehdejší vedeni ČSD (Československé státní dráhy) a již v roce 1970 byl informační systém Signaltron československé výroby zkušebně instalován ve stanici Olomouc hlavní nádraží. Přes jeho poměrně vysokou pořizovací cenu, danou přísnými licenčními podmínkami, se Signaltron později v průběhu 70. a 80. let 20. století rozšířil do mnoha stanic na území ČSSR (z toho 34 na území ČR), kde nahradil mnohdy do té doby ještě požívané velmi primitivní informační prostředky - plechové cedule, ručně psané tabule atd. Poslední zařízení Signaltron bylo instalováno až v roce 1991 ve stanici Karlovy Vary dolní nádraží. I když většina z nich již byla nahrazena systémy modernějšími, ukázala tato zařízení vlivem do detailů promyšlené konstrukce a díky velmi kvalitnímu zpracování vysokou spolehlivost a životnost 20 - 30 let každodenního provozu. Do dnešní doby (rok 2019) je můžeme stále vidět na šesti českých nádražích (Chomutov, Karlovy Vary dolní nádraží, Klatovy, Kralupy nad Vltavou, Most, Nový Bor).\n\nTyto výrobky podniku Elektročas, později přejmenovaného na Pragotron, se staly i velmi výhodným exportním artiklem do všech zemí tehdejšího východního bloku. M. j. byla tato technologie použita i při jachtařských soutěžích olympijských her 1980 v Tallinu.\n\nJe tedy zásluhou českého rodáka a vlastence B. J. Procházky de Dubé, že nás dlouhá léta provázel mnoha tuzemskými nádražími typický klapavý zvuk překlápějících se štítků těchto informačních tabulí v odbavovacích halách či na nástupuštích.\n\nB. J. Procházka de Dubé zemřel na následky těžkého zranění, utrpěného v důsledku srážky automobilem u čerpací stanice.\n\n\n"}
{"id": "870019", "url": "https://cs.wikipedia.org/wiki?curid=870019", "title": "Long Beach (New York)", "text": "Long Beach (New York)\n\nLong Beach je město v okresu Nassau County ve státě New York ve Spojených státech amerických. K roku 2010 zde žilo 33 275 obyvatel. S celkovou rozlohou 10,1 km² byla hustota zalidnění 6 398,1 obyvatel na km².\n\n"}
{"id": "870020", "url": "https://cs.wikipedia.org/wiki?curid=870020", "title": "Long Beach (rozcestník)", "text": "Long Beach (rozcestník)\n\nLong Beach může být:\n\n"}
{"id": "870024", "url": "https://cs.wikipedia.org/wiki?curid=870024", "title": "Jindřich II. Clément", "text": "Jindřich II. Clément\n\nJindřich II. Clément (, po 1224 - 1265) byl pán z Argentanu, křižák a francouzský maršál. Narodil se jako syn Jana Clémenta a od roku 1261 až do roku 1265 pokračoval v rodinné tradici ve funkci francouzského maršála. Po boku svého panovníka se také zúčastnil kruciáty do Svaté země.\n"}
{"id": "870025", "url": "https://cs.wikipedia.org/wiki?curid=870025", "title": "Olena Chološová", "text": "Olena Chološová\n\nOlena Chološová (ukrajinsky: \"Олена Холоша\" – Olena Chološa; * 26. ledna 1982 Čerkasy, Ukrajinská SSR) je ukrajinská atletka, jejíž specializací je skok do výšky.\n\nMezinárodní kariéru započala v roce 1999 na prvním ročníku MS v atletice do 17 let v Bydhošti, kde se umístila na 6. místě (179 cm). O rok později na juniorském mistrovství světa v chilském Santiagu skončila v kvalifikaci. V roce 2003 na světové letní univerziádě v jihokorejském Tegu skončila na 6. místě (188 cm).\n\nJejím největším mezinárodním úspěchem je bronzová medaile, kterou vybojovala společně s Ruskou Irinou Gordějevovou a Švédkou Emmou Greenovou v roce 2012 na ME v atletice v Helsinkách. Všechny tři výškařky měly stejný technický zápis a bronz získaly za překonanou výšku 192 cm. Na Letních olympijských hrách 2012 v Londýně v kvalifikaci překonala 190 cm a společně s Estonkou Annou Iljuštšenkovou obsadila dělené 15. místo, což k postupu do finále nestačilo.\n\n\n"}
{"id": "870028", "url": "https://cs.wikipedia.org/wiki?curid=870028", "title": "Gallotia auaritae", "text": "Gallotia auaritae\n\nGallotia auaritae je ještěrka čeledi ještěrkovitých, žijící endemicky na Kanárských ostrovech, jmenovitě na ostrově La Palma, která zatím nemá české jméno. Včetně ocasu dorůstá velikosti až 70 centimetrů a samci jsou trochu větší než samice. Až do roku 2007 byla vědci považována za vyhynulou, po dobu 5000 let. V tomto roce ji však objevil na ostrově La Palma herpetolog Luis Enrique Minguez. Objevení této ještěrky předcházely objevy veleještěrky Symoniovy roku 1974 a veleještěrky gomerské roku 1994.\n"}
{"id": "870029", "url": "https://cs.wikipedia.org/wiki?curid=870029", "title": "ASB Classic 2013 – ženská dvouhra", "text": "ASB Classic 2013 – ženská dvouhra\n\nDo soutěže ženské dvouhry na tenisovém turnaji ASB Classic 2013 nastoupilo třicet dva hráček. Obhjákyní titulu byla Číňanka Čeng Ťie, která v úvodním kole nestačila na Jamie Hamptonovou. Turnaj vyhrála nejvýše nasazená tenistka a polská světová čtyřka Agnieszka Radwańská, když ve finále zdolala belgickou turnajovou trojku Yaninu Wickmayerovou ve dvou setech.\n\n\n"}
{"id": "870031", "url": "https://cs.wikipedia.org/wiki?curid=870031", "title": "Maďarovská skupina", "text": "Maďarovská skupina\n\nNálezy z eponymní lokality u vsi Maďarovce (od roku 1948 část obce Santovka – Malinovec), byly zvřejněny již v roce 1911 J. Visegrádim, který lokalitu objevil a prozkoumal. Materiál této kultury vyčlenil a kulturu pojmenoval jako \"maďarovská\" roku 1929 H. Mitscha-Märheim, který její původ spatřoval v kultuře s kanelovanou keramikou. Název G. Childa \"typ Veselé\", ze stejné doby, se neujal, ale jeho názor na vznik z kultury únětické se ukázal být správným. Termín \"Maďarovská kultura\" definitivně prosadil Jan Eisner. Pod druhé světové válce byly prozkoumány významné lokality – sídliště Veselé, Nitrianský Hrádok a další. Téměř na všech pohřebištích ze starší doby bronzové byl nalezen přechod od únětické kultury k maďarovské, dobře byl na pohřebištích zachycen i průběh a zánik maďarovské kultury. J. W. Neugebauer přiřadil v roce 1987 skupinu Böheimkirchen k věteřovsko-maďarovské kultuře a hovoří se tak o komplexu kultur \"Maďarovce - Věteřov - Böheimkirchen\".\n\nMaďarovská skupina vznikla v průběhu stupně BA2 chronologického systému podle Paula Reineckeho z místního prostředí únětické kultury pod vlivem přicházejícím ze panonské oblasti. Zanikla v průběhu stupně BB1 během tvorby karpatské mohylové kultury, v jejíž tvorbě byla jako jeden z hlavních prvků. Materiál umožnil rozdělit v roce 1971 badatelům Antonu Točíkovi a Jozefu Vladárovi období jejího trvání na tři stupně: \"úněticko-maďarovský\", \"klasický\" a \"pozdně maďarovský\".\n\n\n\n\nSídelní oblasti lidu maďarovské skupiny zahrnovaly celé jihozápadní Slovensko. Na západě byl hranicí dolní tok řeky Morava, na severu dosahovalo až do střední oblasti toků řek Váhu, Nitry a Žitavy a na východě byla hranicí dolní část toku Ipľu. Na jižní hranici je zaznamenán odstup rozšíření od toku Dunaje, kde na levém, severním břehu byla sídliště lidu kultury severopanonské. Bohaté styky s okolními kulturami se projevily v místních odlišnostech hmotného projevu. Podle těchto odlišností je možno sídelní oblast maďarovské kultury rozdělit na tři okruhy. Vliv kultur otomanské a severopanonské se projevil ve východním okruhu v povodí Ipľu a Hronu, v povodí Nitry je okruh rozšíření klasické maďarovské hmotné kultury a v povodí Váhu a Moravy je zřetelné silnější podloží předcházející únětické kultury a vliv příbuzné věteřovské skupiny na Moravě.\n\nZe sídlišť maďarovské skupiny byla prozkoumána zejména sídliště opevněná ale i některá neopevněná sídliště. Pro opevněná sídliště byly vybírány polohy v blízkosti řek na sprašových terasách a ostrozích a na návrších. Výjimkou nejsou ani opevněné osady využívající nízkého záplavového terénu. Osady byly opevněné příkopem a valem z hlíny či kamení a palisádou.(SDB 80)\n\n\n\nBylo nalezeno jen malé množství pohřebišť maďarovské skupiny, kostrové pohřby byly nalézá spíše přímo při výzkumech sídlišť, což napovídá tomu, že tento lid pohřbíval spíše v blízkosti sídlišť.\n\nPohřební ritus maďarovské skupiny byl kostrový. Mrtví byli ukládáni do plochých hrobů ve skrčené poloze s orientací východ – západ, nebo bez pravidelné orientace. Časté jsou pohřby dětí v zásobnicových nádobách – pithech. Pod vlivem z Karpatské kotliny se začíná pohřební ritus měnit na žárový a začínají se objevovat žárové pohřby. V hrobech se objevuje keramika a často bronzové předměty.\n\n"}
{"id": "870033", "url": "https://cs.wikipedia.org/wiki?curid=870033", "title": "Tupolev Tu-142", "text": "Tupolev Tu-142\n\nTupolev Tu-142 (kód NATO \"Bear F/J\") je námořní hlídkový a protiponorkový letoun vycházející z konstrukce bombardéru Tu-95. Tu-142 byl navržen konstrukční kanceláří Tupolev a mezi lety 1968 až 1994 byl vyráběn závody ve městech Kujbyšev a Taganrog. Dříve letouny sloužily v sovětském námořnictvu a ukrajinském letectvu, ale dnes jsou ve službě v ruském námořnictvu a v letech 1988 až 2017 sloužily také v indickém námořnictvu.\n\nIndické námořnictvo typ Tu-142M zavedlo roku 1988 jako svůj hlavní dálkový námořní hlídkový a protiponorkový letoun. Oficiálně je vyřadilo po 29leté službě dne 29. března 2017. Ve službě je nahrazuje americký P-8I Poseidon.\n\n\n\n"}
{"id": "870037", "url": "https://cs.wikipedia.org/wiki?curid=870037", "title": "Saratoga Springs", "text": "Saratoga Springs\n\nSaratoga Springs může být:\n\n"}
{"id": "870038", "url": "https://cs.wikipedia.org/wiki?curid=870038", "title": "ASB Classic 2013 – ženská čtyřhra", "text": "ASB Classic 2013 – ženská čtyřhra\n\nDo soutěže ženské čtyřhry na tenisovém turnaji ASB Classic 2013 nastoupilo patnáct dvojic. Obhájcem titulu byl český pár Andrea Hlaváčková a Lucie Hradecká, který se turnaje nezúčastnil.\n\nVítězem se stala americko-australská dvojice Cara Blacková a Anastasia Rodionovová, která ve finále přehrála nejvýše nasazený německo-kazašský pár Julia Görgesová a Jaroslava Švedovová po setech 2–6, 6–2, až v supertiebreaku [10–5].\n\n\n"}
{"id": "870040", "url": "https://cs.wikipedia.org/wiki?curid=870040", "title": "Saratoga Springs (New York)", "text": "Saratoga Springs (New York)\n\nSaratoga Springs je město v okresu Saratoga County ve státě New York ve Spojených státech amerických. K roku 2010 zde žilo 26 586 obyvatel. S celkovou rozlohou 75 km² byla hustota zalidnění 355 obyvatel na km².\n"}
{"id": "870041", "url": "https://cs.wikipedia.org/wiki?curid=870041", "title": "Oakley (Utah)", "text": "Oakley (Utah)\n\nOakley je město v okresu Summit County ve státě Utah ve Spojených státech amerických. K roku 2000 zde žilo 948 obyvatel. S celkovou rozlohou 16,3 km² byla hustota zalidnění 58,1 obyvatel na km².\n"}
{"id": "870043", "url": "https://cs.wikipedia.org/wiki?curid=870043", "title": "Orangeville (Utah)", "text": "Orangeville (Utah)\n\nOrangeville je město v okresu Emery County ve státě Utah ve Spojených státech amerických. K roku 2000 zde žilo 1 398 obyvatel. S celkovou rozlohou 3,4 km² byla hustota zalidnění 414,5 obyvatel na km².\n"}
{"id": "870044", "url": "https://cs.wikipedia.org/wiki?curid=870044", "title": "Moroni (Utah)", "text": "Moroni (Utah)\n\nMoroni je město v okresu Sanpete County ve státě Utah ve Spojených státech amerických. K roku 2000 zde žilo 1 280 obyvatel. S celkovou rozlohou 2,8 km² byla hustota zalidnění 461 obyvatel na km².\nMěsto čerpá hlavně z turistiky a těžby ropy.\n"}
{"id": "870045", "url": "https://cs.wikipedia.org/wiki?curid=870045", "title": "Wendover (Utah)", "text": "Wendover (Utah)\n\nWendover je město v okresu Tooele County ve státě Utah ve Spojených státech amerických. K roku 2000 zde žilo 1 537 obyvatel. S celkovou rozlohou 16,7 km² byla hustota zalidnění 92,3 obyvatel na km².\n"}
{"id": "870047", "url": "https://cs.wikipedia.org/wiki?curid=870047", "title": "Wendover", "text": "Wendover\n\nWendover může být:\n\n"}
{"id": "870048", "url": "https://cs.wikipedia.org/wiki?curid=870048", "title": "Pište mé jméno se S", "text": "Pište mé jméno se S\n\nPište mé jméno se S ( „Spell My Name with an S“) je krátká vědeckofantastická povídka spisovatele Isaaca Asimova, která vyšla poprvé v roce 1958 v časopise \"Star Science Fiction\" pod názvem „S as in Zebatinsky“. Byla následně zařazena do povídkové sbírky \"Nine Tomorrows\" (1959) pod původním Asimovovým názvem „Spell My Name with an S“. Česky vyšla ve sbírce \"Sny robotů\" (1996).\n\nPříběh s tematikou motýlího efektu vznikl na základě autorovy frustrace z častého komolení jeho jména (Azimov místo Asimov). Autor dodává, že poslední část povídky byla doplněna později. Asimov nebyl spokojen, že role numerologa nebyla více vysvětlena a tak přidal dodatek, který povídku zakončuje pochmurně.\n\n\nMarshall Zebatinsky, americký jaderný fyzik s polskými kořeny není spokojen se svou profesní kariérou. Už se mu nelíbí být součástí velkého týmu, kde jeho individuální znalosti zaniknou a touží po sólo kariéře. Na popud své ženy Sophie se obrátí na numerologa. Ten mu poradí, že jeho budoucnost se pravděpodobně bude ubírat lepším směrem, pokud si změní jméno Zebatinsky na Sebatinsky. Tato nepatrná změna vyvolá zájem kontrarozvědky a následně celou řadu událostí. Americká kontrarozvědka díky tomu zjistí, že Sověti pracují na štítu odrážejícím záření gama, technologie, kterou Američané nemají. Rozjede se výzkum a Sebatinsky je jako oběť bezpečnostních prověrek převeden z jaderného programu na univerzitu, kde je mu nabídnuto místo profesora. Sebatinsky nic neví o zákulisí svého přeřazení, ale získal konečně to, po čem toužil.\n\nV závěru povídky (Asimovova přidaná část) je odhaleno, že starý numerolog byl ve skutečnosti Haround - příslušník vyspělé mimozemské civilizace, která má možnost ovlivňovat události na Zemi. Se svým přítelem Mestackem se vsadil, že nepatrným zásahem zabrání jaderné válce, která by Zemi brzy zachvátila (poté, co by Sověti bez povšimnutí dokončili svůj program štítu). Haround se s Mestackem vsadí znovu. Tentokrát o to, že události vrátí další nepatrnou změnou do jejich původního stavu, což bude pro Zemi znamenat jaderný holokaust.\n"}
{"id": "870049", "url": "https://cs.wikipedia.org/wiki?curid=870049", "title": "Oakley", "text": "Oakley\n\nOakley může být:\n\n"}
{"id": "870050", "url": "https://cs.wikipedia.org/wiki?curid=870050", "title": "Orangeville", "text": "Orangeville\n\nOrangeville může být:\n\n"}
{"id": "870054", "url": "https://cs.wikipedia.org/wiki?curid=870054", "title": "Hyrum", "text": "Hyrum\n\nHyrum může být:\n\n"}
{"id": "870058", "url": "https://cs.wikipedia.org/wiki?curid=870058", "title": "Binghamton", "text": "Binghamton\n\nBinghamton může být:\n\n"}
{"id": "870059", "url": "https://cs.wikipedia.org/wiki?curid=870059", "title": "Binghamton (New York)", "text": "Binghamton (New York)\n\nBinghamton je město v okresu Broome County ve státě New York ve Spojených státech amerických. K roku 2010 zde žilo 47 376 obyvatel. S celkovou rozlohou 28,6 km² byla hustota zalidnění 1 656,6 obyvatel na km².\n"}
{"id": "870060", "url": "https://cs.wikipedia.org/wiki?curid=870060", "title": "White Plains (New York)", "text": "White Plains (New York)\n\nWhite Plains je město v okresu Westchester County ve státě New York ve Spojených státech amerických. K roku 2010 zde žilo 56 853 obyvatel. S celkovou rozlohou 28 km² byla hustota zalidnění 2 000 obyvatel na km².\n"}
{"id": "870061", "url": "https://cs.wikipedia.org/wiki?curid=870061", "title": "Utica (New York)", "text": "Utica (New York)\n\nUtica je město v okresu Oneida County ve státě New York ve Spojených státech amerických. K roku 2010 zde žilo 62 235 obyvatel. S celkovou rozlohou 43 km² byla hustota zalidnění 1 432,4 obyvatel na km².\n\n"}
{"id": "870065", "url": "https://cs.wikipedia.org/wiki?curid=870065", "title": "Mount Vernon (New York)", "text": "Mount Vernon (New York)\n\nMount Vernon je město v okresu Westchester County ve státě New York ve Spojených státech amerických. K roku 2010 zde žilo 67 292 obyvatel. S celkovou rozlohou 15,8 km² byla hustota zalidnění 5 955,04 obyvatel na km².\n"}
{"id": "870066", "url": "https://cs.wikipedia.org/wiki?curid=870066", "title": "Qatar ExxonMobil Open 2013", "text": "Qatar ExxonMobil Open 2013\n\nQatar ExxonMobil Open 2013 byl tenisový turnaj mužů na profesionálním okruhu ATP World Tour, hraný v areálu Khalifa International Tennis and Squash Complex na otevřených dvorcích s tvrdým povrchem. Konal se na úvod sezóny mezi 30. prosincem 2012 až 6. lednem 2013 v katarském hlavním městě Dauhá jako dvacátý první ročník turnaje.\n\nŘadil se do kategorie ATP World Tour 250. Celkový rozpočet činil 1 150 720 dolarů.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující dvojice obdrželi divokou kartu do hlavní soutěže:\n\n\n"}
{"id": "870068", "url": "https://cs.wikipedia.org/wiki?curid=870068", "title": "New Rochelle", "text": "New Rochelle\n\nNew Rochelle je město v okrese Westchester County ve státě New York ve Spojených státech amerických. K roku 2010 zde žilo 77 062 obyvatel. S celkovou rozlohou 34,3 km² byla hustota zalidnění 2 692,5 obyvatel na km².\n"}
{"id": "870071", "url": "https://cs.wikipedia.org/wiki?curid=870071", "title": "White Plains", "text": "White Plains\n\nWhite Plains může být:\n\n"}
{"id": "870072", "url": "https://cs.wikipedia.org/wiki?curid=870072", "title": "Rome (New York)", "text": "Rome (New York)\n\nRome je město v okresu Oneida County ve státě New York ve Spojených státech amerických. K roku 2010 zde žilo 33 725 obyvatel. S celkovou rozlohou 196 km² byla hustota zalidnění 180,1 obyvatel na km².\n"}
{"id": "870073", "url": "https://cs.wikipedia.org/wiki?curid=870073", "title": "North Tonawanda", "text": "North Tonawanda\n\nNorth Tonawanda je město v okresu Niagara County ve státě New York ve Spojených státech amerických. K roku 2010 zde žilo 31 568 obyvatel. S celkovou rozlohou 28,3 km² byla hustota zalidnění 1 206,7 obyvatel na km².\n"}
{"id": "870074", "url": "https://cs.wikipedia.org/wiki?curid=870074", "title": "Jamestown (New York)", "text": "Jamestown (New York)\n\nJamestown je město v okresu Chautauqua County ve státě New York ve Spojených státech amerických. K roku 2010 zde žilo 31 146 obyvatel. S celkovou rozlohou 23,5 km² byla hustota zalidnění 1 364,3 obyvatel na km².\n"}
{"id": "870078", "url": "https://cs.wikipedia.org/wiki?curid=870078", "title": "Sterling (Utah)", "text": "Sterling (Utah)\n\nSterling je obec v okresu Sanpete County ve státě Utah ve Spojených státech amerických. K roku 2010 zde žilo 235 obyvatel. S celkovou rozlohou 0,6 km² byla hustota zalidnění 376,9 obyvatel na km².\n"}
{"id": "870079", "url": "https://cs.wikipedia.org/wiki?curid=870079", "title": "Ostružiník nutkajský", "text": "Ostružiník nutkajský\n\nOstružiník nutkajský (\"Rubus parviflorus\") je druh ostružiníku vyskytující se na západě a severu Severní Ameriky, mezi Aljaškou, Michiganem a severním Mexikem. Zatímco na severu svého rozšíření roste většinou v nulové nadmořské výšce, na jihu se vyskytuje v pásmu okolo 2 500 metrů nad mořem.\n\nJedná se o hustý keř až 2,5 metru vysoký s výhonky s průměrem až 1,5 centimetru, často rostoucí ve velkých skupinách, kde se rozmnožuje pomocí podzemního oddenku. Na rozdíl od většiny zástupců svého druhu nemá trny. Jeho listy jsou dlanitě složené, s průměrem až 20 centimetrů a pěti laloky, a jsou chlupaté, ale na dotek hladké. Květy mají průměr zhruba 2 až 6 centimetrů s pěti bílými okvětními lístky a několika bledě žlutými tyčinkami. Tento druh ostružiníku má ze všech příslušníků rodu jedny z největších květů, což dělá z jeho latinského jména \"parviflorus\" (s malým květem) nevhodný název. Druh dále produkuje kyselé jedlé složené plody s průměrem zhruba jednoho centimetru, které zrají do jasně červené barvy v polovině až ke konci léta. Jedná se prakticky o malinu, takže jeho plod se ve skutečnosti skládá z několika malých peckovic okolo centrálního jádra plodu. Peckovice mohou být z plodu odstraněny, holé jádro plodu pak připomíná náprstek, z čehož pochází anglický název \"thimbleberry\".\n\nTento druh se často vyskytuje podél silnic a železnic nebo na mýtinách, kde patří mezi druhy rané sukcese například po mýcení nebo lesních požárech. V lesích je pak částí podrostu společně s kapraděmi, trojčetkami nebo pstročky.\n\nPlody ostružiníku nutkajského jsou větší, plošší a jemnější než obvyklé maliny a mají mnoho malých semen. Kvůli jemnosti plodu je obtížné jej balit a rozvážet, takže jeho pěstování za komerčními účely je velice vzácné. Divoké plody se však využívají k výrobě džemu, který je pak prodáván jako místní delikatesa v některých částech jeho rozšíření, především na poloostrově Keweenaw na severu Michiganu. Džem se vyrábí smícháním stejného objemu cukru a plodů, které se pak vaří po dobu dvou minut než se uschovají do sklenic. Plody mohou být konzumovány surové nebo usušené, ale nejsou vždy příliš chutné. Další ostatní části rostliny byly využívány indiány pro zdravotní účinky.\n\nNedaleko Squamish v kanadské provincii Britská Kolumbie byla nalezena varianta rostliny se dvěma květy. Její klony nejsou prodávány, ale jsou pěstovány v Botanické zahradě a centru výzkumu rostlin UBC ve Vancouveru a v zahradě tuzemských rostlin Královského britskokolumbijského muzea ve Victorii. Další rostlina se dvěma květy byla okolo roku 1975 nalezena v Monte Riu v severní Kalifornii, její klony se nyní prodávají na internetu.\n"}
{"id": "870081", "url": "https://cs.wikipedia.org/wiki?curid=870081", "title": "Qatar ExxonMobil Open 2013 – mužská dvouhra", "text": "Qatar ExxonMobil Open 2013 – mužská dvouhra\n\nDo soutěže mužské dvouhry na tenisovém turnaji Qatar ExxonMobil Open 2013 nastoupilo třicet dva hráčů. Obhjácem titulu byl Francouz Jo-Wilfried Tsonga, který místo účasti v Dauhá zvolil start na australském Hopmanově poháru.\n\nVítězem se stal druhý nasazený Francouz Richard Gasquet, který ve finále přehrál ruského tenistu Nikolaje Davyděnka po třísetovém průběhu 3–6, 7–6 a 6–3.\n\n\n"}
{"id": "870082", "url": "https://cs.wikipedia.org/wiki?curid=870082", "title": "Římskokatolická farnost Robeč", "text": "Římskokatolická farnost Robeč\n\nŘímskokatolická farnost Robeč (lat. \"Hrobitschium\") je územní společenství římských katolíků ve Robči a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nPrvní písemná zmínka o farní lokalitě pochází z roku 1352. Již roku 1384 byla v místě plebánie. Kolem roku 1660 existovala v místě samostatná fara. Matriky jsou vedeny od roku 1678.\n\nZ důvodu efektivity duchovní správy byl vytvořen \"farní obvod\" (kolatura) farnosti Štětí nad Labem, jehož součástí je i farnost Robeč, která je tak spravována \"excurrendo\".\n\n\n"}
{"id": "870085", "url": "https://cs.wikipedia.org/wiki?curid=870085", "title": "Marek Šichor", "text": "Marek Šichor\n\nMarek Šichor (* 17. července 1990 v Zábřehu) je český fotbalový záložník, hrající za 1. HFK Olomouc.\n\nS fotbalem začínal v SK Sulko Zábřeh, odkud v roce 2007 zamířil do mládežnických výběrů prvoligové Sigmy Olomouc. V létě 2010 se připravoval s áčkem Olomouce, ale nakonec zamířil na hostování do 1. SC Znojmo. Po půl roce se vrátil do Sigmy, ovšem v zimě 2011 klub opustil a přestoupil zpátky do Zábřehu, který hrál MSFL. Tady si svými výkony řekl o pozvánku na testy do prvoligové Vysočiny Jihlava, které pro něj skončili předčasně, když se hned na prvním tréninku zranil. Před sezonou 2013/2014 odešel na roční hostování do FC Baník Ostrava, kam po sezoně přestoupil. S týmem podepsal kontrakt do 30. 6. 2016.\n\nBěhem působení v Sigmě Olomouc si zahrál za reprezentační výběr U17, šlo o dva přátelské zápasy v únoru 2007, nejprve 5. února proti Nizozemsku (porážka 0:1) a o dva dny později proti Polsku (remíza 1:1). Gól nevstřelil.\n\n"}
{"id": "870090", "url": "https://cs.wikipedia.org/wiki?curid=870090", "title": "Qatar ExxonMobil Open 2013 – mužská čtyřhra", "text": "Qatar ExxonMobil Open 2013 – mužská čtyřhra\n\nDo soutěže mužské čtyřhry na tenisovém turnaji Qatar ExxonMobil Open 2013 nastoupilo šestnáct dvojic. Obhájcem titulu byl slovensko-český pár Filip Polášek a Lukáš Rosol, který nestartoval společně. Poláškovým spoluhráčem se stal rakouský hráč Julian Knowle, zatímco Rosol se rozhodl soutěže nezúčastnit.\n\nVítězem se stala německá dvojice Christopher Kas a Philipp Kohlschreiber, když ve finále zdolala druhý nasazený rakousko-český Knowle a Polášek ve dvou setech 7–5 a 6–4.\n\n\n"}
{"id": "870092", "url": "https://cs.wikipedia.org/wiki?curid=870092", "title": "Da Capo (album, Love)", "text": "Da Capo (album, Love)\n\nDa Capo je druhé studiové album americké rockové skupiny Love. Jeho nahrávání probíhalo od 27. září do 2. října 1966. Album pak vyšlo v lednu 1967 u vydavatelství Elektra Records. Album produkovali Paul A. Rothchild a Jac Holtzman.\n\n\n"}
{"id": "870106", "url": "https://cs.wikipedia.org/wiki?curid=870106", "title": "Typ I (ponorka)", "text": "Typ I (ponorka)\n\nTyp I byla třída oceánských ponorek německé Kriegsmarine z období druhé světové války. Postavena byla v pouhých dvou exemplářích. Obě ponorky prošly krátkým a úspěšným nasazením ve světové válce. V průběhu roku 1940 byly na svých bojových plavbách ztraceny.\n\nPonorky této třídy přímo vycházely z ponorky typu E-1 postavené v letech 1926–1927 pro Španělské námořnictvo. Postaveny byly pouze dvě jednotky typu \"I\", pojmenované U \"25\" a U \"26\". Výroba poté přešla na modernější ponorky typu \"VII\".\n\nHlavňovou výzbroj tvořil jeden 105mm kanón doplněný jedním 20mm protiletadlovým kanónem. Ponorky dále nesly šest 533mm torpédometů, z toho čtyři příďové a dva záďové. Zábora munice činila 14 torpéd či 28 min. Pohonný systém tvořily dva diesely MAN o výkonu 1540 bhp a dva elektromotory o výkonu 500 bhp.\n\nPonorky typu \"I\" byly stavěny především pro použití ve výcviku. Nedostatek novějších ponorek si ale, po vypuknutí druhé světové války, vynutil jejich nasazení v první linii. Ponorky typu \"I\" za války provedly 13 bojových plaveb během kterých potopily 18 obchodních lodí. Obě však byly už roku 1940 potopeny. U \"25\" byla 3. srpna 1940 ztracena s celou posádku po najetí na minu.\n\nU \"26\" dne 30. července 1940 poblíž Irska napadla konvoj OA-175. Když 1. července v 01:18 torpédem poškodila obchodní loď \"Zarian\", napadla ji britská korveta třídy \"Flower\" HMS \"Gladiolus\", která ji napadla pomocí hlubinných pum. Poškozená ponorka se nepozorována vynořila po šesti hodinách, brzy ji ale spatřil a napadl létající člun Short Sunderland Mk.I. Následně U \"26\" potopila vlastní posádka.\n\n"}
{"id": "870111", "url": "https://cs.wikipedia.org/wiki?curid=870111", "title": "Kino Máj (Doksy)", "text": "Kino Máj (Doksy)\n\nKino Máj, ležící v obci Doksy v okrese Česká Lípa v Libereckém kraji, je architektonicky významná stavba, navržená Karlem Hubáčkem, zakládajícím členem architektonického studia SIAL (Sdružení inženýrů a architektů v Liberci) a jeho spolupracovníky Františkem Dvořákem a Vlastislavem Kolářem. Projekt a realizace stavby vznikaly v letech 1957–1963. Objekt se nachází v Máchově ulici č. 542, u silnice mezi nádražím a hlavním náměstím.\n\nPočátky filmového promítání v severočeském lázeňském městě Doksy, ležícím v rekreační oblasti Máchova jezera, spadají do 20. let 20. století. Původní kino Heller se nacházelo v zadním traktu restaurace Bezděz, v dnešní ulici Komenského. V roce 1953 vyhořelo a náhradní prostory pro promítání poskytl na čas hotel Grand. Zároveň bylo rozhodnuto o výstavbě nové budovy kina. Při výkopových pracích pro založení stavby podle stávajícího projektu, se narazilo na spodní vodu a stavba byla pozastavena. Vypracováním nové projektové dokumentace byl pověřen liberecký architekt Karel Hubáček, který se svými spolupracovníky vytvořil projekt víceúčelové budovy, kde se kromě jednoho kinosálu a technického zázemí, nacházela v patře též kavárna. Autor tak vyprojektoval budovu, která se nepodobala obvyklým stavbám tohoto druhu, vzniklým v té době. Styl stavby, podle některých odborných kritiků, připomíná alpskou architekturu, podle jiných se tvůrce projektu inspiroval tvary lodí a vln na nedalekém Máchově jezeře. Lehkost a vzdušnost konstrukce umožnil především použitý stavební materiál, kterým byl železobeton, ze kterého byla též zhotovena skořepinová konstrukce střechy. Technicky se tak podařilo zvládnout stavbu ve svahu, na nestabilním podloží s agresivní spodní vodou.\n\nKarel Hubáček zastával též funkci stavebního dozoru a 9. března 1963 bylo kino Máj slavnostně otevřeno premiérou českého filmu režiséra Karla Kachyni \"Závrať\". Působivé interiéry vestibulu a kavárny v prvním podlaží vytvořili architekti Lidmila Švarcová a Otakar Binar. Kino bylo vybaveno, na svoji dobu, nejmodernější filmovou technikou s možností širokoúhlé projekce a se stereofonními reproduktory. Tato technika se však od 80. let již nevyužívala, protože filmy pro toto zařízení se z důvodů finanční náročnosti přestaly vyrábět. V polovině 80. let proběhla též první větší rekonstrukce budovy, jejíž podobu má kino Máj dodnes. Do roku 1992 se v kině stále promítalo minimálně jedenkrát denně i za situace, kdy v prázdninové sezóně promítala dvě letní kina, v Doksech a v přilehlých Starých Splavech.\n\nZa měnících se ekonomických poměrů v 90. letech, ale docházelo ke stále většímu úbytku diváků, v důsledku zvýšení cen vstupenek, rozšíření sítě DVD a videopůjčoven, možností nákupu domácích kin i snižující se kvality filmů v distribuční síti. K tomu přistoupil i rychlý vývoj filmové techniky a kinu, které nebylo vybaveno digitální promítací technikou, hrozil zánik.\nDíky iniciativě obyvatel města byl založen Nadační fond Antonína Bennewitze, jehož projekt „Historie a budoucnost dokského kina Máj“, připravený ve spolupráci s Městským kulturním střediskem Doksy a pod záštitou nadace Via, získal finanční příspěvek z programu ČSOB a Poštovní spořitelny pro podporu regionů.\n\nCelková investice do digitalizace kina si vyžádala zhruba částku 3 mil. Kč; dotaci ve výši 600 000 Kč poskytl Státní fond na podporu a rozvoj české kinematografie. Práce plánované od roku 2011 provedla firma ALTEI spol. s r.o. a 20. března 2012 bylo kino po digitalizaci slavnostně otevřeno filmem \"Čtyři slunce\", režiséra Bohdana Slámy. Maximální kapacita jednosálového kina je 320 míst.\n\nZáměrem města je vytvořit z kina Máj multifunkční kulturní centrum a využívat jeho prostory i pro divadelní představení malých forem, koncerty, tematické filmové pořady, výstavy ve vestibulu apod. Po rekonstrukci sociálního zařízení v kině v roce 2008 by, v roce 50. výročí existence kina (2013), měla začít jeho postupná celková rekonstrukce v ceně 11 mil. Kč, jejímž cílem je snížení energetické náročnosti budovy. Práce jsou rozděleny do 4 etap: střecha a zateplení budovy, nová elektroinstalace, prostorové úpravy objektu a rekonstrukce interiéru. Výsledkem by mělo být zachování této kulturně–stavební pamětihodnosti i do budoucna.\n\nOdkládaná rekonstrukce začala v červnu 2014, opravy této etapy za 8 milionů Kč byly ukončeny počátkem listopadu 2014 a kino ihned obnovilo promítání.\n\nKino promítá celoročně, s výjimkou pravidelné měsíční odstávky v zimních měsících. Mimo sezonu probíhají obvykle dvě až tři promítání v týdnu, v letní sezoně se promítá každý den.\n\n19. dubna 2008 se zde uskutečnily ozvěny filmového festivalu Febiofest. Od roku 2011 kino hostí i festival cestovatelských filmů Expediční kamera. Kromě toho se v kině pořádají tematicky zaměřené filmové i nefilmové akce (ceremonie, divadelení představení či zasedání zastupitelstva).\n\nV roce 2008 v kině proběhla slavnostní předpremiéra filmu režiséra F. A. Brabce \"Máj\", v lednu 2013 se zde měla konat i předpremiéra animovaného filmu \"Čtyřlístek ve službách krále\". Kvůli technickým problémům byla projekce přesunuta až na 2. března 2013, dva dny po celostátní premiéře.\n\n\n\n"}
{"id": "870112", "url": "https://cs.wikipedia.org/wiki?curid=870112", "title": "Marin Glasnović", "text": "Marin Glasnović\n\nMarin Glasnović (* 15. června 1990) je chorvatský fotbalový útočník hrající za SK Zápy.\n\nAčkoliv pochází z Chorvatska, začínal s fotbalem v Praze, kde odmala žije. V žákovských kategoriích hrál za Spartu, ale do povědomí veřejnosti se dostal až v dresu Motorletu Praha. Zde se postupně prostřílel až do áčka. V podzimní části sezony 2011/12 nastřílel za Motorlet, který tehdy hrál divizi, celkem 24 branek a stal se nejlepším podzimním střelcem v Česku. V Motorletu nastupoval i za béčko, kde na sebe upozornil pěti góly v síti Meteoru Praha. V zimě se o něho zajímal Písek i Střížkov, nakonec dostal šanci ve třetiligových Ovčárech, kam zamířil na hostování. Zde se sešel v jednom týmu s bývalým hráčem Bohemians 1905 Ferencem Róthem. Toto angažmá však pro něj nezačalo dobře, když krátce po zápase s MFK Chrudim v kabině zkolaboval a musel být převezen do nemocnice v Mělníku. Do konce jarní části už nastupoval jen sporadicky a na podzim 2012 zamířil do rovněž třetiligových Záp. Tady svými výkony zaujal vedení prvoligové Vysočiny Jihlava a to si ho v lednu 2013 pozvalo na testy. Za Jihlavu nastoupil do dvou zápasů zimní Tipsport ligy, ve kterých si připsal jednu branku, ovšem svými výkony vedení ani trenéra nepřesvědčil a to s ním posléze ukončilo testy. V zimním přestupovém období nakonec zamířil na hostování do Příbrami, kde nastupoval za juniorku. Po skončení sezony pak zamířil do týmu FK Králův Dvůr, který hraje ČFL, kde ovšem před jarní částí skončil a vrátil se do Záp, kde vypomáhá i v \"B\" týmu.\n"}
{"id": "870115", "url": "https://cs.wikipedia.org/wiki?curid=870115", "title": "Ablis", "text": "Ablis\n\nAblis je francouzská obec v departmentu Yvelines v regionu Île-de-France. Leží 13 kilometrů jižně od Rambouillet.\n\nSousední obce: Prunay-en-Yvelines, Orsonville, Sonchamp, Boinville-le-Gaillard a Saint-Martin-de-Bréthencourt.\n\nK obci patří i samoty Ménainville, Guéherville, Mainguérin, Dimancheville a Long Orme.\n\nÚzemí obce je osídleno už od galo-římských dob, leželo při římských silnicích Chartres-Lutèce a Beauvais-Orléans.\n\n\n\"Počet obyvatel\"\nÚzemím obce procházejí silnice RN10 a RN191.\n\n\n"}
{"id": "870116", "url": "https://cs.wikipedia.org/wiki?curid=870116", "title": "Austrálie na Letních olympijských hrách 2004", "text": "Austrálie na Letních olympijských hrách 2004\n\nAustrálii na Letních olympijských hrách v roce 2004 reprezentovalo 470 sportovců v 33 sportech. Ve výpravě bylo 268 mužů a 202 žen.\n\n"}
{"id": "870123", "url": "https://cs.wikipedia.org/wiki?curid=870123", "title": "Genola", "text": "Genola\n\nGenola může být:\n\n"}
{"id": "870124", "url": "https://cs.wikipedia.org/wiki?curid=870124", "title": "Genola (Utah)", "text": "Genola (Utah)\n\nGenola je město v okresu Utah County ve státě Utah ve Spojených státech amerických. K roku 2010 zde žilo 1 370 obyvatel. S celkovou rozlohou 35,9 km² byla hustota zalidnění 38 obyvatel na km².\n"}
{"id": "870125", "url": "https://cs.wikipedia.org/wiki?curid=870125", "title": "Oswego County", "text": "Oswego County\n\nOswego County je okres ve státě New York ve Spojených státech amerických. K roku 2010 zde žilo 122 109 obyvatel. Správním městem okresu je Oswego. Celková rozloha okresu činí 3 398 km².\n"}
{"id": "870128", "url": "https://cs.wikipedia.org/wiki?curid=870128", "title": "Rensselaer County", "text": "Rensselaer County\n\nRensselaer County je okres ve státě New York ve Spojených státech amerických. K roku 2010 zde žilo 163 129 obyvatel. Správním městem okresu je Troy. Celková rozloha okresu činí 1 722 km².\n"}
{"id": "870129", "url": "https://cs.wikipedia.org/wiki?curid=870129", "title": "Yates County", "text": "Yates County\n\nYates County je okres ve státě New York ve Spojených státech amerických. K roku 2010 zde žilo 25 348 obyvatel. Správním městem okresu je Penn Yan. Celková rozloha okresu činí 974 km².\n"}
{"id": "870131", "url": "https://cs.wikipedia.org/wiki?curid=870131", "title": "Wyoming County (New York)", "text": "Wyoming County (New York)\n\nWyoming County je okres ve státě New York ve Spojených státech amerických. K roku 2010 zde žilo 42 155 obyvatel. Správním městem okresu je Warsaw. Celková rozloha okresu činí 1 544 km².\n"}
{"id": "870132", "url": "https://cs.wikipedia.org/wiki?curid=870132", "title": "Westchester County", "text": "Westchester County\n\nWestchester County je okres ve státě New York ve Spojených státech amerických. K roku 2010 zde žilo 949 113 obyvatel. Správním městem okresu je White Plains. Celková rozloha okresu činí 1 295 km².\n"}
{"id": "870133", "url": "https://cs.wikipedia.org/wiki?curid=870133", "title": "Wayne County (New York)", "text": "Wayne County (New York)\n\nWayne County je okres ve státě New York ve Spojených státech amerických. K roku 2010 zde žilo 93 772 obyvatel. Správním městem okresu je Lyons. Celková rozloha okresu činí 3 585 km².\n"}
{"id": "870134", "url": "https://cs.wikipedia.org/wiki?curid=870134", "title": "Wayne County (Michigan)", "text": "Wayne County (Michigan)\n\nWayne County je okres ve státě Michigan ve Spojených státech amerických. K roku 2010 zde žilo 1 820 584 obyvatel. Správním a největším městem okresu je Detroit. Celková rozloha okresu činí 1 741 km².\n"}
{"id": "870137", "url": "https://cs.wikipedia.org/wiki?curid=870137", "title": "Wexford County", "text": "Wexford County\n\nWexford County je okres ve státě Michigan ve Spojených státech amerických. K roku 2010 zde žilo 32 735 obyvatel. Správním městem okresu je Cadillac. Celková rozloha okresu činí 1 491 km².\n"}
{"id": "870144", "url": "https://cs.wikipedia.org/wiki?curid=870144", "title": "Washtenaw County", "text": "Washtenaw County\n\nWashtenaw County je okres ve státě Michigan ve Spojených státech amerických. K roku 2010 zde žilo 344 791 obyvatel. Správním městem okresu je Ann Arbor. Celková rozloha okresu činí 1 871 km².\n"}
{"id": "870147", "url": "https://cs.wikipedia.org/wiki?curid=870147", "title": "Kanton Chavanges", "text": "Kanton Chavanges\n\nKanton Chavanges (fr. \"Canton de Chavanges\") byl francouzský kanton v departementu Aube v regionu Champagne-Ardenne. Tvořilo ho 16 obcí. Zrušen byl po reformě kantonů 2014.\n\n"}
{"id": "870148", "url": "https://cs.wikipedia.org/wiki?curid=870148", "title": "Ann Arbor", "text": "Ann Arbor\n\nAnn Arbor je město v okresu Washtenaw County ve státě Michigan ve Spojených státech amerických. K roku 2010 zde žilo 113 934 obyvatel. S celkovou rozlohou 74,33 km² byla hustota zalidnění 1 532,81 obyvatel na km². Sídlí zde University of Michigan, která zaměstnává kolem 30 000 osob. V důsledku toho zde sídlí také některé společnosti zaměřené na hi-tech.\n\nPodle sčítání lidu z roku 2010 zde žilo 113 934 obyvatel. Ann Arbor leží na okraji metropolitní oblasti Detroitu, v důsledku čehož se sem v rámci bílého útěku přesunulo mnoho bělochů.\n\n\nObyvatelé hispánského původu, bez ohledu na rasu, tvořili 4,1% populace.\n\n"}
{"id": "870151", "url": "https://cs.wikipedia.org/wiki?curid=870151", "title": "St. Clair County (Michigan)", "text": "St. Clair County (Michigan)\n\nSt. Clair County je okres ve státě Michigan ve Spojených státech amerických. K roku 2010 zde žilo 163 040 obyvatel. Správním městem okresu je Port Huron. Celková rozloha okresu činí 2 167 km².\n"}
{"id": "870153", "url": "https://cs.wikipedia.org/wiki?curid=870153", "title": "Ronny Reich", "text": "Ronny Reich\n\nRonny Reich ( רוני רייך, \"Roni Rajch\") (* 31. března 1947) je izraelský archeolog a vědec, odborník na starověký Jeruzalém.\nNarodil se roku 1947 ve městě Rechovot a vyrůstal v Cholonu. Jeho otec David padl ve válce za nezávislost. Vystudoval archeologii a geografii na Hebrejské univerzitě v Jeruzalémě. Diplomovou práci napsal pod vedením Jigaela Jadina na téma \"Asyrská architektura v Palestině\n\nZúčastnil se vykopávek Židovské čtvrtě pod vedením Nachmana Avigada, což ho vedlo k přesunu profesního zaměření na ranou římskou dobu. Doktorát obhájil prací \"Mikve v zemi izraelské v době Druhého chrámu a době Mišny a Talmudu\", založené na objevech těchto vykopávek.\n\nMezi lety 1978 a 1995 Reich pracoval na \"Izraelském oddělení památek a muzeí\" (dnes \"Izraelský památkový úřad\") jako ředitel jeho vědeckých archivů.\n\nV letech 1995 až 2010 spolu s Elim Šukronem řídil vykopávky v Davidově Městě, především u pramene Gichon. Spolu objevili Šiloašskou nádrž doby Druhého chrámu a drenážní tunel, vedoucí k Chrámové hoře.\n\nReichův koníček je překládání různých žánrů do hebrejštiny (např. Vitruviova spisu \"De architectura\" (1997), básní Christiana Morgensterna).\n\n\n\n"}
{"id": "870156", "url": "https://cs.wikipedia.org/wiki?curid=870156", "title": "Van Buren County (Michigan)", "text": "Van Buren County (Michigan)\n\nVan Buren County je okres ve státě Michigan ve Spojených státech amerických. K roku 2000 zde žilo 76 263 obyvatel. Správním městem okresu je Paw Paw. Celková rozloha okresu činí 2 824 km².\n"}
{"id": "870158", "url": "https://cs.wikipedia.org/wiki?curid=870158", "title": "Tuscola County", "text": "Tuscola County\n\nTuscola County je okres ve státě Michigan ve Spojených státech amerických. K roku 2010 zde žilo 55 729 obyvatel. Správním městem okresu je Caro. Celková rozloha okresu činí 2 367 km².\n"}
{"id": "870161", "url": "https://cs.wikipedia.org/wiki?curid=870161", "title": "St. Joseph County (Michigan)", "text": "St. Joseph County (Michigan)\n\nSt. Joseph County je okres ve státě Michigan ve Spojených státech amerických. K roku 2000 zde žilo 62 422 obyvatel. Správním městem okresu je Centreville. Celková rozloha okresu činí 1 350 km².\n"}
{"id": "870162", "url": "https://cs.wikipedia.org/wiki?curid=870162", "title": "Shiawassee County", "text": "Shiawassee County\n\nShiawassee County je okres ve státě Michigan ve Spojených státech amerických. K roku 2010 zde žilo 70 648 obyvatel. Správním městem okresu je Corunna. Celková rozloha okresu činí 1 400 km².\n"}
{"id": "870164", "url": "https://cs.wikipedia.org/wiki?curid=870164", "title": "Troy (New York)", "text": "Troy (New York)\n\nTroy je město v okresu Rensselaer County ve státě New York ve Spojených státech amerických. K roku 2010 zde žilo 50 129 obyvatel. S celkovou rozlohou 30 km² byla hustota zalidnění 1 730 obyvatel na km².\n"}
{"id": "870165", "url": "https://cs.wikipedia.org/wiki?curid=870165", "title": "Adainville", "text": "Adainville\n\nAdainville je francouzská obec v departmentu Yvelines v regionu Île-de-France. Leží 21 kilometrů jihovýchodně od Rambouillet.\n\nSousední obce: Condé-sur-Vesgre, La Boissière-École, La Hauteville a Grandchamp.\n\nK obci patří i samoty Bel-Air, La Jaunière, La Basse-Jaunière, Les Sergontières, Le Mesle, a Le Breuil.\n\nOd 12. století do Francouzské revoluce bylo sídlo majetkem opatství Grandchamp.\n\n\n\"Počet obyvatel\"\nÚzemím obce prochází silnice 71, železniční zastávka je v obci Houdan.\n\n"}
{"id": "870166", "url": "https://cs.wikipedia.org/wiki?curid=870166", "title": "Krušnohorský MTB QWERTmaraton", "text": "Krušnohorský MTB QWERTmaraton\n\nKrušnohorský MTB QWERTmaraton je závod horských kol ve východní části Krušných hor. Závod je určen jak profesionálním závodníkům, tak amatérům a turistům a lze startovat v různých vzdálenostech a věkových kategoriích. Účastníci projedou údolí i hřebeny hor, nejvyšší bod závodu je na vrcholu Loučná (956 m). Část závodu vede areálem funkčního hnědouhelného Lomu ČSA.\n\nZávod byl založen v roce 1999 v Litvínově pod jménem \"Krušnohorský maraton MTB\". Od prvních ročníků je počet závodníků 200-300. V roce 2004 přejmenován na \"Krušnohorský maraton MTB Trek\". Od roku 2011 pořádán pod jménem \"Krušnohorský MTB QWERTmaraton\" a od roku 2012 je start i cíl ve městě Meziboří.\n\n\n"}
{"id": "870171", "url": "https://cs.wikipedia.org/wiki?curid=870171", "title": "Brownsville (Texas)", "text": "Brownsville (Texas)\n\nBrownsville je město v okresu Cameron County ve státě Texas ve Spojených státech amerických. K roku 2010 zde žilo 175 023 obyvatel. S celkovou rozlohou 382 km² byla hustota zalidnění 458,2 obyvatel na km².\n"}
{"id": "870174", "url": "https://cs.wikipedia.org/wiki?curid=870174", "title": "Triskaidekerakt", "text": "Triskaidekerakt\n\nV geometrii je triskaidekerakt třináctirozměrnou analogií krychle, jde tedy o speciální variantu nadkrychle pro d=13.\nTyto vzorce uvádějí obsah triskaidekeraktu a jeho \"k\"-rozměrné povrchy.\n\n\"V=a\"\n\n\"S=26 a\"\n\n\"S=312 a\"\n\n\"S=2288 a\"\n\n\"S=11440 a\"\n\n\"S=41184 a\"\n\n\"S=109824 a\"\n\n\"S=219648 a\"\n\n\"S=329472 a\"\n\n\"S=366080 a\"\n\n\"S=292864 a\"\n\n\"S=159744 a\"\n\n\"S=53248 a\"\n"}
{"id": "870176", "url": "https://cs.wikipedia.org/wiki?curid=870176", "title": "Shenzhen Open 2013 – ženská dvouhra", "text": "Shenzhen Open 2013 – ženská dvouhra\n\nDo soutěže ženské dvouhry na tenisovém turnaji Shenzhen Open 2013 nastoupilo třicet dva hráček.\n\nJednalo se o premiérový ročník, který vyhrála čínská nasazená jednička a světová sedmička Li Na, když ve finále porazila českou turnajovou pětku Kláru Zakopalovou poměrem 6–3, 1–6 a 7–5. Připsala si tak sedmý titul kariéry.\n\n\n"}
{"id": "870177", "url": "https://cs.wikipedia.org/wiki?curid=870177", "title": "Amarillo", "text": "Amarillo\n\nAmarillo je město v okresech Randall County a Potter County ve státě Texas ve Spojených státech amerických. K roku 2010 zde žilo 190 695 obyvatel. S celkovou rozlohou 233,9 km² byla hustota zalidnění 746 obyvatel na km².\n"}
{"id": "870181", "url": "https://cs.wikipedia.org/wiki?curid=870181", "title": "Amarillo (rozcestník)", "text": "Amarillo (rozcestník)\n\nAmarillo může být:\n\n\n"}
{"id": "870182", "url": "https://cs.wikipedia.org/wiki?curid=870182", "title": "Abilene", "text": "Abilene\n\nAbilene může být:\n\n"}
{"id": "870186", "url": "https://cs.wikipedia.org/wiki?curid=870186", "title": "Kanton Bar-sur-Aube", "text": "Kanton Bar-sur-Aube\n\nKanton Bar-sur-Aube (fr. \"Canton de Bar-sur-Aube\") je francouzský kanton v departementu Aube v regionu Grand Est. Tvoří ho 48 obcí. Před reformou kantonů 2014 ho tvořilo 23 obcí.\n\nod roku 2015:\n\n\npřed rokem 2015:\n\n"}
{"id": "870187", "url": "https://cs.wikipedia.org/wiki?curid=870187", "title": "Kanton Bar-sur-Seine", "text": "Kanton Bar-sur-Seine\n\nKanton Bar-sur-Seine (fr. \"Canton de Bar-sur-Seine\") je francouzský kanton v departementu Aube v regionu Grand Est. Tvoří ho 46 obcí. Před reformou kantonů 2014 ho tvořilo 22 obcí.\n\nod roku 2015:\n\n\npřed rokem 2015:\n\n"}
{"id": "870189", "url": "https://cs.wikipedia.org/wiki?curid=870189", "title": "Tetradekerakt", "text": "Tetradekerakt\n\nV geometrii je tetradekerakt čtrnáctirozměrnou analogií krychle, jde tedy o speciální variantu nadkrychle pro d=14.\nTyto vzorce uvádějí obsah tetradekeraktu a jeho \"k\"-rozměrné povrchy.\n\n\"V=a\"\n\"S=28 a\"\n\"S=364 a\"\n\"S=2912 a\"\n\"S=16016 a\"\n\"S=64064 a\"\n\"S=192192 a\"\n\"S=439296 a\"\n\"S=768768 a\"\n\"S=1025024 a\"\n\"S=1025024 a\"\n\"S=745472 a\"\n\"S=372736 a\"\n\"S=114688 a\"\n"}
{"id": "870190", "url": "https://cs.wikipedia.org/wiki?curid=870190", "title": "Kanton Bouilly", "text": "Kanton Bouilly\n\nKanton Bouilly (fr. \"Canton de Bouilly\") byl francouzský kanton v departementu Aube v regionu Champagne-Ardenne. Tvořilo ho 28 obcí. Zrušen byl po reformě kantonů 2014.\n\n"}
{"id": "870192", "url": "https://cs.wikipedia.org/wiki?curid=870192", "title": "Kanton Brienne-le-Château", "text": "Kanton Brienne-le-Château\n\nKanton Brienne-le-Château (fr. \"Canton de Brienne-le-Château\") je francouzský kanton v departementu Aube v regionu Champagne-Ardenne. Tvoří ho 53 obcí. Před reformou kantonů 2014 ho tvořilo 25 obcí.\n\nod roku 2015:\n\n\npřed rokem 2015:\n\n"}
{"id": "870193", "url": "https://cs.wikipedia.org/wiki?curid=870193", "title": "Mezinárodní elektrotechnická komise", "text": "Mezinárodní elektrotechnická komise\n\nMezinárodní elektrotechnická komise (IEC, , ), je světová organizace založená roku 1906, která vypracovává a publikuje mezinárodní normy pro elektrotechniku, elektroniku, sdělovací techniku a příbuzné obory.\n\nJejím posláním je propagovat a podporovat mezinárodní spolupráci v otázkách normalizace elektrotechniky a příbuzných oborů. Existence mezinárodních norem přispívá k omezování obchodních bariér, což vede k otvírání nových trhů a podpoře hospodářského růstu. Normy IEC by měly přispívat k bezpečnosti, ochraně zdraví a životního prostředí.\n\nMezinárodní elektrotechnická komise IEC byla založena 26. června 1906.\n\nÚstřední kancelář IEC sídlila původně v Londýně. V roce 1948 se přestěhovala do Ženevy (Švýcarsko), kde sídlí dodnes. IEC má regionální centra v Asii (Singapore), Jižní (São Paulo, Brazílie) a Severní Americe (Boston, USA).\n\nIEC navrhla systém měr a vah, na základě kterého byla vytvořena mezinárodní soustava jednotek SI.\n\nOd roku 1938 IEC udržuje vícejazyčný slovník elektrotechnických termínů, jehož účelem bylo sjednotit terminologii v oboru.\n\nTechnickou práci v IEC provádí asi 200 technických komisí a subkomisí a asi 700 pracovních skupin. Technické komise ve své působnosti vypracovávají technické dokumenty se specifickým zaměřením a ty se potom předkládají národním komitétům (členům IEC) k hlasování s cílem jejich schválení jako mezinárodní normy. Celkově se na technické práci IEC podílí asi 10 000 odborníků na celém světě.\n\nNormy IEC mají čísla v rozsahu 60000–79999 a názvy tvaru \"IEC 60417: Graphical symbols for use on equipment\". Množství starších IEC norem bylo v roce 1997 přečíslováno přičtením 60000, takže např. původní norma IEC 27 má nyní označení IEC 60027.\n\nIEC úzce spolupracuje s Mezinárodní organizací pro normalizaci (ISO) a s Mezinárodní telekomunikační unií (ITU). Kromě toho spolupracuje s několika významnými standardizačními organizacemi, jako je IEEE, se kterými v roce 2002 podepsala smlouvu o spolupráci, která byla doplněna v roce 2008, aby zahrnovala společné vývojové práce.\n\nNormy vytvořené v součinnosti s ISO, jako \"ISO/IEC 26300, Open Document Format for Office Applications (OpenDocument) v1.0\" nesou v označení zkratku obou organizací. Označení ISO/IEC nesou publikace vytvořené Technickým výborem ISO/IEC Joint Technical Committee 1 pro informační technologie, stejně jako normy vytvořené „Komisí pro posuzování shody“ ISO CASCO. Ostatní normy vytvořené ve spolupráci mezi IEC a ISO mají čísla v sérii 80000, například IEC 82045-1.\n\nNormy série 60000 vycházející z evropských norem mohou mít také označení začínající EN. Například IEC 60034 je také EN 60034.\n\nJako IEC normy jsou také přebírány harmonizované normy vytvořené jinými standardizačními organizacemi jako je BSI (Spojené království), CSA (Kanada), UL & ANSI/INCITS (USA), SABS (Jižní Afrika), SAI (Austrálie), SPC/GB (Čína) a DIN (Německo). Normy IEC harmonizované jinými standardizačními organizacemi se mohou odlišovat od původních norem.\n\nV současnosti má IEC 82 členských států (mezi které patří i Česká republika) a dalších 82 států má přidružené členství (Affiliate Country Programme).\n\nČleny IEC jsou národní komitéty ( ), které reprezentují své národní zájmy v oboru (měly by reprezentovat výrobce, poskytovatele, distributory, spotřebitele, uživatele, státní agentury, profesní organizace a národní standardizační organizace).\n\n\nWWW stránky technických komitétů\n\nNormy IEC a nástroje v databázovém formátu\n\n"}
{"id": "870194", "url": "https://cs.wikipedia.org/wiki?curid=870194", "title": "Kanton Chaource", "text": "Kanton Chaource\n\nKanton Chaource (fr. \"Canton de Chaource\") byl francouzský kanton v departementu Aube v regionu Champagne-Ardenne. Tvořilo ho 25 obcí. Zrušen byl po reformě kantonů 2014.\n\n"}
{"id": "870196", "url": "https://cs.wikipedia.org/wiki?curid=870196", "title": "Kanton Ramerupt", "text": "Kanton Ramerupt\n\nKanton Ramerupt (fr. \"Canton de Ramerupt\") byl francouzský kanton v departementu Aube v regionu Champagne-Ardenne. Tvořilo ho 24 obcí. Zrušen byl po reformě kantonů 2014.\n"}
{"id": "870197", "url": "https://cs.wikipedia.org/wiki?curid=870197", "title": "Shenzhen Open 2013 – ženská čtyřhra", "text": "Shenzhen Open 2013 – ženská čtyřhra\n\nDo soutěže ženské čtyřhry na tenisovém turnaji Shenzhen Open 2013 nastoupilo šestnáct dvojic.\n\nJednalo se o premiérový ročník, který vyhrála nejvýše nasazená dvojice tchajwanských sester Chao-čching a Jung-žan Čanových, která ve finále zdolala ukrajinsko-ruský pár Irina Burjačoková a Valeria Solovjevová ve dvou setech 6–0 a 7–5.\n\n\n"}
{"id": "870199", "url": "https://cs.wikipedia.org/wiki?curid=870199", "title": "Pentadekerakt", "text": "Pentadekerakt\n\nV geometrii je pentadekerakt patnáctirozměrnou analogií krychle, jde tedy o speciální variantu nadkrychle pro d=15.\nTyto vzorce uvádějí obsah pentadekeraktu a jeho \"k\"-rozměrné povrchy.\n\"V=a\"\n\"S=30 a\"\n\"S=420 a\"\n\"S=3640 a\"\n\"S=21840 a\"\n\"S=96096 a\"\n\"S=320320 a\"\n\"S=823680 a\"\n\"S=1647360 a\"\n\"S=2562560 a\"\n\"S=3075072 a\"\n\"S=2795520 a\"\n\"S=1863680 a\"\n\"S=860160 a\"\n\"S=245760 a\"\n"}
{"id": "870201", "url": "https://cs.wikipedia.org/wiki?curid=870201", "title": "Hexadekerakt", "text": "Hexadekerakt\n\nV geometrii je hexadekerakt šestnáctirozměrnou analogií krychle, jde tedy o speciální variantu nadkrychle pro d=16.\nTyto vzorce uvádějí obsah hexadekeraktu a jeho \"k\"-rozměrné povrchy.\n\"V=a\"\n\"S=32 a\"\n\"S=480 a\"\n\"S=4480 a\"\n\"S=29120 a\"\n\"S=139776 a\"\n\"S=512512 a\"\n\"S=1464320 a\"\n\"S=3294720 a\"\n\"S=5857280 a\"\n\"S=8200192 a\"\n\"S=8945664 a\"\n\"S=7454720 a\"\n\"S=4587520 a\"\n\"S=1966080 a\"\n\"S=524288 a\"\n"}
{"id": "870202", "url": "https://cs.wikipedia.org/wiki?curid=870202", "title": "Kanton Piney", "text": "Kanton Piney\n\nKanton Piney (fr. \"Canton de Piney\") byl francouzský kanton v departementu Aube v regionu Champagne-Ardenne. Tvořilo ho 11 obcí. Zrušen byl po reformě kantonů 2014.\n\n"}
{"id": "870203", "url": "https://cs.wikipedia.org/wiki?curid=870203", "title": "Heptadekerakt", "text": "Heptadekerakt\n\nV geometrii je heptadekerakt sedmnáctirozměrnou analogií krychle, jde tedy o speciální variantu nadkrychle pro d=17.\nTyto vzorce uvádějí obsah heptadekeraktu a jeho \"k\"-rozměrné povrchy.\n\n"}
{"id": "870205", "url": "https://cs.wikipedia.org/wiki?curid=870205", "title": "Oktadekerakt", "text": "Oktadekerakt\n\nV geometrii je oktadekerakt osmnáctirozměrnou analogií krychle, jde tedy o speciální variantu nadkrychle pro d=18.\nTyto vzorce uvádějí obsah oktadekeraktu a jeho \"k\"-rozměrné povrchy.\n\"V=a\"\n\"S=36 a\"\n\"S=612 a\"\n\"S=6528 a\"\n\"S=48960 a\"\n\"S=274176 a\"\n\"S=1188096 a\"\n\"S=4073472 a\"\n\"S=11202048 a\"\n\"S=24893440 a\"\n\"S=44808192 a\"\n\"S=65175552 a\"\n\"S=76038144 a\"\n\"S=70189056 a\"\n\"S=50135040 a\"\n\"S=26738688 a\"\n\"S=10027008 a\"\n\"S=2359296 a\"\n"}
{"id": "870206", "url": "https://cs.wikipedia.org/wiki?curid=870206", "title": "Ennedekerakt", "text": "Ennedekerakt\n\nV geometrii je ennedekerakt devatenáctirozměrnou analogií krychle, jde tedy o speciální variantu nadkrychle pro d=19.\nTyto vzorce uvádějí obsah ennedekeraktu a jeho \"k\"-rozměrné povrchy.\n\n\"V=a\"\n\n\"S=38 a\"\n\n\"S=684 a\"\n\n\"S=7752 a\"\n\n\"S=62016 a\"\n\n\"S=372096 a\"\n\n\"S=1736448 a\"\n\n\"S=6449664 a\"\n\n\"S=19348992 a\"\n\n\"S=47297536 a\"\n\n\"S=94595072 a\"\n\n\"S=154791936 a\"\n\n\"S=206389248 a\"\n\n\"S=222265344 a\"\n\n\"S=190513152 a\"\n\n\"S=127008768 a\"\n\n\"S=63504384 a\"\n\n\"S=22413312 a\"\n\n\"S=4980736 a\"\n"}
{"id": "870207", "url": "https://cs.wikipedia.org/wiki?curid=870207", "title": "Ikosarakt", "text": "Ikosarakt\n\nV geometrii je ikosarakt dvacetirozměrnou analogií krychle, jde tedy o speciální variantu nadkrychle pro d=20.\nTyto vzorce uvádějí obsah ikosaraktu a jeho \"k\"-rozměrné povrchy.\n\"V=a\"\n\"S=40 a\"\n\"S=760 a\"\n\"S=9120 a\"\n\"S=77520 a\"\n\"S=496128 a\"\n\"S=2480640 a\"\n\"S=9922560 a\"\n\"S=32248320 a\"\n\"S=85995520 a\"\n\"S=189190144 a\"\n\"S=343982080 a\"\n\"S=515973120 a\"\n\"S=635043840 a\"\n\n\"S=635043840 a\"\n\"S=508035072 a\"\n\"S=317521920 a\"\n\"S=149422080 a\"\n\"S=49807360 a\"\n\"S=10485760 a\"\n"}
{"id": "870208", "url": "https://cs.wikipedia.org/wiki?curid=870208", "title": "Dallas (seriál, 2012)", "text": "Dallas (seriál, 2012)\n\nDallas je americká televizní mýdlová opera z let 2012–2014. Je pokračováním stejnojmenného seriálu, který vysílala americká stanice CBS v letech 1978–1991. Nenavazuje však na TV filmy \"Dallas: J. R. se vrací\" (1996) a \"Dallas: Válka Ewingů\" (1998). V seriálu vystupují i někteří herci/postavy z původního seriálu. Zaměřuje se především na Johna Rosse Ewinga a Christophera Ewinga, dospělé syny bratrů J. R. Ewinga a Bobbyho Ewinga, a jejich vztah s jejich otci.\n\nV USA byl seriál vysílán na stanici TNT, sesterské společnosti Warner Bros. Television, která vlastní původní seriál od zakoupení od Lorimar Productions (výrobní společnosti původního seriálu) v roce 1989. Dne 8. července 2011 po zhlédnutí pilotní epizody dal kanál TNT zelenou pro výrobu první série, která obsahuje 10 epizod a měla premiéru 13. června 2012 v USA.\n\nDne 29. června 2012 obnovil kanál TNT seriál pro druhou sérii s 15 epizodami, s premiérou 28. ledna 2013.\n\nDne 3. ledna 2013 uvedla seriál v Česku TV Nova.\n\nDne 23. listopadu 2012 Larry Hagman (hrál J. R. Ewinga) zemřel na rakovinu hrdla. Dne 11. prosince 2012 oznámili producenti, že pohřeb J. R. Ewinga proběhne ve druhé sérii.\n\nSeriál se opět točí kolem členů bohaté rodiny Ewingových, žijících na ranči Southfork poblíž texaského města Dallasu. Tentokrát se děj více soustředí na syny původních hrdinů Johna Rosse Ewinga III (syn J. R.) a Christophera Ewinga (adoptivní syn Bobbyho). Oba jsou povahově velmi podobní svým otcům – John Ross je posedlý naftou a penězi a stejně jako J. R. je schopen všeho, aby dosáhl svého cíle, Christopher si naopak bere za vzor slušného a zásadového Bobbyho, má větší zájem o rodinný ranč a zabývá se zdroji alternativní energie.\n\nV novém seriálu se znovu objevují v hlavních rolích i původní hlavní postavy: bratři Bobby a J. R. Ewingovi a Sue Ellen (bývalá manželka J. R.). Mezi nové tváře patří Bobbyho třetí žena Ann, Christopherova novomanželka Rebecca Sutterová a Elena Ramosová, dcera bývalého kuchaře Ewingových, do níž jsou John Ross i Christopher zamilovaní.\n\nNový seriál je pokračování toho původního po dvacetileté přestávce, během níž postavy a jejich vztahy pokračovaly neviditelně dál až do dnešních dnů. Do nové verze však nejsou zahrnuty události z filmů \"Dallas: J. R. se vrací\" a \"Dallas: Válka Ewingů\". Místo toho nalezneme znaky, které se vyvinuly za posledních 20 let. Cynthia Cidre potvrdila, že nový seriál nezačíná od místa, kde skončily televizní filmy, protože filmy se snažily vyřešit spiknutí během dvou hodin. Seriál navazuje přímo na konec 14. série, přičemž jsou vývoj a následky přeneseny do roku 2012.\n\n"}
{"id": "870212", "url": "https://cs.wikipedia.org/wiki?curid=870212", "title": "Jan Kadúch", "text": "Jan Kadúch\n\nJan Kadúch (6. června 1992) je český cyklista. V roce 2012 se stal mistrem Evropy do 23 let ve scratchi, což je disciplína dráhové cyklistiky. Pochází z vesnice Pohoř, která leží kousek od města Odry. Začal jezdit za TJ Sigma Hranice a postupně se propracoval do Dukly Brno a od roku 2011 je závodníkem ASC Dukla Praha.V roce 2014 přestoupil do kontinentálního týmu Bauknecht Author z Hradce Králové.\n\n"}
{"id": "870214", "url": "https://cs.wikipedia.org/wiki?curid=870214", "title": "David Kotrys", "text": "David Kotrys\n\nDavid Kotrys (* 3. června 1977) je bývalý český fotbalový obránce, naposledy hájící barvy polské Polonia Bytom.\n\nS fotbalem začínal v osmi letech v AZ Havířov, odkud se v roce 1987 přesunul do konkurenčního TJ Baník Havířov. V roce 1995 poprvé Havířov opustil a zamířil do KD Karviná, ovšem v zimě 1996 se vrátil do Baníku. Po konci další sezony, na podzim 1997 se do Karviné vrátil, tentokrát do FC Karviná. V zimě 1999 se přesunul do Vítkovic, ovšem v létě změnil dres znovu, když zamířil do Sigmy Olomouc. První půl rok toho za Olomouc nenahrál a tak odešel na půlroční hostování do LeRk Prostějov. V zimě 2002 odešel do Bohemians Praha, odkud létě přešel do Vysočiny Jihlava. Tady vydržel dvě sezony a přestoupil do Baníku Ostrava. Po půl roce však zamířil na své první zahraniční angažmá, do slovenského MFK Ružomberok, aby v létě 2006 jeho dres vyměnil za dres Dukly Banská Bystrica. V létě 2009 změnil dres naposledy, když přestoupil do polské Polonia Bytom. Tady v červenci 2010 ukončil hráčskou kariéru.\n\n\n"}
{"id": "870216", "url": "https://cs.wikipedia.org/wiki?curid=870216", "title": "The Mystery of Heaven", "text": "The Mystery of Heaven\n\nThe Mystery of Heaven je druhé společné studiové album amerického režiséra Jima Jarmusche a nizozemského loutnisty Jozefa van Wissema. Album vyšlo v listopadu 2012 u vydavatelství Sacred Bones Records a navázalo tak na jejich první společné album \"Concerning the Entrance into Eternity\".\n\nAutory všech skladeb jsou Jim Jarmusch a Jozef van Wissem.\n\n"}
{"id": "870219", "url": "https://cs.wikipedia.org/wiki?curid=870219", "title": "Kotva u přívozu", "text": "Kotva u přívozu\n\nKotva u přívozu je český film z roku 1980. Hlavní role zde ztvárnili Miroslav Vladyka v roli pubertálního syna, Jana Šulcová v roli matky hlasatelky a Petr Haničinec v roli typického českého táty (gaučového typa). Snímek má 90 minut a vedlejší role tam mají Vida Skalská a Daniela Kolářová. Tento film natočila Marie Poledňáková a jedná se o film televizní.\n"}
{"id": "870221", "url": "https://cs.wikipedia.org/wiki?curid=870221", "title": "Římskokatolická farnost Pyšel", "text": "Římskokatolická farnost Pyšel\n\nŘímskokatolická farnost Pyšel je územním společenstvím římských katolíků v rámci velkomeziříčského děkanátu brněnské diecéze.\n\nKostel sv. Barbory v Pyšeli je pozdně barokní z roku 1788. V obci se nachází také poutní mariánská kaple. O pyšelském faráři (\"\"panu radovi\"\") se krátce v jednom ze svých děl zmiňuje kněz a spisovatel Jakub Deml, rodák z blízkého Tasova.\n\nOd září 2013 do října 2014 byl excurrendo administrátorem P. Mgr. Miroslav Prajka. Od 10. října 2014 byl ustanoven administrátorem ad interim P. Mgr. Jiří Polach z Měřína. Ten byl následně k 1. srpnu 2015 jmenován administrátorem excurrendo.\n\nDnem vzájemných modliteb farností za bohoslovce a bohoslovců za farnosti brněnské diecéze je 11. duben. Adorační den připadá na 25. února.\n\nVe farnosti se každoročně koná tříkrálová sbírka. V roce 2016 se při sbírce vybralo v Častoticích 1 448 korun, v Kojatíně 3 300 korun, v Pozďatíně 7 201 korun a v Pyšeli 12 055 korun. \n\n"}
{"id": "870222", "url": "https://cs.wikipedia.org/wiki?curid=870222", "title": "Seznam dílů seriálu Dallas (2012)", "text": "Seznam dílů seriálu Dallas (2012)\n\nToto je seznam dílů seriálu \"Dallas\". Americký televizní seriál Davida Jacoba \"Dallas\" z roku 2012 je založený na stejnojmenném seriálu z roku 1978. Je jeho pokračováním a vypráví o rodině „ropných baronů“ Ewingových v texaském Dallasu s odstupem 20 let. V seriálu hrají Jesse Metcalfe, Josh Henderson, Jordana Brewsterová, Julie Gonzalo, Brenda Strong, Patrick Duffy, Linda Gray a Larry Hagman. Měl svou premiéru 13. června 2012 na stanici TNT a českou premiéru 3. ledna 2013.\n\n<onlyinclude></onlyinclude>\n\nDne 29. června 2012 prodloužila stanice TNT seriál o druhou, patnáctidílnou řadu. Ještě před jejím dokončením zemřel Larry Hagman, a tak se objevil jen v šesti dílech a jeho postava měla pohřeb v díle, který se v USA vysílal 11. března 2013.\n"}
{"id": "870224", "url": "https://cs.wikipedia.org/wiki?curid=870224", "title": "Ilmari Salminen", "text": "Ilmari Salminen\n\nIlmari R. Salminen (21. září 1902, Elimäki – 5. ledna 1986, Kouvola) byl finský atlet, běžec na dlouhé tratě, olympijský vítěz v běhu na 10 000 metrů v roce 1936.\n\nMezinárodní kariéru zahájil při premiérovém mistrovství Evropy v Turíně v roce 1934, kde získal zlatou medaili v běhu na 10 000 metrů a bronzovou medaili na poloviční trati.\n\nNa olympiádě v Berlíně v roce 1936 patřil k favoritům na obou tratích. V běhu na 10 000 metrů zvítězil před svým krajanem Arvo Askolou o 0,2 sekundy, v běhu na 5 000 metrů skončil šestý. O rok později vytvořil světový rekord v běhu na 10 000 metrů časem 30:05,6. Na mistrovství Evropy v Paříži v roce 1938 obhájil titul v běhu na 10 kilometrů. Po následující sezóně ukončil sportovní kariéru.\n\nPo druhé světové válce byl předsedou organizačního výboru Letních olympijských her 1952 v Helsinkách.\n\n"}
{"id": "870231", "url": "https://cs.wikipedia.org/wiki?curid=870231", "title": "Juval Celner", "text": "Juval Celner\n\nJuval Celner ( יובל צלנר, narozen 2. března 1978) je izraelský politik a bývalý poslanec Knesetu za stranu Kadima.\n\nNarodil se ve městě Ramat ha-Šaron a během své povinné vojenské služby ve výsadkářské brigádě izraelské armády byl vážně zraněn. Pracoval jako asistent Chajima Ramona v době jeho působení v čele ministerstva vnitra a později se stal šéfem úřadu premiéra Ariela Šarona. Následně pracoval až do roku 2012 jako CEO ekonomické rozvojové skupiny v Ramat ha-Šaron. V letech 1999–2003 absolvoval bakalářské studium práv na Hebrejské univerzitě v Jeruzalémě. Následovalo bakalářské a magisterské studium politologie na Telavivské univerzitě, které dokončil v roce 2007. V letech 2006–2007 zároveň vystudoval MBA na Interdisciplinary Center v Herzliji.\n\nV minulosti byl členem Strany práce a v roce 2005 vstoupil do nově vzniklé Kadimy. Ve parlamentních volbách v roce 2009 kandidoval za stranu ze 34. místa kandidátní listiny, ale poslanecký mandát mu unikl. Poslancem se však nakonec stal 3. května 2012, když nahradil Cipi Livniovou, která na svůj mandát rezignovala po porážce ve vnitrostranické volbě předsedy strany. V parlamentu setrval do voleb v roce 2013. Poslancem se stal opět 18. prosince 2014, když nahradil svého stranického kolegu Jisra'ele Chasona, který se stal ředitelem Izraelského památkového úřadu.\n\n"}
{"id": "870237", "url": "https://cs.wikipedia.org/wiki?curid=870237", "title": "Lindowský muž", "text": "Lindowský muž\n\nLindowský muž je jméno, kterým je nazývána přirozená mumie člověka z doby přibližně 60 let n. l., která byla nalezena v roce 1984 v rašeliništi Lindowského močálu v jižně od Manchesteru v Anglii. Jedná se pravděpodobně o druidského prince z Irska, zvaného Lovernius - Liščí muž, který se nabídl jako oběť bohům za porážku Římanů.\n\nLindowský muž byl obětován formou trojnásobné smrti: “jeho lebka byla proražena třemi údery sekyrou, hrdlo měl zaškrceno třikrát zauzlovanou šňůrou ze šlachy a krev z něj rychle vytekla přesným řezem na krční tepně.”.\n\n"}
{"id": "870238", "url": "https://cs.wikipedia.org/wiki?curid=870238", "title": "Loch Ericht", "text": "Loch Ericht\n\nLoch Ericht ( ) je jezero na hranicích krajů Highland a Perth a Kinross ve Skotsku. Jezero se nachází v nadmořské výšce 351 m v údolí v Grampianech, které je protáhlé v délce 23 kma je maximálně 3 km široké. Má rozlohu 18,6 km² a s ní se řadí na desáté místo ve Skotsku.\n\nZápadně se nachází hora Ben Alder (1148 m n. m.). Na severním konci stojí vesnice Dalwhinnie.\n\nVodu přijímá aquaduktem Cuaich ze severu a na jih odtéká voda řekou Ericht k vodní elektrárně na jezeře Loch Rannoch.\n\nJezero bylo zahrazeno v roce 1931 na obou koncích a vzniklá přehradní nádrž se stala součástí Tummel Hydroelectric Power Scheme.\n\n"}
{"id": "870240", "url": "https://cs.wikipedia.org/wiki?curid=870240", "title": "Vira Rebryková", "text": "Vira Rebryková\n\nVira Rebryková (ukrajinsky: \"Віра Вікторівна Ребрик\" – \"Vira Viktorivna Rebryk\"; * 25. února 1989 Jalta, Krym, Ukrajinská SSR) je ruská a bývalá ukrajinská atletka, mistryně Evropy a výkonem 63,01 metru držitelka juniorského světového rekordu v hodu oštěpem.\n\nV květnu 2014, po připojení Krymu do Ruské federace, získala ruské občanství.\n\nPoprvé na sebe výrazněji upozornila v roce 2005 na čtvrtém ročníku MS v atletice do 17 let v marockém Marrákeši, kde získala stříbrnou medaili (56,16 m). O rok později získala stříbro rovněž na MS juniorů v Pekingu. V roce 2007 se stala v nizozemském Hengelu juniorskou mistryní Evropy. Její vítězný pokus měřil 58,48 m. Na juniorském mistrovství světa v polské Bydhošti zlepšila dne 10. července 2008 juniorský světový rekord, když oštěp poslala do vzdálenosti 63,01 metru a tímto výkonem vybojovala zlatou medaili. Stříbro získala Číňanka Li Ling-wej, která si vylepšila osobní rekord na 59,25 m a bronz Srbka Tatjana Jelačová (58,77 m). V témže roce reprezentovala na Letních olympijských hrách v Pekingu, kde v první kvalifikační skupině obsadila výkonem 59,05 m 10. místo a do finále nepostoupila.\n\nJejí přechod z juniorské kategorie mezi seniory byl rovněž úspěšný. V březnu roku 2009 získala zlato na zimním Evropském poháru ve vrzích v Los Realejos na španělském ostrově Tenerife. V letní sezóně vybojovala stříbrnou medaili na světové letní univerziádě v Bělehradě a stříbro získala rovněž na ME v atletice do 23 let v litevském Kaunasu. Do finále se dostala také na světovém šampionátu v Berlíně, kde ji jen těsně uniklo užší finále, když výkonem 58,25 m obsadila 9. místo. V roce 2010 byl jejím největším úspěchem zisk zlaté medaile na zimním Evropském poháru ve vrzích v kategorii do 23 let. Na ME v atletice 2010 v Barceloně skončila v kvalifikaci, když za kvalifikačním limitem 59,50 m, který zaručoval přímý postup do finále, zaostala o více než sedm metrů.\n\nRok 2011 zahájila zlatou medailí na zimním EP ve vrzích v Sofii a sedmým místem na ME družstev ve Stockholmu. Na evropském šampionátu do 23 let, který se konal na Městském stadionu v Ostravě, získala stříbrnou medaili, když nestačila pouze na Němku Sarah Mayerovou. Těsně pod stupni vítězů, na 4. místě, skončila na letní univerziádě v čínském Šen-čenu. Sítem kvalifikace naopak neprošla na MS v atletice 2011 v jihokorejském Tegu, kde její nejdelší hod měřil 58,50 m a obsadila celkové 16. místo.\n\nNa evropském šampionátu v Helsinkách v roce 2012, kde chyběla řada favoritek včetně Barbory Špotákové či Rusky Marii Abakumovové, patřila mezi kandidátky o užší finále. Po čtvrté sérii ji výkonem 63,44 m patřila průběžná bronzová pozice. V páté sérii však poslala oštěp do vzdálenosti 66 metrů a 86 centimetrů. Tímto výkonem si o 33 centimetrů vylepšila osobní rekord a přiblížila se k titulu mistryně Evropy. Její soupeřky, Němky Christina Obergföllová (stříbro) a Linda Stahlová (bronz), již nedokázaly odpovědět a Rebryková získala v novém národním rekordu zlatou medaili. Neúspěchem pro ni naopak skončila účast na Letních olympijských hrách v Londýně, kde v kvalifikaci nepřehodila šedesátimetrovou hranici a umístila se na celkovém 19. místě.\n\n"}
{"id": "870242", "url": "https://cs.wikipedia.org/wiki?curid=870242", "title": "Darja Jacukevičová", "text": "Darja Jacukevičová\n\nDarja Jacukevičová (bělorusky Darja Yatsukevitch) (* 26. dubna 1987, Bělorusko) je česká modelka běloruského původu a Supermiss pro rok 2011.\n\nPochází z Veselí nad Moravou. Na základní školu chodila do Moravského Písku. V letech 2004–2008 studovala na SOŠ a SOU Oděvní ve Strážnici.\n\nDarja Jacukevičová se účastnila několika soutěží krásy. Na většině z nich se umístila na předních pozicích, například na:\n"}
{"id": "870244", "url": "https://cs.wikipedia.org/wiki?curid=870244", "title": "Mnichovice (rozcestník)", "text": "Mnichovice (rozcestník)\n\nNázev Mnichovice má více míst:\n\n"}
{"id": "870246", "url": "https://cs.wikipedia.org/wiki?curid=870246", "title": "Aircel Chennai Open 2013", "text": "Aircel Chennai Open 2013\n\nAircel Chennai Open 2013 byl tenisový turnaj mužů na profesionálním okruhu ATP World Tour, hraný v areálu SDAT Tennis Stadium na otevřených dvorcích s tvrdým povrchem. Konal se na úvod sezóny mezi 31. prosincem 2012 až 6. lednem 2013 v indickém městě Čennaí jako osmnáctý ročník turnaje.\n\nŘadil se do kategorie ATP World Tour 250. Celkový rozpočet činil 442 750 dolarů.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující dvojice obdrželi divokou kartu do hlavní soutěže:\n\nNásledující dvojice nastoupila do hlavní soutěže z pozice náhradníků:\n\n\n\n"}
{"id": "870248", "url": "https://cs.wikipedia.org/wiki?curid=870248", "title": "František Pluskal Moravičanský", "text": "František Pluskal Moravičanský\n\nFrantišek Salesiánský Pluskal – Moravičanský z Moravičan (29. ledna 1811 Moravičany, okr. Šumperk – 29. března 1900 Brumov-Bylnice okr. Zlín) byl lékař, archeolog, přírodovědec, botanik, historik a spisovatel.\n\nFrantišek Salesiánský Pluskal se narodil na severní Moravě v Moravičanech u Mohelnice. Po maturitě na Akademickém gymnáziu odešel do Vídně, kde vystudovat medicínu a v roce 1836 dosáhl hodnosti magistra hojičství a umění porodnického, v roce 1837 ještě očního.\n\nByl badatelem poměrně širokého záběru a na svou dobu poměrně kvalitním historikem a zároveň pozoruhodný a obdivuhodný autor mnoha historicko-vlastivědných prací, zejména v oblasti řešení velehradské otázky. Též některé poznatky o Keltech jsou v podání Františka Saleše Pluskala Moravičanského neobyčejně přesné.\n\nV letech 1839 – 1857 působil v Lomnici u Tišnova, kde se i oženil. Zaměřil se na botanický výzkum kraje. V roce 1856 zpracoval Dějiny botaniky na Moravě. Některé práce psal německy, některé česky, některé souběžně v obou jazycích. Zejména práce psané česky vynikaly vytříbeným jazykem. Mezi jeho další působiště patří Loštice u Mohelnice. Mezi lety 1857 a 1872 působil na Velehradě, kde napsal mnoho historicko-vlastivědných prací. V roce 1887 vydal v Uherském Hradišti Životopisné pomněnky, kde je uvedena bibliografie jeho děl. Jeho posledním působištěm byl Brumov u Valašských Klobouků, kde i zemřel (v roce 1900, podle jiných pramenů 1901).\n\n"}
{"id": "870250", "url": "https://cs.wikipedia.org/wiki?curid=870250", "title": "Aircel Chennai Open 2013 – mužská dvouhra", "text": "Aircel Chennai Open 2013 – mužská dvouhra\n\nDo soutěže mužské dvouhry na tenisovém turnaji Aircel Chennai Open 2013 nastoupilo dvacet osm hráčů. Obhjácem titulu byl Kanaďan Milos Raonic, který místo účasti v Čennaíi zvolil start na souběžně hraném turnaji Brisbane International v Austrálii.\n\nVítězem se stal druhý nasazený Srb Janko Tipsarević, který ve finále zdolal španělského tenistu Roberta Bautistu-Aguta ve třech sadách 3–6, 6–1 a 6–3.\n\nČtyři nejvýše nasazení hráči měli volný los do druhého kola.\n\n"}
{"id": "870253", "url": "https://cs.wikipedia.org/wiki?curid=870253", "title": "Aircel Chennai Open 2013 – mužská čtyřhra", "text": "Aircel Chennai Open 2013 – mužská čtyřhra\n\nDo soutěže mužské čtyřhry na tenisovém turnaji Aircel Chennai Open 2013 nastoupilo šestnáct dvojic. Obhájcem titulu byl indicko-srbský pár Leander Paes a Janko Tipsarević, který nestartoval společně. Paesovým spoluhráčem se stal francouzský hráč Édouard Roger-Vasselin, zatímco Tipsarević se rozhodl soutěže nezúčastnit, ačkoli na turnaji vyhrál dvouhru.\n\nVítězem se stala francouzsko-švýcarská nenasazená dvojice Benoît Paire a Stanislas Wawrinka, která v boji o titul zdolala německý pár Andre Begemann a Martin Emmrich poměrem 6–2 a 6–1.\n\n\n"}
{"id": "870256", "url": "https://cs.wikipedia.org/wiki?curid=870256", "title": "Angelo Parisi", "text": "Angelo Parisi\n\nAngelo Parisi, (3. ledna 1953, Frosinone, Itálie) je judista italského původu, který reprezentoval Velkou Británii a od roku 1977 Francii v kategorii bez rozdílu vah, těžkých vah a polotěžkých vah. Je rekordmanem v počtu získaných olympijských medailí mezi muži judisty.\n\nRodák z malé italské vesničky nedaleko Říma emigroval s rodiči do Velké Británie jako tříletý chlapec. S judem začal v polovině 60. let minulého století ve škole v Battersea. S judem se věnoval i rugby, ale když se měl rozhodovat u kterého sportu zůstat zvolil judo. V roce 1967 se stal členem nejstaršího evropského klubu Budokwai. Je vyučeným cukrářem a ve svých sportovních začátcích se živil jako zmrzlinář. Na západního evropana měl výbornou techniku v postoji. Především techniky rukou seoi-otoshi, tai-otoshi, morote seoi-nage nebo techniky boku (goshi-waza). Jeho největší slabinou byly obrovské výkyvy formy. Chyběla mu ona soutěživost, odhodlanost vyhrát. Když neměl svůj den vypadl v prvním kole s o třídu slabším soupeřem. Parisi byl a je specifický člověk ve všech směrech, velká osobnost.\n\nJeho kariéra byla od vstupu do Budokwaie nalajnovaná velmi vysoko. V 16 letech se stal mistrem Anglie, v 18 letech juniorským mistrem Evropy a v 19 letech v roce 1972 dokonce mistrem Evropy mezi seniory v kategorii polotěžkých vah, ve které v začátcích své kariéry zápasil. Na mistrovství Evropy v roce 1972 porazil pozdějšího olympijského vítěze Čočišviliho.\n\nPřed olympijskými hrami v Mnichově 1972 mu logicky mu narostla křídla, která mu však srazila Britská Judistická Asociace (BJA), která ho nominovala do kategorie bez rozdílu vah. Los mu přál. Tři největší favorité na medaile Nizozemec, Japonec, Sovět, které doplňoval domácí Němec byli nalosovaní do spodní části pavouka. V prvním kole se utkal s Východoněmcem Henningem. Po velmi opatrném začátku se první osmělil Parisi technikou nohou poslal Henninga na zem a do držení. Ve druhém kole se utkal s Čechoslovákem Jáklem. Jákl se v úvodu pokusil o osotogari, které s problémy Parisi ustál. Po přerušení se pokusil o další osotogari při kterém Brit upadl břichem na tatami a Čechoslovák se pokusil o škrcení, bez výsledku. Další čtyřy minuty se oba přetahovali o úchop a Parisi dával najevo svoji technickou dominanci. Jákl se, ale držel velmi dobře. Zápas rozhodlo Parisiho krásné tai-otoshi, kterým poslal Jákla k zemi. Zápas skončil nerozhodně a rozhodčí poslali praporky do dalšího kola Brita. Ve čtvrtfinále se utkal s Američanem Wattsem, který se neřadil mezi klasické judisty. Američan tmavé pleti v mladí hrával americký fotbal a až v armádě se dostal k judu. Jeho taktikou bylo po přerušení složit soupeře na zem a tam ho upracovat. Tímto způsobem postupoval až do čtvrtfinále. Jenže Parisi v mladí hrával na slušné úrovni rugby a na skládky byl zvyknutý. Zápas trval celých 6 minut a s koncem časové doby rozhodčí poslali do semifinále judovějšího Brita, který několikrát předvedl svoji techniku. V semifinále se podle očekávání utkal se zkušeným a mazaným Francouzem Brondanin. V polovině první minuty se oba aktéři ocitli na zemi a dobré 2 minuty se přetahovali, převalovali. Brondani předvedl lepší ne-waza (boj na zemi) a dostal Parisiho levý loket do páčení. Brit v čase 3 minuty vzdal. V opravách se utkal s velezkušeným Kanaďanem Rogersem. Pamětník olympijského turnaje z před 8 let a držitel stříbrné medaile si zkušeně hlídal nástupy mladého Brita, ale zároveň sám nic nepředvedl. Rozhodčí po uplynutí časové doby poslali do finálového kola Parisiho. V něm se utkal se Sovětem Kuzněcovem. Ten procházel turnajem jako tank drtíc jednoho velikána za druhým. Brit byl v zápase aktivnější, ale prohrál v polovině zápasu čistou technikou potom co Sovět strhnul k zemi. Parisi bral bronzovou medaili a po turnaji nešetřil BJA negativními komentáři. Nechápal důvod proč nebojoval on v kategorii polotěžkých vah, ve které byl mistrem Evropy. Kategorie bez rozdílu vah je především o zkušenostech a on jako 19letý mladík byl nucen bojovat s o hlavu vyššími a o 20-30 kilo těžšími soupeři což jemu jako judistovi, který vyznával technické judo nevyhovovalo. Jako typický Ital (jižan) v sobě své pocity nedusil a otevřeně kritizoval což v budoucnu vedlo k nejednomu sporu.\n\nV roce 1973 několikrát zavítal se svým klubem Budokwai do Francie a seznámil se zde se svojí budoucí ženou. Koncem roku měli svatbu a od roku 1974 žili na jihu Francie v Avignonu. Parisi se jako Brit necítil. Ve Francii se mu zalíbilo a požádal o Francouzské občanství. V Británii byl nucen se připravovat podobným způsobem jako jeho hvězdní kolegové David Starbrook a Brian Jacks, kteří byli pověstní svojí svědomitostí a pracovitostí. Parisi byl přesný opak. Jemu vyhovovalo několik měsíců netrénovat, lenošit a s příchodem termínu důležitého turnaje začít s přípravou. Ve Francii nebyl tolik na očích a mohl si dělat skoro co chtěl. Na jeho mezinárodních výsledcích se to odrazilo. V roce 1975 s ním přesto Britové počítali s přípravou na mistrovství světa a olympijské hry v roce 1976. Vlastně neměli jinou možnost, Parisiho jediný rival Keith Remfry byl více jak rok zraněný a nevypadalo to s jeho návratem dobře. Koncem jara 1975 přijel aby se účastnil domácího britského mistrovství, které bez problémů vyhrál. Nicméně před mistrovstvím světa 1975 na podzim oznámil Britům, že získal francouzské občanství a že se mistrovství světa nebude účastnit. Britové jeho rozhodnutí zprvu nechápali, protože tím se Parisi prakticky připravil o olympijské hry v Montrealu 1976. Jak je známo ke startu za novou zemi musí mít sportovec svolení země, kterou reprezentoval předtím a to se v 98% zadarmo neuděluje. Parisi zůstal členem klubu Budokwai a jejím až do dnes.\n\nVe Francii dospěl, usadil se a od roku 1977 začal svoji novou sportovní etapu. Hned v prvním roce za novou zemi na mistrovství Evropy vybojoval zlatou medaili, ale turnaj pro něj nezačal dobře. V polotěžké váhové kategorii vypadl v prvním kole s bývalým kolegou Britem Radburnem. Poslední den turnaje v kategorii bez rozdílu vah ve finále s Němcem ho hnali dopředu za zlatem především Britové. Britům judistům netrvalo dlouho a dokázali pochopit/akceptovat jeho změnu občanství. Ve Francii měl jednoho rivala se kterým soupeřil o možnost startovat na mistrovství světa nebo Evropy, Rougé.\n\nV roce 1980 startoval na Letních olympijských hrách v Moskvě. Turnaj byl ochuzen o účast řady zemí. Nejcitelnější ztrátou v judu byla neúčast Japonců a Jihokorejců. V kategorii těžkých vah za účasti pouze 19 judistů se v prvním kole utkal s Polákem Reszkem. Polák měl respekt z Francouze a jeho taktikou bylo v obraně čekat na kontratechniku. Ve druhé minutě ho však Parisi hodil technikou seoi-otoshi a vedl na yuku. Na Rezskovi bylo aby něco vymyslel, ale to nejspíš neměli s trenérem před zápasem v plánu. Parisiho čekal ve čtvrtfinále Čechoslovák Kocma. Ten se v taktice od Poláka nelišil. Rozdíl byl pouze v délce zápasu. V polovině druhé minuty si Parisi hodil Kocmana na záda a vyhrál čistou technikou na ippon. V semifinále narazil na Brita Radburna. Oba borci se velice dobře znali. Radburn věděl jak Parisiho vybodovat a zápas podle toho i vypadal. Brit v hluboké defenzivě čekajíc na kontrachvat, ale nakonec prohrál sám na více napomínání. Ve finále se utkal s Bulharem Zaprjanovem. Zavalitý bulharský mladík (20 let) ještě minutu před koncem sahal po vítězství potom co Francouze načapal kontratechnikou na švestkách. Parisi, ale ukázal vůli vyhrát a 46s před koncem pověsil Zaprjanovi na krk stříbrnou medaili krásným ipponem (seoi-otoshi). Za necelý týden startoval v kategorii bez rozdílu vah. Nabízela se otázka zdali napodobí Wima Rusku a získá dvě zlaté medaile, ale u Pariseho se více nabízela otázka, vydrží mu vůle vyhrát? Neuspokojil se s zlatou medailí? V prvním kole měl volný los, protože mu soupeř z Jugoslávie nenastoupil. Ve čtvrtfinále se utkal s Maďarem Ozsvárem, kterého vybodoval kokou a v semifinále s domácím Sovětem Novikovem. Nervózní zápas se jen pomalu rozjížděl. První zaútočil Sovět, ale Francouz jeho útok odrazil. Potom se minutu nic nedělo a ve třetí minutě Parisimu vyšla jeho nejsilnější technika seoi-otoshi, kterou poslal Novikova na lopatky. Ve finále se utkal s Východoněmcem Lorenzem. Němec potvrdil svou taktickou vyzrálost a Parisiho kumikatu si vzorně pohlídal. V zápase se neudálo vůbec nic až na několik propagačních nástupů Francouze. Rozhodčí praporky zvolili za vítěze judistu z Východního Německa. Snad ocenili jeho obranu. Parisi tak Rusku nenapodobil a bral \"pouze\" stříbrnou medaili.\n\nPo olympijských hrách v Moskvě chyběla v Parisiho sbírce už jen medaile z mistrovství světa. V roce 1971 jako 18letý mladík nestartoval, v roce 1973 vyhořel, v roce 1975 změnil občanství a nestartoval, v roce 1977 se MS zrušilo a v roce 1979 nestartoval pro zranění. V roce 1981 startoval v obou váhových kategoriích a v obou vyhořel. V těžkých vahách prohrál ve druhém kole s Korejcem Čo a v kategorii bez rozdílu vah dokonce v prvním kole s Belgičanem Wallem, jehož fyzické judo mu nesedělo. V roce 1983 s ním totiž opět prohrál v boji o třetí místo, když předtím podlehl Japonci Saito. Souboj s Japoncem byla jeho první konfrontace (30 let) s japonským judem na velkém turnaji.\n\nV roce 1984 startoval na Letních olympijských hrách v Los Angeles. Na slavnostním zahájení nesl vlajku Francie. Olympijský turnaj v judu byl v řadě faktorů podobný s tím zpřed 4 let. Pro teď se ho neúčastnily země východního bloku, takže mu odpadli soupeři z poloviny Evropy. Parisi startoval pouze v kategorii těžkých vah. V prvním kole po minutě boje vyprovodil Egyptského judoku technikou osoto-gari. Ve čtvrtfinále vrátil porážku z před 3 let Korejci Čo potom když ho minutu před koncem podrazil na tatami a dostal do držení. V semifinále se utkal s domácím Američanem Nelsonem. Američan svým silovým judem dlouho odolával náporům Francouze, ale dopustil se několika napomínání Parisi tak vyhrál. Ve finále se utkal s Japoncem Saitem, kterému před rokem na mistrovství světa podlehl. Vyrovnaný zápas s nižším, ale zavalitějším Japoncem rozhodlo jedno napomínání Parisiho. Ten tak získal stříbrnou medaili a se ziskem 4 medailí z olympijských her mezi muži judisty je držitelem platného rekordu.\n\nAktivní kariéru ukončil v roce 1985 potom co dostali možnost startu na mistrovství světa jiní, mladší judisté. Věnoval se trenérské a řadě dalších činností při sportu. V roce 2004 získal vyznamenání za zásluhy. Je uznávaným senseiem juda. Preferuje školu technického juda.\n"}
{"id": "870262", "url": "https://cs.wikipedia.org/wiki?curid=870262", "title": "Civil law", "text": "Civil law\n\nAnglický právní termín civil law má dva podstatně odlišné významy, které se do češtiny překládají jako:\n\n"}
{"id": "870265", "url": "https://cs.wikipedia.org/wiki?curid=870265", "title": "Bibliothèque de Sciences Po", "text": "Bibliothèque de Sciences Po\n\nBibliothèque de Sciences Po je knihovna Pařížského institutu politických věd (Sciences Po) založená v roce 1871. Sídlí na několika místech v Paříži i mimo město. Její centrála se nachází v budově školy na ulici \"Rue Saint-Guillaume\" v 7. obvodu.\n\nKnihovna se specializuje na společenské vědy. Její hlavní poslání je podporovat výuku a výzkum na škole Sciences Po, ovšem jako vědecká knihovna slouží též množství jiných čtenářů z Francie i ze zahraničí, jejichž výzkum odůvodňuje přístup k jejím sbírkám.\n\nKnihovní fond tvoří tištěnou produkci, digitální knihovnu a rozličné audiovizuální dokumenty. Její sbírky odpovídají mezinárodnímu postavení instituce, takže obsahují ze 40 % dokumenty vydané ve francouzštině, 40 % v angličtině a 20 % v dalších evropských jazycích.\n\nKnihovna je Shromažďovacím a zpřístupňovacím centrem vědeckých a technických informací (Centre d'acquisition et de diffusion de l'information scientifique et technique) v oblasti politických věd přidruženým k Francouzské národní knihovně.\n\nJe napojená na mezinárodní knihovnické sítě LIBER a NEREUS a přispívá aktivně na portál Economists Online díky archivu SciencesPo SPIRE.\n\nV září 2010 knihovna otevřela šest nových čítáren v ulici \"Rue Saint-Guillaume\" č. 27 v knihovně Bibliothèque René Rémond. Je zde k dispozici skoro 960 studijních míst a 86 000 dokumentů v přímém výběru.\n\nKnihovna má celkem tři sídla v Paříži a šest dalších v kampusech mimo hlavní město. Každodenně ji navštíví 11 600 čtenářů, z toho více než 2000 v 10 čítárnách v Paříži. Knihovna uchovává 930 000 tištěných svazků a zpřístupňuje 20 100 digitálních dokumentů.\n\n"}
{"id": "870266", "url": "https://cs.wikipedia.org/wiki?curid=870266", "title": "Kanton Lusigny-sur-Barse", "text": "Kanton Lusigny-sur-Barse\n\nKanton Lusigny-sur-Barse (fr. \"Canton de Lusigny-sur-Barse\") byl francouzský kanton v departementu Aube v regionu Champagne-Ardenne. Tvořilo ho 14 obcí. Zrušen byl po reformě kantonů 2014.\n\n"}
{"id": "870267", "url": "https://cs.wikipedia.org/wiki?curid=870267", "title": "Kanton Mussy-sur-Seine", "text": "Kanton Mussy-sur-Seine\n\nKanton Mussy-sur-Seine (fr. \"Canton de Mussy-sur-Seine\") byl francouzský kanton v departementu Aube v regionu Champagne-Ardenne. Tvořilo ho osm obcí. Zrušen byl po reformě kantonů 2014.\n\n"}
{"id": "870268", "url": "https://cs.wikipedia.org/wiki?curid=870268", "title": "Kanton Marcilly-le-Hayer", "text": "Kanton Marcilly-le-Hayer\n\nKanton Marcilly-le-Hayer (fr. \"Canton de Marcilly-le-Hayer\") byl francouzský kanton v departementu Aube v regionu Champagne-Ardenne. Tvořilo ho 22 obcí. Zrušen byl po reformě kantonů 2014.\n\n"}
{"id": "870269", "url": "https://cs.wikipedia.org/wiki?curid=870269", "title": "Kanton Nogent-sur-Seine", "text": "Kanton Nogent-sur-Seine\n\nKanton Nogent-sur-Seine (fr. \"Canton de Nogent-sur-Seine\") je francouzský kanton v departementu Aube v regionu Grand Est. Tvoří ho 23 obcí. Před reformou kantonů 2014 ho tvořilo 16 obcí.\n\nod roku 2015:\n\npřed rokem 2015:\n\n"}
{"id": "870270", "url": "https://cs.wikipedia.org/wiki?curid=870270", "title": "Hůrka (Česká Lípa)", "text": "Hůrka (Česká Lípa)\n\nHůrka (německy \"Horkaberg\") je nevysoký (327 m n. m.) kopec na okraji českolipské čtvrti Svárov. Je jeho krajinnou dominantou Svárova, zelení porostlé svahy na severní a západní straně jsou do značné výše zastavěny rodinnými domky.\n\nVětší část kopce je zalesněná, jen svahy na západní straně kopce jsou zaplněny výstavbou rodinných vilek a řadou ulic. Asi 200 metrů pod vrcholem na východní straně je větší, oplocený vodárenský objekt, ukrytý v zeleni. Vrcholová část je rozčleněna řadou úžlabin, dolíků z větší části způsobených lidmi. Úplný vrcholek je nezalesněn. Od roku 2017 zde vyrostla rozhledna je z ní dobrý výhled na město. Stromy jsou vesměs listnaté, nemohutné.\n\nKopce na okraji města Česká Lípa jsou vesměs součástí Českolipské kotliny, podřízeného celku Zákupské pahorkatiny. Českou Lípou protéká Ploučnice, ze svahů stékající dešťová voda končí v ní. Žádný potok na svazích Hůrky nepramení. Kopec je od středu města jihovýchodním směrem zhruba 1 km.\n\nHůrka je nejvyšší z těsnější skupiny několika kopců na jv. okraji Svárova. Jedněmi z nich jsou necelých 400 m východně ležící Žizníkovský vrch (295 m) a asi 500 m jjz. ležící Rasova Hůrka (291 m).\n\nTéměř až k vrcholu lze dojít po ulicích městské čtvrti Svárov, odspodu postupně Partyzánská, Husova, Lesní a Strmá. Zbývajících 200 metrů na vrchol vedou lesní pěšiny. Trasa není turisticky značená.\n"}
{"id": "870273", "url": "https://cs.wikipedia.org/wiki?curid=870273", "title": "Kanton Romilly-sur-Seine-1", "text": "Kanton Romilly-sur-Seine-1\n\nKanton Romilly-sur-Seine-1 (fr. \"Canton de Romilly-sur-Seine-1\") byl francouzský kanton v departementu Aube v regionu Champagne-Ardenne. Tvořilo ho 12 obcí. Zrušen byl po reformě kantonů 2014.\n\n"}
{"id": "870274", "url": "https://cs.wikipedia.org/wiki?curid=870274", "title": "Kanton Romilly-sur-Seine-2", "text": "Kanton Romilly-sur-Seine-2\n\nKanton Romilly-sur-Seine-2 (fr. \"Canton de Romilly-sur-Seine-2\") byl francouzský kanton v departementu Aube v regionu Champagne-Ardenne. Tvořila ho pouze část města Romilly-sur-Seine.\n"}
{"id": "870275", "url": "https://cs.wikipedia.org/wiki?curid=870275", "title": "Kanton Sainte-Savine", "text": "Kanton Sainte-Savine\n\nKanton Sainte-Savine (fr. \"Canton de Sainte-Savine\") byl francouzský kanton v departementu Aube v regionu Champagne-Ardenne. Tvořilo ho pět obcí. Zrušen byl po reformě kantonů 2014.\n\n"}
{"id": "870276", "url": "https://cs.wikipedia.org/wiki?curid=870276", "title": "Kanton Soulaines-Dhuys", "text": "Kanton Soulaines-Dhuys\n\nKanton Soulaines-Dhuys (fr. \"Canton de Soulaines-Dhuys\") byl francouzský kanton v departementu Aube v regionu Champagne-Ardenne. Tvořilo ho 21 obcí. Zrušen byl po reformě kantonů 2014.\n\n"}
{"id": "870277", "url": "https://cs.wikipedia.org/wiki?curid=870277", "title": "Kanton Vendeuvre-sur-Barse", "text": "Kanton Vendeuvre-sur-Barse\n\nKanton Vendeuvre-sur-Barse (fr. \"Canton de Vendeuvre-sur-Barse\") je francouzský kanton v departementu Aube v regionu Grand Est. Tvoří ho 37 obcí. Před reformou kantonů 2014 ho tvořilo 19 obcí.\n\nod roku 2015:\n\npřed rokem 2015:\n\n"}
{"id": "870278", "url": "https://cs.wikipedia.org/wiki?curid=870278", "title": "Kanton Villenauxe-la-Grande", "text": "Kanton Villenauxe-la-Grande\n\nKanton Villenauxe-la-Grande (fr. \"Canton de Villenauxe-la-Grande\") byl francouzský kanton v departementu Aube v regionu Champagne-Ardenne. Tvořilo ho sedm obcí. Zrušen byl po reformě kantonů 2014.\n\n"}
{"id": "870283", "url": "https://cs.wikipedia.org/wiki?curid=870283", "title": "Kanton Troyes-1", "text": "Kanton Troyes-1\n\nKanton Troyes-1 (fr. \"Canton de Troyes-1\") je francouzský kanton v departementu Aube v regionu Grand Est. Tvoří ho pouze část města Troyes. Před reformou kantonů 2014 ho tvořily 3 obce.\n\nod roku 2015:\n\npřed rokem 2015:\n\n"}
{"id": "870285", "url": "https://cs.wikipedia.org/wiki?curid=870285", "title": "Kanton Troyes-2", "text": "Kanton Troyes-2\n\nKanton Troyes-2 (fr. \"Canton de Troyes-2\") je francouzský kanton v departementu Aube v regionu Grand Est. Tvoří ho dvě obce a část města Troyes. Před reformou kantonů 2014 ho tvořilo 8 obcí a část města Troyes.\n\nod roku 2015:\n\npřed rokem 2015:\n\n"}
{"id": "870286", "url": "https://cs.wikipedia.org/wiki?curid=870286", "title": "Kanton Troyes-3", "text": "Kanton Troyes-3\n\nKanton Troyes-3 (fr. \"Canton de Troyes-3\") je francouzský kanton v departementu Aube v regionu Grand Est. Tvoří ho část města Troyes a obec La Chapelle-Saint-Luc. Před reformou kantonů 2014 ho tvořila pouze část města Troyes.\n\n"}
{"id": "870287", "url": "https://cs.wikipedia.org/wiki?curid=870287", "title": "Kanton Troyes-4", "text": "Kanton Troyes-4\n\nKanton Troyes-4 (fr. \"Canton de Troyes-4\") je francouzský kanton v departementu Aube v regionu Grand Est. Tvoří ho tři obce a část města Troyes. Před reformou kantonů 2014 ho tvořilo 7 obcí.\n\nod roku 2015:\n\npřed rokem 2015:\n\n"}
{"id": "870288", "url": "https://cs.wikipedia.org/wiki?curid=870288", "title": "Kanton Troyes-5", "text": "Kanton Troyes-5\n\nKanton Troyes-5 (fr. \"Canton de Troyes-5\") je francouzský kanton v departementu Aube v regionu Grand Est. Tvoří ho pouze část města Troyes.\n\n"}
{"id": "870289", "url": "https://cs.wikipedia.org/wiki?curid=870289", "title": "Kanton Troyes-6", "text": "Kanton Troyes-6\n\nKanton Troyes-6 (fr. \"Canton de Troyes-6\") byl francouzský kanton v departementu Aube v regionu Champagne-Ardenne. Tvořily ho čtyři obce.\n\n"}
{"id": "870290", "url": "https://cs.wikipedia.org/wiki?curid=870290", "title": "Kanton Troyes-7", "text": "Kanton Troyes-7\n\nKanton Troyes-7 (fr. \"Canton de Troyes-7\") byl francouzský kanton v departementu Aube v regionu Champagne-Ardenne. Tvořily ho čtyři obce. Zrušen byl po reformě kantonů 2014.\n\n"}
{"id": "870292", "url": "https://cs.wikipedia.org/wiki?curid=870292", "title": "Kanton Ay", "text": "Kanton Ay\n\nKanton Ay (fr. \"Canton d'Ay\") byl francouzský kanton v departementu Marne v regionu Champagne-Ardenne. Tvořilo ho 20 obcí. Zrušen byl po reformě kantonů 2014.\n\n"}
{"id": "870296", "url": "https://cs.wikipedia.org/wiki?curid=870296", "title": "Hashtag", "text": "Hashtag\n\nHashtag ([hešteg]) je slovo nebo fráze označená znakem „#“ (tzv. mřížka, plůtek či hash). Význam slova označeného tímto symbolem je dnes chápán jako forma klíčového slova. Nejčastěji je využíván v informačních systémech k „jednoznačnému“ označení článků, dokumentů nebo jejich částí, popřípadě klíčových, či podstatných slov. Krátké příspěvky na mikroblozích nebo na sociálních sítích mohou být označeny umístěním „#“ před významná slova jako zde:\n\nJako prapůvod hashtagu lze považovat označení řádku s komentářem, poznámkou nebo specifikací v programování, konkrétně ve skriptovacích jazycích pro Unix, například Shell. Pravděpodobně odtud se inspirovali členové komunity kolem IRC sítí a přijali dohodu o přidání symbolu „#“ na začátek slova označujícího kanál, skupinu nebo téma. Tím vznikl hashtag jako takový. Aby dali smysl nesetříděnému proudu zpráv kolujících sociálními sítěmi, inspirovali se od této komunity uživatelé Twitteru a začali „#“ přidávat ke slovům značícím předměty zájmu. Na začátku srpna roku 2007 Chris Messina navrhl užívat v tweetech symbol „#“ pro označení skupin nebo komunit, značek a témat. Chvíli po svém představení se hashtagy staly neodmyslitelnou součástí světa Twitteru. Hashtagy mohou uspořádat ohromné množství dat procházejících skrz kanál, čímž slouží k lepšímu indexování obsahu, poskytnutému uživateli, a vyhledávání v různých tématech. Jsou proto praktickým řešením problému, jak třídit data v neorganizovaných a roztříštěných proudech informací. Vytváří z nich vlákna konverzací a budují komunity okolo jednotlivých zájmů.\n\nV dnešní době se hashtag stal neodmyslitelnou součástí mnoha sociálních sítí. Jako označení klíčového slova se dnes používá na více než 20 celosvětových sociálních sítích. Mezi nejznámější patří například Twitter, Facebook, Flickr, Identi.ca, Instagram, Kickstarter, LinkedIn, Orkut, Pinterest, Tumblr, Vkontakte.ru nebo YouTube.\n\nHashtagy se dají využít nejen pro zábavu a komunikaci, ale slouží také jako nástroj k shromáždění informací ohledně různých krizí a katastrof, které postihují náš svět. Zde je několik nejznámějších:\n\nHashtagy se staly velmi populárními během lesního požáru v San Diegu v roce 2007 kdy Nate Ritter použil hashtag „#sandiegofire“, ve kterém oznamoval aktualizace související s neštěstím.\n\nÍránské volby jsou hodnoceny jako číslo jedna v trendy tématech pro rok 2009 označené hashtagem #iranelection, jak uživatelé z celého světa měnili svůj místní status na Teherán (aby tak zmátli Íránskou tajnou policii) a novinky z protestů byly posílány na Twitter, což jim dávalo důležitost, která do té doby byla popírána.\nBěhem povolební krize v Íránu, obyvatelé žijící v Íránu, členové diaspory a komunita Twitteru začali používat hashtag #iranelection ke sdílení novinek a informací o tom, co se děje v ulicích Íránu. Během toho vznikly sporné debaty o využití twitteru v aktuální koordinaci protestů. Je nesporné, že Twitter, konkrétně jeho hashtag, byl nápomocný v získávání informací o dění v zemi během krize.\n\nUživatelé Twitteru také začali tweetovat hashtag #neda ke sdílení svých myšlenek o smrti – a následném chování médií – dívky jménem Neda Agha-Soltan, nezúčastněné divačce protestu na ulici, která byla postřelena a zabita a jejíž smrt byla zachycena na video a virálně šířena. #neda se rychle dostala na vrchol „trending topics“ („žhavých témat“) na Twitteru.\n\nJedním z příkladů využití hashtagu jako nástroje k shromažďování informací je katastrofa na pobřeží Severní Ameriky, kterou způsobil hurikán Sandy (2012). Hashtag umožnil lidem po celém světě sledovat aktuální situaci, pomohl lokalizovat nejhůře postižená místa a směrovat do nich pomoc a také usnadnil komunikaci mezi lidmi ze zasažených oblastí a jejich rodinami. V takových situacích dělají hashtagy z uživatelů amatérské žurnalisty, kteří je používají v příspěvcích ke sdílení novinek přímo z místa děje.\n\nV roce 2017 se na internetu rozšířila kampaň MeToo, upozorňující na sexuální obtěžování. \n\nPopularitu si hashtagy získaly také jako prostředek zábavy a pobavení. Zde je několik nejznámějších: \n\nCelosvětově nejpoužívanějším hashtagem, který našel hojné uplatnění i v českých poměrech, je #followfriday, zkráceně #ff (také #ffcz pro české prostředí). Tento tag spustil v půlce ledna 2009 Micah Baldwin. Každý pátek tento text přidávají miliony uživatelů k doporučením, koho sledovat. Tím se lze dostat k zajímavým lidem a jejich příspěvkům, na které byste jinak těžko narazili.\n\nJen o něco méně používaný je #nowplaying, zkráceně #np. Tento hashtag přidávají miliony uživatelů k písním, které právě poslouchají. Tím se lze, podobně jako v předchozím případě, dostat k zajímavým písním nebo hudebníkům. Popularitu si získal zejména v anglicky mluvících zemích. Poprvé byl použit ve spojitosti s písní Open your Heart od Lavender Diamond v roce 2007.\n\nV ČR masově poprvé použila hashtag ve volební kampani ODS. Stalo se tak v rámci kampaně k předčasným parlamentním volbám v roce 2013. Hashtag #Volím_pravici upoutal pozornost. Využíval diakritiku i podtržítko, které se v hashtazích neobjevuje. ODS ho využívala i v off-line světě na billboardech (o čemž se snadno přesvědčíte zadáním řetězce \"ods billboardy volím pravici\" do obrázkového vyhledávače Google). Na toto téma vznikla i spousta parodií a hashtag #volím_levici, který vznikl spontánně jako reakce. \n\nTento článek je založen na textu Hashtag, který pod licencí \"Creative Commons Uveďte autora 3.0\" publikovala Iveta Jansová na serveru WikiKnihovna.\n\n"}
{"id": "870303", "url": "https://cs.wikipedia.org/wiki?curid=870303", "title": "SNECMA Atar", "text": "SNECMA Atar\n\nSNECMA ATAR je francouzský proudový motor s axiálním kompresorem vyráběný firmou Snecma. Vychází z německého druhoválečného motoru BMW 003, ale byl dále vyvíjen do výkonnějších variant. Jeho název je zkratka původního konstrukčního týmu \"Atelier technique aéronautique de Rickenbach\". Atar poháněl mnoho francouzských poválečných letounů včetně Vautouru, Étendardu a Super Étendardu, Super Mystère a několik typů Mirage.\n\n\n\n\n\n"}
{"id": "870304", "url": "https://cs.wikipedia.org/wiki?curid=870304", "title": "Jozef van Wissem", "text": "Jozef van Wissem\n\nJozef van Wissem (* 1962 Maastricht, Nizozemsko) je nizozemský loutnista a hudební skladatel. Spolupracoval například s Gary Lucasem, Keiji Haino, Jamesem Blackshawem nebo Jimem Jarmuschem, se kterým v roce 2012 nahrál dvě alba, \"Concerning the Entrance into Eternity\" a \"The Mystery of Heaven\".\n"}
{"id": "870306", "url": "https://cs.wikipedia.org/wiki?curid=870306", "title": "Jitka Charvátová", "text": "Jitka Charvátová\n\nJitka Charvátová (* 10. dubna 1975, České Budějovice), známá pod uměleckým pseudonymem jako JI, je česká zpěvačka a skladatelka.\n\nJI se narodila v Českých Budějovicích. Její otec ji přivedl ke hře na klavír a zpěvu. Vystudovala gymnázium Jana Valeriána Jirsíka v Českých Budějovicích. Po maturitě začala pracovat na druhé tuzemské komerční rádiové stanici – Radiu Faktor. Působila zde celkem dvanáct let. Natočila společně s Dušanem Vozárym jeho sólovku \"Déva\", jejich spolupráce následně přerostla do projektu Fiction, kde zpívala společně s Mejlou Hlavsou. V rámci Fiction vydala v rozmezí let 1994–1996 tři alba. Poté se věnovala vlastní autorské tvorbě. Od roku 2003 působila v sestavě Skyline, se kterou natočila opět tři desky. Po odchodu z kapely se v roce 2008 rozhodla vydat na sólovou dráhu. V roce 2010 vydává debut \"Feed My Lion\", který produkoval Armin Effenberger z Cartonnage. \n\nV prosinci 2009 vydala debutový singl \"Real Life\".\n\n19. prosince 2009 pokřtila JI desku \"Feed My Lion\" v La Fabrice společně se skupinou Cartonnage. Její první deska vychází 11. ledna 2010.\n\nV dubnu byl představen videoklip ke skladbě \"Real Life\", který je inspirován sci-fi Barbarella ze 70. let. Další singl \"Smile\" byl poslán do rádií v červenci. Remixová verze skladby \"Deep Connection\" zazněla ve slovenském filmu \"Nesmrteĺní: Projekt Alfa\"\n\nNa jaře 2012 Jitka ohlásila název druhé desky, na které intenzivně pracuje. Bude se jmenovat podle archanděla \"Ariel\".\n\nNa albu se podílel producent Armin Effenberger. Album vyšlo 11. ledna 2010 u nezávislého vydavatelství Big Demoiselles Jitky Charvátové.\n\n\n"}
{"id": "870313", "url": "https://cs.wikipedia.org/wiki?curid=870313", "title": "Wilcox County", "text": "Wilcox County\n\nWilcox County je název dvou okresů ve Spojených státech amerických:\n\n"}
{"id": "870314", "url": "https://cs.wikipedia.org/wiki?curid=870314", "title": "Wilcox County (Alabama)", "text": "Wilcox County (Alabama)\n\nWilcox County je okres ve státě Alabama ve Spojených státech amerických. K roku 2010 zde žilo 11 670 obyvatel. Správním městem okresu je Camden. Celková rozloha okresu činí 2 350 km².\n"}
{"id": "870315", "url": "https://cs.wikipedia.org/wiki?curid=870315", "title": "Coffee County (Alabama)", "text": "Coffee County (Alabama)\n\nCoffee County je okres ve státě Alabama ve Spojených státech amerických. K roku 2010 zde žilo 49 948 obyvatel. Správním městem okresu je Elba. Celková rozloha okresu činí 1 762 km².\n"}
{"id": "870317", "url": "https://cs.wikipedia.org/wiki?curid=870317", "title": "Colbert County", "text": "Colbert County\n\nColbert County je okres ve státě Alabama ve Spojených státech amerických. K roku 2010 zde žilo 54 428 obyvatel. Správním městem okresu je Tuscumbia. Celková rozloha okresu činí 1 615 km².\n"}
{"id": "870318", "url": "https://cs.wikipedia.org/wiki?curid=870318", "title": "Muž, který si spletl svou ženu s kloboukem", "text": "Muž, který si spletl svou ženu s kloboukem\n\nMuž, který si spletl svou ženu s kloboukem (v anglickém originále ) je jednoaktová minimalistická komorní opera britského skladatele Michaela Nymana. Libreto k ní napsal Christopher Rawlence a zakládá se na stejnojmenné kazuistice Olivera Sackse, upravené pro účely opery Michaelem Morrisem, Michaelem Nymanem a Christopherem Rawlencem. Poprvé byla provedena 27. října 1986 v londýnském Ústavu soudobého uměni (Institute of Contemporary Arts).\n\nV českých zemích ji poprvé uvedlo 6. prosince 1997 pražské Národní divadlo na scéně Divadla Kolowrat, a to v překladu Přemysla Charváta. Hrála se v kombinaci s komorní operou Jana Klusáka \"Zpráva pro Akademii\".\n\nMyšlenku na vznik této opery pojal skladatel Michael Nyman bezprostředně po přečtení titulní povídky stejnojmenné knihy neurologa a popularizátora neurologie Olivera Sackse; ta vyšla ve Velké Británii v listopadu 1985 a měla okamžitý čtenářský úspěch (česky \"Muž, který si pletl manželku s kloboukem\", Mladá fronta 1993). Skladatel získal od ředitele divadelního odboru Institute of Contemporary Arts (ICA) v Londýně Michaela Morrise příslib uvedení opery a spolu s Morrisem, režisérem Christopherem Rawlencem a za přispění scénografa Jocka Scotta upravili příběh, konečnou podobu libreta sepsal Rawlence. Sacks a Rawlence přitom získali souhlas se zpracováním od vdovy po pacientovi, jehož příběh je popisován („paní P.“ v opeře), přes její prvotní zdráhání. Psaní libreta, hudby, organizační zajištění i samotné nastudování postupovaly velmi rychle, takže se již v říjnu roku 1986 mohla konat premiéra.\n\n\"Muž, který si spletl svou ženu s kloboukem,\" nemá děj ve vlastním smyslu – celé vyprávění spočívá v diagnostickém vyšetření. Hudba navíc neplní tradiční psychologizační roli, tj. neslouží především k vyjádření emocí postav, jejich vztahů nebo situací. Hlavním tématem této „první neurologické opery“ je obtížný a bizarní vztah hlavní postavy ke světu, podmíněný jeho progresivním neurologickým stavem. Přitom dramatický vývoj nespočívá především ve vnitřním vývoji postav ani v jejich vzájemné interakci, ale v tom, jak divák s pomocí textu a zejména hudby postupně odhaluje a uvědomuje si schematičnost a prázdnost pacientova nazírání viděného světa. Přitom u pacienta na místo zrakových signálů, které ztrácejí smysl, přebírá základní orientační úlohu hudba, která „působí jako náhražka jeho ztraceného zrakového rozpoznávání“.\n\nCo do dramatické struktury opery se autoři inspirovali zásadami hnutí Fluxus, zejména jeho konceptem „událostí“ (\"events\"), tj. rutinních činností, které získávají význam předváděním v uměleckém kontextu. V konkrétním případě \"Muže, který si spletl svou ženu s kloboukem,\", tvoří tyto události série neurologických diagnostických testů: „Každý test vede k novému diagnostickému důkazu a v opeře by představoval individuální narativní událost: každá z těchto samostatných hudebních událostí by poté byla zapojena do rozměrnějšího sekvenčního vyprávění – trochu jiné číslové opery.“ Jistým předělem mezi „událostmi“ jsou monology dr. S na počátku, uprostřed a na konci opery. Opera obsahuje i v rámci „událostí“ krátké uzavřené úseky, které se Nyman nezdráhá nazývat tradičním slovem árie: Schumannova píseň interpretovaná dr. P. nebo árie paní P. \"His silly mistakes\" či \"O rose, thou art sick\".\n\nV hudebním zpracování má zásadní úlohu téma seznamování se a odcizování. Za základní prostředkem Nymanovi slouží specifická akordová řada, jež pro dr. P. symbolizuje „známý“ svět, v němž je schopen se orientovat. V momentech, kdy se pacientovi zdá, že situaci zvládá, objevuje se tato řada v základní či drobně variované formě; brzy však nastává proces odcizování, kdy je melodicky a harmonicky obměňována a postupně fragmentována, až její úplná nepřítomnost ukazuje okamžiky, kdy je pacient ve světě úplně ztracen. Podobně měnící se situaci vyjadřuje nástrojový doprovod: v okamžicích sebejistoty je hlas dr. P. doprovázen vysokými nástroji (první housle), s narůstající nejistotou však doprovod klesá, violoncello již doprovází pocity zmatku a nejistoty a v okamžicích, kdy si dr. P. nejvíce uvědomuje své odcizení (událost s růží), není jeho hlas doprovázen vůbec.\n\nK ilustraci postavení, které pro dr. P. představuje hudba pro stále obtížnější orientaci v běžném životě, používá skladatel v opeře melodie Roberta Schumanna. Oliver Sacks zmiňuje, že pacientovi přinesl Schumannův písňový cyklus \"Dichterliebe\", soustředění „terapeutické“ na Schumannovy melodie v opeře je však Nymanova volba, stejně jako výběr písně \"Ich grolle nicht\" (i textově dobře rezonující s tématem opery) jako centrálního momentu i harmonického východiska. V názvucích se objevuje řada Schumannových písní a Schumannovou \"Die Rose, die Lilie\" je podložen i další ústřední moment, báseň Williama Blaka \"The Sick Rose\" zpívaná paní P. (Tato báseň byla oblíbenou skladbou skutečného dr. P. a paní P., avšak ve zhudebnění Benjamina Brittena).\n\nOpera využívá řadu prvků hudebního minimalismu; prostota, schematičnost a repetitivnost těchto prostředků současně umožňuje ilustrovat schematičnost pacientova vidění světa a automatičnost jeho reakcí. Melodie – zejména pokud jde o zpěvní part dr. P. – je často deklamační nebo setrvává dlouho na jediném tónu, jednotlivé krátké úseky se často rychle opakují. Harmonicky setrvává hudba téměř neustále v základní tónině C dur, která je rovněž tóninou centrální Schumannovy melodie \"Ich grolle nicht\", a vybočuje do jiných tónin prakticky jen při citacích jiných Schumannových melodií, které se vždy odehrávají v jejich originální tónině. Rovněž rytmus je vesměs rychlý, důrazný a repetitivní, s jednotným základem (téměř celá opera je ve 4/4 taktu). Muzikolog Arved Ashby shledává v Nymanovu harmonickém rytmu podobnost s Mozartem, v řadě aspektů též s Benjaminem Brittnem a domnívá se, že repetitivnost, kterou skladatel využívá, odkazuje na repetitivnost doo-wopu nebo klasicistní či barokní hudby a že Nymanův styl celkově „odráží jeho eklektické hudební zájmy a jeho rozáhlé hudebněhistorické znalosti“.\n\nPodle libretisty opery Christophera Rawlence právě Nymanova hudba dokázala vyjádřit základní téma opery, postupné odcizování světu neboli „život jako pohyb zpět k nicotě“. „Pro mne jeho [=Nymanova] hudba nikdy nespočine ze strachu, že není na čem spočinout. Stoupá a neopětovaně klesá, opakovaně hledá na stejných místech něco, co cítí, že někam založila, ale co ve skutečnosti nikdy neexistovalo.“\n\nPartitura opery vyšla roku 1986 v londýnském nakladatelství Chester Music.\n\nDvoje housle, viola, dvě violoncella, klavír, harfa.\n\nNeurolog dr. S. hovoří o problémovém rysu neurologie, jímž je soustředění na samotný chorobný stav – totiž nedostatek některé z normálních schopností – a ne na nemocného člověka a způsob, jímž se se svou nemocí vypořádává. Jako příklad lze vzít případ doktora P., klasického pěvce a nyní učitele hudby, který začal mít podivné potíže: nedokázal rozeznávat obličeje, ba dokonce začínal vidět obličeje tam, kde nebyly.\n\nDo ordinace doktora S. vstupují doktor P. a paní P. Jsou ještě pod dojmem zvuků z ulice – hudby města –, které jsou prvním konverzačním tématem („dopravní“ ansámbl \"Traffic. Street sounds.\"). Poté paní P. s přispěním manžela vysvětluje problém: doktor P. začal mít potíže s viděním, ale veškeré testy nenašly žádné poškození zrakových orgánů, a proto se měl obrátit na neurologa. Podle paní P. začal její manžel dělat „hloupé omyly“ – nerozeznává lidské tváře, hovoří s předměty jako s lidmi, ztrácí orientaci (árie paní P. \"His silly mistakes\").\n\nDoktor S. mezitím provádí rutinní neurologické vyšetření doktora P. To nic zvláštního neukáže, když se ale doktor P. poté obléká, ukáže se, že nedokáže rozeznat svou botu od své nohy („událost s botou“, \"Can I help?\"). Při loučení doktor S. pozoruje, jak jej pacient vnímá spíše ušima než očima, které se zdají ulpívat na detailech, zatímco paní P. pociťuje ulehčení, že vyšetření nic neobjevilo: její manžel by bez práce a bez hudby ztratil smysl života (duet doktora S. a paní P. \"There was something strange\").\n\nDoktor S. ukazuje pacientovi různé diapozitivy z „National Geographic Magazine“. Doktor P. zobrazené objekty – například Empire State Building – interpretuje bizarně, neboť vnímá jen určité detaily nebo tvary, ale nerozeznává celek („událost s National Geographic“ a árie doktora P. \"I see a river\"). Vyšetření skončilo; při odchodu hledá doktor P. svůj klobouk a omylem sahá po hlavě své manželky.\n\nDoktor S. je konsternován: splést si vlastní ženu s kloboukem? Je si vlastně doktor P. vědom své choroby – a připouští si ji jeho žena? Vyšetření by mělo pokračovat u manželů P. doma, aby mohl neurolog pozorovat, jak se pacient vypořádává s úkoly běžného života (monolog \"He's mistaken his wife for a hat!\").\n\nJeště v průběhu monologu doktora S. se doktor P. doma obléká za nenápadné pomoci manželky a pobrukuje si „oblékací píseň“. Doktor S. přinesl partituru Schumannových \"Dichterliebe\", ale ukáže se, že doktor P. už nemůže hrát na klavír ani číst noty, pod záminkou revmatismu a krátkozrakosti. S doprovodem paní P. však zazpívá píseň \"Ich grolle nicht\" – jeho paměť ani hudební sluch nedoznaly úhony.\n\nZatímco si paní P. vykládá pasiáns, doktor S. ukazuje doktorovi P. geometrické tvary, které pacient bezpečně rozeznává. Rovněž karikatury známých osobností je nakonec schopen rozeznat – otázka však je, zda jako lidské tváře, nebo jen podle zveličených charakteristických detailů. V televizi poznává Michaela Nymana hrajícího na klavír podle „rytmu jeho těla“, film s Betty Davisovou však nerozeznává a jeho dohady o tom, co se na obrazovce děje, jsou velmi vzdálené od skutečnosti.\n\nDále doktor S. ukazuje doktorovi P. jeho vlastní rodinné fotografie. Pacient jen po paměti rozezná fotografii sebe a své ženy, podle typického rysu svého bratra, ale nikoli svou matku; fotografii své ženy poznává podle vzoru šatů, svoji však nikoli. Paní P. začíná teprve teď chápat rozsah manželovy choroby („událost s fotografiemi“ \"What is this? – It's a square\"). Stejně bezradný je doktor P., když mu doktor S. ukáže růži; snaží se jí pochopit podle geometrické formy, ale teprve vůně jej přivede k řešení. Přizvukuje paní P., která na Schumannovu melodii zpívá Blakeův sonet o růži \"O rose, thou art sick\" („událost s růží“).\n\nDoktor S. předloží pacientovi rukavici a ptá se, co je to za předmět a k čemu slouží. Doktor P. nejprve věc geometricky popisuje, poté opět nabízí bizarní vysvětlení, a teprve když se mu podaří rukavici navléci na ruku, pozná ji („událost s rukavicí“ \"Now what is this?\"). Poté spolu doktor S. a doktor P. hrají šachy; pacient nemůže pohybovat figurami, jež nerozeznává, po paměti však hraje výborně a partii vyhraje („událost s partií šachu“ \"Pawn to King 4\"). Neurolog dále žádá doktora P., aby mu popsal ulici Hope Street, kudy denně chodí. Doktor P. si však vzpomíná pouze na pravou stranu, detaily z levé strany dodává paní P. („událost s ulicí“).\n\nPoté se podává čaj. Doktor P. svačí a pobrukuje si. Paní P. ukazuje doktoru S. obrazy, které maloval její manžel. Jejich postupný vývoj od realistického zobrazení k abstraktním tvarům interpretuje paní P. jako umělecký vývoj; myšlenku doktora S., že jde o odraz progrese choroby, odmítá s pohoršlivým výkřikem, kterým přetrhne manželovu „jídelní píseň“; musí mu podat nový čaj, aby mohl s rituálem začít od začátku („událost s obrazy“ \"Your husband's a painter, I see\"). Při čaji pak paní P. vysvětluje, jak manžel zvládá běžné denní činnosti za pomoci toho, že si k nim potichu zpívá zvláštní písně, které si vytvořili – „koupací píseň“, „oblékací píseň“, „jídelní píseň“ atd. (duet \"Ach! Tea from China… Listen now. Hear him eating.\")\n\nDoktor odchází. Nemá žádnou radu než tu, aby se dále držel hudby, která mu může pomoci (árie doktora S. \"I cannot tell you what is wrong\").\n\nDoktor S. shrnuje případ pacienta, který ztratil schopnost zrakového rozpoznávání a místo obrazu u něj zaujala hudba (monolog \"This was some time ago\").\n\n"}
{"id": "870319", "url": "https://cs.wikipedia.org/wiki?curid=870319", "title": "Conecuh County", "text": "Conecuh County\n\nConecuh County je okres ve státě Alabama ve Spojených státech amerických. K roku 2010 zde žilo 13 228 obyvatel. Správním městem okresu je Evergreen. Celková rozloha okresu činí 2 208 km².\n"}
{"id": "870323", "url": "https://cs.wikipedia.org/wiki?curid=870323", "title": "Coosa County", "text": "Coosa County\n\nCoosa County je okres ve státě Alabama ve Spojených státech amerických. K roku 2010 zde žilo 11 539 obyvatel. Správním městem okresu je Rockford. Celková rozloha okresu činí 1 726 km².\n"}
{"id": "870324", "url": "https://cs.wikipedia.org/wiki?curid=870324", "title": "Covington County (Alabama)", "text": "Covington County (Alabama)\n\nCovington County je okres ve státě Alabama ve Spojených státech amerických. K roku 2010 zde žilo 37 765 obyvatel. Správním městem okresu je Andalusia. Celková rozloha okresu činí 2 704 km².\n"}
{"id": "870325", "url": "https://cs.wikipedia.org/wiki?curid=870325", "title": "Crenshaw County", "text": "Crenshaw County\n\nCrenshaw County je okres ve státě Alabama ve Spojených státech amerických. K roku 2010 zde žilo 13 906 obyvatel. Správním městem okresu je Luverne. Celková rozloha okresu činí 1 582 km².\n"}
{"id": "870326", "url": "https://cs.wikipedia.org/wiki?curid=870326", "title": "Cullman County", "text": "Cullman County\n\nCullman County je okres ve státě Alabama ve Spojených státech amerických. K roku 2010 zde žilo 80 406 obyvatel. Správním městem okresu je Cullman. Celková rozloha okresu činí 1 955 km².\n"}
{"id": "870327", "url": "https://cs.wikipedia.org/wiki?curid=870327", "title": "Dale County", "text": "Dale County\n\nDale County je okres ve státě Alabama ve Spojených státech amerických. K roku 2010 zde žilo 50 251 obyvatel. Správním městem okresu je Ozark. Celková rozloha okresu činí 1 457 km².\n"}
{"id": "870328", "url": "https://cs.wikipedia.org/wiki?curid=870328", "title": "Dallas County (Alabama)", "text": "Dallas County (Alabama)\n\nDallas County je okres ve státě Alabama ve Spojených státech amerických. K roku 2010 zde žilo 43 820 obyvatel. Správním městem okresu je Selma. Celková rozloha okresu činí 2 573 km².\n"}
{"id": "870329", "url": "https://cs.wikipedia.org/wiki?curid=870329", "title": "DeKalb County (Alabama)", "text": "DeKalb County (Alabama)\n\nDeKalb County je okres ve státě Alabama ve Spojených státech amerických. K roku 2010 zde žilo 71 109 obyvatel. Správním městem okresu je Fort Payne. Celková rozloha okresu činí 2 017 km².\n"}
{"id": "870330", "url": "https://cs.wikipedia.org/wiki?curid=870330", "title": "Elmore County (Alabama)", "text": "Elmore County (Alabama)\n\nElmore County je okres ve státě Alabama ve Spojených státech amerických. K roku 2010 zde žilo 79 303 obyvatel. Správním městem okresu je Wetumpka. Celková rozloha okresu činí 1 702 km².\n"}
{"id": "870331", "url": "https://cs.wikipedia.org/wiki?curid=870331", "title": "Etowah County", "text": "Etowah County\n\nEtowah County je okres ve státě Alabama ve Spojených státech amerických. K roku 2010 zde žilo 104 430 obyvatel. Správním městem okresu je Gadsden. Celková rozloha okresu činí 1 421 km².\n"}
{"id": "870332", "url": "https://cs.wikipedia.org/wiki?curid=870332", "title": "Fayette County (Alabama)", "text": "Fayette County (Alabama)\n\nFayette County je okres ve státě Alabama ve Spojených státech amerických. K roku 2010 zde žilo 17 241 obyvatel. Správním městem okresu je Fayette. Celková rozloha okresu činí 1 630 km².\n"}
{"id": "870334", "url": "https://cs.wikipedia.org/wiki?curid=870334", "title": "Summit (New Jersey)", "text": "Summit (New Jersey)\n\nSummit je město v okresu Union County ve státě New Jersey ve Spojených státech amerických. K roku 2010 zde žilo 21 457 obyvatel. Při celkové rozloze 15,661 km² byla hustota zalidnění 1 381,8 obyvatel na km².\n\nSummit je rodným městem herečky Meryl Streep.\n"}
{"id": "870335", "url": "https://cs.wikipedia.org/wiki?curid=870335", "title": "Provincetown", "text": "Provincetown\n\nProvincetown je město v okresu Barnstable County ve státě Massachusetts ve Spojených státech amerických. K roku 2010 zde žilo 2 942 obyvatel. S celkovou rozlohou 45 km² byla hustota zalidnění 117,2 obyvatel na km².\n"}
{"id": "870336", "url": "https://cs.wikipedia.org/wiki?curid=870336", "title": "Williamstown (Massachusetts)", "text": "Williamstown (Massachusetts)\n\nWilliamstown je město v okresu Berkshire County ve státě Massachusetts ve Spojených státech amerických. K roku 2000 zde žilo 8 424 obyvatel. S celkovou rozlohou 121,5 km² byla hustota zalidnění 69,4 obyvatel na km².\n\n"}
{"id": "870340", "url": "https://cs.wikipedia.org/wiki?curid=870340", "title": "Aigremont (Yvelines)", "text": "Aigremont (Yvelines)\n\nAigremont je francouzská obec v departmentu Yvelines v regionu Île-de-France.\n\nSousední obce: Chambourcy a Poissy.\n\nSídlo je poprvé zmiňováno v roce 767 pod jménem \"Archimons\".\n\n\"Počet obyvatel\"\n"}
{"id": "870344", "url": "https://cs.wikipedia.org/wiki?curid=870344", "title": "Michal Demeter", "text": "Michal Demeter\n\nMichal Demeter (* 15. května 1982) je slovenský fotbalový obránce, momentálně hrající nižší českou ligu za FC Olympia Hradec Králové.\n\nKariéru začínal v sedmi letech v FC Artmedia Petržalka. Tady vydržel až do roku 1998, kdy se přesunul ke konkurenčnímu ŠK Slovan Bratislava. V létě 2005 zamířil poprvé do zahraničí, do tehdy prvoligové Vysočiny Jihlava, ale ligu se mu nepodařilo zachránit, takže další sezonu hrál druhou ligu. V létě 2007 se vrátil na Slovensko, tentokrát do MFK Ružomberok. Tady vydržel jednu sezonu, aby se v létě 2008 vrátil do Česka na Střížkov.\n\n"}
{"id": "870346", "url": "https://cs.wikipedia.org/wiki?curid=870346", "title": "Metakvalon", "text": "Metakvalon\n\nMetakvalon (obchodní názvy Quaalude a Mandrax) je ilegální návyková látka ze skupiny chinazolinonů, fungující jako depresant a sedativum.\n\nMetakvalon byl vyvinut v 50. letech 20. století indickými vědci, kteří hledali léky na malárii. Tato látka však vykazovala jiné účinky – uklidňovala a vyvolávala touhu po spánku a zdála se zprvu být nenávykovou. Brzy se prodávala po celém světě jako údajně „bezpečná“ alternativa k barbiturátům (v Československu se prodával pod názvem Dormogen). V šedesátých a sedmdesátých letech se stal tento lék významnou součástí kultu „sexu, drog a rock'n'rollu“ a byl nejen hojně předepisován jako lék proti úzkosti a nespavosti, ale také zneužíván jako povzbuzující látka. V 70. a 80. letech bylo masivně ustoupeno od předepisování tohoto léku, protože vyšly najevo jeho nebezpečí a silná návykovost. Došlo k dramatickému poklesu zneužívání této drogy jak v USA, tak v Evropě. Dodnes je však metakvalon velmi často vyráběn a zneužíván v jižní Africe; Jihoafrická republika je největším producentem a konzumentem ilegálního metakvalonu.\n\nMetakvalon se zpravidla podával ve formě tablet či tobolek. Jeho hladina v krvi vrcholí hodinu až dvě po podání a účinky trvají 4 až 8 hodin. Při dlouhodobém užívání vzniká tolerance a k vyvolání stejných účinků je třeba většího množství látky. Letální množství je zpravidla 8 až 20 gramů látky, smrtelnou dávku však významně snižuje současná konzumace alkoholických nápojů. Metakvalon vyvolává pocity relaxace, neboť snižuje hladiny některých neuropřenašečů. Má však řadu fyzických i psychických vedlejších účinků, mj. snižuje vnímání bolesti, což může vést k sebepoškození. Odvykací kúra trvá zpravidla 7 až 10 dní a je provázena velmi nepříjemnými stavy.\n\nVe filmu Vlk z Wallstreet je tento \"lék\" často užívaný dost rekreačně.\n\nVe Falcově písni ,Ganz Wien' se můžeme setkat s alternativním názvem „mozambin\". Prášek se též objevuje v seriálu True Detective.\n"}
{"id": "870353", "url": "https://cs.wikipedia.org/wiki?curid=870353", "title": "Devět princů Amberu", "text": "Devět princů Amberu\n\nDevět princů v Amberu ( ) je první díl fantasy cyklu Amber autora Rogera Zelaznyho, vydaný v originále roku 1970. V češtině vyšel poprvé roku 1992 pod názvem \"Vládci stínů\" v překladu Jany Peškové. Tomuto českému vydání byla udělena cena \"Koniáš\" za nejhorší překlad roku 1992. V roce 2006 pak vyšlo dílo v novém českém překladu Jana Kantůrka a Michaela Bronce.\n\nAmber je jediný skutečný svět. Všechny ostatní světy jsou tvořeny stíny, které jsou jen obrazem Amberu. Vládne zde královský rod, ale starý král Oberon po několika tisíci letech vládnutí zmizel. Pozůstalí synové bojují o moc, nadvládu a trůn. Jejich sestry jim podle měnící se situace různě pomáhají a překlápějí rovnováhu sil. Členové královského rodu mají ve svých genech speciální vlastnosti, dlouhověkost, rychlou regeneraci poranění, nadlidskou sílu a schopnost dokonale ovládat chladné zbraně. Ze záhadných důvodů v království Amberu střelný prach nehoří, takže se všechny boje odehrávají pomocí mečů, dýk a kopí.\n\nSvět Amberu, schopnosti členů královského rodu, jejich moc, postavení, síla a vlastnosti jsou založeny na Vzoru. Každý člen rodu musí v určitém věku projít Vzorem, tím získá nadlidské vlastnosti a schopnost manipulovat se stíny a tak si vytvářet světy tvořené stíny mimo Amber. Jenom oni mohou Vzorem projít, jiný člověk to nemůže přežít. Jeden Vzor je na hradě v Amberu, druhý pod vodou v Rebmě, která je odrazem Amberu v moři, třetí je v měsíčním městě na nebi.\nPohyb osob královského rodu mezi Amberem a stíny je možný třemi způsoby. Jeden způsob je vejít do Vzoru a okamžitě se dostat na kýžené místo, druhý je využít trumfů ze speciálního balíčku karet, kde každému členu rodu odpovídá jeden trumf. Pomocí těchto karet mohou členové rodiny navazovat kontakt, navzájem si pomáhat anebo se navzájem přenášet. Kontakt navazuje jeden člen rodiny pomocí konkrétního trumfu jiné osoby a koncentrace myšlenek. Jak Vzor tak i balíčky karet vytvořil pro krále Oberona mistr Dworkin. Třetí cesta je nejkomplikovanější, ale nejčastěji používaná, je to postupné měnění okolního světa stínů. Trvá to sice dlouhou dobu (i několik dní či týdnů), ale člen královské rodiny, který prošel Vzorem, to může udělat kdykoliv a kdekoliv a může za sebou vézt celou armádu nebo loďstvo jiných osob ze stínů. Takto Ambeřané získávají armádu, speciální koně, lovecké psy či jiná zvířata.\n\nProtipólem světa Amberu je místo na druhém konci opravdového světa, zvané Dvory Chaosu. Zde jsou síly a mocnosti, se kterými budou muset vládcové Amberu svést nelítostný boj o udržení nadvlády nad jejich královstvím a tím i nad celým světem. V rozdílných stínech, v různých částech toho ne skutečného světa plyne čas různě, princové používají tento jev k taktizování a dosažení svých cílů. Členové královské rodiny jsou vlastně nesmrtelní z hlediska stárnutí či nemocí, umírají pouze násilnou smrtí ve válkách, v boji či pokud jsou zákeřně zavražděni.\n\nV románu Devět princů Amberu, v úvodním díle ságy z jediného skutečného světa Amberu, se Princ Corwin probouzí v nějaké nemocnici a jelikož trpí ztrátou paměti, neví ani, jak se jmenuje. Podaří se mu utéci a najít útočiště u své sesry. Jak se mu postupně paměť vrací, zjišťuje kým je a že nemůže nikomu věřit. Připojí se k němu jeho bratr Random a s jeho pomocí se dostane zpět do Amberu. Tam se dostane do podvodního města Rebmy, projde Vzorem, v pevnosti se střetne s bratrem Erikem a nakonec se ve stínech spojí s jiným bratrem Bleysem. Společně shromáždí velikou armádu, se kterou chtějí dobýt Amber a svrhnout samozvaného vládce Erika. Nakonec bitvu prohrají, Corwin je zajat a uvězněn. Erik se nechá korunovat a Corwina oslepí. Ten je víc než tři roky v žaláři, zrak se mu zregeneruje a nakonec pomocí Dworkina z žaláře uteče.\nHlavní hrdina románu se probudí spoutaný na neznámém místě na nemocničním lůžku a zjišťuje, že mu jsou pravidelně podávány drogy. Neví jak se jmenuje, ani jak se sem dostal. Chce pryč, ale nemocniční personál mu to nechce dovolit. Přestože utrpěl před 14 dny vážná zranění, několikanásobné zlomeniny nohou, je schopen vstát, rozbít si sádru na nohou, přemoci silného ošetřovatele a dostat se do kanceláře. Zde získá základní informace o svém jménu, o své sestře, která financuje jeho pobyt. Personál odzbrojí, získá oblečení, pistoli a peníze a vypraví se z nemocnice Greenwood jako Carl Corey, aby našel sestru Evelyn Flaumelovou.\n\nKrátkou dobu stráví tím, aby setřásl své eventuální pronásledovatele a nakonec dorazí ke své údajné sestře. Do domu je uveden služebnou a je přijat pohlednou ženou, kterou nepoznává. Ovšem mluví obratně, v náznacích a spíš se snaží informace dostávat než nějaké dát. Pořád se dozvídá další a další detaily, a s každým novým jménem se mu vybavují vzpomínky. Nejhůř reaguje na jméno Erik, k němu pociťuje neskutečnou nenávist. Zazní jména Caine, Julian, Erik, Corwin, Bleys, Florimel, a jsou mu strašně povědomá. Nakonec zjistí že on se jmenuje Corwin, jeho sestra není Evelyn ale Florimel, a Erik je jeho největší nepřítel, i když je to vlastní bratr. Nakonec Florimel pronese slovo Amber, které ho zasáhne jako blesk a probudí v něm dávno skryté mocné a elektrizující emoce.\n\nCorwin se snaží co nejrychleji v sídle své sestry regenerovat, užívá si jídla, pití a cigaret. Přijde na to, že umí šermovat, v tajné zásuvce psacího stolu najde balíček karet s trumfy a postupně poznává osoby na nich nakreslené. Každý člen rodiny je vyobrazen v charakteristickém postoji a v ošacení, které má barvy jeho osobnosti (např. Corwin černá a stříbrná, Florimel mořská zelená). Nakonec si přizná, že to jsou všechno jeho sourozenci. Karty vrátí, ale pořád ho vzrušuje tajemné slovo Amber. Dlouho zvoní telefon, ve kterém se po zvednutí ozve jeho bratr Random, který je pronásledován šesticí divných tvorů. Požádá o pomoc, kterou mu Corwin slíbí. Florimel se vrátí a dojde k delší diskusi ohledně karet a důvodu proč je Florimel ve stínu zvaném Země. Nakonec se ukáže, že Florimel je taky ve vyhnanství stejně jako Corwin, a jejím úkolem je ho hlídat a podávat veškeré informace Erikovi. Nakonec se dohodnou, že Corwin se o to pokusí (i když on vůbec neví o co se vlastně má pokusit) a získá její podporu.\n\nPoté, co Random dorazí, vtrhne do domu šest pronásledovatelů, divných lidí ze stínů, společně je s Corwinem za pomoci šestice irských vlkodavů, zlikvidují. S Randomem se taky dohodnou, že se spojí proti Erikovi a okamžitě se autem vypraví přes stíny do Amberu. Cesta je často blokovaná, plná překážek, ale Random obratně mění skutečnost, tu něco přidá, aby se to blížilo Amberu, tu zase něco ubere, co je tam navíc. Mění se kolem nich příroda, nebe, obyvatelé, i peníze v peněžence, nakonec i jejich oblečení. Corwin vůbec nechápe, co se to děje a jak to vlastně Random dělá. Nakonec se dostanou do skutečného světa, do Ardenského lesa, kde na ně se svojí družinou zaútočí Julian na koni Morgensternovi. Probíhá vyčerpávající honička, nakonec se jim Juliana podaří zajmout a v bezpečí jedou dál. Nakonec ho nezabijí, ale pustí na svobodu. Poté opustí cestu a nakonec se uchýlí do lesa. Tam najdou sestru Deirdre, přivázanou ke stromu. Zabijí stráže, osvobodí ji a utíkají k Rebmě, zrcadlovému obrazu Amberu, kde žije jejich sestra Llewella. Random s nimi nechce jít, protože tam spáchal v minulosti nějaké hříchy a bojí se trestu.\n\n"}
{"id": "870355", "url": "https://cs.wikipedia.org/wiki?curid=870355", "title": "Leicester (Massachusetts)", "text": "Leicester (Massachusetts)\n\nLeicester je město v okresu Worcester County ve státě Massachusetts ve Spojených státech amerických. K roku 2010 zde žilo 10 970 obyvatel. S celkovou rozlohou 63,9 km² byla hustota zalidnění 170 obyvatel na km².\n"}
{"id": "870357", "url": "https://cs.wikipedia.org/wiki?curid=870357", "title": "Sherlock Holmes (seriál, 1984)", "text": "Sherlock Holmes (seriál, 1984)\n\nSherlock Holmes je televizní seriál o proslulém detektivovi, kterou vyrobila britská televizní společnost \"Granada Television\" mezi lety 1984 a 1994. V prvních dvou sezónách měl cyklus podtitul The Adventures of Sherlock Holmes. Série, v níž hrál slavného detektiva Jeremy Brett, byla poprvé vysílána v programu televize ITV ve Velké Británii. Jeho zobrazení je stále velmi populární, a je často označované jako konečná a nejlepší filmová verze Sherlocka Holmese.\n\nKromě toho, Holmesův věrný přítel a společník Dr. Watson je pečlivě vylíčen jako normální, vcelku inteligentní muž, který však pochopitelně nechápe Holmesovy myšlenkové postupy při vyšetřování, na rozdíl od minulých zpracování, kde býval líčen, jako muž téměř podprůměrné inteligence bez špetky důvtipu. Zpočátku hrál Watsona David Burke, který dříve hrál padoucha v adaptaci \" The Adventure of Coronet Beryl\" pro BBC sérii z r. 1965, s Douglasem Wilmerem a Nigelem Stockem v hlavních rolích . Burke se objevil v první řadě, než seriál opustil, kvůli pozvání ke vstupu do Royal Shakespeare Company. Byl tedy nahrazený Edwardem Hardwickem, který hrál Watsona pro zbytek cyklu.\nZ celkového počtu 60 příběhů o Holmesovi napsaných Sirem Arthurem Conanem Doylem, 42 bylo zpracováno v řadě 36 hodinových epizod a pět jako celovečerní speciály.\n\nSérie byla původně produkována Michaelem Coxem. Scenárista byl John Hawkesworth, který psal mnohé epizody. Mezi další autory přispívající ke scénářům patří Alexander Baron, Jeremy Paul, TR Bowen a Alan Plater. Venkovní replika Baker Street byla postavena v ateliérech Tv Granada v Quay Street v Manchesteru, kde později tvořila ústřední část Granada Studios Tour - atrakce pro turisty do uzavření v roce 1999.\n\nKromě Jeremyho Bretta, Davida Burka a Edvarda Hardwicka, hrála významnou roli Rosalie Williams jako hospodyně paní Hudsonová a Colin Jeavons jako inspektor Lestrade ze Scotland Yardu. Také se v několika epizodách objevil Charles Gray jako Holmesův bratr Mycroft Holmes , a Eric Porter, který vylíčil profesora Moriartyho v druhé sérii Holmesových dobrodružství. Roli sluhy Joa Barnese, který se vydává za lady Beatrice v epizodě The Adventure of Shoscombe Old Place z roku 1991, hrál Jude Law, který hrál Dr. Watsona v roce 2009 ve filmu Sherlock Holmes a v jeho pokračování z r. 2011 - Sherlock Holmes: A Game of Shadows.\n\nSérie skončila z důvodu smrti představitele Holmese ve věku 61 let, způsobené srdečním selháním v roce 1995. Bylo nicméně předem předvídáno, že vážně nemocný Jeremy Brett, který se během natáčení závěrečném běhu série, The Memoairs of Sherlock Holmes, dokonce zhroutil během natáčení jedné epizody, se sérií přestane.\n\nŘada představuje možná nejvěrnější televizní úpravu příběhů o Sherlocku Holmesovi. Jediným odchýlením se od původních příběhů bylo opuštění Holmesova kokainového návyku v epizodě \"The Devil Foot\" (Ďáblovo kopyto), které bylo schváleno dcerou Arthura Conana Doyla na osobní žádost Jeremyho Bretta, poté, co bylo zjištěno, že série má ze značné části dětské publikum. Nicméně, série byla velmi chválena pro své herecké obsazení, zachovanou věrnost k původnímu konceptu Doyla v charakterizaci Watsona, s přihlédnutím k jejím nevysokým výrobním nákladům a pozornosti věnované detailům.\n\nStejně jako vysílání ITV ve Velké Británii, byla série populární i v zahraničí a to zejména v USA, kde byly epizody vysílány na stanici PBS. Později získala řada financování v koprodukci se společností \"Boston PBS broadcaster WGBH\". Seriál byl vysílán na televizních stanicích \"Disney Channel\" a \"A & E Network\" v USA, a CBC v Kanadě. Ve Velké Británii se často opakovalo vysílání na Granada Plus , ITV3 a BBC 2. Zde běžela v letech 2003 - 2005 kompletní řada v sobotu odpoledne .\n\nSérie obsahující 41 epizod měla název \"The Adventures of Sherlock Holmes\" (1984 - 1985), V 2. sérii \"The Return of Sherlock Holmes\" (1986 - 1988), \"Case-Book of Sherlock Holmes\" (1991-1993) a \"The Memoirs of Sherlock Holmes\" (1994). 36 epizod bylo 50minutových a dalších pět byly celovečerní speciály.\n"}
{"id": "870360", "url": "https://cs.wikipedia.org/wiki?curid=870360", "title": "Římskokatolická farnost u kostela sv. Cyrila a Metoděje, Brno-Židenice", "text": "Římskokatolická farnost u kostela sv. Cyrila a Metoděje, Brno-Židenice\n\nŘímskokatolická farnost u kostela sv. Cyrila a Metoděje, Brno-Židenice je územním společenstvím římských katolíků v rámci děkanátu Brno brněnské diecéze s farním kostelem svatého Cyrila a Metoděje .\nSamostatná farnost Židenice byla zřízena 1. října 1953, snahy o její zřízení a postavení kostela začaly už v roce 1910. Kostel svatého Cyrila a Metoděje byl vysvěcen v roce 1935. Postavena byla rovněž budova fary (podle sochy svatého Norberta na průčelí nazývaná Norbertinum). Prvním duchovním správcem byl premonstrát z Nové Říše Bohuslav Němčanský. Působil zde od roku 1935 až do svého zatčení v roce 1952. Prvním administrátorem samostatné židenické farnosti se v roce 1953 stal diecézní kněz Stanislav Šlapák. Premonstráti se mohli opět do Židenic vrátit až v roce 1990. Duchovní správu vykonávali až do roku 2003, kdy byla farnost svěřena diecézním kněžím.\nFarářem je od 1. října 2010 R. D. Petr Beneš, který zde působí od roku 2003 (tehdy jako administrátor).\nSoučasně působil ve farnosti jako výpomocný duchovní R. D. Mgr. Jan Kabeláč (od 1. srpna 2013 do svého úmrtí v srpnu 2015), I. kanovník Královské stoliční kapituly sv. Petra a Pavla v Brně.Od 1. srpna 2014 zde byl ustanoven jako farní vikář R. D. Ing. Martin Kohoutek..\n\nDuchovní správci od vybudování židenického kostela:\n\nKromě toho zde jako kaplani či výpomocní duchovní působili mj. Emanuel Masák (1911-1950), Jakub Rabušic SJ (1966-1981), pozdější biskup Pavel Posád (1978-1979), Karel Volejníček (1997-2013) nebo Zdeněk Pospíšil (1998-2014).\n\nOd postavení židenického kostela v něm slavila svoji primici řada novokněží, kteří z této farnosti pocházeli. Byli to:\n\nVe farnosti je aktivní pastorační i ekonomická rada. Probíhá pravidelná výuka náboženství i katecheze dospělých. Ke vzájemnému setkávání je k dispozici klub Václav. Počet ministrantů přesahuje 70.\n\nVe farnosti se scházejí společenství dětí, mládeže i dospělých. Dlouhodobou tradici má chrámový sbor, v jehož čele stáli Karel Hradil (1936-1945), Jaroslav Smýkal (1945-1960) a manželé Josef a Marie Drábkovi (1960-1990) a od roku 1991 Josef Veselý.\n\nOd roku 1994 vydává farnost farní zpravodaj Siard (pojmenovaný po premonstrátu Siardu Nevrklovi, který zde působil pět let a byl v únoru 1943 umučen v Osvětimi.\n\nVe farnosti se pravidelně koná farní ples.\n\nDnem vzájemných modliteb farností za bohoslovce a bohoslovců za farnosti brněnské diecéze je 10. květen. Adorační den připadá na 27. října.\n\nVe farnosti se pravidelně koná tříkrálová sbírka. Při sbírce v roce 2016 se vybralo 26 837 korun. Farnost je také každoročně zapojena do projektu Noc kostelů.\nV židenické farnosti vznikl největší perníkový betlém v České republice. 1 215 klasických perníkových figurek bylo ozdobeno bílou polevou. Jako pozadí zhotovilo 41 cukrářek perníkové skály a kopce o výšce přibližně 25 cm. Dílo, rozkládající se na ploše 5×3 m, bylo ve zmíněném kostele vystaveno od 23. prosince 2008 do 11. ledna 2009 a bylo zapsáno do České knihy rekordů.\n\nPerníkový betlém, (vycházející z domácí tradice) vzniká každý rok během adventní doby a je vystaven v v přední části lodi kostela přes dobu vánoční.\n\n"}
{"id": "870361", "url": "https://cs.wikipedia.org/wiki?curid=870361", "title": "Novine Horvatzke", "text": "Novine Horvatzke\n\nNovine Horvatzke, později Ilirske narodne novine a Narodne novine (Chorvatské noviny, později Ilyrské národní noviny a Národní noviny) jsou noviny, které v roce 1835 začal v Záhřebu vydávat Ljudevit Gaj.\n\nPrvní číslo bylo vydáno 6. ledna 1835. Původně byly tištěny v kajkavštině a později přešly na štokavštinu. Noviny byly vydávány dvakrát týdně s nedělní přílohou Danicza Horvatzka, Slavonzkay Dalmatinzka. V roce 1836 byly přejmenovány na Ilirske narodne novine. V roce 1843 přišel zákaz používat název Ilyr a noviny se přejmenovaly na Narodne novine.\n\nV prvním roce svého vydávání byla v Danici zveřejněna báseň Hrvatska domovina (Chorvatska vlast), která byla později přijata jako chorvatská hymna.\n\n"}
{"id": "870363", "url": "https://cs.wikipedia.org/wiki?curid=870363", "title": "Stávkokaz (povídka)", "text": "Stávkokaz (povídka)\n\nStávkokaz ( „Strikebreaker“) je krátká vědeckofantastická povídka spisovatele Isaaca Asimova, která vyšla poprvé v lednu 1957 v časopise \"The Original Science Fiction Stories\" pod názvem „Male Strikebreaker“. Isaac Asimov ohledně této změny konstatoval, že to byl vrchol hloupých přejmenovávání jeho titulních názvů.\n\nPovídka byla následně zařazena do sbírky \"Nightfall and Other Stories\" (1969) pod původním Asimovovým názvem „Strikebreaker“. Česky vyšla ve sbírce \"Sny robotů\" (1996) a \"Velmistři SF 2\" (Baronet, 2002).\n\n\nPozemský sociolog Steven Lamorak přilétá na extrasolární planetku Elsevere (průměr 150 km, 300 000 obyvatel), kde hodlá provádět výzkum. Uvítá ho rada Elvis Blei. Lamorak zde nachází společnost se strnulým kastovním systémem, v němž se určité rodiny věnují pouze specifickým oborům a navzájem se nemísí. Záhy zjistí, že Elseveřan jménem Igor Ragusnik stávkuje.\n\nRodina Ragusniků se po generace věnuje zpracovávání a recyklaci odpadů. Pro fungování tak malého světa je to nezbytné, takže voda se např. recykluje z lidských výkalů. Tato práce však obnáší společenskou isolaci, Ragusnik se se svou rodinou nesmí stýkat s jinými obyvateli. Pro pokračování rodu odpovědní činitelé Elsevere posílají Ragusnikům sirotky, aby nedocházelo k incestu a následné degeneraci. Nikdo z obyvatel planetky by takovou práci (recyklace lidských odpadů) nedělal. Ragusnikov ale nechce, aby jeho syn byl podobně vyděděný a tak hrozí zamořit planetku výkaly, pokud mu členové rady neustoupí v požadavcích.\n\nJeho úsilí zhatí Lamorak, který se dobrovolně nabídne radě Elsevere, že Ragusnikovu práci dočasně převezme. Naučí se ovládání automatů a spustí opět proces zpracovávání. Ragusnik vidí, že nic nezmůže a vrátí se ke své práci. Lamorak ho povzbuzuje, že nyní, když Elseveřané vědí, jak isolovaně se cítí, určitě nastane nějaká změna. Ragusnik mu nevěří.\n\nKdyž se Steven Lamorak chystá opustit Ragusnikův operační prostor, je nemile překvapen. Chodba byla zahrazena a Elvis Blei jej z reproduktoru informuje, že bude muset opustit planetku, protože se s ním už žádný z Elseveřanů nesetká. Jeho výzkumy jsou u konce. Stal se nejen stávkokazem, ale i „druhým Ragusnikem“.\n"}
{"id": "870365", "url": "https://cs.wikipedia.org/wiki?curid=870365", "title": "Muchomůrka jarní", "text": "Muchomůrka jarní\n\nMuchomůrka jarní (\"Amanita verna\" ) je smrtelně jedovatá houba z čeledi štítovkovitých. V České republice se vyskytuje poměrně vzácně, je však velmi nebezpečná, protože působí identické otravy jako muchomůrka zelená.\n\n\nČeský název muchomůrka jarní kritizoval mykolog František Smotlacha jakožto zavádějící, protože neodráží období výskytu plodnic v českých zeměpisných šířkách. Zavedl proto název muchomůrka zbělená, který se však příliš neujal (Smotlacha také předpokládal, že muchomůrka jarní je albinoidní formou muchomůrky zelené, přičemž v současnosti je chápána jako druh samostatný, odlišný od albinoidní formy muchomůrky zelené).\n\nKlobouk dosahuje 40–70 milimetrů, nejprve má polokulovitý tvar s plochým temenem, později je vyklenutý, nakonec plochý. Okraj je hladký, v mládí spojený s vrcholem třeně bílým závojem. Povrch klobouku je bílý, na temeni může být žlutookrově zbarvený. Lupeny bílé.\n\nTřeň dosahuje 80–120 × 8–15 (30) milimetrů, je válcovitý, směrem dolů se rozšiřuje do kulovité hlízy, kterou obaluje bílá, dole přitisklá a nahoře volná pochva. Povrch třeně je bílý, nežíhaný. Nese jemný vysoce posazený prsten.\n\nDužnina je bílá.\n\nVýtrusy dosahují 9–11,5 × 6–8,5 μm.\n\nMuchomůrka jarní je mykorhizním symbiontem dubů a jiných listnáčů, vyskytuje se v teplých oblastech nižších poloh na neutrálních až vápenitých půdách. Fruktifikuje od května do září.\n\nRoste v Evropě, Severní Americe (Kanada, Mexiko, USA) a Asii (Japonsko). V Evropě byl popsán výskyt v následujících zemích: Česká republika, Chorvatsko, Itálie, Maďarsko, Norsko, Portugalsko, Rakousko, Slovinsko, Spojené království (i ostrov Man) a Španělsko.\n\nV České republice je v současnosti znám výskyt pouze v rámci jediné lokality na jižní Moravě\n\n\nMuchomůrka jarní působí faloidní otravy, které jsou po stránce průběhu i léčby prakticky identické s otravami způsobenými muchomůrkou zelenou, toxiny obou druhů jsou totožné. Rovněž statistické přehledy mezi nimi nerozlišují a uvádí je souhrnně jako otravy muchomůrkou zelenou.\n\n"}
{"id": "870369", "url": "https://cs.wikipedia.org/wiki?curid=870369", "title": "Kanton Anglure", "text": "Kanton Anglure\n\nKanton Anglure (fr. \"Canton d'Anglure\") byl francouzský kanton v departementu Marne v regionu Champagne-Ardenne. Tvořilo ho 18 obcí. Zrušen byl po reformě kantonů 2014.\n\n"}
{"id": "870370", "url": "https://cs.wikipedia.org/wiki?curid=870370", "title": "South Deerfield", "text": "South Deerfield\n\nSouth Deerfield je obec v okresu Franklin County ve státě Massachusetts ve Spojených státech amerických. K roku 2010 zde žilo 1 880 obyvatel. S celkovou rozlohou 8,4 km² byla hustota zalidnění 220 obyvatel na km².\n"}
{"id": "870371", "url": "https://cs.wikipedia.org/wiki?curid=870371", "title": "Mons Ardeshir", "text": "Mons Ardeshir\n\nMons Ardeshir je hora nacházející se uvnitř kráteru King (společně s dalšími vrcholy Mons André, Mons Dilip, Mons Dieter, Mons Ganau) na odvrácené straně Měsíce. Leží východně od Mons André. Průměr základny je cca 7 km, střední selenografické souřadnice jsou 5,0° S, 121,0° V, pojmenována je podle perského krále Ardašíra I.\n\n\n"}
{"id": "870372", "url": "https://cs.wikipedia.org/wiki?curid=870372", "title": "Elmira (New York)", "text": "Elmira (New York)\n\nElmira je město v okresu Chemung County ve státě New York ve Spojených státech amerických. K roku 2010 zde žilo 29 200 obyvatel. S celkovou rozlohou 12,2 km² byla hustota zalidnění 1 632 obyvatel na km².\n"}
{"id": "870373", "url": "https://cs.wikipedia.org/wiki?curid=870373", "title": "Jefferson County (New York)", "text": "Jefferson County (New York)\n\nJefferson County je okres ve státě New York ve Spojených státech amerických. K roku 2010 zde žilo 116 229 obyvatel. Správním městem okresu je Watertown. Celková rozloha okresu činí 4 810 km².\n"}
{"id": "870376", "url": "https://cs.wikipedia.org/wiki?curid=870376", "title": "Schenectady County", "text": "Schenectady County\n\nSchenectady County je okres ve státě New York ve Spojených státech amerických. K roku 2010 zde žilo 154 727 obyvatel. Správním městem okresu je Schenectady. Celková rozloha okresu činí 544 km².\n"}
{"id": "870377", "url": "https://cs.wikipedia.org/wiki?curid=870377", "title": "Schoharie County", "text": "Schoharie County\n\nSchoharie County je okres ve státě New York ve Spojených státech amerických. K roku 2010 zde žilo 32 749 obyvatel. Správním městem okresu je Schoharie. Celková rozloha okresu činí 1 621 km².\n"}
{"id": "870378", "url": "https://cs.wikipedia.org/wiki?curid=870378", "title": "Schuyler County (New York)", "text": "Schuyler County (New York)\n\nSchuyler County je okres ve státě New York ve Spojených státech amerických. K roku 2010 zde žilo 18 343 obyvatel. Správním městem okresu je Watkins Glen. Celková rozloha okresu činí 886 km².\n"}
{"id": "870379", "url": "https://cs.wikipedia.org/wiki?curid=870379", "title": "Steuben County (New York)", "text": "Steuben County (New York)\n\nSteuben County je okres ve státě New York ve Spojených státech amerických. K roku 2010 zde žilo 98 990 obyvatel. Správním městem okresu je Bath. Celková rozloha okresu činí 3 636 km².\n"}
{"id": "870380", "url": "https://cs.wikipedia.org/wiki?curid=870380", "title": "Nachman Avigad", "text": "Nachman Avigad\n\nNachman Avigad ( ) (25. září 1905 – 28. ledna 1992 Jeruzalém) byl izraelský archeolog.\n\nAvigad se narodil 25. září 1905 v haličském Zawalowě jako Nachman Reiss a studoval architekturu v Brně. Roku 1926 vycestoval do tehdejší Palestiny. Pracoval na vykopávkách bejtalfské synagogy a synagogy v Chamat Gader.\n\nRoku 1952 promoval a v letech 1949–1974 přednášel na Hebrejské univerzitě. Od roku 1953 vedl archeologický průzkum v Bejt Še'arim.\n\nJeho hlavním profesionálním dílem bylo v letech 1969 až 1985 řízení vykopávek jeruzalémské Židovské čtvrti ve Starém Městě, zničené Arabskou legií r. 1948.\n\nDr. Nachman Avigad zemřel 28. ledna 1992 v Jeruzalémě.\n"}
{"id": "870381", "url": "https://cs.wikipedia.org/wiki?curid=870381", "title": "St. Lawrence County", "text": "St. Lawrence County\n\nSt. Lawrence County je okres ve státě New York ve Spojených státech amerických. K roku 2010 zde žilo 111 944 obyvatel. Správním městem okresu je Canton. Celková rozloha okresu činí 7 306 km², což z něj dělá největší okres v New Yorku.\n"}
{"id": "870382", "url": "https://cs.wikipedia.org/wiki?curid=870382", "title": "Sullivan County (New York)", "text": "Sullivan County (New York)\n\nSullivan County je okres ve státě New York ve Spojených státech amerických. K roku 2010 zde žilo 77 547 obyvatel. Správním městem okresu je Monticello. Celková rozloha okresu činí 2 582 km².\n"}
{"id": "870383", "url": "https://cs.wikipedia.org/wiki?curid=870383", "title": "Ulúa", "text": "Ulúa\n\nUlúa je řeka v severozápadní části Hondurasu. Pramení v departementu Intibucá a dále protéká severním směrem přes departementy Santa Bárbara, Cortés, Yoro a Atlántida. Vlévá se do Honduraského zálivu.\n\nV jejím povodí leží největší honduraské přírodní jezero Yojoa a největší přehrada v zemi El Cajón. Řeka ve svém dolním toku protéká údolím Valle de Sula, ve kterém leží město San Pedro Sula, v jehož metropolitní oblasti žije na 1 600 000 lidí a vytvoří se zde více jak polovina veškerého honduraského HDP.\n"}
{"id": "870384", "url": "https://cs.wikipedia.org/wiki?curid=870384", "title": "Tioga County (New York)", "text": "Tioga County (New York)\n\nTioga County je okres ve státě New York ve Spojených státech amerických. K roku 2010 zde žilo 51 125 obyvatel. Správním městem okresu je Owego. Celková rozloha okresu činí 1 355 km².\n"}
{"id": "870385", "url": "https://cs.wikipedia.org/wiki?curid=870385", "title": "Tompkins County", "text": "Tompkins County\n\nTompkins County je okres ve státě New York ve Spojených státech amerických. K roku 2010 zde žilo 101 564 obyvatel. Správním městem okresu je Ithaca. Celková rozloha okresu činí 1 233 km².\n"}
{"id": "870386", "url": "https://cs.wikipedia.org/wiki?curid=870386", "title": "Ulster County", "text": "Ulster County\n\nUlster County je okres ve státě New York ve Spojených státech amerických. K roku 2010 zde žilo 182 493 obyvatel. Správním městem okresu je Kingston. Celková rozloha okresu činí 3 007 km².\n"}
{"id": "870389", "url": "https://cs.wikipedia.org/wiki?curid=870389", "title": "Vláda Vladimíra Mečiara", "text": "Vláda Vladimíra Mečiara\n\nVladimír Mečiar byl předsedou třech vlád:\n\n"}
{"id": "870390", "url": "https://cs.wikipedia.org/wiki?curid=870390", "title": "Suffolk County", "text": "Suffolk County\n\nSuffolk County může být:\n\n\n\n"}
{"id": "870402", "url": "https://cs.wikipedia.org/wiki?curid=870402", "title": "Mons André", "text": "Mons André\n\nMons André je hora nacházející se uvnitř kráteru King (společně s dalšími vrcholy Mons Dilip, Mons Ardeshir, Mons Dieter, Mons Ganau) na odvrácené straně Měsíce. Leží v centrálním pohoří kráteru. Průměr základny je cca 10 km, střední selenografické souřadnice jsou 5,2° S, 120,6° V, pojmenována je podle francouzského mužského jména André.\n\n\n"}
{"id": "870405", "url": "https://cs.wikipedia.org/wiki?curid=870405", "title": "Mons Dieter", "text": "Mons Dieter\n\nMons Dieter je hora nacházející se uvnitř kráteru King (společně s dalšími vrcholy Mons André, Mons Ardeshir, Mons Dilip, Mons Ganau) na odvrácené straně Měsíce. Leží v centrálním pohoří kráteru. Průměr základny je cca 10 km, střední selenografické souřadnice jsou 5,0° S, 120,3° V, pojmenována je podle německého mužského jména Dieter.\n\n\n"}
{"id": "870406", "url": "https://cs.wikipedia.org/wiki?curid=870406", "title": "Mons Ganau", "text": "Mons Ganau\n\nMons Ganau je hora nacházející se uvnitř kráteru King (společně s dalšími vrcholy Mons André, Mons Ardeshir, Mons Dieter, Mons Dilip) na odvrácené straně Měsíce. Leží v centrálním pohoří kráteru. Průměr základny je cca 13 km, střední selenografické souřadnice jsou 4,8° S, 120,6° V, pojmenována je podle afrického mužského jména.\n\n\n"}
{"id": "870407", "url": "https://cs.wikipedia.org/wiki?curid=870407", "title": "Nebožtíci přejí lásce", "text": "Nebožtíci přejí lásce\n\nNebožtíci přejí lásce, italsky \"Che cosa è successo tra mio padre e tua madre?\", anglicky: \"Avanti!\", je italsko-americká filmová romantická komedie z roku 1972 režiséra Billyho Wildera s Jackem Lemmonem a Juliet Millsovou v hlavní roli. Prakticky celý děj filmu se odehrává v Itálii na ostrově Ischia v Neapolském zálivu. Scénář napsal Billy Wilder a I.A.L. Diamond na podkladě stejnojmenné knihy z roku 1968 Samuela A. Taylora. Juliet Millsová byla za svoji roli Pamely Pigotové nominována na Zlatý glóbus, ocenění nezískala, Jack Lemmon svoji nominaci na tuto cenu proměnil.\n\nV úvodu filmu bohatý a vlivný průmyslník Wendel Ambruster jr. z Baltimore odlétá ze Spojených států v nevhodném oblečení přímo z golfového hřiště do Itálie, neboť musí urychleně vyřešit tragický skon svého otce a dopravu nebožtíka zpět domů do vlasti, který na italském ostrově Ischia nečekaně tragicky zahynul při autonehodě. Ještě v letadle si s jedním z cestujících na záchodě letounu vymění svůj sportovní oděv za společenské šaty, stane se tak včetně cestovních pasů, což při příletu do Říma způsobí malé nedorozumění během pasové kontroly, které se ale nakonec podaří italským pasovým úředníkům nakonec vysvětlit. Z Říma cestuje vlakem do Neapole, již ve vlaku se poprvé setká s londýnskou Angličankou Pamelou Pigotovou, se kterou poté hovoří i cestou na trajektu z Neapole na Ischii.\n\nOba bydlí v témže hotelu, v témže pokoji, ve kterém vždy bydleli i jejich rodiče. Wendel teprve zde postupně zjistí, že jeho otec sem po dobu 10 let pravidelně v létě jezdil za svojí milenkou, matkou slečny Pamely Pigotové a že oba pak nedávno společně zahynuli v automobilu, který se zřítil ze strmého srázu dolů do přímořské vinice. Wendel velmi spěchá s pohřbem a snaží se za aktivní pomoci ředitele hotelu Carlucciho co nejrychleji vyřídit všechny administrativní záležitosti tak, aby mohl co nejdříve nebožtíka odvézt z Itálie domů do USA. Během svého pobytu se však postupně velmi sblíží s Pamelou, takže vzájemná láska obou jejich rodičů se tak postupně přenese i na jejich děti. Během pobytu je v pokoji slečny Pamely pokojskou zavražděn hotelový sluha Bruno. Odvoz nebožtíků se zkomplikuje natolik, že nakonec odvoz musí zařizovat Ministerstvo zahraničí USA, které nebožtíka jmenuje diplomatem resp. obchodním atašé. Oba dva rodiče-nebožtíci jsou nakonec pohřbeni vedle sebe společně přímo na ostrově na rodinném pozemku rodiny ředitele hotelu Carlucciů. Mrtvý otec, kterého ovšem v zinkové rakvi zastupuje zavražděný hotelový sluha Bruno, a živý syn Wendel Ambruster jr. nakonec odlétají z ostrova helikoptérou Amerického vojenského námořnictva. Pamela i Wendel si vzájemně slíbí, že se zde budou pravidelně scházet každý rok v létě tak, jako to činili po 10 let i jejich rodiče.\nFilm se natáčel především na ostrově Ischia a Capri. Hotel, ve kterém se děj odehrává, najdete v Sorrentu a natáčely se zde jak exteriéry, tak interiéry vč. scény na terase.\n\n\n"}
{"id": "870411", "url": "https://cs.wikipedia.org/wiki?curid=870411", "title": "Kostel svatého Štěpána (Beauvais)", "text": "Kostel svatého Štěpána (Beauvais)\n\nKostel svatého Štěpána ( \"Église Saint-Étienne de Beauvais\") v pikardském Beauvais je vystavěn na místě svého požárem zaniklého předchůdce. Se stavbou se započalo po roce 1180 a dnešní podoba budovy je směsicí románského a gotického umění. Během velké francouzské revoluce došlo k rabování a ničení mobiliáře, poškození soch a věží. K dalším újmám došlo roku 1912, kdy kostel poškodil uragán a pak během první světové války, kdy jej poničili Němci. Od roku 1846 je kostel zapsán na seznam francouzských historických památek.\n"}
{"id": "870412", "url": "https://cs.wikipedia.org/wiki?curid=870412", "title": "Mons Dilip", "text": "Mons Dilip\n\nMons Dilip je malá hora nacházející se uvnitř kráteru King (společně s dalšími vrcholy Mons André, Mons Ardeshir, Mons Dieter, Mons Ganau) na odvrácené straně Měsíce. Průměr základny je cca 1,4 km, střední selenografické souřadnice jsou 5,6° S, 120,9° V, pojmenována je podle indického mužského jména Dilip.\n\n\n"}
{"id": "870413", "url": "https://cs.wikipedia.org/wiki?curid=870413", "title": "Jindřich Francouzský (1121–1175)", "text": "Jindřich Francouzský (1121–1175)\n\nJindřich Francouzský ( \"Henri de France\" , 1121 /1123- 13. listopadu 1175 ) byl biskup v Beauvais a arcibiskup remešský z dynastie Kapetovců.\n\nNarodil se jako třetí syn francouzského krále Ludvíka VI. a jeho manželky Adély z Maurienne. Jako mladší syn se neměl stát králem, připravoval se církevní kariéru. Již v pěti letech jej otec nechal jmenovat opatem v Saint-Mellon v Pontoise a Notre-Dame v Poissy. Roku 1146 odešel jako mnich do cisterciáckého kláštera Clairvaux a o tři roky později byl zvolen biskupem v Beauvais. Po smrti opata Sugera roku 1151 se stal jedním z rádců svého královského bratra. Roku 1162 povýšil na arcibiskupa remešského.\n"}
{"id": "870414", "url": "https://cs.wikipedia.org/wiki?curid=870414", "title": "Kanton Avize", "text": "Kanton Avize\n\nKanton Avize (fr. \"Canton d'Avize\") byl francouzský kanton v departementu Marne v regionu Champagne-Ardenne. Tvořilo ho 18 obcí. Zrušen byl po reformě kantonů 2014.\n\n"}
{"id": "870415", "url": "https://cs.wikipedia.org/wiki?curid=870415", "title": "Allainville (Yvelines)", "text": "Allainville (Yvelines)\n\nAllainville je francouzská obec v departmentu Yvelines v regionu Île-de-France.\n\nSousední obce: Paray-Douaville, Chatignonville, Garancières-en-Beauce, Garancières-en-Beauce, Sainville a Paray-Douaville.\n\nK obci patří i samoty Hattonville a Obville.\n\nMísto bylo osídleno už v galo-římské době - \"Villa Alleni\".\n\n\n\"Počet obyvatel\"\n"}
{"id": "870416", "url": "https://cs.wikipedia.org/wiki?curid=870416", "title": "Kanton Châlons-en-Champagne-1", "text": "Kanton Châlons-en-Champagne-1\n\nKanton Châlons-en-Champagne-1 (fr. \"Canton de Châlons-en-Champagne-1\") je francouzský kanton v departementu Marne v regionu Champagne-Ardenne. Tvoří ho tři obce a část města Châlons-en-Champagne. Před reformou kantonů 2014 ho tvořila pouze část města Châlons-en-Champagne.\n\n\n"}
{"id": "870418", "url": "https://cs.wikipedia.org/wiki?curid=870418", "title": "Kanton Châlons-en-Champagne-2", "text": "Kanton Châlons-en-Champagne-2\n\nKanton Châlons-en-Champagne-2 (fr. \"Canton de Châlons-en-Champagne-2\") je francouzský kanton v departementu Marne v regionu Champagne-Ardenne. Tvoří ho 19 obcí. Před reformou kantonů 2014 ho tvořilo 11 obcí.\n\nod roku 2015:\n\npřed rokem 2015:\n\n"}
{"id": "870419", "url": "https://cs.wikipedia.org/wiki?curid=870419", "title": "Kanton Châlons-en-Champagne-3", "text": "Kanton Châlons-en-Champagne-3\n\nKanton Châlons-en-Champagne-3 (fr. \"Canton de Châlons-en-Champagne-3\") je francouzský kanton v departementu Marne v regionu Champagne-Ardenne. Tvoří ho 41 obcí a část města Châlons-en-Champagne. Před reformou kantonů 2014 ho tvořily 4 obce a část města Châlons-en-Champagne.\n\nod roku 2015:\n\npřed rokem 2015:\n\n"}
{"id": "870420", "url": "https://cs.wikipedia.org/wiki?curid=870420", "title": "Ceny české filmové kritiky 2012", "text": "Ceny české filmové kritiky 2012\n\nCeny české filmové kritiky 2012 byl třetí ročník Cen české filmové kritiky.\n\n\n\n\n\n\n\n\n\n\n\n\n"}
{"id": "870421", "url": "https://cs.wikipedia.org/wiki?curid=870421", "title": "Kanton Châlons-en-Champagne-4", "text": "Kanton Châlons-en-Champagne-4\n\nKanton Châlons-en-Champagne-4 (fr. \"Canton de Châlons-en-Champagne-4\") byl francouzský kanton v departementu Marne v regionu Champagne-Ardenne. Tvořily ho dvě obce. Zrušen byl po reformě kantonů 2014.\n\n"}
{"id": "870423", "url": "https://cs.wikipedia.org/wiki?curid=870423", "title": "Kanton Châtillon-sur-Marne", "text": "Kanton Châtillon-sur-Marne\n\nKanton Châtillon-sur-Marne (fr. \"Canton de Châtillon-sur-Marne\") byl francouzský kanton v departementu Marne v regionu Champagne-Ardenne. Tvořilo ho 19 obcí. Zrušen byl po reformě kantonů 2014.\n\n"}
{"id": "870426", "url": "https://cs.wikipedia.org/wiki?curid=870426", "title": "Kanton Beine-Nauroy", "text": "Kanton Beine-Nauroy\n\nKanton Beine-Nauroy (fr. \"Canton de Beine-Nauroy\") byl francouzský kanton v departementu Marne v regionu Champagne-Ardenne. Tvořilo ho 17 obcí. Zrušen byl po reformě kantonů 2014.\n\n"}
{"id": "870429", "url": "https://cs.wikipedia.org/wiki?curid=870429", "title": "Kanton Bourgogne", "text": "Kanton Bourgogne\n\nKanton Bourgogne (fr. \"Canton de Bourgogne\") je francouzský kanton v departementu Marne v regionu Grand Est. Tvoří ho 28 obcí. Před reformou kantonů 2014 ho tvořilo 24 obcí.\n\nod roku 2015:\n\npřed rokem 2015:\n\n"}
{"id": "870430", "url": "https://cs.wikipedia.org/wiki?curid=870430", "title": "Kanton Dormans", "text": "Kanton Dormans\n\nKanton Dormans (fr. \"Canton de Dormans\") byl francouzský kanton v departementu Marne v regionu Champagne-Ardenne. Tvořilo ho 14 obcí. Zrušen byl po reformě kantonů 2014.\n\n"}
{"id": "870432", "url": "https://cs.wikipedia.org/wiki?curid=870432", "title": "Mons Agnes", "text": "Mons Agnes\n\nMons Agnes je malá hora nacházející se na severním okraji Lacus Felicitatis (Jezero štěstí) na přivrácené straně Měsíce, uvnitř kráteru Ina. Průměr základny je cca 0,65 km, střední selenografické souřadnice jsou 18,66° S, 5,34° V, pojmenována je podle řeckého ženského jména Agnes.\n\n\n"}
{"id": "870436", "url": "https://cs.wikipedia.org/wiki?curid=870436", "title": "Clarice Beniniová", "text": "Clarice Beniniová\n\nClarice Beniniová (8. ledna 1905, Florencie – 8. září 1976, Rufina) byla italská šachistka, jedna z předních světových hráček před druhou světovou válkou.\n\nByla dvakrát mistryní Itálie v šachu (1938 a 1939) a na ženském superturnaji v Semmeringu roku 1936 skončila na druhém místě za Sonjou Grafovou..\n\nDvakrát se zúčastnila turnaje o titul mistryně světa v šachu (roku 1937 ve Stockholmu, kde skončila za Věrou Menčikovou na druhém místě, a na přelomu let 1949-1950 v Moskvě, kde se umístila na devátém místě).\n\nRoku 1950 získala titul mezinárodní mistryně.\n\n"}
{"id": "870447", "url": "https://cs.wikipedia.org/wiki?curid=870447", "title": "Sreten Žujović", "text": "Sreten Žujović\n\nSreten Žujović (v srbské cyrilici Сретен Жујовић, 24. června 1899, Mala Vrbica, Srbsko – 11. června 1976, Bělehrad, Jugoslávie) byl jugoslávský komunistický politik, účastník partyzánského hnutí. \n\nBěhem druhé světové války inicioval Žujović partyzánské povstání v západním Srbsku, které vyústilo ve vznik tzv. Užické republiky. Účastnil se také rozhovorů mezi příslušníky zbytků královské armády a četniků s partyzány o vytvoření jednotných struktur.\n\nJako jeden z prvních poválečných jugoslávských ministrů financí se dostal do problémů poté, co se během roztržky Tita se Stalinem postavil na stranu Sovětského svazu. Byl tak zbaven všech funkcí (včetně hodnosti generál-podplukovníka) a nakonec i vězněn. Později byl propuštěn, po Brionském plénu opětovně přijat do řad SKJ, pouze ale jako řadový člen. \n"}
{"id": "870450", "url": "https://cs.wikipedia.org/wiki?curid=870450", "title": "Smrtonosná past: Opět v akci", "text": "Smrtonosná past: Opět v akci\n\nSmrtonosná past: Opět v akci (v originále anglicky A Good Day to Die Hard) je akční thriller z roku 2013 režírovaný Johnem Moorem a zároveň pátý díl z pětidílné série \"Smrtonosná past\" (anglicky Die Hard). Hlavní roli si zahrál stejně jako v minulých dílech Bruce Willis coby newyorský policista John McClane.\n\n"}
{"id": "870459", "url": "https://cs.wikipedia.org/wiki?curid=870459", "title": "Flora z Amberu", "text": "Flora z Amberu\n\nFlora či Florimel byla jedním z princezen ve fiktivním světě Amber. Při sporech amberských princů o nástupnictví po králi Oberonovi, byla spojencem Erika. Měla za úkol hlídat Corwina v jeho vyhnanství na Zemi. Poté, co se Corwin uzdravil a chtěl se zmocnit trůnu, pomohla mu uniknout ze stínu Země zpět na Amber.\n\nFlora byla dcerou Oberona a některé pozdější manželky. Její barvou byla zelená.\n"}
{"id": "870464", "url": "https://cs.wikipedia.org/wiki?curid=870464", "title": "Peter Šedivý", "text": "Peter Šedivý\n\nPeter Šedivý (* 5. ledna 1983) je slovenský fotbalový obránce, momentálně hrající za rakouský ASK Mannersdorf.\n\nS fotbalem začínal v šesti letech v PSČ Pezinok, odkud v roce 1997 zamířil na krátkou dobu do SŠG Bernolákovo. Ještě v témže roce však přestoupil do Interu Bratislava. Tady se postupně propracoval až do áčka a v lednu 2007 zamířil do Sigmy Olomouc. V Sigmě však nedostával mnoho prostoru, a proto v létě odešel na hostování do Vysočiny Jihlava. Po půl roce se do Olomouce vrátil, ale do týmu se opět neprobojoval a v létě 2008 odešel do Interu Bratislava. Po půl roce přestoupil ke konkurenční Petržalce a odtud roce 2011 do rakouského SV Horn.\n\n\n"}
{"id": "870470", "url": "https://cs.wikipedia.org/wiki?curid=870470", "title": "Les Alluets-le-Roi", "text": "Les Alluets-le-Roi\n\nLes Alluets-le-Roi je francouzská obec v departmentu Yvelines v regionu Île-de-France. Leží 15 kilometrů východně od Saint-Germain-en-Laye. Jméno obce je odvozeno z francouzského slova \" alleux\" – allodium.\n\nSousední obce: Ecquevilly, Morainvilliers, Orgeval, Crespières, Herbeville a Bazemont.\n\n\n\"Počet obyvatel\"\nÚzemím obce prochází silnice 45 a 198.\n\n"}
{"id": "870472", "url": "https://cs.wikipedia.org/wiki?curid=870472", "title": "Estomihi", "text": "Estomihi\n\nJako Estomihi je v evangelických církvích označována neděle před Popeleční středou, tj. poslední neděle před započetím postní doby.\n\nŽalm 31,3:\n<poem>\n\"Esto mihi in Deum protectorem, et in locum refugii, ut salvum me facias\"\n\"buď mi skálou záštitnou, buď opevněným domem pro mou spásu\"\n</poem>\n\nV katolické církvi je tato neděle označována jako Quinquagesimae, což znamená 50 dní do Velikonoc. Je součástí tzv předpostního neboli devítníkového období.\n\nTéto neděli přísluší zelená liturgická barva.\n"}
{"id": "870477", "url": "https://cs.wikipedia.org/wiki?curid=870477", "title": "Elgin (Illinois)", "text": "Elgin (Illinois)\n\nElgin () je město v severní Illinois, USA, rozkládající se převážně v okrese Kane County, z menší části i v okrese Cook County. Leží zhruba 65 km severozápadně od Chicaga na řece Fox River. Podle sčítání lidu v roce 2010 měl Elgin obyvatel, což jej činí 8. největším městem Illinois a 241. největším městem USA.\n\nZákon o přesídlení indiánů v roce 1830 a válka Černého jestřába v roce 1832 vedly k vypuzení indiánů z území, kde měli sídla a mohyly předků, což umožnilo založení Elginu. James T. Gifford a jeho bratr Hezekiah Gifford putovali z New Yorku na západ, hledaje vhodné místo k osídlení na cestě mezi Chicagem a Galenou, až narazili na místo na řece Fox River, kde bylo možné postavit most. V dubnu 1835 zde založili město, které nazvali po skotském hymnu „Elgin.“ Společnost Galena & Chicago Union Railroad zavedla v roce 1849 do města železnici a později provozovala železniční tratě po obou březích Fox River, což propojilo rozrůstající se město s Chicagem a jinými městskými centry.\n\nElgin byl významný výrobou másla a mléčných výrobků, kterými zásoboval Chicago. Gail Borden zde v roce 1866 založil továrnu na kondenzované mléko. Mléčný průmysl ustoupil do pozadí, když zde založila výrobu hodinářská společnost Elgin Watch Company. Zaměstnávala tři generace obyvatel města od druhé poloviny 19. do poloviny 20. století, kdy se stala největším dodavatelem kvalitních hodinek v USA. Továrna zastavila produkci na počátku 60. let 20. století a v roce 1965 byla zbořena.\n\nMěsto je známé svou historickou architekturou a památkami z viktoriánské éry, včetně některých pěkných příkladů domů ve stylu královny Anny.\n\nDnes je Elgin jedním z nejrychleji rostoucích měst v Illinois. V červnu 2005 v listu Chicago Tribune elginský starosta Ed Schock prohlásil, že Elgin se do 40 let stane druhým největším městem v Illinois.\n"}
{"id": "870485", "url": "https://cs.wikipedia.org/wiki?curid=870485", "title": "Kněžice (zámek, okres Klatovy)", "text": "Kněžice (zámek, okres Klatovy)\n\nKněžice je bývalý zámek ve stejnojmenné vsi, části obce Petrovice u Sušice v okrese Klatovy. Nachází se v severní části obce. V parkové zahradě severně od zámku roste Kněžický klen, památný strom č. 102432 dle AOPK.\n\nVes Kněžice existovala jako součást velhartického panství už od středověku. V 90. letech 16. století byla založena tvrz, která byla v první polovině 18. století přestavěna na barokní zámek s valbovou střechou.\n\nBěhem 600 let se kněžickými vlastníky postupně stalo jedenáct šlechtických rodů včetně českých Hubatiusů (Hubáčků), rytířů z Kotnova. Na počátku 20. století panství obhospodařovávalo celkovou výměru 1 071 hektarů, během dalšího desetiletí byl zámek i jeho hospodářské budovy významně upraven podle projektu slezského architekta Leopolda Bauera z roku 1906, který byl zpracován na objednávku Oskara Heintschela von Heinegg. Z přilehlé vsi Vojetice byl do objektu přiveden elektrický proud. Kvůli zadlužení následujících majitelů byly pozemky panství od roku 1929 parcelovány a rozprodávány zemědělcům i průmyslovým podnikům. Po roce 1945 byl zámek zestátněn a obci Petrovice se jej už nikdy nepovedlo získat do svého vlastnictví. Od roku 1955 do roku 2002 byl objekt využíván jako domov důchodců, a v roce 2003 došlo k prodeji zámku zahraniční společnosti, která jej přestavěla na restauraci a hotel, jejž otevřela v roce 2004.\n\n"}
{"id": "870486", "url": "https://cs.wikipedia.org/wiki?curid=870486", "title": "Bohdalůvka", "text": "Bohdalůvka\n\nBohdalůvka je zaniklá ves, jejíž lokalita se nachází asi 1,8 km SSV od obce Holštejn v okrese Blansko.\n\nPodle archeologických nálezů ves vznikla ve druhé polovině 13. století. Poprvé se ale objevila až v listině roku 1463, kdy Machna z Valdštejna pohnala Půtu ze Sovince a Doubravice, který v té době vlastnil hrad Holštejn, že jí protiprávně držel vsi Sloup, Šošůvku, Gadišinu, Bohdalůvku, Svatoňůvku, Vaňkouš, Hartmanice a les Bič. Roku 1492, kdy se stala součástí plumlovského panství, je uváděna jako pustá společně se Sloupem, Šošůvkou, Hartmanicemi a dalšími pustými osadami Vaňkoušem, Svatoňůvkou, Radišinou a Lúčkou. Naposledy se v historických listinách uvádí jako Bohdalevsko roku 1592, kdy ji jako pustou koupil od Jana z Pernštejna Bernard Drnovský z Drnovic a připojil ji k rájeckému panství. \n\nBohdalůvka byla typickou krátkou dvouřadou lesní lánovou osadou, která měla pravěpodobně čtrnáct stavení, sedm na každé straně. V reliktu stavení č. 1 byl nalezen hrot šípu s tulkou. Ves zanikla požárem. Podle archeologů, kteří objevili nejmladší keramiku z konce 14. století, zanikla Bohdalůvka pravděpodobně již za husitských válek. \n\n"}
{"id": "870487", "url": "https://cs.wikipedia.org/wiki?curid=870487", "title": "The Lying Game", "text": "The Lying Game\n\nThe Lying Game je americký seriál, produkovaný společností Pratt Enterprises, Alloy Entertainment a Warner Horizon Television pro televizní stanici ABC Family. Seriál je založen na stejnojmenné knižní sérii od spisovatelky Sara Shepardové. Ta také napsala také sérii knih Pretty Little Liars a ABC Family vysílá seriál, který se v Česku vysílá pod jménem Prolhané krásky na Prima Love.\n\nDěj seriálu se zaměřuje na Emmu (Alexandra Chando), dívku, která vyrůstala v pěstounské péči. Emma později zjistí, že má identické dvojče Sutton, o kterém dosud nevěděla. Dívky byly rozděleny při porodu, Sutton byla adoptována bohatými rodiči a žije dokonalý život ve Phoenixu. Když se dívky najdou, Sutton přemluví Emmu, aby se za ni na pár dní vydávala, a sama zatím hledá informace o jejich biologické matce v Los Angeles. Na začátku výměny je Emma šťastná, konečně má rodinu, kterou si vždy přála, ale brzy zjistí, že Sutton skrývá mnoho tajemství. Teď musí Emma pokračovat v předstírání, že je Sutton. Když si Sutton chce vzít svou identitu zpět, Emmina budoucnost je nejistá a jak dvojčata, s pomocí jejich nejbližších přátel, se prohrabávají tajemstvími lidí kolem nich.\n"}
{"id": "870489", "url": "https://cs.wikipedia.org/wiki?curid=870489", "title": "Schönwald", "text": "Schönwald\n\nSchönwald je název různých sídel.\n\nV Německu jde o následující:\n\nV Česku jde o německý název následujících:\n\n"}
{"id": "870494", "url": "https://cs.wikipedia.org/wiki?curid=870494", "title": "Paragrafy na kolech", "text": "Paragrafy na kolech\n\nParagrafy na kolech je devítidílný československý televizní seriál – cyklus soudniček z let 1984–1989, které spojuje překračování zákona a hledání mezer mezi paragrafy v přímé i nepřímé spojitosti s automobilismem.\n\nPři premiéře dělily jednotlivé díly velké časové odstupy. Díly jsou seřazeny podle reprízy z roku 2011, kdy byly odvysílány s týdenní periodicitou.\n\"(natočeno 1984, premiéra , 34 minut)\"\n\n\"(natočeno 1985, premiéra , 27 minut)\"\n\n\"(natočeno 1985, premiéra , 38 minut)\"\n\n\"(natočeno 1986, premiéra , 41 minut)\"\n\n\"(natočeno 1987, premiéra , 32 minut)\"\n\n\"(natočeno 1988, premiéra , 42 minut)\"\n\n\"(natočeno 1988, premiéra , 29 minut)\"\n\n\"(natočeno 1989, premiéra , 31 minut)\"\n\n\"(natočeno 1989, premiéra , 30 minut)\"\n\n"}
{"id": "870498", "url": "https://cs.wikipedia.org/wiki?curid=870498", "title": "Kamarádi pana Semtamťuka", "text": "Kamarádi pana Semtamťuka\n\nKamarádi pana Semtamťuka je český animovaný večerníček, pojednávající o postižené holčičce Alence, o jejím kamarádovi Vašíkovi a o vynálezci panu Semtamťukovi. Premiérově byl vysílán v roce 2001.\n\nKaždý díl má délku 7 minut.\n\n"}
{"id": "870501", "url": "https://cs.wikipedia.org/wiki?curid=870501", "title": "Česká menšina na Slovensku", "text": "Česká menšina na Slovensku\n\nČeská národnostní menšina na Slovensku ( ) je označení obyvatel Slovenska, kteří se hlásí k české národnosti. Podle výsledků slovenského sčítání lidu žilo v roce 2011 na Slovensku 30 367 osob deklarujících českou národnost (0,6 % celkové populace), Česká národnostní menšina je tak čtvrtou nejpočetnější národnostní menšinou na Slovensku, po maďarské, romské a rusínské.\n\nČeská menšina je rozmístěna po celém území Slovenska, největší koncentrace je však na západě země. Představuje ekonomicky aktivní populaci, s vysokým podílem vyššího vzdělání. Její příslušníci bydlí hlavně ve městech, pracují hlavně v dopravě a spojích, ve vědecké oblasti, školství, kultuře, zdravotnictví a armádě. Vzhledem k věkové struktuře české menšiny lze předpokládat, že její relativní zastoupení ve slovenské populaci se bude postupně snižovat. Malá část příslušníků české menšiny vykazuje již jako svůj mateřský jazyk slovenštinu.\n\nČeská menšina na Slovensku vznikla dlouhodobou migrací z českých zemí do Horních Uher a později na Slovensko. Početně se rozšířila zejména po vzniku Československa. Po první vídeňské arbitráži odešly osoby české národnosti z území, které bylo Maďarsku touto arbitráží odstoupeno. Po vzniku samostatného Slovenského státu odchod české menšiny pokračoval a velká část osob české národnosti ze Slovenska dobrovolně či pod nátlakem odešla. Osoby české národnosti, které na Slovensku zůstaly, se ocitly v postavení neplnoprávných občanů. Po skončení druhé světové války se česká menšina opět začala rozrůstat. Poté se její početnost dále zvyšovala, její procentuální poměr ke slovenské populaci ale stagnoval. Po rozdělení Československa ze Slovenska několik tisíc osob české národnosti odešlo.\n\nV rakouských a později rakousko-uherských sčítáních lidu nebyla česká národnost pro území Uher udávána. Při prvním československém sčítání lidu v roce 1921 se na Slovensku k české národnosti přihlásilo 72 635 osob (2,4 % obyvatelstva). V následujícím sčítání lidu v roce 1930 to bylo 121 696 osob (3,7 % obyvatelstva). V roce 1937 na Slovensku žilo 161 000 osob české národnosti. V roce 1940 bylo na Slovensku evidováno 17 443 osob české národnosti. V roce 1950 40 365 osob (1,2 % obyvatelstva). Podle sčítání lidu v roce 1991 se k české národnosti na Slovensku hlásilo 44 620 osob (0,8 % celkové populace). V následujícím sčítání lidu v roce 2001 to bylo 52 884 osob (1 % celkové populace).\n\nČeská menšina na Slovensku vznikla dlouhodobou migrací na území Slovenska. Na území Horních Uher odcházeli protestantští emigranti v 16. a 17. století, zejména z východních Čech a Moravy. V roce 1622 na území dnešního Slovenska utíkali novokřtěnci (habáni), roku 1624 i kněží podobojí.\n\nPo vydání Obnoveného zřízení zemského (v roce 1627 pro Čechy a v roce 1628 pro Moravu) vystěhovalectví z českých zemí zesílilo. Čeští duchovní, měšťané a šlechtici se usazovali ve Skalici, Prešpurku, Púchově, Hlohovci, Kežmarku a jinde. Mnoho českých bratří se usadilo na uherské straně moravsko-uherského pohraničí, se střediskem v Púchově. Českým přistěhovalcům byla však odpírána svoboda víry s tím, že platí pouze pro slovenské evangelíky augšpurského a helvétského vyznání. Jejich situace se zlepšila až za Ferdinanda III. Aby unikli pronásledování, jednali o spojení s příbuznými evangelickými církvemi. Jazykově jim byla bližší slovenská církev augšpurského vyznání, věroučně však byli bližší maďarské reformované církvi. V roce 1645 uzavřeli smlouvu s maďarskou reformovanou církví, zůstali ale moravskou větví Českých bratří.\n\nDalší vlna českých exulantů utíkala do Horních Uher za vlády Josefa II. a v 19. století tam přicházeli i jednotlivci v době sociálně a ekonomicky motivované emigrace.\n\nPo vzniku Československa se česká menšina na Slovensku rozrostla, a to zejména uzavíráním smíšených manželství a dalším přistěhovalectvím při obsazování míst ve státní správě, školství a zdravotnictví, na poštách, železnici a v armádě.\n\nPo první vídeňské arbitráži museli odejít čeští kolonisté, kteří v rámci pozemkové reformy získali půdu na území jižního Slovenska, které bylo Maďarsku touto arbitráží odstoupeno. Po vzniku samostatného Slovenského státu pod patronací Německa odchod české menšiny pokračoval a velká část osob české národnosti ze Slovenska dobrovolně či pod nátlakem odešla. Osoby české národnosti, které na Slovensku zůstaly, se ocitly v postavení neplnoprávných občanů.\n\nPo skončení druhé světové války se část vystěhovaných osob české národnosti na Slovensko vrátila a česká menšina se opět začala rozrůstat (40 365 osob a 1,2 % obyvatelstva v roce 1950). Poté se početnost české menšiny dále zvyšovala, její procentuální poměr ke slovenské populaci ale stagnoval na úrovni okolo 1 %. Po rozdělení Československa ze Slovenska několik tisíc osob české národnosti odešlo.\n\n\n\n"}
{"id": "870502", "url": "https://cs.wikipedia.org/wiki?curid=870502", "title": "Bulharská menšina na Slovensku", "text": "Bulharská menšina na Slovensku\n\nBulharská národnostní menšina na Slovensku ( ) je označení obyvatel Slovenska, kteří se hlásí k bulharské národnosti. Podle výsledků slovenského sčítání lidu žilo v roce 2011 na Slovensku 1 051 osob deklarujících bulharskou národnost.\n\nPodle sčítání lidu v roce 1991 se k bulharské národnosti na Slovensku hlásilo 1 400 osob. V následujícím sčítání lidu v roce 2001 to bylo 1 179 osob.\n"}
{"id": "870503", "url": "https://cs.wikipedia.org/wiki?curid=870503", "title": "Nikolaj Iljič Kamov", "text": "Nikolaj Iljič Kamov\n\nNikolaj Iljič Kamov (rusky Николай Ильич Камов, , Irkutsk - 24. listopadu 1973, Moskva) byl zakladatel a hlavní konstruktér sovětské konstrukční kanceláře Kamov (rusky Особое Конструкторское Бюро Камов, zkráceně ОКБ Камов, tovární prefix Ka), proslulé zejména výrobou vrtulníků s koaxiálním rotorem. Kancelář se však zabývala i jinými konstrukcemi, např. aerosaněmi pro sovětskou poštu spadající pod Ministerstvo spojů.\n\nV roce 1923 Nikolaj Iljič Kamov promoval na Tomském polytechnickém institutu. Od tohoto roku pracoval na různých pozicích v leteckých továrnách SSSR.\n\nV roce 1929 začal pracovat společně s Nikolajem Kirilovičem Skržinským na projektu autogyry s kloubovým rotorem KASKR-1 (zkratka KAmov-SKRžinskij). 25. září 1929 provedl stroj první vzlet, pilotem byl Ivan V. Michejev, v zadním kokpitu seděl Nikolaj I. Kamov. KASKR-1 připomínal autogyru Cierva C.8 španělského leteckého konstruktéra Juana de la Ciervy. Krátce poté dvojice mladých ruských konstruktérů zhotovila vylepšenou verzi KASKR-2. Mezi členy týmu KASKR byl tou dobou i začínající Michail Leonťjevič Mil, později zakladatel konkurenční konstrukční kanceláře Mil.\n\nV roce 1930 byla sestavena speciální skupina pro autogyry v CAGI, k níž se N. I. Kamov připojil v roce 1931. V roce 1933 se skupina transformovala v Otděl osobych konstrukcij (rusky Oтдeл oсoбых кoнстpyкций, zkr. OOK) se třemi divizemi. Divize byly vedeny V. A. Kuzněcovem, N. I. Kamovem a N. K. Skržinským. Divize aerodynamiky byla vedena M. L. Milem.\n\nV roce 1940 byl založen na letišti Podosinki poblíž železniční stanice Uchtomskaja Závod č. 290, první konstrukční kancelář v SSSR specializovaná na produkci autogyr. Autor myšlenky N. I. Kamov se stal hlavním konstruktérem a vedoucím mužem, M. L. Mil byl ustanoven jeho zástupcem. Závod č. 290 vyráběl autogyry CAGI A-7 (které byly vyvinuty již dříve a v roce 1937 získaly státní atestaci) ve vojenské verzi A-7-3a. Pokračující druhá světová válka způsobila přerušení výroby. V roce 1943 byl zastaven i Kamovův projekt autogyry AK. V tuto chvíli však měl Kamov již dost zkušeností, aby mohl přejít z autogyry ke konstrukci helikoptéry. Po skončení války se země s vyspělým leteckým průmyslem SSSR nevyjímaje soustředily na vývoj letadla schopného kolmého vzletu a přistání, visu ve vzduchu a pomalého horizontálního pohybu libovolným směrem. Tyto parametry splňoval vrtulník.\n\nPrvním Kamovovým vrtulníkem byl malý, ale pohyblivý Ka-8 s koaxiálním rotorem, na němž pracoval od roku 1945. Byl hotov v roce 1947. Díky svým rozměrům a manévrovacím schopnostem zaujal vedení sovětského námořnictva, nevyžadoval totiž zvláštní úpravy na menších plavidlech, odkud by operoval. Stroj neměl kapotáž a byl pojmenován Irkutjanin (rusky Иркутянин, což znamená obyvatel Irkutska - na počest Kamovova rodiště). Vrchní velitel námořnictva admirál Nikolaj Gerasimovič Kuzněcov dostal nápad založit konstrukční kancelář pod Kamovovým velením specializovanou na námořní helikoptéry. Od tohoto dne byly aktivity N. I. Kamova orientovány na námořnictvo. Úspěšná demonstrace vrtulníku vedla ke vzniku experimentální konstrukční kanceláře č. 2 (OKB č. 2) nařízením ministra leteckého průmyslu Michaila Vasiljeviče Chruničova ze 7. října 1948. Tímto vznikla slavná konstrukční kancelář Kamov. Lidé z projektu Ka-8 byli převedeni do nové kanceláře pod Kamovovo vedení. Konstruktérovi se dostalo gratulací i od Stalina.\n\nNásledoval vývoj vrtulníku Kamov Ka-10, jehož koncepce byla podobná předchozímu Ka-8. Šlo rovněž o malý nekapotovaný vrtulník s motorem AI-4 pohánějícím koaxiální rotor. V říjnu 1950 proběhly zkoušky na lodi Maxim Gorkij, během nichž se typ osvědčil. Byl to zároveň první start vrtulníku z lodi v historii SSSR. Následovala nevelká sériová produkce. Kamov se poté podílel na vývoji dalších helikoptér, např. Ka-15, Ka-18, Ka-25, Ka-26 a také na těžkém konvertoplánu Ka-22 zvaném Vintokryl.\n\nNikolaj Iljič Kamov zemřel 24. listopadu 1973, nedožil se prvního zkušebního letu helikoptéry Ka-27, na které se svou skupinou techniků pracoval. Je pochován na moskevském hřbitově Novoděviči. Značka Kamov byla zachována, novým šéfkonstruktérem a vedoucím kanceláře byl vybrán vedením obranné složky Ústředního komitétu komunistické strany SSSR ze tří kandidátů tehdy teprve 35letý Sergej Viktorovič Michejev, vedoucí jedné z divizí.\n\n\n"}
{"id": "870506", "url": "https://cs.wikipedia.org/wiki?curid=870506", "title": "Rusínská menšina na Slovensku", "text": "Rusínská menšina na Slovensku\n\nRusínská národnostní menšina na Slovensku ( ) je označení obyvatel Slovenska, kteří se hlásí k rusínské národnosti. Podle výsledků slovenského sčítání lidu žilo v roce 2011 na Slovensku 33 482 osob deklarujících rusínskou národnost (0,6 % celkové populace).\n\nPodle sčítání lidu v roce 1991 se k rusínské národnosti na Slovensku hlásilo 17 197 osob (0,3 % celkové populace). V následujícím sčítání lidu v roce 2001 to bylo 24 201 osob (0,4 % celkové populace).\n"}
{"id": "870508", "url": "https://cs.wikipedia.org/wiki?curid=870508", "title": "Římskokatolická farnost – děkanství Libochovice", "text": "Římskokatolická farnost – děkanství Libochovice\n\nŘímskokatolická farnost – děkanství Libochovice (lat. \"Libochovicium\") je územní společenství římských katolíků v Libochovicích a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nPrvní zmínka o lokalitě Libochovice pochází z roku 1282. Nejranější období od 13. století se nazývá tzv. \"stará farnost\" (plebánie). O této plebánii a kostele pochází zmínka z roku 1352, což znamená, že již předtím existovala. Také podle textu kupní smlouvy z roku 1336, kterou Jan Lucemburský prodal hrad Klepy (později nazvaný Hazmburk), Libochovice s tvrzí a další čtyři vesnice Zbyňkovi z Valdeka, je zde také zmíněno patronátní právo ke kostelům. I z toho se lze domnívat, že kostel již existoval.\n\nPatronátní právo nad libochovickým kostelem (resp. farností) vykonával pak až do roku 1591 majitel libochovického panství. Po roce 1591 majitel panství Jiří Popel z Lobkovic, po založení jezuitské koleje v Chomutově (v zakládací listině koleje), přenechal výkon patronátních práv ve všech kostelích na svém majetku právě této koleji. Farní libochovický obvod tehdy zahrnoval, kromě Libochovic, také Poplze (zpočátku zde byl pouze poplužní dvůr), Evaň, Radovesice a později zaniklou obec Lhota.\n\nOd 70. let 16. století míval farář často k dispozici i kaplana k jehož hlavním povinnostem patřilo zajišťovat bohoslužby ve filiálních kostelích. Od první poloviny 17. století, kdy se církev v důsledku třicetileté války potýkala s nedostatkem kněží, libochovický farář administroval také filiální kostely v Dubanech, Slatině a komendátní kostely v Chotěšově, Klapý, Košticích, Křesíně a Solanech. Hlavním zdrojem příjmů fary pocházely z beneficia. Výnosů z farních polí tzv. desátky odváděné farníky ročně ve dvou splátkách. Od konce 16. století do doby po třicetileté válce farář dostával každoročně od farníků po jedné měřici pšenice, ovsa a žita, z farních polí pak kolem šesti měřic pšenice a ovsa. Od města Libochovic dostával ještě další naturie jako je otop na zimu, pivo a ovoce ze zahrad. K drobnějším příjmům patřila tzv. štóla (poplatky za křty, ohlášky, sňatky a pohřby). Avšak i tak příjmy byly celkově malé, takže libochovičtí faráři se snažili získat některé z uprázdněných beneficií mimo libochovické panství. Například v roce 1574 požádal libochovický farář o správu fary v Černochově. Po skončení třicetileté války se situace zlepšila a zvýšily se příjmy z desátku až na 38 měřic a z farních polí dokonce až na 154 měřic obilí, jak uvádí údaj z roku 1745.\n\nDržitelé libochovického panství byli vždy katolíci a obyvatelstvo farnosti zůstalo také převážně katolické i v období náboženské tolerance v 16. a na počátku 17. století. Katolickou víru se snažil upevňovat především Jiří Popel z Lobkovic. V roce 1591 udělil Libochovicích řadu výsad s podmínkou, že zůstanou katolické. Horlivý Jiří Popel z Lobkovic se dostal dokonce do sporu s farářem Janem Jonášem z Velryby, kterého neoprávněně nařkl z kacířství a konání bohoslužeb podobojí. Uražený kněz pak požádal pražského arcibiskupa o přesazení na jinou farnost. Panství bylo však v roce 1594 Popelovi zkonfiskováno pro vzpouru proti císaři Rudolfu II. a připadlo královské komoře. Tehdy představitelé města s duchovenstvem se obrátili na pražského arcibiskupa, aby v případě prodeje města, byl novým majitelem katolický pán. V době třicetileté války si libochovanští udrželi svou katolickou víru a podle zprávy reformačních komisařů pro arcibiskupa Harracha z roku 1652 byli ve farnosti pouze dva odpadlíci. Naopak zde bylo 42 nově obrácených na víru. Za třicetileté války nebyly Libochovice přímo zasažené vojsky nicméně trpěly velkou nouzí. Pro potřeby chudých farníků zakoupil místní farář ze zádušních prostředků tzv. železnou krávu. Dne 7. srpna 1624 Libochovice vyhořely a řada domů pak zůstala z důvodu poškození prázdná. Byl značně poškozen i kostel Všech svatých, ve kterém se žárem roztavily zvony. Kostel byl pak pustý mnoho let.\n\nDuchovní správci se v té době ve farnosti často střídali a některá léta byla farnost zcela uprázdněna. Z toho důvodu krátce před rokem 1650 ve farnosti působili také jezuité. V roce 1653 se administrace farnosti ujal P. Duchoslav Ignác Mitis a působil zde až do své smrti 42 let. Zároveň spravoval také faru v nedaleké Budyni.\n\nDo roku 1655 obec patřila pod pražskou arcidiecézi a poté, po založení litoměřické diecéze, přešla pod tuto nově zřízenou diecézi a byla začleněna do bílinského děkanátu. Matriky byly vedeny od roku 1660. Od počátku 18. století počet kaplanů sídlících v Libochovicích se zvýšil často až na tři. Jednalo se o významné osobnosti, které značně ovlivnili farní život i podobu samotného libochovického kostela.\n\nV roce 1892 byla farnost povýšena na děkanství.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Libochovic. Jsou jimi farnosti (řazeno abecedně):\n\nŘímskokatolická farnost-děkanství Libochovice\n\n"}
{"id": "870509", "url": "https://cs.wikipedia.org/wiki?curid=870509", "title": "Jehuda Bauer", "text": "Jehuda Bauer\n\nJehuda Bauer (:יהודה באואר, narozený 1926, je izraelský historik českého původu, který se specializuje na současnou historii zejména na problematiku spojenou s historií holocaustu, genocidy a antisemitismu. Působí na Institutu současného Židovstva Avrahama Harmana a jako vědecký pracovník v jeruzalémském památníku Jad Vašem.\n\nNarodil se 6. dubna 1926 v Praze v česko – německé rodině židovského původu. Jeho rodiče byli přesvědčení sionisté, jeho otec se snažil o vystěhování během třicátých let, podařilo se jim to však až 15. března 1939, kdy odjeli vlakem do Polska a přes Rumunsko odpluli na lodi do Palestiny.\nJehuda Bauer vystudoval střední školu v Haifě a po jejím ukončení vstoupil do hnutí odporu Palmach. Britským úřadům to však nebylo známo, takže Jehuda Bauer mohl dostat v roce 1946 stipendium ke studiu na univerzitě v Cardiffu. V době války o nezávislost (1948) přerušil svá studia, aby mohl bojovat za nově vzniklý stát Izrael. Po získání nezávislosti se vrátil a dostudoval v Británii. Po návratu do Izraele se přestěhoval do kibucu Šoval a zároveň začal pracovat na své doktorské práci na Hebrejské universitě v Jeruzalémě. Doktorát získal v roce 1960 prací na téma o Britském mandátu v Palestině, následně začal vyučovat na Institutu současného Židovstva Hebrejské university.\nPracoval také na sekretariátu strany Mapam, koaličního partnera vládnoucí strany Mapai (Izraelské strany práce). Byl hostujícím profesorem na Brandeis University, Yale University a Richard Stockton College. Byl zakládajícím editorem Journal for Holocaust and Genocide Studies a podílel se na vydání Encyklopedie Holocaustu vydaného v Jad Vašem v roce 1990.\n\nV roce 1998 byl Jehuda Bauer oceněn Izraelskou cenou za práce na „historii židovského národa“.\nV roce 2001 byl zvolen členem Izraelské akademie věd a klasického vzdělávání\nV roce 2008 získal každoroční ocenění města Jeruzaléma (Čestný občan Jeruzaléma)\n\nv českém překladu:\nv angličtině:\n\n"}
{"id": "870510", "url": "https://cs.wikipedia.org/wiki?curid=870510", "title": "Polská menšina na Slovensku", "text": "Polská menšina na Slovensku\n\nPolská národnostní menšina na Slovensku ( ) je označení obyvatel Slovenska, kteří se hlásí k polské národnosti. Podle výsledků slovenského sčítání lidu žilo v roce 2011 na Slovensku 3 084 osob deklarujících polskou národnost (0,1 % celkové populace).\n\nPodle sčítání lidu v roce 1991 se k polské národnosti na Slovensku hlásilo 2 602 osob (0,0 % celkové populace). V následujícím sčítání lidu v roce 2001 to bylo 2 659 osob (0,1 % celkové populace).\n\n\n"}
{"id": "870513", "url": "https://cs.wikipedia.org/wiki?curid=870513", "title": "Schneealpe", "text": "Schneealpe\n\nSchneealpe je vápencový masiv v Severních vápencových Alpách, v pohoří Mürzstegské Alpy na hranici Štýrska a Dolního Rakouska. Nejvyšším bodem je Windberg (1903 m n. m.) Mezi další vrcholy patří \"Ameisbühel\" (jindy zvaný Amaißbichl, 1828 m n. m., na východě, na hranici Štýrska a Dolního Rakouska)., Schönhaltereck (1860 m n. m., ​​západně od vrcholu Windberg) a Donnerwand (1799 m n. m., v severozápadní části).\n\nHraniční obce v údolích jsou Hinternaßwald v severovýchodní části, Altenberg an der Rax na východě, Kapellen a Neuberg an der Mürz na jihu, Mürzsteg a Frein an der Mürz na západě. Zalesněné hory a kopce severně od Schneealpe nejsou osídleny.\n\nNa náhorní plošině se ve výšce 1780 m n. m. nachází chata Schneealpenhaus a několik dalších pasteveckých chat v okolí. Na západním okraji plošiny se nachází další útočiště Alpského klubu, chata Hinteralmhaus. V severní části je prameniště řeky Studené Mürzi. Schneealpe patří spolu s pohořím Rax a Schneeberg k povodí I. vídeňského pramenného vodovodu (I. Wiener Hochquellenwasserleitung). Pitná voda je vedena tunelem Schneealpen, postaveným v letech 1965 a 1968 městem Vídeň, do Hinternaßwaldu.\n\n"}
{"id": "870517", "url": "https://cs.wikipedia.org/wiki?curid=870517", "title": "Kanton Écury-sur-Coole", "text": "Kanton Écury-sur-Coole\n\nKanton Écury-sur-Coole (fr. \"Canton d'Écury-sur-Coole\") byl francouzský kanton v departementu Marne v regionu Champagne-Ardenne. Tvořilo ho 26 obcí. Zrušen byl po reformě kantonů 2014.\n\n"}
{"id": "870519", "url": "https://cs.wikipedia.org/wiki?curid=870519", "title": "Kanton Épernay-1", "text": "Kanton Épernay-1\n\nKanton Épernay-1 (fr. \"Canton d'Épernay-1\") je francouzský kanton v departementu Marne v regionu Grand Est. Tvoří ho 20 obcí a část města Épernay. Před reformou kantonů 2014 ho tvořila pouze část města Épernay.\n\n"}
{"id": "870520", "url": "https://cs.wikipedia.org/wiki?curid=870520", "title": "Morituri te salutant (album, Törr)", "text": "Morituri te salutant (album, Törr)\n\nMorituri te salutant je čtvrté řadové album kapely Törr.\nDo kapely přišli Roman „Izzi“ Izaiáš a Petr Vajda. Skupina přešla z black metalu k rocku a tak dosavadní fanoušci Törru tohle album moc dobře nepřijali.\n\n\n"}
{"id": "870521", "url": "https://cs.wikipedia.org/wiki?curid=870521", "title": "Kanton Épernay-2", "text": "Kanton Épernay-2\n\nKanton Épernay-2 (fr. \"Canton d'Épernay-2\") je francouzský kanton v departementu Marne v regionu Grand Est. Tvoří ho 17 obcí a část města Épernay. Před reformou kantonů 2014 ho tvořilo 10 obcí a část města Épernay.\n\nod roku 2015:\n\npřed rokem 2015:\n\n"}
{"id": "870523", "url": "https://cs.wikipedia.org/wiki?curid=870523", "title": "Kanton Esternay", "text": "Kanton Esternay\n\nKanton Esternay (fr. \"Canton d'Esternay\") byl francouzský kanton v departementu Marne v regionu Champagne-Ardenne. Tvořilo ho 21 obcí. Zrušen byl po reformě kantonů 2014.\n\n"}
{"id": "870524", "url": "https://cs.wikipedia.org/wiki?curid=870524", "title": "Kanton Fère-Champenoise", "text": "Kanton Fère-Champenoise\n\nKanton Fère-Champenoise (fr. \"Canton de Fère-Champenoise\") byl francouzský kanton v departementu Marne v regionu Champagne-Ardenne. Tvořilo ho 18 obcí. Zrušen byl po reformě kantonů 2014.\n\n"}
{"id": "870526", "url": "https://cs.wikipedia.org/wiki?curid=870526", "title": "Kanton Heiltz-le-Maurupt", "text": "Kanton Heiltz-le-Maurupt\n\nKanton Heiltz-le-Maurupt (fr. \"Canton d'Heiltz-le-Maurupt\") byl francouzský kanton v departementu Marne v regionu Champagne-Ardenne. Tvořilo ho 22 obcí. Zrušen byl po reformě kantonů 2014.\n\n"}
{"id": "870527", "url": "https://cs.wikipedia.org/wiki?curid=870527", "title": "SOR CN 10,5", "text": "SOR CN 10,5\n\nSOR CN 10,5 je meziměstský autobus vyráběný společností SOR Libchavy.\n\nJedná se o částečně nízkopodlažní vozidlo, mechanicky shodné s městskou verzí SOR BN 10,5, které je upraveno pro potřeby regionální dopravy. Je vyráběn také ve verzi s pohonem na stlačený zemní plyn (typové označení CNG 10,5).\n\nAutobusy tohoto typu provozují např. dopravci BusLine, ČSAD autobusy Plzeň, Veolia Transport Morava a ČSAD Vsetín.\n\n"}
{"id": "870528", "url": "https://cs.wikipedia.org/wiki?curid=870528", "title": "Kanton Sézanne", "text": "Kanton Sézanne\n\nKanton Sézanne (fr. \"Canton de Sézanne\") byl francouzský kanton v departementu Marne v regionu Champagne-Ardenne. Tvořilo ho 23 obcí. Zrušen byl po reformě kantonů 2014.\n\n"}
{"id": "870529", "url": "https://cs.wikipedia.org/wiki?curid=870529", "title": "Kanton Saint-Remy-en-Bouzemont-Saint-Genest-et-Isson", "text": "Kanton Saint-Remy-en-Bouzemont-Saint-Genest-et-Isson\n\nKanton Saint-Remy-en-Bouzemont-Saint-Genest-et-Isson (fr. \"Canton de Saint-Remy-en-Bouzemont-Saint-Genest-et-Isson\") byl francouzský kanton v departementu Marne v regionu Champagne-Ardenne. Tvořilo ho 20 obcí. Zrušen byl po reformě kantonů 2014.\n\n"}
{"id": "870530", "url": "https://cs.wikipedia.org/wiki?curid=870530", "title": "Kanton Thiéblemont-Farémont", "text": "Kanton Thiéblemont-Farémont\n\nKanton Thiéblemont-Farémont (fr. \"Canton de Thiéblemont-Farémont\") byl francouzský kanton v departementu Marne v regionu Champagne-Ardenne. Tvořilo ho 33 obcí. Zrušen byl po reformě kantonů 2014.\n\n"}
{"id": "870533", "url": "https://cs.wikipedia.org/wiki?curid=870533", "title": "Kanton Fismes", "text": "Kanton Fismes\n\nKanton Fismes (fr. \"Canton de Fismes\") byl francouzský kanton v departementu Marne v regionu Champagne-Ardenne. Tvořilo ho 24 obcí. Zrušen byl po reformě kantonů 2014.\n\n"}
{"id": "870534", "url": "https://cs.wikipedia.org/wiki?curid=870534", "title": "Kanton Givry-en-Argonne", "text": "Kanton Givry-en-Argonne\n\nKanton Givry-en-Argonne (fr. \"Canton de Givry-en-Argonne\") byl francouzský kanton v departementu Marne v regionu Champagne-Ardenne. Tvořilo ho 23 obcí. Zrušen byl po reformě kantonů 2014.\n\n"}
{"id": "870535", "url": "https://cs.wikipedia.org/wiki?curid=870535", "title": "Live (album, Törr)", "text": "Live (album, Törr)\n\nLive je koncertní album kapely Törr. Bylo nahráno 16. října 1996 a jako bonus první singl 1989.\n\n\n"}
{"id": "870537", "url": "https://cs.wikipedia.org/wiki?curid=870537", "title": "Kanton Sainte-Menehould", "text": "Kanton Sainte-Menehould\n\nKanton Sainte-Menehould (fr. \"Canton de Sainte-Menehould\") byl francouzský kanton v departementu Marne v regionu Champagne-Ardenne. Tvořilo ho 27 obcí. Zrušen byl po reformě kantonů 2014.\n\n"}
{"id": "870540", "url": "https://cs.wikipedia.org/wiki?curid=870540", "title": "Kanton Marson", "text": "Kanton Marson\n\nKanton Marson (fr. \"Canton de Marson\") byl francouzský kanton v departementu Marne v regionu Champagne-Ardenne. Tvořilo ho 18 obcí. Zrušen byl po reformě kantonů 2014.\n\n"}
{"id": "870541", "url": "https://cs.wikipedia.org/wiki?curid=870541", "title": "Kanton Montmort-Lucy", "text": "Kanton Montmort-Lucy\n\nKanton Montmort-Lucy (fr. \"Canton de Montmort-Lucy\") byl francouzský kanton v departementu Marne v regionu Champagne-Ardenne. Tvořilo ho 22 obcí. Zrušen byl po reformě kantonů 2014.\n\n"}
{"id": "870542", "url": "https://cs.wikipedia.org/wiki?curid=870542", "title": "Kanton Ville-sur-Tourbe", "text": "Kanton Ville-sur-Tourbe\n\nKanton Ville-sur-Tourbe (fr. \"Canton de Ville-sur-Tourbe\") byl francouzský kanton v departementu Marne v regionu Champagne-Ardenne. Tvořilo ho 17 obcí. Zrušen byl po reformě kantonů 2014.\n\n"}
{"id": "870543", "url": "https://cs.wikipedia.org/wiki?curid=870543", "title": "Vendôme", "text": "Vendôme\n\nVendôme je francouzská obec v departementu Loir-et-Cher v regionu Centre-Val de Loire. V roce 2009 zde žilo 16 971 obyvatel. Je centrem arrondissementu Vendôme.\n\n"}
{"id": "870544", "url": "https://cs.wikipedia.org/wiki?curid=870544", "title": "Kanton Ville-en-Tardenois", "text": "Kanton Ville-en-Tardenois\n\nKanton Ville-en-Tardenois (fr. \"Canton de Ville-en-Tardenois\") byl francouzský kanton v departementu Marne v regionu Champagne-Ardenne. Tvořilo ho 38 obcí. Zrušen byl po reformě kantonů 2014.\n\n"}
{"id": "870545", "url": "https://cs.wikipedia.org/wiki?curid=870545", "title": "Tanec svatýho Víta", "text": "Tanec svatýho Víta\n\nTanec svatýho Víta je páté řadové album kapely Törr. Kapela přinesla nový zvuk (elektronickou rockovou hudbu) a tak úplně odbočila ze stylů black metal a rock. Album nebylo fanoušky skupiny přijato příliš dobře.\n\n\n"}
{"id": "870546", "url": "https://cs.wikipedia.org/wiki?curid=870546", "title": "Pan European Game Information", "text": "Pan European Game Information\n\nPan European Game Information (PEGI) je Evropský ratingový systém počítačových her založený, aby informoval konzumenty o obsahu hry a umožnil tak lepší výběr. Hodnocení PEGI je vyobrazeno formou nálepek na obalu hry. Tento systém byl vytvořen federací Interactive Software Federation of Europe (ISFE) a byl uveden do provozu v dubnu 2003, kdy nahradil různé národní hodnotící systémy po celé Evropě. Hodnotící systém PEGI v současnosti používá více než třicet zemí a je založen na kodexu chování, ke kterému se každý vydavatel smluvně zavázal. PEGI neukazuje obtížnost nebo schopnosti vyžadované ke hraní hry.\n\nHodnocení PEGI má pět kategorií.\nHlavní důvody udělení hodnocení jsou na zadní straně obalu hry. Jedná se o 8 nálepek pro různé typy obsahu.\n\n\n"}
{"id": "870548", "url": "https://cs.wikipedia.org/wiki?curid=870548", "title": "Kanton Vitry-le-François-Est", "text": "Kanton Vitry-le-François-Est\n\nKanton Vitry-le-François-Est (fr. \"Canton de Vitry-le-François-Est\") byl francouzský kanton v departementu Marne v regionu Champagne-Ardenne. Tvořilo ho 16 obcí. Zrušen byl po reformě kantonů 2014.\n\n"}
{"id": "870549", "url": "https://cs.wikipedia.org/wiki?curid=870549", "title": "Kanton Vitry-le-François-Ouest", "text": "Kanton Vitry-le-François-Ouest\n\nKanton Vitry-le-François-Ouest (fr. \"Canton de Vitry-le-François-Ouest\") byl francouzský kanton v departementu Marne v regionu Champagne-Ardenne. Tvořilo ho 10 obcí. Zrušen byl po reformě kantonů 2014.\n\n"}
{"id": "870550", "url": "https://cs.wikipedia.org/wiki?curid=870550", "title": "Náprava", "text": "Náprava\n\nNáprava je část podvozku vozidla nesoucí kola. Musí být dostatečně pevná, ale přitom co nejlehčí, protože to není odpružená hmota. Příliš velká hmotnost nápravy má nepříznivý vliv na jízdní vlastnosti.\n"}
{"id": "870551", "url": "https://cs.wikipedia.org/wiki?curid=870551", "title": "Středodunajská mohylová kultura", "text": "Středodunajská mohylová kultura\n\nStředodunajská mohylová kultura je archeologická kultura střední doby bronzové chronologických stupňů BB1 až BC2 podle systému Paula Reineckeho. Vyznačuje se pohřbíváním zesnulých pod mohylami a je součástí komplexu mohylových kultur rozšířených od východní Francie po střední Evropu. Oblast jejího rozšíření zahrnuje dolní Rakousko, jižní Moravu, část západního Slovenska a severní část Zadunají v Maďarsku. Vzniká plynulým vývojem z kultur předešlého období závěru starší doby bronzové pod intenzivním kulturním vlivem z jihovýchodu a z východu a zaniká přechodem ke kulturám období popelnicových polí.\n\nBěhem trvání této kultury došlo k rozvoji zpracování bronzu a výroby bronzové industrie, nastartovanému již v předešlém období. Bronzové nástroje se začaly používat v zemědělství (srpy), pro osobní hygienu (břitvy, pinzety) a objevily se zcela nové zbraně - meče, vyvinuté z dýk. Obživou tehdejšího lidu bylo zemědělství, významně efektivizované použitím bronzu, doplněné chovem dobytka, zejména hovězího. Vyšší produkce potravin umožnila vznik specializovaných řemesel, zejména metalurgických, a zvýraznit majetkové a funkční rozdíly společenských skupin.\n\nPamátky střední doby bronzové byly zjišťovány již od počátku 19. století, ale teprve jeho koncem začaly být zařazovány do tohoto období. V začátkem 20. století přibývalo nálezů a bylo možno vyčleňovat různé skupiny (O. Menghin roku 1920 zavedl \"danubsko-sudetskou skupinu\"), ale teprve po 2. světové válce byl akceptován zastřešující pojem \"středodunajská mohylová kultura\" zavedený již v roce 1937 Karlem Willvonsederem na základě jeho zpracování památek střední doby bronzové v Rakousku. Shrnutí nálezového fondu v Čechách vydal taktéž v roce 1937 Jaroslav Böhm.\n"}
{"id": "870552", "url": "https://cs.wikipedia.org/wiki?curid=870552", "title": "Pithiviers", "text": "Pithiviers\n\nPithiviers je francouzská obec v departementu Loiret v regionu Centre-Val de Loire. V roce 2012 zde žilo 8 966 obyvatel. Je centrem arrondissementu Pithiviers.\n\n\n"}
{"id": "870553", "url": "https://cs.wikipedia.org/wiki?curid=870553", "title": "Kanton Montmirail (Marne)", "text": "Kanton Montmirail (Marne)\n\nKanton Montmirail (fr. \"Canton de Montmirail\") byl francouzský kanton v departementu Marne v regionu Champagne-Ardenne. Tvořilo ho 19 obcí. Zrušen byl po reformě kantonů 2014.\n\n"}
{"id": "870554", "url": "https://cs.wikipedia.org/wiki?curid=870554", "title": "Kanton Montmirail (Sarthe)", "text": "Kanton Montmirail (Sarthe)\n\nKanton Montmirail (fr. \"Canton de Montmirail\") je francouzský kanton v departementu Sarthe v regionu Pays de la Loire. Tvoří ho devět obcí.\n\n"}
{"id": "870557", "url": "https://cs.wikipedia.org/wiki?curid=870557", "title": "Mil Mi-32", "text": "Mil Mi-32\n\nMil Mi-32 byl nerealizovaný projekt těžkého transportního vrtulníku neortodoxní konstrukce sovětské konstrukční kanceláře M. L. Mila z roku 1982. Trup měl být trojúhelníkového tvaru se třemi osmilistými rotory (namísto klasických pětilistých) na každém vrcholu. Každý rotor měl být poháněn dvěma motory Lotarev D-136 (které byly použity u stroje Mil Mi-26). Malá kabina pro dvoučlennou posádku měla být umístěna pod trupem.\n\nNosnost se měla pohybovat mezi 136 000 – 146 000 kg, dostup 4 000 m, rychlost 200-230 km/h a dolet max. 1 200 km. Pokud by projekt dostal zelenou, šlo by o největší helikoptéru na světě. Nebyl však postaven žádný stroj Mi-32.\n\n"}
{"id": "870560", "url": "https://cs.wikipedia.org/wiki?curid=870560", "title": "Kanton Sompuis", "text": "Kanton Sompuis\n\nKanton Sompuis (fr. \"Canton de Sompuis\") byl francouzský kanton v departementu Marne v regionu Champagne-Ardenne. Tvořilo ho 13 obcí. Zrušen byl po reformě kantonů 2014.\n\n"}
{"id": "870562", "url": "https://cs.wikipedia.org/wiki?curid=870562", "title": "Kanton Suippes", "text": "Kanton Suippes\n\nKanton Suippes (fr. \"Canton de Suippes\") byl francouzský kanton v departementu Marne v regionu Champagne-Ardenne. Tvořilo ho 18 obcí. Zrušen byl po reformě kantonů 2014.\n\n"}
{"id": "870564", "url": "https://cs.wikipedia.org/wiki?curid=870564", "title": "Made in Hell", "text": "Made in Hell\n\nMade in Hell je šesté řadové album kapely Törr. Do kapely se navrací zakládající člen Ota Hereš a kapela se vrátila ke svým kořenům black metalu. Za bicí usedá Radek Sladký. Dva bonusy jsou od kapel Venom („Countess Bathory“) a The Rolling Stones („Sympathy for the Devil“).\n\nV roce 2005 vyšlo v limitované edici jako LP.\n\n\n\n"}
{"id": "870565", "url": "https://cs.wikipedia.org/wiki?curid=870565", "title": "Kanton Vertus", "text": "Kanton Vertus\n\nKanton Vertus (fr. \"Canton de Vertus\") byl francouzský kanton v departementu Marne v regionu Champagne-Ardenne. Tvořilo ho 22 obcí. Zrušen byl po reformě kantonů 2014.\n\n"}
{"id": "870568", "url": "https://cs.wikipedia.org/wiki?curid=870568", "title": "Kanton Verzy", "text": "Kanton Verzy\n\nKanton Verzy (fr. \"Canton de Verzy\") byl francouzský kanton v departementu Marne v regionu Champagne-Ardenne. Tvořilo ho 22 obcí. Zrušen byl po reformě kantonů 2014.\n\n"}
{"id": "870569", "url": "https://cs.wikipedia.org/wiki?curid=870569", "title": "Medvídek Ušáček", "text": "Medvídek Ušáček\n\nMedvídek Ušáček (v polském originále Miś Uszatek) je polský animovaný seriál krátkých příběhů pro děti. Seriál vyrábělo v letech 1975–1987 Studio Małych Form Filmowych v Lodži. Každý ze 104 dílů má délku asi osm minut.\n\nHlavní postavu seriálu Medvídek Ušáček stvořili společně spisovatel Czesław Janczarski a kreslíř Zbigniew Rychlicki už v roce 1957. Stal se námětem několika knih, ale skutečně oblíbeným se stal až poté, co nově vytvořený seriál začala vysílat Polská televize.\n\nSeriál byl vysílaný v mnoha zemích světa, například Finsku, Íránu, Japonsku, Kanadě, Maďarsku, Nizozemsku, Severní Makedonii, Slovensku nebo Španělsku. V polském znění ho namluvil Mieczysław Czechowicz, ve slovenském Michal Dočolomanský.\n\nV jednotlivých dílech Medvídek Ušáček vypráví před tím, než se uloží do postele, o tom, co se daný den stalo. Příběh obsahuje i ponaučení.\n"}
{"id": "870570", "url": "https://cs.wikipedia.org/wiki?curid=870570", "title": "Ploskoroh pestrý", "text": "Ploskoroh pestrý\n\nPloskoroh pestrý (\"Libelloides macaronius\"; Scopoli, 1763) je hmyz z čeledi ploskorohovití. Ploskoroh pestrý se vyskytuje na zachovalý skalních a sprašových stepních trávnících. Poletují pouze za teplých slunečných dnů, jinak usedají na vegetaci se střechovitě složenými křídly. Ploskoroh je charakteristický třepotavým letem, během letu loví drobný hmyz i kopuluje. Jedná se o dravce.\n\nDospělci mají černě chlupaté tělo 25-35 mm dlouhé. Křídla jsou částečně bezbarvá se žlutými a černohnědými skvrnami. Charakteristická jsou dlouhá nitkovitá tykadla zakončená paličkou. Tělo samců je zakončeno klíšťkami, které slouží k přidržování samice při kopulaci.\n\nSamice kladou 40-50 vajíček ve dvou řadách na vegetaci. Vajíčka jsou oválná načervenalá a asi 2mm velká. Z nich se líhnou larvy podobné larvám mravkolvů. Larvy leží nehybně na zemi a čekají na potravu. Živí se různými bezobratlými, potravu tráví mimotělně podobně jako pavouci. Larvy dvakrát přezimují, třetí instar si vytváří na vegetaci zámotek obalený detritem v kterém se zakuklí. Přibližně po třech týdnech se líhne dospělec.\n\nPloskoroh pestrý se vyskytuje především v jihovýchodní Evropě a jihozápadní Asii. V České republice se vyskytuje na dvou oddělených oblastech a to ve středních Čechách a na jižní Moravě.\n\n"}
{"id": "870572", "url": "https://cs.wikipedia.org/wiki?curid=870572", "title": "Kanton Reims-1", "text": "Kanton Reims-1\n\nKanton Reims-1 (fr. \"Canton de Reims-1\") je francouzský kanton v departementu Marne v regionu Grand Est. Tvoří ho pouze část města Remeš. Před reformou kantonů 2014 ho tvořily tři obce a část města Remeš.\n\npřed rokem 2015:\n"}
{"id": "870573", "url": "https://cs.wikipedia.org/wiki?curid=870573", "title": "Kanton Reims-2", "text": "Kanton Reims-2\n\nKanton Reims-2 (fr. \"Canton de Reims-2\") je francouzský kanton v departementu Marne v regionu Grand Est. Tvoří ho pouze část města Remeš.\n"}
{"id": "870574", "url": "https://cs.wikipedia.org/wiki?curid=870574", "title": "Kanton Reims-3", "text": "Kanton Reims-3\n\nKanton Reims-3 (fr. \"Canton de Reims-3\") je francouzský kanton v departementu Marne v regionu Grand Est. Tvoří ho pouze část města Remeš.\n"}
{"id": "870575", "url": "https://cs.wikipedia.org/wiki?curid=870575", "title": "Kanton Reims-4", "text": "Kanton Reims-4\n\nKanton Reims-4 (fr. \"Canton de Reims-4\") je francouzský kanton v departementu Marne v regionu Grand Est. Tvoří ho pět obcí a část města Remeš. Před reformou kantonů 2014 ho tvořila část města Remeš a obec Bétheny.\n\nod roku 2015:\n\npřed rokem 2015:\n\n"}
{"id": "870576", "url": "https://cs.wikipedia.org/wiki?curid=870576", "title": "Kanton Reims-5", "text": "Kanton Reims-5\n\nKanton Reims-5 (fr. \"Canton de Reims-5\") je francouzský kanton v departementu Marne v regionu Grand Est. Tvoří ho dvě obce a část města Remeš. Před reformou kantonů 2014 ho tvořila část města Remeš a obec Bezannes.\n\nod roku 2015:\n\npřed rokem 2015:\n"}
{"id": "870578", "url": "https://cs.wikipedia.org/wiki?curid=870578", "title": "Kanton Reims-6", "text": "Kanton Reims-6\n\nKanton Reims-6 (fr. \"Canton de Reims-6\") je francouzský kanton v departementu Marne v regionu Grand Est. Tvoří ho část města Remeš.\n"}
{"id": "870579", "url": "https://cs.wikipedia.org/wiki?curid=870579", "title": "Kanton Reims-7", "text": "Kanton Reims-7\n\nKanton Reims-7 (fr. \"Canton de Reims-7\") je francouzský kanton v departementu Marne v regionu Grand Est. Tvoří ho část města Remeš. Před reformou kantonů 2014 ho tvořily čtyři obce a část města Remeš.\n\npřed rokem 2015:\n"}
{"id": "870580", "url": "https://cs.wikipedia.org/wiki?curid=870580", "title": "Kanton Reims-8", "text": "Kanton Reims-8\n\nKanton Reims-8 (fr. \"Canton de Reims-8\") je francouzský kanton v departementu Marne v regionu Grand Est. Tvoří ho osm obcí a část města Remeš. Před reformou kantonů 2014 ho tvořily dvě obce a část města Remeš.\n\nod roku 2015:\n\npřed rokem 2015:\n"}
{"id": "870581", "url": "https://cs.wikipedia.org/wiki?curid=870581", "title": "Atomová, molekulová a optická fyzika", "text": "Atomová, molekulová a optická fyzika\n\nAtomová, molekulová a optická fyzika (\"AMO\") se zabývá studiem interakcí mezi hmotou a hmotou, popř. hmotou a světlem; v měřítku jednoho či více atomů a na energetické stupnici ve výši několika elektronvoltů. Všechna tři odvětví jsou blízce propojena a využívají postupů a teorií klasické a kvantové fyziky. Typické jsou teorie o vyzařování a rozptylu elektromagnetického záření z excitovaných atomů a molekul, analýza spektroskopie a vývoje laserů a maserů a celkově vlastnosti hmoty.\n\nAtomová fyzika je vědní obor fyziky, který studuje atomy jako izolované systémy elektronů a jader. Primárně se zabývá uspořádáním elektronů kolem jádra a procesy, které toto uspořádání mění. To zahrnuje jak ionty, tak neutrální částice, pokud není uvedeno jinak. Pro účely této problematiky se předpokládá, že zkoumání atomu (který je definován jako elektroneutrální částice) zahrnuje i problematiku iontů. \n\nPojem atomová fyzika je často spojován s jadernou energií a atomovými bombami, kvůli obdobné terminologii používané v obou oblastech. Avšak fyzici rozlišují mezi atomovou fyzikou, která se zabývá atomy jako systémy skládajícími se z jádra a elektronů, a nukleární fyzickou, která zkoumá atomové jádro samotné. \n\nJako u mnoha vědních oborů, striktní hranice atomové fyziky by se jevila jako násilná, obzvlášť když je mnohdy uvažována v širším kontextu AMO. \n\nMolekulární fyzika studuje fyzikální vlastnosti molekul, chemické vazby mezi atomy, stejně jako molekulární dynamiku. Za nejdůležitější experimentální techniky jsou považovány různé typy spektroskopie. Tento obor je úzce spojen s atomovou fyzikou a významně zasahuje i do teoretické chemie i fyzikální chemie.\n\nKromě excitovaných stavů elektronů, molekuly mohou rotovat a vibrovat. Tato rotace a vibrace je kvantifikována; jsou zde rozdílné úrovně energií. Nejmenší rozdíl energií je mezi různými úrovněmi rotací (různé hodnoty spinů), a proto čistě rotační spektra jsou ve vzdálené infračervené oblasti (o vlnové délce 30 - 150 µm) elektromagnetického spektra. Vibrační spektra jsou v blízké infračervené (1 - 5 µm) a spektra vznikající z elektronické přeměny jsou nejvíce viditelná a v ultrafialové oblasti spektra.\n\nZ měření rotačního a vibračního spektra mohou být zjištěny vlastnosti molekul, jako např. vzdálenost jader.\n\nDůležitým aspektem molekulární fyziky je teorie základního atomového orbitalu, která přesahuje do oblasti molekulární orbitální teorie.\n\nOptická fyzika studuje vlastnosti energie elektromagnetického záření a interakce tohoto záření s hmotou. Odlišuje se od obecné optiky a optického inženýrství, avšak odlišnosti nejsou zásadní, neboť zařízení optického inženýrství a aplikace praktické optiky jsou nezbytné pro základní výzkum v optické fyzice. Často titíž lidé pracují v základním výzkumu i vývoji nových technologií aplikované optiky.\n\nVývojoví pracovníci v optické fyzice používají a vyvíjejí světelné zdroje, které zahrnují elektromagnetické spektrum od mikrovln po rentgenové paprsky. Tento obor zahrnuje generování a detekci světla, lineárního i nelineárního optického procesu a spektroskopii. Laser a laserová spektroskopie klade důraz na optiku i jako vědu. Hlavní studie v optické fyzice jsou zasvěceny kvantové optice a koherenci a femtosekundární optice. \n\nDalší důležitou oblastí výzkumu je vývoj novel optických technik nanooptického měření, difraktivní optika a interferometrie, optická koherentní tomografie a mikroskopie. Aplikace optické fyziky vytváří pokrok v oblasti komunikace, medicíny, výroby a dokonce i zábavním průmyslu.\n\nJedním z prvních krůčků k atomové fyzice bylo uvědomění, že hmota je složena z atomů, v moderní době základní jednotka všech chemických prvků. Tuto teorii vytvořil John Dalton v 18. století. V tomto stádiu nebylo úplně jasné, co atomy jsou, ačkoli mohly být popsány a klasifikovány díky vlastnostem pozorovatelných v seskupení atomů, takto mohly být zařazeny i do vyvíjející se periodické tabulky prvků Johnem Newlandsem a Dmitrijem Mendělejevem okolo druhé poloviny 19. století.\n\nPozději, po objevení existence spektrální čáry, se výrazněji projevila spojitost mezi atomovou a optickou fyzikou. Tuto spojitost popsali Joseph von Fraunhofer, Fresnel a další fyzikové 19. století.\n\nProblémem atomového spektra a záření černého tělesa (vyzařované zahřátými tělesy, která pohltí všechno světlo) se zabývali fyzici až do 20. let. Prvním pokusem o vysvětlení spektra byl Bohrův model atomu vodíku.\n\nExperimenty zahrnující elektromagnetické záření a hmotu (fotoefekt, Comptonův jev, sluneční spektrum spolu s v té době neznámým héliem či Bohrův model vodíku) vedly k naprosto novému matematickému modelu hmoty a světla – kvantové mechanice.\n\nPrvní modely snažící se vysvětlit původ indexu lomu pracovaly s elektrony na atomové úrovni podle modelu Paula Druda a Hendrika Lorentze. Cílem teorie bylo vysvětlit původ indexu lomu závislého na vlnové délce. V tomto modelu docházelo k oscilaci elektronu připoutaného k atomu elektromagnetickými vlnami. Amplituda oscilace má vztah jak k frekvenci elektromagnetických vln, tak i k resonančním frekvencím oscilátoru. Superpozice těchto vln z několika oscilátorů poté vedla k vlně, která měla menší rychlost.\n\nMax Planck odvodil formuli pro popsání elektromagnetického pole uvnitř uzavřené (klidové) soustavy při tepelné rovnováze v roce 1900. Jeho model byl založen na superpozici vln ve stálé poloze. V jedné dimenzi má soustava délku L a může zde nastat pouze oscilace o frekvenci vlnového čísla k: , kde n je hlavní kvantové číslo z množiny přirozených čísel. \nKde E je velikost elektrického pole v pozici x a E0 je velikost amplitudy elektrického pole. Z toho byl odvozen Plankův zákon. V roce 1911, na základě rozptylu alfa částic Ernest Rutherford zjistil, že atom má centrální proton. Dále zastával názor, že elektrony budou stále přitahovány k protonu na základě Coulobova zákona, což potvrdil (avšak pouze v omezeném rozsahu). Z těchto dvou názorů usoudil, že elektron obíhá okolo protonu.\n\nV roce 1913 Neils Bohr následně zkombinoval Rutherfordův model atomu s kvantovými metodami Planka. Může existovat pouze specifický a dobře popsaný orbital elektronu, který také nevyzařuje světlo. Ve „skákajícím“ orbitalu může excitovaný elektron vyzařovat či pohlcovat světlo, což však stejnou měrou změní energii orbitalu. Jeho odhady týkající se energetických úrovní a pozorování se shodovala. \n\nTyto výsledky získané při použití skupiny nezávislých specifických stálých vln nebyly v souladu s nepřetržitým klasickým oscilátorovým modelem. Práce Alberta Einsteina z roku 1905 o fotoelektrickém efektu vedle ke spojitosti světelné vlny s frekvencí s energií fotonu. V roce 1917 Einstein vytvořil nástavbu k Bohrovu modelu atomu představením procesů řízeného záření, samovolného záření a absorpce (elektromagnetické vlnění).\n\nVelkým posunem k modernímu pojetí byla formulace maticové kvantové mechaniky Wernera Heisenberga a definice Schrödingerovy rovnice Erwinem Schrödingerem.\n\nV rámci AMO lze nalézt několik „poloklasických“ (v orig. „semi-classical“) přístupů, kdy problémy jsou pojímány kvantově mechanicky a jsou řešeny klasicky nezávisle na specifickém problému. Poloklasický přístup je u výpočtů v rámci AMO všudypřítomný, z velké míry z důvodu snížení souvisejících nákladů a omezení komplexity prací.\n\nPro hmotu vystavenou laserovému záření je použit plně kvantově mechanický přístup atomového nebo molekulárního systému kombinovaný se systémem, na který působí elektromagnetické pole. Protože pole je pojato klasicky, není schopno se vypořádat se samovolnými emisemi Tento poloklasický přístup je platný pro většinu systémů, zejména těch vystavených působení laserového záření s vysokou intenzitou.\n\nRozdíl mezi optickou fyzikou a kvantovou optikou je v použití poloklasického a plně kvantového přístupu.\n\nV rámci kolizní dynamiky a při použití poloklasického přístupu je vnitřní stupeň volnosti pojímán kvantově mechanicky, zatímco relativní pohyb zkoumaného kvantového systému je pojat klasicky. Pokud bereme v úvahu středně až vysoko rychlostní kolize, jádro může být pojímáno klasicky, zatímco elektron je pojímán kvantově mechanicky. V případě nízko rychlostních kolizí aproximace selhávají.\n\nKlasické Monte-Carlo metody pro dynamiku elektronů mohou být popsány jako poloklasické, kde počáteční podmínky jsou počítány za použití kvantového přístupu, ale veškeré další postupy jsou klasické.\n\nAtomová, molekulární a optická fyzika často zkoumá izolované atomy a molekuly. Atomové modely se budou skládat z jednoho jádra, které může být obklopeno jedním nebo více vázanými elektrony, zatímco molekulární modely jsou typicky postavené na molekulárním vodíku a jeho iontu. Model nebere v úvahu uspořádání molekul (ačkoli většina fyzikálních teorií je identická), ani nezkoumá atomy v pevném stavu. Souvisí to s procesem ionizace a excitace fotonů a kolizí atomových částic. \n\nZatímco modelování izolovaných atomu se nemusí zdát realistické, pokud uvažujeme molekuly v plynu nebo plazmatu, potom čas na interakci mezi molekulami je obrovský v porovnání s procesy probíhajícími mezi atomy a molekulami. To znamená, že jednotlivé molekuly mohou být vnímány, jako kdyby každá byla izolovaná po velkou většinou času. Tímto způsobem atomová a molekulární fyzika poskytují významné poznatky v oblasti plazmové fyziky a atmosferické fyziky, přestože se oba tyto vědní obory zabývají početnými skupinami molekul. \n\nElektrony tvoří hypotetické obaly okolo jádra. Elektrony jsou přirozeně elektroneutrální, ale mohou být excitovány absorbováním energie z fotonů, magnetického pole nebo interakcí s částicí, se kterou se srazí (typicky jiným elektronem).\n\nElektrony, které se vyskytují v obalu, jsou vázány. Energie nutná k odtržení elektronu se nazývá ionizační energie. Jakékoli množství energie absorbované elektronem navíc je přeměněno na kinetickou energii podle zákona zachování energie. Tomuto se říká, že atom prošel procesem ionizace.\n\nV případě, že elektron absorbuje množství energie menší, než je ionizační energie, může se dostat do excitovaného nebo virtuálního stavu. Po uplynutí statisticky dostatečného množství času přejde elektron z excitovaného stavu do nižšího cestou samovolné emise. Změna energie mezi dvěma energetickými úrovněmi musí být zohledněna (zachování energie). V neutrálním atomu systém emituje foton tvořený rozdílem energií. Avšak pokud jeden z elektronů ve vnitřním obalu je odebrán, pak nastane tzv. Augerův efekt. Ten umožní násobnou ionizaci atomu jediným fotonem.\n\nExistují zákonitosti elektronové konfigurace při excitaci světlem, avšak pro excitaci elektronů formou kolizního procesu zákonitosti neexistují.\n"}
{"id": "870582", "url": "https://cs.wikipedia.org/wiki?curid=870582", "title": "Kanton Reims-9", "text": "Kanton Reims-9\n\nKanton Reims-9 (fr. \"Canton de Reims-9\") je francouzský kanton v departementu Marne v regionu Grand Est. Tvoří ho pouze část města Remeš.\n"}
{"id": "870583", "url": "https://cs.wikipedia.org/wiki?curid=870583", "title": "Kanton Reims-10", "text": "Kanton Reims-10\n\nKanton Reims-10 (fr. \"Canton de Reims-10\") byl francouzský kanton v departementu Marne v regionu Champagne-Ardenne. Tvořila ho pouze část města Remeš. Zrušen byl po reformě kantonů 2014.\n"}
{"id": "870585", "url": "https://cs.wikipedia.org/wiki?curid=870585", "title": "Kanton Albestroff", "text": "Kanton Albestroff\n\nKanton Albestroff (fr. \"Canton d'Albestroff\") byl francouzský kanton v departementu Moselle v regionu Lotrinsko. Tvořilo ho 26 obcí. Zrušen byl po reformě kantonů 2014.\n\n"}
{"id": "870586", "url": "https://cs.wikipedia.org/wiki?curid=870586", "title": "Kanton Yutz", "text": "Kanton Yutz\n\nKanton Yutz (fr. \"Canton d'Yutz\") je francouzský kanton v departementu Moselle v regionu Grand Est. Tvoří ho 23 obcí a část města\nThionville. Před reformou kantonů 2014 ho tvořily 4 obce.\n\nod roku 2015:\n\npřed rokem 2015:\n\n"}
{"id": "870587", "url": "https://cs.wikipedia.org/wiki?curid=870587", "title": "Kanton Réchicourt-le-Château", "text": "Kanton Réchicourt-le-Château\n\nKanton Réchicourt-le-Château (fr. \"Canton de Réchicourt-le-Château\") byl francouzský kanton v departementu Moselle v regionu Lotrinsko. Tvořily ho 14 obce. Zrušen byl po reformě kantonů 2014.\n\n"}
{"id": "870596", "url": "https://cs.wikipedia.org/wiki?curid=870596", "title": "Levine", "text": "Levine\n\nPříjmení Levine nosí více různých osobností:\n\n\n"}
{"id": "870599", "url": "https://cs.wikipedia.org/wiki?curid=870599", "title": "Alain de Botton", "text": "Alain de Botton\n\nAlain de Botton (* 20. prosince 1969) je švýcarský spisovatel, filozof, televizní producent a podnikatel, který žije ve Velké Británii. Jeho knihy a televizní vystoupení diskutují současná témata a zdůrazňují filosofický rozměr každodenního života. V srpnu 2008 byl de Botton zakládajícím členem nového vzdělávacího zařízení v centru Londýna s názvem Škola života „School of Life“.\nV roce 2011 byl zvolen za člena Royal Society of Literature (FRSL).\n\nDe Botton se narodil v Curychu a pochází z \"sefardské\" židovské rodiny, která má původ v Kastilii na Pyrenejském poloostrově. Mezi jeho předky patří rabín, žák Samuel de Medina Abraham de Boton. Babička z otcovy strany byla agentka Yolande Harmerová. Jeho otec Gilbert de Botton se narodil v Alexandrii v Egyptě a odešel žít a pracovat do Švýcarska. Byl spoluzakladatelem úspěšné investiční firmy Global Asset Management. S první manželkou, Jacqueline Burgauer, měl dvě děti, Allana a Miel, rozvedli se v roce 1988.\n\nDe Botton žil první léta svého života ve Švýcarsku, kde se naučil francouzštinu a němčinu. Dále studoval na internátní Dragon School v Oxfordu, kde byla základním jazykem angličtina. Posléze přešel do Harrow School, dále na Gonville and Caius College v Cambridge, s výborným prospěchem vystudoval magisterské studium historie a nakonec dokončil magisterské studium (MPhil) na King's College, Londýnské univerzity (1991–1992). Poté začal studovat francouzskou filosofii na Harvardově univerzitě, ale studia ukončil a začal psát knihy pro širší veřejnost. První knihu, Essays In Love (1993), napsal ve 23 letech a prodalo se jí dva miliony výtisků.\n\n\n\"Lekce z lásky\" byly adaptovány jako film – romantická komedie – režisérem Julianem Kempem s názvem \"My Last Five Girlfriends\".\n\nV květnu 2009 byl zakládajícím členem nové organizace architektů zvané Živá architektura – „Living Architecture“. V témže roce byl jmenován čestným členem Royal Institute of British Architects (Královského institutu britských architektů) jako uznání jeho služeb k architektuře. \nTelevizní seriál Perfect Home obsahuje tři třičtvrtěhodinové epizody zadané televizi Channel 4 na základě knihy Architektura štěstí (2006). \n\nJe tvůrcem mnoha televizních seriálů na základě svých knih. V roce 2011 byl hostem série rozhovorů s názvem \"A Point of View\" pro BBC Radio 4.\n\n"}
{"id": "870602", "url": "https://cs.wikipedia.org/wiki?curid=870602", "title": "Povodí Dunaje", "text": "Povodí Dunaje\n\nPovodí Dunaje je povodí řeky 1. řádu a je součástí úmoří Černého moře. Tvoří je oblast, ze které do řeky Dunaje přitéká voda buď přímo nebo prostřednictvím jeho přítoků. Jeho hranici tvoří rozvodí se sousedními povodími. Na západě je to povodí Rýna a Povodí Pádu a na severu povodí Labe, povodí Odry, povodí Visly a povodí Dněpru a na jihu povodí Vardaru, povodí Marice a také povodí menších přítoků Jaderského, Egejského a Černého moře. Nejvyšším bodem povodí je s nadmořskou výškou 4049 m Piz Bernina ve Východních Alpách.\n\nPovodí zasahuje na území 19 zemí a zasahuje část sporného území Kosova. Následující tabulka obsahuje velikost povodí v jednotlivých zemích podle dvou různých zdrojů.\nNa území Česka se správou povodí zabývají státní podniky Povodí Moravy a Povodí Vltavy. \nNa území Polska se správou povodí zabývá regionální úřady vodního hospodářství se sídlem ve Vratislavi pro povodí Moravy a se sídlem v Krakově pro povodí Oravy.\n"}
{"id": "870604", "url": "https://cs.wikipedia.org/wiki?curid=870604", "title": "Karpatská mohylová kultura", "text": "Karpatská mohylová kultura\n\nKarpatská mohylová kultura je archeologická kultura střední doby bronzové chronologických stupňů BB1 až BC2 a začátku stupně BD systému Paula Reneckeho. Rozšířená byla na západním Slovensku východně od Váhu, ve východní části Rakouska v Burgenlandu a v části západního Maďarska. Je charakteristická pohřbíváním mrtvých pod mohylami a je tak součástí komplexu mohylových kultur, který se rozprostíral od východní Francie po střední Evropu. Těsně souvisí ale zejména s mohylovými skupinami v Karpatské kotlině. Vznikla na podkladě kultury maďarovské skupiny v prostředí střetávání vlivů vznikající středodunajské mohylové kultury pod vlivy z jihovýchodu a pokračujícího vývoje starobronzových kultur na východě, kultur piliňské a Suciu de Sus. Po zhruba 200 letech vývoje zanikla a její zánik je spjatý s tvorbou kultury středodunajských popelnicových polí a čakanské kultury.\n\nKulturu, podobně jako sousední středodunajskou mohylovou, charakterizuje již v předešlém období nastartovaný rozvoj výroby a používání bronzových předmětů a nástrojů, kdy dochází k jejich širšímu využití v hospodářské činnosti (srpy, sekery, nože), v osobní hygieně (břitvy, pinzety) a z bronzu se začínají vyrábět i hroty šípů a zcela nové zbraně - meče. Velmi rozšířené jsou bronzové šperky a součásti oděvu, zejména jehlice a typické závěsky. Po období poklesu civilizační úrovně v době formování mohylových kultur, kdy zanikly opevněné osady předešlého období, pokračuje sociální diferenciace, prohloubení společenské dělby práce a vzestup specializace výrobních procesů. Lze předpokládat těžbu surovin pro výrobu bronzu na místních slovenských ložiscích.\n\n\n\n"}
{"id": "870610", "url": "https://cs.wikipedia.org/wiki?curid=870610", "title": "Luridi", "text": "Luridi\n\nLuridi , česky červené hřiby), jsou sekcí rodu hřib (\"Boletus\"). Řadí se k tzv. barevným hřibům.\n\nVyznačují se velkými boletoidními plodnicemi, na řezu obvykle modrající dužninou, která není hořké chuti, žlutými rourkami nepřirostlými ke třeni a drobnými póry červenooranžové až rudé barvy.\n\n) české označení „červené hřiby“ se objevuje spíše ve starší literatuře, aktuální mykologické publikace zpravidla uvádějí pouze odborný (latinský) název. František Smotlacha uváděl také české názvy „modráky“ nebo „modráky sladké“. Ty se rovněž v současné mykologické literatuře jako označení pro sekci \"Luridi\" nepoužívají; modrání dužniny se totiž objevuje i u druhů, které do sekce \"Luridi\" nepatří.\n\nPlodnice jsou boletoidního tvaru.\n\nRourky mají žluté stěny, na řezu obvykle modrají.\n\nPóry jsou drobné (menší než 1 milimetr), u dospívajících a většinou i dospělých plodnic mají červenooranžové až rudé zbarvení, v případě xantoidních forem jsou žluté nebo žlutooranžové.\n\nDužnina je většinou žlutá či žlutavá, někdy bělavá, nikdy hořké chuti. Na řezu obvykle mění barvu (modrá, modrozelená apod.).\n\nNěkteří mykologové ze sekce \"Luridi\" oddělují samostatnou sekci \"Erythropodes\", do níž řadí druhy, které se vyznačují absencí síťky na třeni. Následující seznam obsahuje druhy sekce \"Luridi\" v širším slova smyslu.\n"}
{"id": "870613", "url": "https://cs.wikipedia.org/wiki?curid=870613", "title": "Děkanát Žďár nad Sázavou", "text": "Děkanát Žďár nad Sázavou\n\nDěkanát Žďár nad Sázavou nebo děkanství žďárské je územní část brněnské diecéze. V současné době zahrnuje 27 římskokatolických farností.\n\n\n"}
{"id": "870617", "url": "https://cs.wikipedia.org/wiki?curid=870617", "title": "Veľká kopa", "text": "Veľká kopa\n\nVeľká kopa (\" Wielka Kopa Koprowa\") je hora v Západních Tatrách a zároveň nejvyšší vrchol geomorfologického okrsku Liptovské kopy.\n\nLiptovské kopy jsou Hladkým sedlem spojeny s hlavním hřebenem Vysokých Tater a podle polských geografů tak patří geomorfologicky k Východním Tatrám. České a slovenské geomorfologické členění vychází mj. i z geologických poměrů a charakteru pohoří a oblé a travnaté vrcholy Liptovských kop proto řadí do skupiny Západních Tater.\n\nVeľká kopa se tyčí zhruba uprostřed hřebene, 3 km západo-jihozápadně od Hladkého sedla a necelých 6 km severo-severozápadně od Kriváně. Vypíná se do výšky 2052 m n. m., s prominencí 175 metrů.\n\nVeľkou kopu zmiňuje pod názvem Kôprová Veľká už Matej Bel, slovenský polyhistor z první poloviny 18. století.\n\nV oblasti Liptovských kop nejsou horolezecké terény, proto se uvádějí jen zimní (obvykle lyžařské) výstupy.\n\nBěhem SNP v rozložitém masivu Veľké kopy pobývali partyzáni a v horách se odehrávaly i boje s Němci.\n\nCelý hřeben Liptovských kop je přísně chráněným územím a vrchol Veľké kopy je tedy nepřístupný.\n"}
{"id": "870618", "url": "https://cs.wikipedia.org/wiki?curid=870618", "title": "Sever-2", "text": "Sever-2\n\nSever-2 (rusky Север-2) jsou aerosaně zkonstruované sovětskou konstrukční kanceláří Kamov na zakázku sovětského Ministerstva spojů. Sloužily pro rozvoz pošty zejména na Dálném východě. V letech 1958–1961 bylo vyrobeno 100 kusů, poté byl Sever-2 nahrazen výkonnějším typem Kamov Ka-30.\n\nV polovině 50. let vyvstala potřeba náhrady aerosaní NKL-16 používaných od 40. let v severních částech Sovětského svazu pro poštovní účely. Tyto aerosaně již dosluhovaly a tak v roce 1957 vydalo Ministerstvo letecké výroby nařízení č. 299 pro OKB Kamov. Konstrukční kancelář měla navrhnout projekt nových aerosaní pro potřeby Ministerstva spojů SSSR.\n\nPrototyp Sever-2 poháněný motorem AI-14RS (АИ-14PC) o výkonu 260 hp byl postaven v roce 1958 a o rok později vstoupil do sériové výroby. Dopravní stroj má karoserii automobilu GAZ-M-20 Pobeda, je vybaven 4 ližinami a trojlistým rotorem na zádi.\n\nVyrobilo se 100 kusů Severu-2. Stroje byly určeny k operativnímu využití na Sibiři, Dálném východě a v Jakutsku, obsluhovaly stanice na březích zamrzlých toků Amuru, Leny, Obu, Pečory. Vozily poštu i do míst, kde bylo do té doby použití jakékoliv dopravy vyjma psích spřežení nemožné. Běžně operovaly při teplotách do -50 °C.\n\nJeden stroj Sever-2 je vystaven v Ústředním muzeu vojenského letectva v Moninu.\n\nData z publikace \"ОКБ Н. И. Камова\", OOO „Цeнтр авиации и Космонавтики“, 1999.\n\n\n"}
{"id": "870619", "url": "https://cs.wikipedia.org/wiki?curid=870619", "title": "Tomatin", "text": "Tomatin\n\nTomatin, α-tomatin je toxický steroidní glykosidový alkaloid přítomný ve stoncích a listech lilku rajčete, který má fungicidní, antibiotické a insekticidní účinky. α-Tomatin se skládá z tomatidinu a β-lykotetraosy. Chemicky je čistý tomatin za standardní teploty a tlaku bílá pevná krystalická látka. Některé mikroby produkují enzym zvaný tomatinasa, který je schopen tomatin rozložit, čímž jej učiní proti mikrobům neúčinným. Hydrolýzou tomatinu vzniká aglykon tomatidin.\n\nα-Tomatin se nachází v rostlinách čeledi lilkovitých (Solanaceae) a je přítomen nejen v nezralých (zelených) rajčatech, ale také v listech a stoncích lilku rajčete (\"Lycopersicon esculentum\"). Chrání rostlinu před hmyzími škůdci (např. larvami mandelinky bramborové) a plísněmi. Obsah tomatinu ve zralých rajčatech je nízký, 0,03 až 0,08 mg/100 g, zatímco v nezralých je jeho obsah mnohem vyšší a to 0.9 až 55 mg / 100 g, což je lidské zdraví ohrožující.\n\nα-Tomatin je rostlinný jed. Otrava u lidí se projevila po požití 25 mg látky. Dávka 400 mg může být smrtelná. α-tomatin a solanin způsobují pálení a řezavý pocit v krku, průjem, nauzeu, ospalost, pocit úzkosti a křeče. Dále se může objevit pocení, dušnost a bezvědomí.\n\nTomatin je akutně asi 20x méně toxický než stejná dávka solaninu z brambor. Škodlivější je dehydrotomatin než tomatin. Střední smrtelná dávka (LD50, dávka, která usmrtí 50 % postižených jedinců) tomatinu je asi 500 mg na kilogram tělesné hmotnosti při jednorázovém podání potravní cestou (perorálně). To nepředstavuje zdravotní riziko, protože obsah tomatinu se pohybuje od několika desetin až jednotek mg v kg zralých rajčat do desítek mg, výjimečně až 500 mg v kg rajčat nezralých, zelených.\n\nTomatin se používal jako činidlo v analytické chemii pro srážení cholesterolu z roztoku. Tomatin je také známý jako imunitní adjuvant ve spojení s jistými proteinovými antigeny.\n"}
{"id": "870621", "url": "https://cs.wikipedia.org/wiki?curid=870621", "title": "Staré Hory (okres Banská Bystrica)", "text": "Staré Hory (okres Banská Bystrica)\n\nStaré Hory jsou obec na Slovensku v okrese Banská Bystrica. Má zhruba 500 obyvatel. Je známá jako katolické poutní místo s historií poutí sahající do 15. století.\n\nObci dominuje původně gotický kostel Navštívení Panny Marie z roku 1499, který byl v roce 1722 barokně přestavěn a v roce 1850 klasicistně upraven. V roce 1990 jej papež Jan Pavel II. povýšil na basilicu minor.\n\nV údolí nazývaném Studnička, kde se údajně v 15. století zjevila Panna Maria, sa nachází poutníky navštěvovaný pramen a kaplička.\n\nV oblasti mezi Starými Horami a Španí Dolinou existují doklady o dobývání měděných rud již ze starší doby bronzové. Středověká obec vznikla jako těžařská osada ve 13. století. Těžila a zpracovávala se zde železná, stříbrná a měděná ruda. Největšího rozvoje v této oblasti Staré Hory dosáhly na přelomu 15. a 16. století, kdy zde existoval komplex tavicích hutí, s čímž souvisel i rozvoj těžby dřeva a uhlířství. Thurzovsko – fuggerovská těžařská společnost, provozující těžbu ložiska Staré Hory – Špania Dolina, byla v 16. století největším producentem mědi na světě. Měď se z Uherska vyvážela do Benátek, Vratislavi, Gdaňska, Pomořanska i Flander. \n\nPo úpadku těžby rud v 18. století se obyvatelé živili zejména těžbou dřeva a ženy paličkováním.\n\nBěhem Slovenského národního povstání byly Staré Hory dějištěm některých tragických událostí. Místní občané aktivně pomáhali partyzánům i povstaleckému vojsku. Sídlila zde polní povstalecká nemocnice i štáb partyzánské brigády.\nObec osvobodili vojáci rumunské armády, kteří byli součástí druhé ukrajinské fronty, dne 4. května 1945.\n\n"}
{"id": "870623", "url": "https://cs.wikipedia.org/wiki?curid=870623", "title": "Ondřej Moravec", "text": "Ondřej Moravec\n\nOndřej Moravec (* 9. června 1984, Ústí nad Orlicí) je český reprezentant v biatlonu, pravidelný účastník světového poháru, mistrovství světa a olympijských her. Je trojnásobným olympijským medailistou ze ZOH 2014 v ruském Soči, kde získal dvě stříbra (ve stíhacím závodě a ve smíšené štafetě) a jeden bronz (v závodě s hromadným startem).\n\nVe Světovém poháru dokázal vyhrát závod s hromadným startem závod v norském Hollmenkolenu v roce 2013.\n\nVyrůstal v Letohradu podobně jako jeho kolega z reprezentace Michal Šlesingr, se kterým dokonce navštěvovali stejnou základní školu.\n\nV 10 letech prodělal Perthesovu chorobu, která na jeho zdraví nezanechala vážnější následky.\n\nJeho osobním trenérem byl několik let Vlastimil Vávra. V současnosti ho vede reprezentační trenér Ondřej Rybář.\n\nV roce 2013 se oženil s dlouholetou přítelkyní Veronikou. Na začátku roku 2016 se jim narodila dcera Rozálie a v roce 2018 syn Ondřej. S celou rodinou trvale žije v Letohradu.\n\nPoprvé na sebe média upozornil v olympijské sezóně 2005-06, kdy se svými výkony ve světovém poháru nominoval na olympijské hry v Turíně. Do té doby ho znali pouze biatlonoví nadšenci a odborníci jako talentovaného biatlonistu, několikanásobného medailistu z juniorských mistrovství světa. Do Turína odjížděl sbírat zkušenosti s přáním alespoň v jednom závodě porazit svůj velký vzor Bjørndalena. Bjørndalena sice neporazil, ale převedl velmi slibné výkony, kdy v každém závodě atakoval bodovanou třicítku.\n\nV dalším olympijském cyklu nezaznamenal výkonnostní postup především v důsledku zhoršené střelby. Chytil se pouze v závěru sezóny 2007-08, kdy pravidelně bodoval a zaznamenal svůj tehdejší životní výsledek, 4. místo ve sprintu v ruském Chanty-Mansijsku. Formu si bohužel do další sezóny nepřenesl.\n\nV sezóně 2008-09 se mu přestalo dařit úplně. K slabé střelecké bilanci se přidal i pomalý běh a v důsledku toho ho reprezentační trenér Vlastimil Vávra nenominoval na mistrovství světa do korejského Pchjongčchangu. Na světovém poháru ve Vancouveru netrefil v závodě štafet z osmi pokusů ani jeden terč.\n\nPřed olympijskou sezónou 2009-10 si ho vzali do parády střelci z klubu SKP Plzeň a výsledky se dostavily. Pomalu se začal odrážet ze dna, kam spadl v minulé sezóně. V Ruhpoldingu si zajistil nominaci na olympijské hry do Vancouveru. Na hrách startoval v úvodní disciplíně sprintu. Závod, který do velké míry ovlivnil rozmar počasí, pro něj nedopadl dobře. Obsadil až 67. místo a nemohl tak nastoupit do stíhacího závodu. Do individuálního závodu se potom nevešel na úkor Romana Dostála, který se loučil s kariérou.\n\nV sezónách 2010-11 a 2011-12 si udržel zlepšenou střelbu a pomalu začal klepat na dveře světové špičky. V té první měl ještě výkonnostní výkyvy jako například totální výpadek na mistrovství světa v Chanty-Mansijsku. V té následující se však již stal stabilním členem biatlonové elity. Na mistrovství světa v Ruhpoldingu zaznamenal výborné výsledky, když mu jen těsně unikalo umístění v první desítce.\n\nV sezóně 2012-13 navázal na minulou úspěšnou sezónu zlepšenými výkony. V Pokljuce ve sprintu podruhé v kariéře pronikl do top 10 (8. místo) a následující den 15. prosince 2012 dojel ve stíhacím závodě jako druhý. Střeleckou formu si přenesl i do nového roku, kdy v Oberhofu 6. ledna 2013 dojel na třetím místě. Na mistrovství světa v Novém Městě na Moravě patřil k nejlepším běžcům. K lepšímu umístění mu chyběla vyrovnanější střelba. V závodě smíšených štafet dobře zastřílel a dovezl štafetu na třetím místě. Do sprintu a stíhačky si však střeleckou formu nepřenesl. V individuálním závodě zaznamenal nejrychlejší běžecký čas, ale dva netrefené terče (jeden o půl centimetru) ho připravily o zlatou medaili. V závodu s hromadným startem vyjížděl po poslední střelbě vstoje s nepatrnou ztrátou za skupinkou 4 závodníků stíhajících vedoucího Nora Bøa. V prvním stoupání skupinku dojel, ale vzápětí si 3 závodníky (Nora, Rusa, Němce) nechal odjet a do cíle předjel pouze Němce. Obsadil tak podobně jako v individuálním závodě nepopulární, ale ceněné 4. místo. Dne 3. března 2013 vyhrál poprvé závod světového poháru (s hromadným startem), který se jel v Mekce severského lyžování, norském Holmenkollenu.\n\nV úvodu olympijské sezóny 2013-14 dovezl českou smíšenou štafetu ve světovém poháru ve švédském Östersundu na prvním místě. Na Zimních olympijských hrách 2014 skončil ve sprintu osmý. Na střelnici ani jednou neminul, ale měl pomalejší běh a za medailí zaostal o 8,9 sekundy. V následujícím stíhacím závodě získal díky bezchybné střelbě stříbrnou medaili. Rozhodovalo se na poslední střelecké položce, vedoucí Francouz Martin Fourcade byl bezchybný a bylo jasné, že si dojede pro zlato. Všichni pronásledovatelé chybovali s výjimkou Moravce. Ten tak odjížděl ze střelnice 17 sekund za Fourcadem, se zhruba se stejným odstupem jel za ním další Francouz Jean-Guillaume Béatrix. Toto pořadí vydrželo až do cíle. V závodě s hromadným startem neudělal Moravec jedinou střeleckou chybu a dojel si pro bronzovou medaili. Třetí medaili, druhou stříbrnou, vybojoval jako člen smíšené štafety. Jel poslední úsek, od Jaroslava Soukupa přebíral štafetu na druhém místě se ztrátou 43 sekund na Nory, ale s náskokem téměř třiceti sekund na třetí Italy. Na střelnici Moravec chyboval jen jednou a druhé místo bez problémů udržel. Dostihnout bezchybně střílejícího Nora Svendsena nebylo v jeho silách.\n\nÚvod sezóny 2014–2015 ve švédském Östersundu zahájil dvanáctým místem v individuálním závodě na 15 kilometrů, ve sprintu obsadil 2. místo.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nSezóna 2002/03\nSezóna 2003/04\nSezóna 2004/05\nSezóna 2005/06\nSezóna 2006/07\nSezóna 2007/08\nSezóna 2008/09\nSezóna 2009/10\nSezóna 2010/11\nSezóna 2011/12\nSezóna 2012/13\nSezóna 2013/14\nSezóna 2014/15\nSezóna 2015/16\nSezóna 2016/17\nSezóna 2017/18\nSezóna 2018/19\nSezóna 2019/20\n"}
{"id": "870624", "url": "https://cs.wikipedia.org/wiki?curid=870624", "title": "Atlas mraků (film)", "text": "Atlas mraků (film)\n\nAtlas mraků (: ) je postmoderní sci-fi film z roku 2012. Režisérská trojice Tom Tykwer, Lana Wachowski a Andy Wachowski jej natočila podle stejnojmenného románu Davida Mitchella z roku 2004.\n\nFilm měl svou premiéru 9. září 2012 na 37. mezinárodním filmovém festivalu v Torontu a do americké kinodistribuce šel 26. října téhož roku. V českých kinech měl premiéru 22. listopadu.\n\nPříběh filmu probíhá, stejně jako v románové předloze, v šesti časových rovinách. Ty jsou vzájemně provázané, zároveň však rozlišené pomocí odlišných žánrových vzorců: historický film, životopisné drama, paranoidní thriller, filmová fraška, sci-fi a postapokalyptický film. Oproti románu, jehož příběhy jsou přerušené v půli, aby byly postupně dovyprávěny, se ve filmu jednotlivé roviny divoce střídají a postupně procházejí vývojem. Navazují na sebe pomocí kompozičních prvků, zvukových můstků, paralelismů či motivů. Všech šest rovin přechází do další fáze příběhu vždy společně. V úvodních pěti minutách jsou v rychlém sledu představeny v nějakém klíčovém momentu příběhu, v další půlhodině filmu jsou vysvětleny výchozí situace a vyprávění přechází do další fáze.\n\nJednotlivé příběhy:\nV hlavních rolích filmu účinkovali: Tom Hanks, Hugo Weaving, Jim Sturgess, Hugh Grant, Halle Berry, Susan Sarandon, Ben Whishaw. Tučně zvýrazněné jsou ústřední postavy příběhu.\n\nAtlas mraků byl nominován na Zlatý glóbus za nejlepší hudbu pro Johnnyho Klimeka, Toma Tykwera a Reinholda Heila. Tato trojice spolupracovala už na řadě předchozích filmů, z nichž jsou známé zejména \"Lola běží o život\" (\"Run Lola Run\"), \"\" (\"Perfume: The Story of a Murderer\"). Se sourozenci Wachovskými se spojila také při třetím dílu trilogie Matrix.\n\n"}
{"id": "870625", "url": "https://cs.wikipedia.org/wiki?curid=870625", "title": "Caravaggio (film, 1986)", "text": "Caravaggio (film, 1986)\n\nCaravaggio je britský film režiséra Dereka Jarmana z roku 1986. Jde o historické životopisné drama pojímající osobnost italského barokního malíře Michelangela Merisi da Caravaggio (1571–1610).\n\n\"Carravagio\" představuje Jarmanovo nejznámější filmové dílo. Připravoval je celých sedm let, v jejichž průběhu vzniklo 17 verzí scénáře.\nNatočen byl s rozpočtem asi 475 tisíc liber, s několika známými i tehdy neznámými herci. David Bordwell označil film v rámci Jarmanovy tvorby zjednodušeně za mainstreamový, i když výrazně přesahuje nároky kladené na běžnou kinematografickou tvorbu hlavního proudu.\n\nFilm je druhým v pořadí ze čtyř životopisných snímků Dereka Jarmana; dalšími byly Sebastiane (1976), Edward II. (1991) a Wittgenstein (1993).\n\nCaravaggio sám vypráví svůj příběh retrospektivně formou vzpomínek umírajícího umělce na své osobní a tvůrčí prožitky. Jarman však film nepojal jako běžný životopisný film, nýbrž jako silně stylizovanou představu malířova světa, v níž se nenechal omezovat ani historickými souvislostmi. Příběh ve filmu téměř chybí, pozornost se soustřeďuje na osobu malíře a jeho tvorbu. Čas nehraje významnou roli, střídají se malířovy životní etapy a Jarman použil i řadu anachronismů: kostýmy ze 17. století i ze současnosti jsou doplňovány motocyklem, psacím strojem, cigaretou. Ve filmu se také objevuje řada autobiografických prvků. Caravaggia s režisérem pojí homosexuální orientace.\n\nCaravaggio představoval první Jarmanovu spolupráci s herečkou Tildou Swinton a zároveň její první filmovou roli.\n\nAutorem kopií Caravaggiových maleb použitých ve filmu byl filmový architekt Christopher Hobbs, který spolupracoval i na Jarmanových filmech \"Sebastiane\" (jako ilustrátor), \"Jubilee\" (jako kostýmní návrhář), \"The Last of England\" a \"Edward II.\", na \"Sametové extázi\" (Velvet Goldmine) Todda Haynese či \"Orlandovi\" Sally Potter. V Sebastianovi, Edwardovi II. a Andělské konverzaci také zahrál vedlejší postavy.\n\nFilm byl uveden v hlavní soutěži Berlínského mezinárodního filmového festivalu (Berlinale) 1986, kde získal ocenění mezinárodní poroty Stříbrný medvěd za ojedinělý počin.\n\nV roce filmové premiéry vyšel knižně i Jarmanův kompletní scénář k filmu s komentářem.\n\nV českých kinech nebyl film před rokem 1989 uváděn, poté se objevil v klubové distribuci. V roce 2000 byl mimo jiné uveden na filmové přehlídce Duha nad Brnem.\n\n\n"}
{"id": "870628", "url": "https://cs.wikipedia.org/wiki?curid=870628", "title": "M41 Walker Bulldog", "text": "M41 Walker Bulldog\n\nM41 Walker Bulldog byl americký lehký tank, vyvinutý jako náhrada za starší tank M24 Chaffee.\n\nPředchůdce tanku M41, lehký tank M24 Chaffee, byl postupem času stále více zastaralý. Zejména jeho 75mm kanón M6 neumožňoval účinný boj proti sovětským tankům. Jedním z hlavních cílů americké armády bylo získání lepšího lehkého tanku pro průzkumné účely. Vývoj nového lehkého tanku byl zahájen v roce 1947. Podle zadání měl mít možnost letecké přepravy a být vyzbrojen kanónem ráže 76 mm.\n\nPrvní prototyp, který splňoval zadání, se objevil v roce 1949 a měl název M41. Po sérii zkoušek začala roku 1951 výroba v závodech Cadillac Cleveland Tank Plant. Zpočátku byl tank nazýván \"Little Bulldog\", ale později došlo k přejmenování na \"Walker Bulldog\" podle generála Waltona Walkera, který zahynul v roce 1950 během korejské války.\n\nTank M41 byl dobře vyzbrojený a mobilní, ale měl i nevýhody – vysokou spotřebu paliva, hlučný motor a příliš velkou hmotnost. Ve Spojených státech amerických byly vyvíjeny lehčí tanky T71 a T92, ale tyto projekty byly nakonec zrušeny, čímž se prodloužila doba nasazení M41.\n\nM41 prodělal křest ohněm během korejské války. Nejnebezpečnější nepřítel pro M41 v této válce byl sovětský T-34/85. V roce 1961 bylo 150 tanků M41 dodáno do Japonska. Japonci považovali tento počet za nízký a doplnili stav tanky Typ 61 vlastní výroby. M41 se také zúčastnil vietnamské války, kde byl používán jihovietnamskou armádou, ale nemohl se srovnávat se středními tanky T-54.\n\n\"Walker Bulldog\" byl exportován do mnoha zemí, jako je Brazílie (300 ks), Chile (60 ks), Dominikánská republika (12 ks), Guatemala (10 ks), Somálsko (10 ks), Thajsko (200 ks), Čínská republika (675 ks) a Tunisko (10 ks). Některé upravené tanky byly používány velmi dlouho, např. v Thajsku až do roku 2006.\n\n\n"}
{"id": "870633", "url": "https://cs.wikipedia.org/wiki?curid=870633", "title": "Colpittsův oscilátor", "text": "Colpittsův oscilátor\n\nColpittsův oscilátor (anglicky \"Colpitts oscillator\") je tříbodový oscilátor s obvodem LC, charakterizovaný zpětnou vazbou, která je zavedena kapacitním děličem. Oscilátor vynalezl Američan Edwin H. Colpitts roku 1918 a v roce 1927 mu byl udělen patent.\n\nColpittsův oscilátor je obdobou Hartleyova oscilátoru. Zpětná vazba v Hartleyově oscilátoru je však realizována indukčním děličem napětí. Cívka rezonančního obvodu Hartleyova oscilátoru má dvě sekce (v praktickém provedení jde obvykle o cívku s odbočkou).\n\nParalelní rezonanční obvod Colpittsova oscilátoru tvoří cívka spolu se dvěma kondenzátory zapojenými do série, které realizují kapacitní dělič napětí. Děličem je zavedena kladná zpětná vazba, potřebná pro rozkmitání obvodu. U ideálního obvodu lze rezonanční frekvenci oscilátoru vypočítat ze vztahu:\n\nkde C1 a C2 jsou kapacity kondenzátorů v rezonančním obvodu a L je indukčnost cívky. Přelaďování oscilátoru pouze změnou kapacity jednoho ze dvou kondenzátorů vede ke změně dělicího poměru kapacitního děliče. Proto je vhodnější přelaďovat oscilátor proměnnou indukčností nebo třetím kondenzátorem, zapojeným paralelně k cívce.\nTranzistor v Colpittsově oscilátoru může pracovat v kterémkoliv ze tří základních zapojení, tedy se společným emitorem, společným kolektorem nebo společnou bází.\n\nObr. 1 zachycuje oscilátor s bipolárním tranzistorem PNP v zapojení se společnou bází (báze je pro střídavý signál uzemněna kondenzátorem C3). Na obr. 2 je nakresleno schéma zapojení oscilátoru, kde tranzistor pracuje v  zapojení se společným kolektorem. Obr. 3 ukazuje oscilátor, v němž tranzistor pracuje v zapojení se společným emitorem (emitor je pro střídavý signál uzemněn kondenzátorem C4).\n\nMísto bipolárního tranzistoru se dá po mírné úpravě zapojení použít unipolární tranzistor, operační zesilovač nebo elektronka.\n\n"}
{"id": "870637", "url": "https://cs.wikipedia.org/wiki?curid=870637", "title": "Q-metr", "text": "Q-metr\n\nQ-metr (angl. \"Q meter\") je elektronický měřicí přístroj, určený především na měření činitele jakosti cívek. \n\nQ-metr obsahuje oscilátor, ladicí kondenzátor s malými ztrátami (obvykle vzduchový) a voltmetr, schopný měřit s požadovanou přesností střídavé napětí v celém frekvenčním rozsahu Q-metru. Připojením testované cívky k ladicímu kondenzátoru Q-metru vznikne kmitavý obvod. \n\nPro měření jakosti cívek se používají různé metody. Nejpoužívanější je \"rezonanční metoda\", založená na měření zvýšení napětí na kmitavém obvodu při rezonanci. Činitel jakosti cívky je definován následujícím vztahem:\n\nkde ω značí úhlovou frekvenci, L je indukčnost cívky a R je ztrátový odpor cívky pro sériové náhradní zapojení.\n\nMěřicí obvod Q-metru může být buď sériový nebo paralelní. První případ předpokládá velmi nízkou výstupní impedanci oscilátoru. Oscilátor lze na kmitavý obvod navázat odporovým nebo kapacitním děličem (obr. 3), popř. transformátorovou vazbou. Paralelní měřicí obvod bývá připojen k oscilátoru vazebním kondenzátorem s vhodnou kapacitou. \n\nVoltmetr Q-metru musí mít vysokou vstupní impedanci, aby nezatěžoval měřený obvod. Stupnice voltmetrů u továrně vyrobených Q-metrů obvykle ukazuje přímo činitel jakosti. \n\nJiná metoda měření jakosti cívek, někdy nazývaná \"rozlaďovací metoda\", je vhodná v případě, kdy není k dispozici Q-metr. Používá se při ní přeladitelný oscilátor a voltmetr či osciloskop. Voltmetr, popř. osciloskop musí zvládnout měření napětí na žádané frekvenci (často jde o vysoké frekvence). Metoda vychází ze skutečnosti, že u LC obvodu závisí šířka pásma propustnosti \"B\" na jakosti \"Q\" podle vztahu: \nPři měření jakosti se oscilátor naladí na rezonanční frekvenci \"f\". Na voltmetru se odečte napětí odpovídající rezonanční frekvenci. Pak se sníží frekvence tak, aby napětí pokleslo na 0,707 hodnoty při rezonanci (frekvence \"f\"). Potom se zvýší frekvence oscilátoru nad rezonanční frekvenci tak, aby napětí opět pokleslo na 0,707 hodnoty při rezonanci (frekvence \"f\"). Jakost se vypočítá jako podíl rezonanční frekvence a rozdílu druhé a první hodnoty frekvence: \n\"Digitální Q-metr\" pracuje na principu měření klesající apmlitudy kmitů na tlumeném měřicím obvodu. Jakost cívky lze určit i měřením klesající amplitudy tlumených kmitů osciloskopem. \n\nSchéma zapojení jednoduchého Q-metru s pevně naladěným oscilátorem je na obr. 4. Q-metr pracuje na principu měření velikosti nakmitaného napětí na paralelním LC obvodu. Frekvenci oscilátoru určuje krystal v bázi tranzistoru T. Pracovní bod tranzistoru nastavuje rezistor R1. \n\nKmitavý obvod, tvořený měřenou cívkou L a ladicím kondenzátorem C, je připojen k oscilátoru vazebním kondenzátorem C4. Kapacitní dělič C5 a C6 zajišťuje přizpůsobení obvodů jednoduchého voltmetru ke kmitavému obvodu. Voltmetr má diodový usměrňovač (diody D1, D2) a hodnota napětí se odečítá na stupnici měřidla. Uvedený přístroj je kvůli své jednoduchosti vhodný pouze pro orientační měření. \n"}
{"id": "870638", "url": "https://cs.wikipedia.org/wiki?curid=870638", "title": "Jan Pasák", "text": "Jan Pasák\n\nJan Pasák (* 27. února 1975) je bývalý český fotbalový obránce.\n\nV české lize hrál za SK Dynamo České Budějovice. V české lize nastoupil k 7 utkáním v sezóně 1993/94. Svá nejlepší léta Pasák podle svého názoru prožil v TJ Jiskra Třeboň za trenéra Jindřicha Dejmala, který klub během dvou sezón (1995−1997) dovedl z krajského přeboru do třetí ligy. Od roku 2004 Pasák rovněž trénoval. V závěru kariéry působil v letech 2008–2010 jako hrající trenér FK Lažiště. Kvůli problémům s kotníky fotbalovou kariéru ukončil a od roku 2012 se závodně věnuje triatlonu.\n\n"}
{"id": "870639", "url": "https://cs.wikipedia.org/wiki?curid=870639", "title": "Grid dip metr", "text": "Grid dip metr\n\nGrid dip metr, krátce \"dipmetr\", je u nás používaný nepřesný název pro \"sací měřič rezonance s oscilátorem\", anglicky \"grid dip oscillator (GDO)\", což je elektronický měřicí přístroj, primárně určený pro zjišťování rezonanční frekvence LC obvodů v radiotechnice.\n\nPrincip činnosti je založen na odsávání energie. K tomuto jevu dochází u LC obvodů, které jsou naladěny na stejnou frekvenci a umístěny v malé vzdálenosti.\n\nBlokové schéma je nakresleno na obr. 2. Přístroj se skládá z přeladitelného oscilátoru, detektoru a indikátoru, což obvykle bývá malé ručkové měřidlo – mikroampérmetr. LC obvod oscilátoru je tvořen interním ladicím kondenzátorem a externí cívkou. Ladicí kondenzátor oscilátoru je – pokud přístroj nemá digitální indikaci frekvence – opatřen stupnicí, umožňující odečítání frekvence. \n\nPřístroje jsou obvykle používány pro měření na frekvencích od stovek kilohertzů do stovek megahertzů. Roszahy oscilátoru se hrubě ve stupních mění zásuvnými cívkami. Oscilátor se v průběhu měření přelaďuje (obvykle ladicím kondenzátorem). V okamžiku shody frekvence oscilátoru a měřeného LC obvodu dojde k poklesu údaje na indikátoru. Hledaná frekvence se přečte na stupnici přístroje.\n\nModerní přístroje bývají vybaveny digitální stupnicí (obr. 1). Přesnost měření, zejména u přístrojů bez digitální stupnce, je nevelká (chyba může být 5 % i více), ale dostačující pro mnoho praktických aplikací. Zapojení dipmetru může být poměrně jednoduché, takže je populární mezi radioamatéry.\n\nDipmetr může být také použit pro jiná měření. Za pomoci cívky se známou indukčností lze měřit kapacity kondenzátorů. Při použití kondenzátoru se známou kapacitou lze naopak měřit indukčnosti cívek. Hledaná hodnota indukčnosti, popř. kapacity se vypočítá ze zjištěné rezonanční frekvence podle Thomsonova vztahu:\n\nformula_1\n\nVětšinou se dipmetr dá přepnout do pasivního režimu. Přepnutím dojde k vypnutí oscilátoru přístroje, z něhož se tak stane \"absorpční vlnoměr\" (sací vlnoměr). V tomto režimu může být použit např. pro měření frekvence oscilátoru superhetu. Pokud je přístroj vybaven zdrojem nízkofrekvenčního signálu a modulátorem, může být také použit jako vysokofrekvenční generátor pro testování, popř. slaďování radiopřijímačů.\n\nKonkrétní schéma velmi jednoduchého dipmetru s jedním tranzistorem je nakresleno na obr. 3. Tranzistor typu PNP je spolu s dalšími součástkami zapojen jako oscilátor. Frekvence oscilátoru se mění hrubě ve stupních výměnou zásuvné cívky \"L\". Ladicí kondenzátor \"C\" zajišťuje plynulé přelaďování oscilátoru. Pracovní bod tranzistoru je nastaven děličem \"R1\" a \"R2\". Kondenzátor \"C2\" zavádí kladnou zpětnou vazbu a zajišťuje tak rozkmitání oscilátoru. Z emitoru tranzistoru se signál dostává na diodový paralelní detektor. Potenciometr \"P\" slouží k nastavení citlivosti přístroje. Jako indikátor může být použit citlivý mikroampérmetr (na obrázku označen písmenem \"M\"). \n\n"}
{"id": "870640", "url": "https://cs.wikipedia.org/wiki?curid=870640", "title": "Sa'ar Ganor", "text": "Sa'ar Ganor\n\nSa'ar Ganor ( )\nje izraelský archeolog.\n\nVystudoval archeologii na Hebrejské univerzitě Jeruzalémě. Vede spolu s Josefem Garfinkelem vykopávky v Churvat Keijafa (v anglickém přepisu Khirbet Qeiyafa), považovaný za biblický Ša'arajim. Je také inspektorem Izraelského památkového úřadu (od roku 2001) a přednáší na Hebrejské univerzitě.\n\nGanor rozpoznal neobvyklou velikost zbytku hradeb v Churvat Keijafa roku 2003. Tři roky poté provedl s Garfinkelem základní průzkum a předběžné vykopávky roku 2007. První sezóna začala v létě 2008. Zatím byla vykopána čtyři procenta naleziště.\n\n\n"}
{"id": "870642", "url": "https://cs.wikipedia.org/wiki?curid=870642", "title": "Andelu", "text": "Andelu\n\nAndelu je francouzská obec v departmentu Yvelines v regionu Île-de-France. Leží 17 kilometrů jihovýchodně od Mantes-la-Jolie.\n\nSousední obce: Jumeauville, Maule, Goupillières, Thoiry ,Montainville a Marcq.\n\n\n\"Počet obyvatel\"\nÚzemím obce prochází silnice 45 a 158.\n\nObec je zemědělská, zaměřená na pěstování obilovin.\n\n"}
{"id": "870643", "url": "https://cs.wikipedia.org/wiki?curid=870643", "title": "River City Praha", "text": "River City Praha\n\nRiver City Praha v pražském Karlíně je projekt, který začal v 90. letech 20. století. Jde o komplex několika budov administrativních, residenčních a hotelu. Budovy se vyznačují mimo jiné složitě strukturovanými fasádami se širokou škálou barev a použitých materiálů. Většina budov komplexu je pojmenována po světových veletocích. River City je budováno podél Vltavy tam, kde stával v 19. stol. a začátkem 20. stol. Karlínský přístav.\n\nTento areál se nachází v oblasti, kterou v roce 2002 postihly ničivé povodně. Tyto nové realizace by měly být proti příštím povodním chráněny.\n\n"}
{"id": "870646", "url": "https://cs.wikipedia.org/wiki?curid=870646", "title": "Moše Štekelis", "text": "Moše Štekelis\n\nMoše Štekelis ( ) (v anglickém přepisu Moshe Stekelis) (18. června 1898 – 14. března 1967) byl izraelský archeolog, objevitel neolitické jarmucké kultury u kibucu Ša'ar ha-Golan.\n\nNarodil se roku 1898 v Kamenci Podolském (dnešní Ukrajina). Vystudoval archeologii na Oděské univerzitě a v letech 1921 - 1924 pracoval v \"Oděském archeologickém muzeu\". Poté žil ve vyhnanství na Sibiři, kam byl poslán pro svou sionistickou aktivitu. Roku 1928 vycestoval do tehdejší Palestiny.\n\nRoku 1929 objevil jeskyni Kebaru a následující rok vykopával s Binjaminem Mazarem v Ramat Rachel.\nRoku 1931 zkoumal dolmeny na severu země a v Sýrii. Potom vykopával prehistorická naleziště u mostu Dcer Jakobových a v Ša'ar ha-Golan. Také spolupracoval s Dorothy Garrod.\n\nV letech 1944 - 1947 spolu s Binjaminem Mazarem a Michaelem Ben Jonou zkoumali Tel Bejt Jerach u Kineretu. Roku 1949 vedl výzkum u kibucu Evron a roku 1960 na telu Ubeidija (Tel Ubeidiya).\n\nRoku 1935 získal v Paříži doktorát. Od 30. let byl profesorem archeologie na Hebrejské univerzitě v Jeruzalémě.\n\nByl ženatý s významnou izraelskou básnířkou a spisovatelkou pro děti Mirjam Šteklis-Jalin, s níž se ale rozvedl a oženil se s malířkou Binou Gabirac, která původně ilustrovala knihy jeho první ženy.\n\n"}
{"id": "870652", "url": "https://cs.wikipedia.org/wiki?curid=870652", "title": "Migros", "text": "Migros\n\nMigros je největší švýcarská maloobchodní společnost a zároveň také švýcarský největší zaměstnavatel (zhruba 86 tisíc zaměstnanců v roce 2011) a největší supermarketový řetězec. Vlastnickou formou se jedná o družstvo a jeho členem je zhruba každý čtvrtý Švýcar, přibližně 2 milióny obyvatel. V rámci Švýcarska je jeho hlavním konkurentem Coop.\n\nMigros založil v roce 1925 Gottlieb Duttweiler v Curychu původně jako pět zásobovacích automobilů typu Ford model T, které fungovaly jako pojízdné prodejny se značně omezeným sortimentem (káva, rýže, cukr, nudle, kokosový olej, mýdlo). V roce 1926 otevřel v Curychu první obchod. V roce 1941 se z původní společnosti s ručeným omezeným stává družstvo.\n\nV roce 1954 se Migros podílel na založení Migros Türk v Istanbulu, z kterého se posléze vyvinul jeden z největších obchodních řetězců v Turecku. Migros svůj podíl v Migros Türk odprodal v roce 1975.\n\n"}
{"id": "870657", "url": "https://cs.wikipedia.org/wiki?curid=870657", "title": "AC Cobra", "text": "AC Cobra\n\nAC Cobra je britsko-americký roadster automobilky AC cars poháněný americkými motory Ford, vyráběný v letech 1962 – 1967.\n\nV roce 1953 představila automobilka AC cars svůj dvoumístný roadster AC Ace, zprvu poháněný zastaralým řadovým šestiválcem (2l) vlastní výroby. Od roku 1956 byl používán silnější motor od Bristolu (též 2l I6), a z \"Esa\" se tak stal poměrně úspěšný sportovní automobil.\n\nCarroll Shelby, bývalý automobilový závodník, snil o vytvoření nejrychlejšího sportovního automobilu. Za tímto účelem se v září roku 1961 obrátil na AC s návrhem vyrábět vůz upravený pro vidlicový osmiválec. Automobilka souhlasila za předpokladu, že bude nalezen vhodný motor.\nShelby zprvu sháněl motor u Chevroletu. Tam ale neuspěl, jelikož Chevrolet nechtěl konkurovat vlastnímu modelu Chevrolet Corvette. Naopak Ford (který by uvítal konkurenci Corvette) nabídl Shelbymu svůj právě vyvinutý 260 cu in (4,3l) odlehčený V8.\nJiž v únoru 1962 vznikl první prototyp. Po testech a drobných úpravách začala sériová výroba ještě téhož roku.\nVýsledný vůz dostal oficiální název Shelby-Ford AC Cobra, v USA zpravidla zkracovaný na Shellby Cobra. Na evropském trhu byl vůz znám jako AC Cobra.\n\nV roce 1961 Bristol ukončil výrobu svého řadového šestiválce, kterým byly poháněny vozy AC. Obecně rozšířená domněnka, že Carroll Shelby zachránil automobilku AC před úpadkem, není pravdivá. Krátce před navázáním spolupráce s Shelbym, AC začalo používat řadový šestiválec z Fordu Zephyr.\n\nVůz lehké konstrukce s rámem z ocelových trubek a hliníkovým pláštěm. Odpružení náprav bylo řešeno příčnými listovými pery a všechna kola měla kotoučové brzdy. První verze trpěla různými technickými nedostatky, ale především nedosahovala udávaných výkonů.\nCelkem bylo vyrobeno 126 kusů (včetně prototypu). Posledních 51 kusů bylo osazeno motorem 289, který byl následně použit u Mark II.\n\n\nV druhé verzi byly odstraněny nedostatky první verze – zesíleno zavěšení předních kol, přesnější hřebenové řízení (u Mk I bylo šnekové), rozšířena mřížka chladiče pro lepší chlazení a další…\nCelkem bylo vyrobeno okolo 528 kusů.\n\n\nVe spolupráci s Fordem byl navržen nový model. Rám byl zesílen a rozšířen (zhruba o 20 cm), všechna kola byla odpružena pomocí vinutých pružin. Díky osazení 7l motorem Cobra na závodištích udržela krok s Corvettou a dalšími konkurenty.\nPravděpodobně 300 kusů bylo odesláno do USA.\n\n\nAutomobil si připsal četná vítězství na závodních tratích. Navzdory tomu vůz nebyl kvůli vysoké ceně komerčně úspěšný (v Evropě byl např. dražší než Jaguar E-type) a roku 1967 byl ukončen import vozů do USA. Do roku 1969 AC ještě vyrobilo 27 kusů pro Evropský trh.\nKe konci 70. let začala cena vozů stoupat a objevovaly se různé repliky. V roce 1982 na základě smlouvy s AC Cars začal Brian Angliss vyrábět vůz Autokraft Mk IV, což byl v podstatě vylepšený Mk III. Později dokonce Angliss získal práva užívat názvu AC. Do roku 1996 bylo vyrobeno 480 těchto aut.\nV současnosti je AC Cobra stále velmi oblíbená a mnoho firem po celém světe se věnuje renovacím a stavbě replik.\n\n\n"}
{"id": "870661", "url": "https://cs.wikipedia.org/wiki?curid=870661", "title": "Bazilika Panny Marie Sněžné", "text": "Bazilika Panny Marie Sněžné\n\nBazilika Santa Maria Maggiore [\"madžóre\"], také Panny Marie Sněžné je jeden z nejvýznamnějších kostelů (\"basilica maior\") v Římě. Stojí na severním okraji pahorku Esquilin, blízko hlavního nádraží (\"Roma Termini\"). Byla postavena v letech 432–440 a i když byla v průběhu staletí dále zdobena a přestavována, zachovala se v původní podobě jako příklad starověké římské baziliky. Má exteritoriální status (podobně jako budovy vyslanectví) a patří Vatikánu.\n\nStarší bazilika Panny Marie, kterou dal postavit papež Liberius v letech 352–366, nestála podle nedávných archeologických výzkumů na tomto místě. Baziliku dal postavit papež Sixtus III. poté, co Efezský koncil roku 431 potvrdil Ježíšovu matku Pannu Marii jako Bohorodičku (řecky \"Theotokos\"), což výrazně podpořilo mariánskou úctu. O té svědčí i zachované mozaiky v lodi a na vítězném oblouku, patrně z téže doby. V tomto kostele roku 867 papež Hadrián II. za přítomnosti svatých Cyrila a Metoděje položil na hlavní oltář slovanské bohoslužebné knihy a tak je schválil a povolil jejich užívání. Středověký název „Panny Marie Sněžné“ (italsky \"in Nive\") vznikl z legendy, podle níž byl kostel postaven na místě, které se v srpnu pokrylo sněhem. Na tuto legendu odkazuje i zasvěcení kostela Panny Marie Sněžné na Novém Městě v Praze a v Olomouci. Kostel byl pak průběžně opravován a rozšiřován, příčná loď a apsida jsou ze 13. století, zvonice ze 14. století, pozlacený kazetový strop je ze 16. století a po roce 1740 vznikla dnešní baroková fasáda.\n\nBazilika stojí mezi dvěma náměstími, \"Piazza del’Esquilino\" na severozápadě a \"Piazza Santa Maria Maggiore\" na jihovýchodě, odkud je vstup. Na tomto náměstí stojí mariánský sloup od Carlo Maderny z roku 1614, který se stal vzorem pro stovky barokních sloupů po celé Evropě.\n\nKostel o rozměrech 92 × 80 m je klasická trojlodní sloupová bazilika se zvonicí vysokou 75 m a apsidou na západní straně. Hlavní (jihovýchodní) průčelí doplňují renesanční přístavby, takže celek tvoří obdélník. Fasádu přestavěl architekt Francesco Fuga roku 1743 tak, že zachoval starší fasádu lodi s mozaikami ze 12. století.\n\nHlavní loď je 30 m široká, krytá dřevěným, pozlaceným kazetovým stropem podle návrhu Giuliana da Sangallo. Mramorová mozaiková podlaha je z poloviny 12. století. Nižší boční lodi jsou odděleny 40 antickými sloupy ze žuly a z mramoru, které pocházejí z nějaké starší stavby. Mozaiky v hlavní lodi a na vítězném oblouku patří k nejcennějším částem kostela. Pocházejí z poloviny 5. století a znázorňují jednak oslavu Panny Marie jako Matky Boží, jednak příběhy Starého zákona s jejich naplněním v Novém zákoně. Mozaika Korunování Panny Marie v hlavní apsidě je z roku 1295. Pod hlavním oltářem je Krypta Narození Páně (také sv. Matěje), kde se v křišťálovém relikviáři uchovávají domnělé pozůstatky betlémských jeslí a kde je také pohřben svatý Jeroným, poustevník a překladatel bible ze 4. století.\n\nV pravé příční lodi je Sixtinská kaple (podle papeže Sixta V., nesouvisí se Sixtinskou kaplí ve Vatikánu) podle návrhu D. Fontany s manýristickou výzdobou ze 16. století a před ní je náhrobek slavného architekta a sochaře Berniniho. V protějším levém křídle je kaple Borghese z roku 1611 podle návrhu Flaminia Ponzia, na hlavním oltáři je ikona Panny Marie ze 6. století, zvaná „Salus populi romani“.\n"}
{"id": "870664", "url": "https://cs.wikipedia.org/wiki?curid=870664", "title": "Toyota Material Handling", "text": "Toyota Material Handling\n\nSpolečnost Toyota Material Handling je jednou z významných firem v oboru manipulační techniky, logistiky, skladování a dalších souvisejících činností, běžně označovaných shrnujícím pojmem intralogistika.\n\nNa trhu v České republice podniká TMH CZ od roku 1991, pod současným názvem a jako součást evropské struktury společnosti Toyota Material Handling Europe (TMHE) od roku 2006.\n\nZastupuje značky Toyota a BT na českém trhu. Produkty se dělí do několika skupin: čelní vysokozdvižné vozíky Toyota, skladová technika BT a další manipulační technika obou značek. Ze služeb poskytuje servis, krátkodobý i dlouhodobý pronájem, fleet management, poradenství v oblasti materiálové manipulace, školení, a testování řidičů nebo prodej použité techniky.\n\n\nTMHE operuje ve více než 30 evropských zemích - s ředitelstvím ve Švédsku, evropskou kanceláří v Bruselu a výrobními centry v Ancenis (Francie), Boloni (Itálie) a Mjölby (Švédsko). S více než 5 000 servisními techniky, 8 000 zaměstnanci a sítí nezávislých prodejců a distributorů je TMHE evropskou regionální organizací skupiny Toyota Material Handling Group (TMHG).\n\nJe součástí koncernu Toyota Industries Corporation (TICO) – již od roku 2001 světové jedničky v oboru manipulační techniky. Žebříček největších výrobců zveřejňují každoročně například německé odborné magazíny DHF nebo Logistik Journal, které se vývoji světového trhu manipulační techniky pravidelně podrobně věnují.\nTMHG operuje v pěti regionech. Čtyři z nich tvoří ucelený zeměpisný region - Evropa, Japonsko, Severní Amerika a Čína. Prodeje do ostatních zemí zastřešuje region International.\n\nSpolečnost Toyota Industries byla založena v roce 1926 panem Sakichi Toyodou a orientovala se na výrobu tkalcovských stavů. V automobilovém průmyslu začala působit v roce 1933 a svůj první vysokozdvižný vozík prodala v roce 1956.\n\nTICO provedlo v roce 2000 akvizici společnosti BT Industries založené v roce 1946 a následně sjednotilo své aktivity spojené s manipulační technikou pod skupinu Toyota Material Handling Group (TMHG). Dnes má TICO 5 klíčových obchodních divizí: Automotive, Manipulační techniku, Logistiku, Textilní stroje a divizi Ostatní. Na konci března 2012, měla TICO 43 500 zaměstnanců, z nichž 17 974 pracovalo v divizi manipulační techniky.\n\nVe fiskálním roce 2012 (1.4.2011 - 31.3.2012) realizovala TICO celkový obrat přibližně 14 miliard Eur. Ve stejném období měla TICO v divizi manipulační techniky obrat asi 5,2 miliardy Eur - díky prodeji více než 184 000 kusů manipulačních vozíků s pohonem.\n\nZnačky Toyota a BT se v oboru materiálové manipulace pohybují již více než 60 let.\n\nKoncepce Toyota Way je založena na základních principech společnosti Toyota. Pět klíčových hodnot této koncepce vyjadřuje přesvědčení a hodnoty společné celé skupině Toyota Group. Od všech členů týmu Toyota na všech úrovních se očekává, že budou tyto hodnoty respektovat. Klíčovými prvky jsou neustálé zdokonalování, týmová práce a respekt. Na těchto principech byl vybudován i výrobní systém Toyota TPS, široce přejímaný ostatními výrobci.\n\nZodpovědnost k životnímu prostředí je základem obchodních praktik TMHE. Aktivně se zapojuje do celé řady aktivit s cílem maximálně omezit dopady průmyslové výroby a používání svých produktů na životní prostředí – od vývoje a výroby přes použití až po recyklaci na konci životnosti výrobků.\n\nToyota vyvíjí osobní automobily i manipulační vozíky, které snižují spotřebu paliva, jsou vyrobeny z recyklovatelných materiálů a jsou stále bezpečnější. Kvalita a odolnost vozíků prodlužuje jejich životnost, což znamená méně opakovaných výrobních cyklů, méně odpadu, méně přeprav i méně procesů likvidace.\n\nVšechny výrobní závody TMHE mají certifikáty ISO 9001, ISO 14001 a jsou certifikované v rámci OHSAS 18001 (bezpečné pracoviště).\n\nPůvodní vlastník značky BT, společnost AB Byggekonomi která později změnila název na Bygg-och Transportekonomi, provozovala rozsáhlou síť maloobchodů a distribučních skladů potravin a dalšího zboží pro domácnost. Praxe ve stovkách obchodů a obchůdků vyžadovala menší a levnější technologii, než byl v té tobě čelní vysokozdvižný vozík. Výsledkem byl první ruční paletový vozík, dnes familiárně nazývaný pumpík nebo paleťák, jehož první model byl vyvinut a prodán v roce 1948.\n\nSpojené úsilí partnerů BT a Švédské železniční společnosti vedlo v roce 1949 k první verzi standardní palety o rozměru 800 x 1200 mm, která později získala název Europaleta.\n\nSystém aktivní stability Toyota SAS sleduje chování čelního vozíku při pracovním nasazení, v prvé řadě čelní i boční stabilitu a podle potřeby a situace upravuje některé aktuální funkce stroje, čímž výrazně zvyšuje stabilitu a nároky na řidiče. Dokáže napravit nebo dokonce eliminovat některé fatální chyby obsluhy vzniklé z nezkušenosti nebo z nezodpovědnosti při řízení vozíku.\n\nPokud se čtyřkolový vozík během zatáčení začne převracet, automaticky se zamkne zadní náprava. Změnou těžiště se zabrání převrácení vozíku na bok.\nPokud systém u tříkolových vozíků vyhodnotí rychlost v zatáčce jako příliš vysokou, automaticky dojde ke zpomalení.\nSystém kontroluje rychlost a úhel náklonu stožáru tak, aby nedošlo k poškození manipulovaného materiálu.\nFunkce automatického vyrovnání vidlic umožňuje narovnat vidle do vodorovné polohy jedním tlačítkem.\n\nInovace spočívá v mechanismu, který umožňuje obsluze rozjet vozík jednoduchým pumpnutím ovládací rukojetí. Síla potřebná k rozjetí vozíku je redukována na 1/3 hodnoty nutné k uvedení do pohybu běžného paletového vozíku s těžkým nákladem.\n\nŘidič kontrolující náklad ve výškách i přes 11 m je pevně usazen v kabině, která zůstává na úrovni podlahy. Výsledkem nutnosti stále natahovat krk a získat dobrý výhled nahoru na špičky vidlic je bolest a namožené krční partie i při běžných pracovních podmínkách.\n\nBT vyvinulo koncepci vozíku s naklápěcí kabinou, která šetří námahu řidiče a tím zvyšuje jeho produktivitu již začátkem devadesátých let minulého století. Naklápěcí kabina, která má i mnoho dalších pozitivních aspektů, se pak stala standardem modelu BT Reflex, který byl uveden na trh v roce 1995.\n\nV oboru manipulace s materiálem zaznamenává vychystávání a skladování v úzkých uličkách a ve velkých výškách napříč celou Evropou obrovský rozmach. Hnací silou tohoto procesu je snaha využít beze zbytku dostupnou plochu i výšku skladových prostor.\n\nUnikátní vlastnosti vozíku BT Vector s děleným kloubovým šasi ještě více minimalizují prostor zabíraný vozíkem, a to v transferové uličce, v které se vozík musí distribučních center, která využívají systémové vozíky, to může znamenat stovky palet navíc, což ve finančním vyjádření představuje nezanedbatelnou sumu.\n\nVíte přesně, kolik času vozíky po skladu ve skutečnosti najezdí? Nebo jaké jsou prostoje jednotlivých vozíků ve vašem provozu? Mohlo by existovat řešení, jak optimalizovat servisní intervaly a snížit celkové náklady? Nyní je zde snadný způsob, jak provozy monitorovat a mít vše plně pod kontrolou, abyste mohli zvýšit efektivitu, produktivitu i bezpečnost.\n\nSkladové vozíky společnosti Toyota Material Handling objednané po říjnu 2018 jsou dodávány s integrovanými funkcemi telematiky. Jako první v oboru přicházíme s chytrými vozíky již ve standardu, abychom vám mohli nabídnout vozíky a nástroje pro štíhlou logistiku. Instalace telematického hardware ve standardní výbavě umožňuje od samého začátku snadný přístup ke všem údajům. Snadný přístup k veškerým informacím z chytrých vozíků a jejich analýza vám pomůže důkladně poznat a zefektivnit vaše provozy.\n\n"}
{"id": "870673", "url": "https://cs.wikipedia.org/wiki?curid=870673", "title": "Gourdon (Lot)", "text": "Gourdon (Lot)\n\nGourdon je francouzská obec v departementu Lot v regionu Midi-Pyrénées. V roce 2009 zde žilo 4 622 obyvatel. Je centrem arrondissementu Gourdon.\n\n"}
{"id": "870683", "url": "https://cs.wikipedia.org/wiki?curid=870683", "title": "Míchaná vejce", "text": "Míchaná vejce\n\nMíchaná vejce (smažená vejce či vaječina) jsou druhem jednoduchého pokrmu. Dle americké studie zveřejněné v časopise Obesity patří tento pokrm mezi nejzdravější snídaně, neboť jestliže se na začátku dne podává tučné jídlo, bude tělo po celý den rychleji trávit tuky. K jeho přípravě jsou třeba vejce, cibule, tuk, sůl a popřípadě též uzenina a na dozdobení pažitka nebo petrželka. Na tuku se dozlatova osmaží cibulka. Následně se do ní přidá uzenina (je-li jako přísada zvolena) a nechá se osmahnout. Dále se do směsi přidají celá vejce. Pokrm se osolí a za stálého míchání se nechá ztuhnout. Závěrem je možné dozdobit pažitkou nebo petrželkou.\n\n"}
{"id": "870685", "url": "https://cs.wikipedia.org/wiki?curid=870685", "title": "Atletika na Letních olympijských hrách 1980 – 100 metrů muži", "text": "Atletika na Letních olympijských hrách 1980 – 100 metrů muži\n\n"}
{"id": "870690", "url": "https://cs.wikipedia.org/wiki?curid=870690", "title": "Austrálie na Letních olympijských hrách 2000", "text": "Austrálie na Letních olympijských hrách 2000\n\nAustrálii na Letních olympijských hrách v roce 2000 reprezentovalo 617 sportovců v 34 sportech. Ve výpravě bylo 341 mužů a 276 žen.\n\n"}
{"id": "870694", "url": "https://cs.wikipedia.org/wiki?curid=870694", "title": "Jan Harrach", "text": "Jan Harrach\n\nJan Nepomuk František Harrach (2. listopadu 1828 Vídeň – 12. prosince 1909 tamtéž) byl český šlechtic z rodu Harrachů, politik, mecenáš a podnikatel. Byl stoupencem českého státoprávního programu, aktivně působil při rozvoji českého kulturního i politického života, mj. během budování Národního divadla v Praze.\n\nJeho otcem byl politik František Arnošt Harrach. Matka Jana Harracha pocházela stejně jako jeho první manželka z českého rodu Lobkowiczů. Rozhodující vliv na něj však měl vlastenecký okruh jeho vychovatelů, mezi nimiž dominantní roli sehrál Jan Erazim Vocel, básník, později profesor archeologie, dějin umění a dějin české literatury na pražské univerzitě.\n\nByl dvakrát ženat. Poprvé s Marií Markétou, kněžnou z Lobkovic (1837–1870), po její smrti se oženil s Marií, princeznou z rodu Thurn-Taxis.\n\nMěl devět dětí:\nBěhem revolučního roku 1848 se hrabě Jan spolu s otcem Františkem účastnil Slovanského sjezdu v Praze. O rok později vstoupil do armády Rakouského císařství, kde dosáhl hodnosti majora. Následně se věnoval správě rodinného statku a rozvoji sklárny v Novém Světě.\n\nV roce 1856 zakoupil a převzal do své správy velkostatek Konárovice u Kolína. Záhy se postavil do čela Hospodářského spolku kolínského, později krajského spolku čáslavského a poté i královéhradeckého, roku 1863 založil rolnickou školu na svém panství Stěžery na Královéhradecku. Angažoval se také v českém průmyslu. Stal se předsedou Hospodářské jednoty kraje Táborského, České hedvábnické jednoty, Českého spolku pro vývoz a přívoz, banky Slavie aj. Své předsednictví nikdy nechápal jenom jako čestnou formalitu. Byl také ředitelem lokální železniční tratě Jilemnice–Rokytnice.\n\nMá také velké zásluhy za rozvoj českého kulturního i politického života. Jako kurátor Matice české podporoval intenzivně českou literaturu. Právě s jeho podporou vydal K. J. Erben v definitivní podobě „Prostonárodní české písně a říkadla\" (1864) a jeho štědrou finanční dotací byl udržován po několik let významný matiční přírodovědný časopis \"Živa\". Hrabě Harrach se také zasloužil o vybudování Národního divadla v Praze, v prvé řadě jeho finanční podporou, krátký čas stál i v čele sboru pro vybudování divadla. V souvislosti s jeho podporou vypsal také soutěž o nejlepší českou operu (1863), v níž vyhráli Smetanovi Braniboři v Čechách.\n\nJako předseda Společnosti muzea Království českého (dnešní Národní muzeum) se zasloužil o rozmach této instituce a náleží mu i spoluúčast na vybudování monumentální muzejní budovy na pražském Václavském náměstí. Ve Vídni v součinnosti se Slovanskou besedou, v jejímž čele stál, a spolkem Komenský založil první českou školu a vymohl konání bohoslužeb v českém jazyce.\n\nOd 60. let byl aktivní i v politice. Přesvědčením byl staročech a český Rakušan, existenci českého národa bez rakouského rámce si nedokázal představit. Své konzervativní názory shrnul v publikaci \"Spása Rakouska\" (1862). Bojoval za zájmy Čechů, nebyl však nikdy nacionalistou a prosazoval spolupráci mezi Čechy i Němci, i když se právě za jeho života vztahy mezi oběma národnostmi prudce zhoršovaly. Patřil do Strany konzervativního velkostatku, která podporovala české státoprávní aspirace, měla blízko k Národní (staročeské) straně, odmítala unifikaci a centralizaci rakouského státu a trvala na zachovávání historických zemských práv a státoprávní odlišnosti zemí koruny české. Aliance mezi česky cítící šlechtou a českými liberály měla pro obě strany své výhody, šlechtě zaručovala dynamičtější sociální základnu, liberálům dodávalo spojenectví s aristokraty vážnosti pro jejich argumenty ohledně českého státního práva.\n\nV roce 1870, kdy inicioval předseda vlády Alfred Potocki rozhovory s českou opozicí a kdy se očekávala možnost dohody a naplnění českých požadavků, byla aliance mezi Národní stranou a šlechtici obnovena a Harrach hostil ve svém paláci na přelomu března a dubna 1870 schůzky českých měšťanských a šlechtických politiků s cílem najít společný program.\n\nV roce 1870 jako poslanec za politické okresy jilemnický, vrchlabský a vysocký vstoupil do Českého zemského sněmu. V roce 1871 rezignoval na mandát na sněmu (uváděno ovšem, že rezignoval coby zástupce kurie velkostatkářské).\n\nV prvních přímých volbách do Říšské rady roku 1873 získal i mandát v Říšské radě (celostátní zákonodárný sbor), kde reprezentoval městskou kurii, obvod Litomyšl, Lanškroun, Polička atd. V souladu s tehdejší českou opoziční politikou pasivní rezistence ale mandát nepřevzal a do sněmovny se nedostavil, čímž byl jeho mandát i přes opakované zvolení prohlášen za zaniklý.\n\nV roce 1879 Eduard Taaffe, tehdy představitel konzervativního německorakouského tábora, inicioval jednání s českou opozicí (liberální i šlechtickou), na jejichž konci byl český vstup na Říšskou radu, zahájení aktivní politiky a přechod Čechů do provládního tábora. Ve volbách do Říšské rady roku 1879 byl Harrach zvolen za kurii venkovských obcí v Čechách (obvod Hradec Králové, Jaroměř atd.). Nyní mandát převzal a zapojil se do práce Národní (staročeské strany). Rezignaci oznámil na schůzi 4. prosince 1884. Následně byl členem Panské sněmovny (jmenovaná horní komora Říšské rady).\n\nPo volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nV roce 1890 se angažoval v jednání o česko-německém vyrovnání v Čechách (takzvané punktace), které ale čelilo ostré kritice od Národní strany svobodomyslné (mladočeské), následkem čehož se politické pozice konzervativních staročechů zhroutily a Harrach opustil aktivní politiku. Rezignace na mandát v zemském sněmu byla oznámena na schůzi sněmu v prosinci 1893. Znovu se sem ale vrátil již v zemských volbách roku 1895, nyní ovšem za kurii velkostatkářskou.\n\nKdyž v roce 1860 převzal tehdy ještě mladý šlechtic správu jilemnického panství, věnoval pozornost především rozsáhlým lesům a zpracování dřeva. Lesní hospodářství za něj dosáhlo jednoho ze svých vrcholů. Na svém panství zavedl české úřadování, což bylo tenkrát ojedinělé opatření.\n\nVelkou pozornost věnoval zdokonalení západokrkonošských cest včetně turistických a dnešní Harrachova cesta vedoucí z Harrachova údolím Mumlavy k Labské boudě a do Špindlerova Mlýna - Bedřichova se stala první krkonošskou turistickou cestou značenou vedle německých i českými informacemi. Vědom si významu turistického ruchu, nechal postavit na Žalém roku 1890 dřevěnou restauraci a o dva roky později místo nevyhovující železné rozhledny kamennou věž. K hospodářskému a turistickému rozvoji západních Krkonoš dále přispěl svými zásluhami na vybudování železniční dráhy z Martinic do Rokytnice nad Jizerou.\n\nVřelý a velmi osobní vztah měl také k centru svého krkonošského majetku - k Jilemnici. Rád zde pobýval, r. 1863 městu daroval kroniku a na úvod vlastní rukou mj. připsal: \"„...Konečně pak svědčiž kniha tato, co věrná pamětnice po věky také o upřímné lásce mé k slavnému městu Jilemnice, které milostivý Bůh stále žehnati ráčiž.\"\"\n\nV roce 1870 nechal opravit zdejší zámek, v polovině devadesátých let jej dal rozšířit, upravit do dnešní podoby a obklopit rozsáhlým parkem. Výrazně podporoval školy, místní odbor turistů, věnoval dříví na stavbu sokolovny aj.\nZasadil se také o to, že Jilemnice zůstala sídlem politického okresu. Město se mu podobně jako řada vesnic jilemnického panství (Horní Branná, Valteřice, Martinice a další) odvděčilo čestným občanstvím (1861) a dnes je zde po něm pojmenována jedna z hlavních historických ulic.\n\nV roce 1892 navštívil Jan Harrach světovou výstavu v norském Oslu, kde ho v expozici sportovních potřeb napadlo, že lyže by mohly jeho lesním dělníkům usnadnit pohyb v zavátých horských lesích. Na jeho příkaz pak objednala lesní správa v Horní Branné jeden pár jasanových lyží z Norska a jeden pár bukových lyží z Vídně.\nNa svoji dobu byly velmi drahé, stály 11 zlatých. Podle dovezených vzorů pak vznikly první páry domácích lyží pro hraběcí lesní personál.\n\nUž v roce 1895 však vznikl v Jilemnici Český krkonošský spolek Ski a o pár let později se uskutečnily první závody na lyžích. Lyžařům i dalším turistům posloužila výletní restaurace na vrchu Kozinci nad Jilemnicí, kterou rovněž nechal vybudovat hrabě Jan.\n\nHrabě Jan Harrach zemřel ve věku 81 let a je pochován v rodinné hrobce v Horní Branné. V den jeho pohřbu přijel z Prahy zvláštní vlak s předními reprezentanty českého veřejného života. \"Pojizerské listy\" tehdy napsaly, že odešel šlechtic, který \"„byl z kruhu konzervativní aristokracie téměř jediným, jenž asi nejvíce přiblížil se citům našeho národa a při spravedlnosti své ujímal se v kruzích jemu přístupných dobrých práv našeho národa...\"\"\n\n\"„Uvědomoval si, že komu je více dáno, tak by měl i více odevzdat. A to nejen po hmotné stránce, ale i duševně. Podporoval spoustu užitečných věcí,\"\" uvedl k osobnosti hraběte Harracha ředitel Krkonošského muzea Jan Luštinec.\n\n"}
{"id": "870697", "url": "https://cs.wikipedia.org/wiki?curid=870697", "title": "Otec nebo bratr", "text": "Otec nebo bratr\n\nOtec nebo bratr je druhá část volné komediální filmové trilogie režiséra Františka Filipa o soužití dvou osiřelých sourozenců Alence a Zbyňkovi Kučerových.\n\n"}
{"id": "870698", "url": "https://cs.wikipedia.org/wiki?curid=870698", "title": "KASKR", "text": "KASKR\n\nKASKR (rusky КАСКР) je označení sovětských experimentálních vírníků KASKR-1 a KASKR-2. Název je zkratkou příjmení dvou hlavních konstruktérů - Nikolaje Iljiče Kamova a Nikolaje Kiriloviče Skržinského, KAmov-SKRžinskij (rusky Камов-Скржинский). První stroj KASKR-1 byl pojmenován „Rudý inženýr“ (rusky Красный инженер).\n\nN. I. Kamov nenazýval stroj KASKR obvyklým pojmem autogyra (rusky Автожир, ze španělského slova autogira, čili vírník), nýbrž slovem „vertoljot“ (v azbuce Вертолeт, na boku stroje KASKR-1 bylo uvedeno „Вертолeт КАСКР“). Tento termín se pak v ruštině uchytil jako synonymum pro vrtulníky. KASKR však nebyly vrtulníky, ale vírníky.\n\nV roce 1929 začal Nikolaj Iljič Kamov pracovat společně s Nikolajem Kirilovičem Skržinským na projektu vírníku (neboli autogyry) KASKR-1 s kloubovým rotorem. Použili trup sovětského cvičného dvouplošníku Duks U-1 (sovětská kopie letadla Avro 504), odkud odstranili horní křídlo a spodní vyztužili a stabilizovali k trupu. Po 10 měsících výstavby byl stroj připraven ke zkoušce, zatím pouze na zemi. KASKR-1 připomínal autogyru Cierva C.8 španělského leteckého konstruktéra Juana de la Ciervy. Při zkoušce byla listem rotoru odtržena ocasní plocha. Test byl přerušen, ocasní plocha byla opravena a zároveň snížena.\n\n25. září 1929 provedl stroj první vzlet, pilotem byl Ivan V. Michejev, v zadním kokpitu seděl N. I. Kamov. Vírník se vznesl do výše 2 – 2,5 m, přesto nebyl ve vzduchu stabilní. Během jedné z dalších zkoušek na zemi se vírník naklonil a byl poškozen. V roce 1930 byl opraven a dostal nový motor Gnôme-Rhône Titan s výkonem 165 kW a označení KASKR-2. Kolový podvozek byl odstraněn a místo něj byla namontována dvojice ližin. V pracovní skupině byl i Michail Leonťjevič Mil, tou dobou student Novočerkaského polytechnického institutu, později zakladatel konstrukční kanceláře Mil.\n\nV letech 1929–1931 prodělal vírník 79 zkušebních letů, posádku tvořila zejména dvojice Ivan V. Michejev a Dmitrij Košiz. Stroj dosáhl výšky 450 m a doba letu trvala až 28 minut. Na základě těchto pokusů bylo v roce 1930 vytvořeno speciální oddělení Centrálního aerohydrodynamického institutu (CAGI) zabývající se konstrukcí autogyr. Kamov se k oddělení připojil v roce 1931 a výsledkem jeho výzkumů byl typ CAGI A-7 z roku 1934. Jeho kolega Nikolaj Kirilovič Skržinskij sestrojil v roce 1936 model CAGI A-12.\n\n\n"}
{"id": "870709", "url": "https://cs.wikipedia.org/wiki?curid=870709", "title": "Šedá tabulka", "text": "Šedá tabulka\n\nŠedá tabulka (anglicky gray card) je fotografická pomůcka, sloužící jako referenční objekt pro fotografii a film. Umožňuje snadné nastavení vhodné expozice a barevné teploty i při různé úrovni a kvalitě osvětlení. Představuje kosinový zářič, jehož albedo (odrazivost) je 18% na šedé ploše (neutrální střední šedá) a 90% na zadní, bílé ploše.\n\n"}
{"id": "870711", "url": "https://cs.wikipedia.org/wiki?curid=870711", "title": "Agilní metodiky", "text": "Agilní metodiky\n\nAgilní metodiky jsou skupiny metod původně určených pro vyvíjení softwaru založené na iterativním a inkrementálním vývoji. Umožňují rychlý vývoj softwaru a zároveň dokáží reagovat na změnu požadavků v průběhu vývojového cyklu. Podle těchto metodik se správnost systému ověří jedině pomocí rychlého vývoje, předložení zákazníkovi a následných úprav dle zpětné vazby. Agilní přístup není omezen pouze na programování, ale našel své uplatnění také v Business Intelligence a v marketingovém plánování. Protikladem agilního přístupu je Vodopádový model.\n\nTechniky užívané agilními metodikami se často používaly už dříve, ale pojem se začal používat až v únoru 2001. V Utahu se tehdy sešli odborníci z oblasti softwarového inženýrství a vývoje softwaru, aby diskutovali o odlehčených metodách vývoje. Sepsali \"Manifest agilního programování\", kde definují přístup k vývoji nyní známý jako agilní programování.\n\nAž do nástupu odlehčených metodik se používaly těžké, rigorózní metodiky. Ty jsou někdy kritizovány pro svůj vodopádový model vývoje a pro to, že vedoucí projektu svým blízkým dohledem omezuje vývojáře v práci. Kromě toho obtížně reagují na změny. V polovině devadesátých let se proto začaly objevovat odlehčené metodiky. Ty se podle jejich tvůrců navrací k vývojovým praktikám ze samotných počátků softwarového vývoje. Mezi tyto odlehčené metodiky patřil Scrum, Crystal Clear, Extrémní programování či Vývoj řízený vlastnostmi. Od publikování \"Manifestu agilního programování\" se tyto metodiky nazývají agilními.\n\nAutory tohoto manifestu jsou Kent Beck, Mike Beedle, Arie van Bennekum, Alistair Cockburn, Ward Cunningham, Martin Fowler, James Grenning, Jim Highsmith, Andrew Hunt, Ron Jeffries, Jon Kern, Brian Marick, Robert C. Martin, Steve Mellor, Ken Schwaber, Jeff Sutherland a Dave Thomas.\n\nV manifestu je také definováno 12 principů agilního programování.\n\n\nXP je pravděpodobně nejznámější agilní metodikou. Propaguje časté dodávky software v krátkých vývojových cyklech. Kromě toho navrhuje párové programování, jednotkové testování celého kódu (nejdříve se vytvoří test, až pak samotný kód), programovat jen to, co je v danou chvíli nezbytné, jednoduchý a jasný kód. Mezi další praktiky patří společné vlastnictví kódu a neustálý refaktoring. Vývojáři by měli počítat se změnami požadavků v průběhu času. Důležitá je častá komunikace se zákazníkem i mezi programátory.\n\nKlíčovou částí metodiky jsou každodenní krátká setkání týmu, nazývaná daily standups. Každý člen zde referuje o své činnosti z minulého dne, o tom, co bude dělat dnes, a na jaké problémy narazil. Metodika prosazuje iterativní vývoj. Období iterace se nazývá Sprint a trvá 1-4 týdny. Výsledkem Sprintu je demo vzniklých úprav, které je předvedeno stakeholderům (zákazníkovi, sponzorovi, management boardu, investorům). Ti poskytují zpětnou vazbu, což umožňuje rychle reagovat na změny v požadavcích. Jsou zde rozeznávány tři role – Product Owner má za úkol komunikovat se zákazníkem a definici co nejlepšího produktu, bývá nazýván hlasem zákazníka. Správné fungování vývojového týmu zajišťuje Scrum Master. Člen vývojového týmu se nazývá Scrum Team Member. Vývoj a školení metodiky má na starost Scrum Alliance.\n\nFDD začíná vytvořením doménového modelu popisujícího celý systém. Ten se převede do seznamu vlastností (elementární funkcionality, které přináší hodnotu uživateli). Vývoj má celkem pět fází (první tři sekvenční, další dvě iterativní). Iterace trvá většinou dva týdny. Během každé iterace se implementují konkrétní užitné vlastnosti systému. Zákazník průběžně dostává mezivýsledky a nové verze produktu. Na rozdíl od XP nebo SCRUM je jednotlivým programátorům práce přidělena – nevybírají si ji sami.\n\nLean development je spíš než metodikou souhrnem pravidel, jejichž používání by mělo zefektivnit a zrychlit vývojový proces. Tato pravidla zní: eliminovat zbytečné (to, co nepřináší zákazníkovi žádnou hodnotu), zdůraznit proces učení, rozhodovat se tak rychle a pozdě, jak je možné, posílit odpovědnost týmu, zabudovat integritu a vidět systém jako celek.\n\nSoučástí metodiky jsou také principy a nástroje, které tyto pravidla umožní realizovat.\n\nTDD navrhuje psaní testů před samotným kódem a následně naprogramovat samotný kód. Implementuje se přesně takové množství kódu, jaké dokáže projít testem.\n\nNejde jen o jednu metodiku. Hlavní myšlenkou je to, že je lepší metodiku přizpůsobit danému projektu, žádná metodika nebude vyhovovat každému projektu. Vytvoření individuální a účelové metodiky pro konkrétní projekt je první fází vývoje. Pro vytvořenou metodiku je rozhodující například velikost projektu a vývojového týmu.\n\nSCRUM alliance - mezinárodní\n\nAgilní asociace - ČR\n\nAgilia - ČR\n\n"}
{"id": "870720", "url": "https://cs.wikipedia.org/wiki?curid=870720", "title": "Prelog", "text": "Prelog\n\nPrelog je město v Chorvatsku, leží v Mezimuřské župě. V roce 2001 zde žilo 7 871 obyvatel. Administrativně je součástí města i okolních sedm vesnic.\n\n"}
{"id": "870724", "url": "https://cs.wikipedia.org/wiki?curid=870724", "title": "Hedvábnická tkanina", "text": "Hedvábnická tkanina\n\nHedvábnická tkanina (angl.: \"silky fabric\", něm.: \"seidiges Gewebe\") je výrobek se vzhledem a charakterem hedvábné textilie sestávající alespoň v jedné soustavě nití (osnova/útek) z vláken neomezené délky (z přírodního hedvábí nebo z filamentové příze). Druhá soustava nití může být z přírodních staplových vláken nebo z umělých stříží. Tkaniny mají většinou lesklý povrch, omak a ostatní vlastnosti mohou být (obzvlášť v závislosti na finální úpravě) rozličné. \n\n\nBrokát, buret, dupion, flamengo, krepdešín, marokén, mušelín, naté, organzín, ponžé, satén, serž, šantung, taft, tusor, voál aj. \n\nZařazení výrobků do skupiny hedvábnických tkanin neodpovídá vždy shora uvedené definici (např. buret a šantung obvykle obsahují jen příze ze staplových vláken).\n\n"}
{"id": "870729", "url": "https://cs.wikipedia.org/wiki?curid=870729", "title": "Vysoká (Tatry)", "text": "Vysoká (Tatry)\n\nVysoká je s výškou 2547 m n. m. jedna z nejvyšších hor ve Vysokých Tatrách. Symetrický dvojvrchol Vysoké je ze všech stran impozantní a patří k nejvýraznějším a nejfotografovanějším štítům Vysokých Tater.\n\nVysoká se nachází na hlavním hřebeni Vysokých Tater mezi Rysy (asi 750 metrů severozápadně, oddělenými sedlem Váha) a Gankem (asi 750 m východně, odděleným Rumanovym sedlem). Její největší severní stěna padá do Ťažké doliny v 500metrovém převýšení. Tato severní stěna je především v zimě častým cílem horolezeckých výstupů.\n\nPůvodně liptovský název „Visoka“ zmiňuje v roce 1717 Juraj Buchholtz ml. v textu Panorama Tater.\n\nPrvní známy výstup je popsaný v Ročence MKE. Uskutečnil se 3. 9. 1874 pod vedením Mórice Déchyho, vůdci byli Martin Spitzkopf a Ján Ruman ml. Později se stala Vysoká častým cílem turistů a zájem přetrvává dodnes, především pro její blízkost k sedlu Váha nad chatou pod Rysy.\n\nV roce 1955 vynesli chataři Oldřich Bublík z Chaty pod Rysy a Miroslav Jílek z chaty pri Popradskom plese kovový kříž na památku jejich přítele, horolezce Václava Raifa, který tu zahynul.\n\nVysoká není turisticky přístupná, možný je jen výstup s horským vůdcem, nejčastěji cestou prvovýstupců, tj. od Popradského plesa, Zlomiskovou dolinou přes Kotlinku pod Dračím sedlem do Dračieho sedla a nakonec jihozápadním zářezem a přes centrální žlab na vrchol Vysoké.\n\n"}
{"id": "870732", "url": "https://cs.wikipedia.org/wiki?curid=870732", "title": "Gramat", "text": "Gramat\n\nGramat je francouzská obec v departementu Lot v regionu Midi-Pyrénées. V roce 2009 zde žilo 3 473 obyvatel. Je centrem kantonu Gramat.\n\n"}
{"id": "870737", "url": "https://cs.wikipedia.org/wiki?curid=870737", "title": "Michail Leonťjevič Mil", "text": "Michail Leonťjevič Mil\n\nMichail Leonťjevič Mil (rusky \"Михаил Леонтьевич Миль\"; 22. listopadu 1909 v Irkutsku – 31. ledna 1970 v Moskvě) byl zakladatel a hlavní konstruktér sovětské konstrukční kanceláře Mil (tovární prefix Mi), celosvětově proslulé zejména výrobou vrtulníků.\n\nMichail Leonťjevič Mil se narodil v Irkutsku v židovské rodině střední třídy. Jeho otec byl zaměstnancem Transsibiřské magistrály, matka byla zubařkou. Mladý Mil ve věku 12 let získal svou první cenu za model kluzáku. V roce 1926 byl přijat na \"Sibiřský technologický institut\" v Tomsku (rusky Сибирский технологический институт). Zde ale nemohl studovat obor letectví a tak přestoupil v roce 1928 na \"Donský polytechnický institut\" v Novočerkassku, kde se mohl věnovat studiu aviatiky. Oženil se se spolužačkou P. G. Ruděnkovou a měl s ní 4 dcery a 1 syna.\n\nV roce 1929 začal pracovat Nikolaj Iljič Kamov společně s Nikolajem Kirilovičem Skržinským na projektu autogyry s kloubovým rotorem KASKR-1 (zkratka KAmov-SKRžinskij). Mezi členy týmu KASKR patřil tou dobou i student Michail Leonťjevič Mil. V roce 1940 byl založen na letišti Podosinki poblíž železniční stanice Uchtomskaja Závod č. 290, první konstrukční kancelář v SSSR specializovaná na produkci autogyr. Autor myšlenky N. I. Kamov se stal hlavním konstruktérem a vedoucím mužem, M. L. Mil byl ustanoven jeho zástupcem.\n\nPo vypuknutí druhé světové války bojoval Mil roku 1941 v Rudé armádě na východní frontě blízko Jelnyje. V roce 1943 byl z bojů stažen a povolán k leteckému výzkumu. Úkolem bylo zlepšit stabilitu a ovládání vojenských letadel. Dokončil disertační práci a v roce 1947 převzal vedení vrtulníkového oddělení v CAGI (Centrální aerohydrodynamický institut), které se záhy transformovalo v Moskevský vrtulníkový závod M. L. Mila.\n\nStroje vyrobené pod Milovým vedením ustanovily mnoho domácích i světových rekordů. Podílel se např. na konstrukci vrtulníků Mi-1, Mi-2, Mi-4, Mi-6, Mi-8, Mi-10, V-12. Poruchovost posledně jmenovaného stroje (V-12) měla nepříznivý dopad na konstruktérovo zdraví a byla příčinou jeho předčasné smrti. Michail Leontějevič Mil zemřel v lednu 1970 v Moskvě a byl pochován na hřbitově Judinskoje poblíž Moskvy.\n\n\n"}
{"id": "870747", "url": "https://cs.wikipedia.org/wiki?curid=870747", "title": "Virtuální hosting", "text": "Virtuální hosting\n\nVirtuální hosting je způsob hostování více domén (s odděleným nastavením každé z nich) na jednom serveru (seskupení serverů). Toto umožňuje serveru sdílet jeho zdroje, jako je paměť a cykly procesoru, bez nutnosti všechny poskytované služby používat na jednom jménu počítače. Termín virtuální hosting se obvykle používá pro webový server, ale v principu může nést jakoukoli jinou internetovou službu.\n\nŠiroce používanou aplikací je sdílený web hosting. Ceny sdíleného web hostingu jsou menší než jednoúčelových webových serverů, protože mnoho zákazníků může být hostováno na jednom serveru. Je to také běžné pro někoho, kdo chce mít více jmen (domén) na jednom serveru, tato jména pak mohou označovat různé služby. Je to výhodnější než hostovat každou službu zvlášť.\n\nExistují dva hlavní typy virtuálního hostingu: hosting založený na jménu a hosting založený na IP adrese. Hosting založený na jménu používá jméno počítače předložené klientem. Toto šetří IP adresy a s tím související administrativní režii, ale protokol musí dodat jméno počítače na vhodném místě. Problémy zde jsou zejména při použití s SSL/TLS. Virtuální hosting založený na IP adrese používá oddělené IP adresy pro každé jméno počítače, to může být provedeno jakýmkoliv protokolem, ale doporučuje se jedna IP adresa na každou doménu. Virtuální hosting založený na portech by byl také možný, ale je zřídka používaný v praxi, protože je uživatelsky nepřívětivý.\n\nHostingy založené na jméně a IP mohou být kombinovány. Server může mít více IP adres. Na některých, nebo na všech může používat více jmen. Tato technika může být užitečná, když používáme SSL/TLS s wildcard certifikáty. Pro příklad, když administrátor bude mít dva certifikáty, jeden pro *.example.com a jeden pro *.example.net, pak může používat foo.example.com a bar.example.com na stejné IP adrese, ale bude potřebovat samostatnou IP adresu pro baz.example.net.\n\nVirtuální hosting založený na jméně používá více jmen počítače na stejné IP adrese.\n\nTechnický předpoklad pro použití tohoto hostingu je web browser s podporou HTTP/1.1 (dnes samozřejmost) k zahrnutí jména počítače do dotazu. To umožní hostingu s více stránkami pod jednou IP adresou, doručit správný obsah stránky. Konkrétně nastavení host v HTTP hlavičce.\n\nNapříklad, server bude přijímat dotazy na dvě domény www.example.com a www.example.net, obě jsou na stejné IP adrese (DNS). Pro www.example.com server odešle HTML soubor z adresáře /var/www/user/Joe/site/, zatímco při dotazu na www.example.net server odešle HTML soubor z /var/www/user/Mary/site/. Obdobně pro dvě subdomény na stejné doméně mohou být hostovány spolu. Například na blog serveru můžeme hostovat blog1.example.com a blog2.example.com.\n\nPokud je použit virtuální hosting založený na IP adrese, každá stránka má vlastní IP adresu. Webserver může být nakonfigurovaný s více fyzickými síťovými zařízeními, mít virtuální síťová zařízení na stejném fyzickém síťovém zařízení, nebo více IP adres na jednom zařízení.\n\nWeb server může buď, otevřít odděleně naslouchající sockety, nebo může naslouchat na všech zařízeních přes jeden socket a získat adresu TCP spojení, obdrženou po přijetí spojení. Ať tak či onak, může určit, které stránce bude adresa sloužit. Klient není nijak zapojen do tohoto procesu a proto zde nejsou žádné problémy s kompatibilitou.\n\nNevýhodou tohoto řešení je, že server potřebuje pro každou stránku jinou IP adresu. Tímto se zvyšuje administrativní režie a přispívá se k vyčerpání IPv4 adres.\n\nVýchozí číslo portu pro HTTP je 80. Nicméně, mnoho Webových serverů mohou být nastaveny pro použití jiných portů. Za předpokladu, že port nepoužívá jiná služba či program na serveru.\n\nPro příklad mějme server, který hostuje stránku www.example.com. Pokud by si vlastník přál pracovat ještě s druhou stránkou a neměl by přístup k nastavení DNS, nebo by neměl žádné další IP adresy, ze kterých by mohl hostovat stránku, mohl by použít jiné číslo portu například: www.example.com:81 pro port 81, www.example.com:8000 pro port 8000, nebo www.example.com:8080 pro port 8080.\n\nNicméně, toto není moc uživatelsky přívětivé řešení. Uživatelé nemohou předpokládat jaké číslo portu má jejich stránka a přesouvání mezi stránkami by znamenalo měnit čísla portů. Používání nestandardních portů může vypadat dost neprofesionálně. Navíc některé firewally automaticky blokují nestandardně používané porty.\n\nVirtuální webhosting je často používán ve velkém měřítku ve společnostech, jejíchž business model se zabývá poskytováním webhostingu za nízkou cenu. Webové stránky drtivé většiny zákazníků na celém světě jsou umístěny na sdílených serverech, používajících technologii virtuálního hostingu.\n\nMnoho podniků využívá virtuální servery pro interní účely, tam kde potřebují z technických nebo administrativních důvodů oddělené webové stránky. Jako třeba extranet pro zákazníky, extranet a intranet pro zaměstnance a intranet pro různá oddělení podniku. V případě, že nejsou nějaké bezpečnostní důvody, mohou použít pro tyto účely virtuální webhosting, což snižuje náklady na management a administraci. Může se tak snížit počet samostatných serverů potřebných pro podnikání.\n\n"}
{"id": "870760", "url": "https://cs.wikipedia.org/wiki?curid=870760", "title": "Austrálie na Letních olympijských hrách 1996", "text": "Austrálie na Letních olympijských hrách 1996\n\nAustrálii na Letních olympijských hrách v roce 1996 reprezentovalo 417 sportovců v 26 sportech. Ve výpravě bylo 250 mužů a 167 žen.\n\n"}
{"id": "870761", "url": "https://cs.wikipedia.org/wiki?curid=870761", "title": "Seznam osob popravených z politických důvodů v Československu 1948–1989", "text": "Seznam osob popravených z politických důvodů v Československu 1948–1989\n\nSeznam popravených občanů Československa z politických důvodů v období diktatury ústředního výboru Komunistické strany Československa v letech 1948 až 1989 obsahuje takové osoby, u kterých je politická motivace popravy nepochybně prokázána.\n\nVykonstruované politické soudní procesy probíhaly již od počátku vlády KSČ po puči z únoru 1948. Nejvíce poprav bylo provedeno za vlády Klementa Gottwalda. K vynášení rozsudků prokurátoři využívali prvorepublikového zákona č. 50/1923 Sb. na ochranu republiky, a také nově sepsaných číslo 231/48 Sb. na ochranu lidově demokratické republiky a trestní zákon číslo 86/1950 Sb. Od 1. srpna 1950 navíc nový trestní zákoník umožňoval udělit trest smrti i osobám mladším dvaceti let.\n\nZ důvodů, které souvisely se změnou politického režimu v ČSR v únoru 1948, bylo vykonáno 262 poprav. 22 z nich souviselo s činností během 2. světové války a po ní, ale z různých příčin (převážně politických) nebyly odsouzeny dříve. Zejména šlo o působení v Hlinkových gardách či v Ukrajinské povstalecké armádě. Dále bylo popraveno 13 bývalých členů KSČ, kde šlo o vyřizování vztahů ve straně podle vzoru stalinských čistek.\n\n227 osob bylo popraveno z politických důvodů. Rozsudky uváděly téměř bezvýhradně tehdejší notoriety – velezradu a špionáž. Vedle vysloveně justičních vražd se jednalo o odbojovou činnost, útěky do zahraničí nebo pomoc vězňům. Do této množiny jsou zahrnuty i případy odsouzení za odbojovou činnost řízenou či provokovanou StB (Boris Kovaříček, případ Babice) a případy individuálního nesouhlasu spojené s terorem (Robert Bareš, Dvořákové).\n\nNásledné rehabilitace odsouzených proběhly v 60. letech (například dle zákona č. 82/1968) či až po změně režimu po listopadu 1989, a to například zákonem č. 119/1990 Sb. \n\nSeznam je tvořen dle údajů Úřadu dokumentace a vyšetřování zločinů komunismu. \n\n\n\n"}
{"id": "870768", "url": "https://cs.wikipedia.org/wiki?curid=870768", "title": "Kevin Pauwels", "text": "Kevin Pauwels\n\nKevin Pauwels (* 12. dubna 1984, Ekeren) je belgický profesionální cyklokrosař. Účastní se také závodů na horských kolech a silničních závodů. Od roku 2011 je členem stáje Sunweb-Revor Cycling Team.\n\nJeho starší bratr Tim Pauwels, který byl také profesionálním cyklistou, zemřel v roce 2004 při závodu v Erpe-Mere.\n\nV roce 2002 zvítězil mezi juniory na mistrovství světa v cyklokrosu, o dva roky později v vítězství zopakoval v kategorii do 23 let. V elitní kategorii se prosadil poprvé na nejvyšší stupeň v sezóně 2009/2010, když vyhrál závod světového poháru v Zolderu. O rok později v konečném pořadí seriálu světového poháru obsadil druhou pozici, v sezóně 2011/2012 vyhrál čtyři závody (v Táboře, Igorre, Zolderu a Hoogerheide) a zvítězil i v celkovém pořadí.\nV letech 2011 a 2012 obsadil v elitní kategorii mistrovství světa bronzové pozice.\n\nJe dvojnásobným belgickým mistrem na horských kolech (2011, 2012).\n\n"}
{"id": "870769", "url": "https://cs.wikipedia.org/wiki?curid=870769", "title": "Caravaggio (rozcestník)", "text": "Caravaggio (rozcestník)\n\nJméno Caravaggio může mít více významů:\n"}
{"id": "870771", "url": "https://cs.wikipedia.org/wiki?curid=870771", "title": "Amazon Court", "text": "Amazon Court\n\nAmazon Court je jednou z budov v River City Praha. Stavba byla navržena dánským studiem Schmidt hammer lassen, které je známé například realizací přestavby dánské královské knihovny v Kodani (tzv. Black Diamond). Fasáda je ze žuly Star White. Dominantním prvkem je velké prosvětlené atrium s barevnými vnitřními žaluziemi, které se pohybují pomocí elektromotorků. Supermoderně jsou řešeny topení a klimatizace, které maximálně využívají nové přírodní technologie (např. velké množství čerstvého vzduchu vytváří přetlak ve zdvojené podlaze a výústky proudí do jednotlivých kanceláří). Amazon Court disponuje plochou 19 800 m² kanceláří a 2200 m² obchodů a služeb, 254 místy k parkování v podzemních garážích. Byl postaven v roce 2010.\n\n"}
{"id": "870776", "url": "https://cs.wikipedia.org/wiki?curid=870776", "title": "Pavel Hajný", "text": "Pavel Hajný\n\nPavel Hajný (* 15. dubna 1939 Rožnov pod Radhoštěm) je spisovatel, scenárista a dramaturg. Má na svém kontě řadu scénářů pro film i televizi. Je autorem několika prozaických děl. Působil také jako redaktor či autor v oblasti počítačových a internetových technologií. Od roku 1999 se angažuje ve sběru historických dat a autentických záznamů baťovců a dalších pamětníků baťovského fenoménu po celém světě.\n\nNarodil se 15. dubna 1939 Celestině a Václavovi Hajným z Rožnova pod Radhoštěm. Má mladšího bratra Petra Hajného. V roce 1956 odmaturoval na gymnáziu ve Valašském Meziříčí, pak studoval elektrotechniku na Slovenské vysoké škole technické v Bratislavě (1956–1959) a následně ještě ČVUT v Praze (filmová, televizní a filmová technika 1959–61, Ing.). Po vojně pracoval ještě krátce od roku 1962 v Tesle Hloubětín. V letech 1962 až 68 byl zaměstnán v Československé televizi jako střihač, zvukový technik, mistr zvuku a později jako dramaturg a redaktor. Oženil se v roce 1962 s Drahomírou Hajnou a narodil se jim první syn Martin Hajný - psycholog a psychoterapeut. V té době pokračoval ve studiu dramaturgie na FAMU. Od roku 1968 byl dramaturgem hraného filmu ve Filmovém studiu Barrandov. Druhý syn Filip, IT odborník a překladatel, se narodil v roce 1975.\n\nOd roku 1991 byl zaměstnán v IDG a pro ni pracoval v České televizi a později i v televizi Premiéra na televizním magazínu Computerworld. V IDG se zasloužil o vznik měsíčníku i4U (Internet For You), jehož se stal šéfredaktorem. Podílel se i na zrodu českého vydání časopisu Playboy v roce 1991 a na kratší dobu se stal i jeho prvním šéfredaktorem. V Českém rozhlase působil jako redaktor stanici Radiožurnál týdenní rozhlasový pořad Megabyte od roku 1998. Působil také v neziskové organizaci BMI, která se věnovala využívání internetu a IT v rámci současné občanské společnosti. Díky evropskému projektu Leonardo zde spolupracoval na mezinárodních programech pro neslyšící Tecno Zeinu a pro nemocné roztroušenou sklerózou MS Net. Pro IDG pak pracoval znovu od roku 2008 na projektu webové televize IDGTV.\n\nOd roku 1999 se začal systematicky věnovat historii rodiny Baťů a Tomáše Bati - fenoménu „baťovství“ a zaznamenal množství inspirativních, byť opomíjených osudů Baťových následovníků, přátel a zaměstnanců, kteří kdysi opustili Českou republiku. Většinu výsledků své dokumentaristické práce pak publikuje na webovém portálu . Od roku 2012 působí jako externí dramaturg Filmového vysílání České televize.\n\nJeho televizní hra \"Domácí víno\" (1963, režisér František Filip) vznikla na základě jeho ročníkové práce na FAMU. K dalším televizním filmům a inscenacím napsal pak následující scénáře: \"Kdo je kdo\" (1970, rež. Antonín Moskalyk), \"Klícka\" (1971, rež. Antonín Moskalyk), \"Od večera do rána\" (1970, rež. Alois Müller), \"Návštěva\" (1973, rež. Alois Müller, sc. + V. Hajný), \"Okno\" (1974, rež. Zoroslav Záhon), \"Egyptologové\" (1974, rež. František Filip, podle Kingsley Amise a Roberta Conquesta), \"Vernisáž\" (1977, rež. Alois Müller, sc. + Zdeněk Vyhlídal), \"Zelená řeka\" (1980, rež. Otakar Kosek), \"Poslední adresa neznámá\" (1982, rež. Alois Müller), \"Plamen a dým aneb Tajné lásky a veřejné omyly poštovního úředníka v. v.\" (1983, rež. Alois Müller, o Petru Bezručovi) a další.\nJe rovněž autorem scénáře seriálu \"Pražský student\" (1992, rež. Ladislav Smoljak a Bero Radojčić, sc. + Bero Radojčić). Podle jeho scénářů byly natočeny například filmy \"Lekce\" (1971, rež. Dušan Klein), \"Jakou barvu má láska\" (1973, rež. Zdeněk Brynych, sc. + Zdeněk Brynych), \"Pasiáns\" (1977, rež. Vladimír Čech), \"Střepy pro Evu\" (1978, rež. Rudolf Adler, sc. + Rudolf Adler), \"Vražedné pochybnosti\" (1978, rež. Ivo Toman, sc. + Miloš Makovec), \"Cena medu\" (1986, rež. Jaromír Borek), \"Když v ráji pršelo\" (1987, rež. Marie Pivoňková, podle Jana Otčenáška), \"Copak je to za vojáka\" (1988, rež. Petr Tuček)], \"Stavení\" (1989, rež. Miloš Zábranský), \"Fotograf\" (2014, spolupráce na scénáři, rež. Irena Pavlásková) aj.\nV 70. a 80. letech spolupracoval úzce s polskou kinematografií. Tak vznikly scénáře filmů \"Dvojí svět hotelu Pacifik\" (Zaklete rewiry, 1975, rež. Janusz Majewski), \"Noční můry\" (Zmory, 1978, rež. Wojciech Marczewski), \"Slaná růže\" (Slona ruźa,1980, rež. Janusz Majewski), \"Penzionát paní Latterové\" (Pensja pani Later, 1982, rež. Stanislaw Różewicz), \"Sexmise\" (1984, rež. Juliusz Machulski, scénář spolu s Juliuszem Machulskim a Joannou Hartwig)], \"C. K. dezertéři\" (C. K. dezerterzy, 1986, rež. Janusz Majewski).\nJako dramaturg se podílel na více než 35 českých filmech. Za mnohé jiné - \"Můj brácha má príma bráchu\" /1975/, \"Holka na zabití\" /1975/, \"Brácha za všechny peníze\" /1978/, \"Upír z Ferratu\" /1981/, \"Jonáš a Melicharová\" /1986/, \"Divoké srdce\" /1990/, \"Žebrácká opera\" /1990/.\n\nV próze se Hajný věnuje vztahovým a psychologickým rovinám osudů hrdinů. Neusazené povahy osob knih procházejí zápletkami zabarvenými někdy i detektivní momenty. Využití více časových linií dává příběhům příjemně napínavou nevypočitatelnost a přirozenost. V knížce \"Kde teče Tennessee\" mladý muž potkává pasti praktik Státní bezpečností. Ke klíčovému vztahovému i identitnímu dilematu dochází hrdina prózy \"Léta\", která je založena na převážně detektivní zápletce. Závěr tohoto období tvoří \"Samarkand, Samarkand\", který integruje psychologický a vztahový žánr s prozaicky podaným cestopisem. Po delší pauze Pavel Hajný publikuje na webu vzpomínky starých baťovců a novými životopisnými romány \"Tomáš Baťa zblízka\" nebo \"Marie Baťová - první dáma Zlína\" se věnuje členům Baťovy rodiny.\n\n\n"}
{"id": "870778", "url": "https://cs.wikipedia.org/wiki?curid=870778", "title": "Coming Out (film, 1989)", "text": "Coming Out (film, 1989)\n\nComing Out je východoněmecký film režiséra Heinera Carowa z roku 1989. Byl jedním z prvních filmů v bývalém socialistickém bloku, který se otevřeně věnoval gay a lesbickému tématu (první v NDR s tímto tématem jako ústředním). Civilním způsobem problematizoval proces sebepřijetí (coming out) podle něhož získal i název.\n\nMladý učitel Philipp prožívá uvědomění své homosexuality a coming out po osudovém setkání s Matthiasem. Jeho vnitřní svár ztěžují společenské předsudky. Philipp navíc čeká dítě s Tanjou, která ho miluje, ale neodvažuje ji říct pravdu. Ocitá se v krizi, pociťuje osamělost a zmatenost, čím dál více si však uvědomuje nevyhnutelnost akceptace svojí sexuální orientace.\n\nRežisér slavného filmu \"Legenda o Paule a Paulovi\" Heiner Carow natočil \"Coming Out\" jako milostný příběh s obhajobou tolerance i přes protest filmového studia DEFA.\n\nNa festivalu Berlinale v roce 1990 byl film uveden v hlavní soutěži a obdržel Stříbrného medvěda za mimořádný umělecký přínos\na také cenu za nejlepší gay a lesbický celovečerní film Teddy Award. Mimo soutěž byl na Berlinale uveden i v letech 1997, 2001 a 2006. V roce 2005 byl uveden i na Torontském LGBT filmovém festivalu.\nV roce 2011 byl \"Coming Out\" uveden na losangelském gay a lesbickém festivalu OutFest, a to u příležitosti 25. výročí ceny Teddy Award ve výběrové sekci filmů ověnčených touto cenou. Pořadatel festivalu přitom uvedl jako příznačné, že byl film premiérován v den pádu Berlínské zdi.\n\nV ČR byl uveden mimo jiné v roce 2000 na filmové přehlídce Duha nad Brnem či v gay a lesbické sekci Letní filmové školy 2001.\nV roce 2012 byl v Praze uveden na přehlídce Das Filmfest.\n\n"}
{"id": "870782", "url": "https://cs.wikipedia.org/wiki?curid=870782", "title": "Videofied", "text": "Videofied\n\nVideofied (rovněž EZS Videofied) představuje nejmodernější rozšíření elektronických zabezpečovacích systémů (EZS) s napojením na pult centralizované ochrany (PCO). Základním principem služby EZS Videofied je zachycení krátkého videozáznamu poté, co dojde k narušení bezpečnosti objektu. Díky němu mohou operátoři PCO mnohem lépe zhodnotit aktuálnost a míru ohrožení střeženého objektu.\n\nSlužbu EZS Videofied lze využít v případě, že je střežený objekt monitorován kamerovým systémem napojeným na Pult centralizované ochrany (PCO), případně i dalšími prvky EZS (elektronických zabezpečovacích systémů – pohybová čidla paod.). V případě narušení objektu odesílají bezpečnostní čidla poplašné signály na dispečink PCO spolu s desetivteřinovým videozáznamem. Operátoři PCO díky tomu mohou nastalou situaci okamžitě vyhodnotit a dále postupovat dle předem stanovených pravidel.\n\nPomocí bezpečnostnímu systému doplněnému o EZS Videofied mohou dispečeři Pultu centralizované ochrany (PCO), díky desetivteřinovému videozáznamu, lépe vyhodnotit vzniklou situaci a podle její vážnosti volit odpovídající reakci. Takto lze snáze rozpoznat, zda se jedná o planý poplach, nebo je-li daný objekt skutečně narušen pachatelem, případně vícero pachateli.\n\nDalší výhodou bezpečnostního systému EZS Videofied jsou přesnější informace a lepší představa dispečerů o dění v nejbližším okolí střeženého objektu v případě narušení. Při planém poplachu nemusí být vysílána zásahová jednotka, naopak v případě skutečného ohrožení osob nebo majetku má výjezdová jednotka předem informace o počtu, případně i vyzbrojení pachatelů. Díky těmto informacím lze předcházet situacím, které by mohly vést k ohrožení zdraví a života. Nejen počet, ale i faktická identifikace pachatelů může mít důležitý vliv na další vývoj a následné řešení bezpečnostní situace.\n\nEZS Videofied lze velmi snadno napojit na stávající bezpečnostní systémy a bez potíží integrovat do PCO (pult centrální ochrany). Zároveň se ale může stát výzvou a motivací pro nové zákazníky, kteří teprve o zabezpečení svých objektů reálně uvažují. Výhodami EZS Videofied jsou především nové technologické možnosti a zvýšená efektivita dálkové ostrahy všech typů objektů a majetku.\n\n"}
{"id": "870787", "url": "https://cs.wikipedia.org/wiki?curid=870787", "title": "Metoděj Kotík", "text": "Metoděj Kotík\n\nMetoděj Kotík (18. července 1915 Bory – 19. července 2010 Mostiště) byl český římskokatolický kněz brněnské diecéze a kaplan Jeho Svatosti. V letech 1966-2005 byl farářem v Křižanově. \n\nNarodil se v Dolních Borech nedaleko Velkého Meziříčí v roce 1915, a v roce 1940 přijal v Brně kněžské svěcení. Jeho prvním kněžským působištěm byla Jemnice. Později zde byl jmenován administrátorem a následně farářem. V pozdější době vystřídal několik působišť, až byl v roce 1966 jmenován farářem v Křižanově. Jako křižanovský farář se zasloužil o moderní výzdobu farního kostela sv. Václava, a o vybudování kaple sv. Ludmily v Horní Libochové. \n\nV roce 2005 odešel do penze, a nadále byl v Křižanově výpomocným duchovním. Téhož roku jej brněnský biskup Vojtěch Cikrle vyznamenal medailí sv. Jana Sarkandera. O rok později byl pak papežem Janem Pavlem II. jmenován kaplanem Jeho Svatosti. V dalším roce obdržel Mons. Kotík medaili sv. Petra a Pavla, kterou brněnský biskup ocenil jeho dlouhou a věrnou kněžskou službu. \n\nMons. Metoděj Kotík zemřel v Nemocnici sv. Zdislavy v Mostištích 19. července 2010, a 25. července téhož roku byl pohřben v Křižanově. \n\n\n"}
{"id": "870791", "url": "https://cs.wikipedia.org/wiki?curid=870791", "title": "Coming out (rozcestník)", "text": "Coming out (rozcestník)\n\nComing out má více významů:\n\n"}
{"id": "870792", "url": "https://cs.wikipedia.org/wiki?curid=870792", "title": "Chantal Mouffeová", "text": "Chantal Mouffeová\n\nChantal Mouffeová (* 1943, Charleroi) je belgická politická teoretička, která bývá přiřazována k poststrukturalismu, postmarxismu a dekonstruktivismu. Její nejvýznamnější prací je kniha \"Hegemonie a socialistická strategie\", kterou napsala roku 1985 s Ernestem Laclauem a která je považována za klíčový text postmarxismu, polemizující s vlivnými koncepcemi Jürgena Habermase a Johna Rawlse. Své práce píše anglicky i francouzsky.\n\nChantal Mouffe je politická teoretička a profesorka politické teorie na Westminsterské univerzitě. Vyučovala na mnoha univerzitách v Evropě, Severní Americe a Latinské Americe. V letech 1989 až 1995 byla ředitelkou programu College International de Philosophie v Paříži. \n\nChantal Mouffe hájí „disociativní pojetí politiky“, které tvrdí, že je politika tvořena antagonistickými konflikty, jež nemohou mít racionální řešení. Z tohoto důvodu se ani demokracie bez konfliktů neobejde.\n\nPodle jejího názoru musí demokracie být zradikalizována, protože se sociálně demokratické a socialistické strany posunuly do středu politického spektra a zmizelo tradiční levopravé politické vymezení. Nynější situaci proto Mouffeová nazývá postdemokratickou, která se již nevyznačuje obracením se na voliče.\n\nChantal Mouffeová je spolu se svým manželem Ernestem Laclauem známá jako tvůrkyně filozofického směru nazývaný postmarxismus. Tento směr má nejen politické pojetí, nýbrž je propojený s dalšími vědními disciplínami jako kulturologie, sociologie, ekonomie nebo psychoanalýza.\n\nSamotný postmarxismus se vyhraňuje vůči marxismu, který označuje za překonanou ideologii, jež v současné společnosti nemůže fungovat. Důvodem je vliv lidskoprávních hnutí 60. let, které promítly do lidského myšlení. Dle jejího názoru marxismus tedy nezohledňoval měnící se společnost a stal se tak nefunkční a zastaralou ideologií. Postmarxismus zároveň nechce odstranit demokratický pořádek tak jako marxismus, nýbrž mu jde o prosazování principů rovnosti a svobody demokratickými prostředky.\n\nChantal Mouffeová je kritičkou konceptu liberální demokracie. Vychází přitom z poznámek Carla Schmitta, který tvrdí, že mezi nosné myšlenky liberální společnosti patří stavění individualismu před racionalismu, což nedává lidem pocit sounáležitosti s kolektivní identitou a vytváří klamné iluze funkčních a racionálních rozhodovacích procesů vedoucí k možnosti antagonismu. Kritizuje i domnělý liberální racionalismus, který zbytečně přesouvá politická témata do etických rovin a zabraňuje efektivnímu řešení problémů.\n\nChantal Mouffe se staví proti liberalismu, participativní demokracii a také racionalismu, jelikož je podle ní neuskutečnitelný.\n\n\"„Politické otázky se vždy sestávají z rozhodnutí, která vyžadují výběr mezi alternativami, které jsou z racionálního hlediska nerozhodnutelné. To je to, co liberalismus nemůže přiznat, protože si vykládá pluralismus nesprávným způsobem.“\" \n\nTento současný demokratický model vymezuje pojmem „antagonismus“, což je neustálý boj mezi dvěma protiklady/nepřáteli.\n\nNaopak propaguje radikálnější koncept pluralitní demokracie, který popisuje ve svém díle \"The Democratic Paradox (Londres, Verso, 2000),\" ve kterém nahrazuje pojem „antagonismus“ za „agonismus“. Agonistická pluralitní demokracie nahrazuje pojem „nepřítel“ pojmem „protivník“ či „oponent“, u kterého na rozdíl od nepřítele uznáváme jeho legitimní existenci a jemuž nikdy nesmí být upřeno právo na sebeobranu.\n\nPodporuje také koncept partizánské politiky a kritizuje pokusy snažící se překonat klasické dělení na pravici a levici, jelikož mají za důsledek vzestup populismu a extrémismu.\n\nChantal Mouffeová rovněž proslula kritikou esencialismu, který tvrdí, že konkrétní pojmy a věci mohou být chápány čistě jako sui generis, tzn. že mají něco, čímž se odlišují od ostatních.Tento postoj zastává nejen v rasových a třídních tématech, ale také v otázkách feminismu, který vnímá především jako boj proti esencialistickým formám a pojmům, které ženu definují jako podřízenou, spíše než jako proces stírání rozdílů mezi pohlavími nebo získávání dalších práv.\n\n\nMouffe, Chantal. „Le politique et la dynamique des passions,“ \"Rue Descartes\", vol. 45-46, no. 3 (2004): 179-192, <nowiki>https://doi.org/10.3917/rdes.045.0179</nowiki> \n\nMouffe, Chantal. „La fin du politique et le défi du populisme de droite,“ \"Revue du MAUSS\", vol. 20, No. 2 (2002): 178-194, <nowiki>https://doi.org/10.3917/rdm.020.0178</nowiki> \n\nMouffe, Chantal. „Politique et agonisme,“ \"Rue Descartes\", vol. 67, no. 1 (2010): 18-24, <nowiki>https://doi.org/10.3917/rdes.067.0018</nowiki> \n\nLaclau, Ernesto. „Ideology and post-Marxism,“  \"Journal of political ideologies\", No. 11 (2006): 103-114.\n\nMouffeová, Chantal: \"Hegemonie a socialistická strategie: za radikálně demokratickou politiku\". Karolinum, 2014. Kapitola 7.\n\nMouffe, Chantal: University of Westminster, London. www.westminster.ac.uk [online]. [cit. 2019-11-26].\n\n"}
{"id": "870794", "url": "https://cs.wikipedia.org/wiki?curid=870794", "title": "CAGI", "text": "CAGI\n\nCAGI je zkratka ruského názvu Центральный аэрогидродинамический институт - ЦАГИ (transkripcí Centralnyj aerogidrodinamičeskij institut, česky Ústřední aerohydrodynamický institut) významného ruského a dříve sovětského leteckého institutu. Byl založen v Moskvě průkopníkem ruského letectví Nikolajem Jegorovičem Žukovským 1. prosince 1918.\n\nOd roku 1925 do 30. let 20. století poskytoval ústav podporu Tupolevově divizi AGOS (transkripcí Aviacija, Gidroaviacija i Opytnoje Stroitelstvo), první letecké konstrukční kanceláři v SSSR a tou dobou nejdůležitější. V 30. letech vznikly další dvě velké konstrukční kanceláře, Iljušinova CKB (transkripcí Centralnoje Konstrukcionnoje Bjuro) a Kalininova v Charkově, která ale existovala pouze krátce.\n\nV roce 1930 bylo v CAGI založeno vrtulníkové oddělení, v němž vzniklo několik experimentálních vrtulníků, prvním z nich byl stroj CAGI 1-EA (vůbec první sovětský vrtulník), dále např. CAGI 3-EA, CAGI 5-EA a CAGI 11-EA. CAGI 7-EA (jiným názvem CAGI A-7) byl vírník, který navrhl sovětský letecký inženýr Nikolaj Iljič Kamov.\n\nMoskevská pobočka je nyní známa jako MAGI nebo Moskevský komplex CAGI. Mezi techniku těžící z technologie vyvinuté v CAGI patří např. raketa Eněrgija nebo sovětský raketoplán Buran.\n\nV institutu působilo mnoho renomovaných inženýrů, leteckých konstruktérů, např.:\n\n\n"}
{"id": "870800", "url": "https://cs.wikipedia.org/wiki?curid=870800", "title": "Telecinco", "text": "Telecinco\n\nTelecinco (dříve známý jako Tele 5) je španělská soukromá televizní stanice provozuje společnost Mediaset España Comunicación. Testovací program proběhl 10. března 1989 a v příštím roce se oficiální start uskutečnil 3. března 1990 a byl druhým soukromým kanálem vysílaným ve Španělsku.\n\nProgramming této kanal zaměřuje na širokou škálu obsahu, který zahrnuje zábavu a podívanou. Se také zavázaly k šíření fi seriály a filmy.\n\n\n"}
{"id": "870806", "url": "https://cs.wikipedia.org/wiki?curid=870806", "title": "Virtuální privátní server", "text": "Virtuální privátní server\n\nVirtuální privátní server (VPS) je server běžící na virtualizovaném hardware provozovaný hostingovou službou. VPS běží na stejném fyzickém stroji jako virtuální server ostatních zákazníků a je v mnoha ohledech funkčně ekvivalentní se samostatnými fyzickými počítači. VPS jsou věnovány jednotlivé potřeby zákazníků – má soukromí samostatného fyzického stroje a může být nakonfigurován pro spouštění serverového software.\n\nKoncept virtualizace serverů je speciální příklad ze stejných konceptů, které vedly k vývoji time-sharingu a multiprogramování. Obecně platí, že klienti mají tendenci požadovat počítačové zdroje „nárazově“ a tak rychle, jak je to možné, ale poté následuje dlouhá doba bez aktivity, ve které jen posuzují výsledky. Během těchto období nečinnosti může počítač své prostředky využít na servisní požadavky jiných klientů. Tento model umožňuje efektivnější využití počítačových prostředků tím, že snižuje čas, kdy je systém nečinný. Rovněž umožňuje uživatelům sdílet zdroje či ukládat soubory na pevném disku.\n\nVirtualizace rozšiřuje tuto základní koncepci k počítači jako celku. V tradičním modelu operační systém sdílí přístup ke zdrojům, ale je to vždy pouze jeden stroj, který sdílí. Ve virtuálním modelu serveru poskytuje virtualizační software iluzi více než jednoho počítače, pevného disku, tiskárny atd. Ačkoliv jsou zdroje stále sdíleny, virtualizace poskytuje vyšší úroveň zabezpečení, jelikož jednotlivé virtuální servery jsou od sebe navzájem odděleny. Každý virtuální server může spouštět svůj vlastní plnohodnotný operační systém a může být nezávisle restartován. Toto je velmi cenným přínosem, jelikož to umožňuje provozovat zastaralé aplikace starších verzích operačního systému na stejném serveru jako novější aplikace.\n\nRozdělování samostatného serveru tak, že se jeví jako několik serverů je již dlouho běžnou praxí na mainframech a středních počítačích jako je IBM AS/400. To se stalo více převládající s rozvojem virtualizačního software a technologií pro mikropočítače.\n\nFyzický server obvykle spouští hypervizor, který má za úkol vytvářet, uvolňovat a spravovat zdroje hostitelského operačního systému nebo virtuální stroje. Tyto hostované operační systémy mají vyhrazenou část zdrojů fyzického serveru, obvykle takovým způsobem, kdy host nemá žádné vědomí o dalších fyzických zdrojích s výjimkou těch, které mu přidělí hypervizor.\n\nHostované systémy mohou být plně virtualizované, paravirtualizované nebo hybrid obou.\n\nV plně virtualizovaném prostředí je host prezentován emulovovanou nebo virtualizovanou sadou hardware a neví, že tento hardware není striktně fyzický. Hypervizor musí v tomto případě mapovat a překládat požadavky z hostovaného systému do příslušných zdrojů žádostí hostitele, což vede k významné režii. Téměř všechny systémy mohou být virtualizovány pomocí této metody, jelikož nevyžaduje žádné změny v operačním systému, nicméně je nutná podpora v procesoru počítače pro virtualizaci pro většinu hypervizorů, které provádějí plnou virtualizaci.\n\nV paravirtualizovaném prostředí si je host vědom hypervizoru a rozhraní přímo s hostitelským systémem zdrojů. V tomto prostředí, hypervizor realizuje v reálném čase přístup k řízení a alokaci zdrojů. To má za následek téměř nativní výkon, jelikož host vidí stejný hardware jako hostitel a mohou tak s ním komunikovat nativně. Unixové systémy systémy jako je Linux, některé varianty BSD, Plan 9 a OpenSolaris jsou v současné době známy podporou této metody virtualizace. Nicméně, instalace operačních systémů jako paravirtualizovaných hostů vyžaduje více znalostí o operačních systémech.\n\nNěkteré příklady hypervizorů umožňujících paravirtualizaci jsou Xen, Virtuozzo, Vserver a OpenVZ (což je opensource a vývojová verze Parallels Virtuozzo Containers).\n\nHybridní paravirtualizace (částečná paravirtualizace) je úplnou virtualizací, ale host používá paravirtualizační ovladače pro klíčové komponenty jako jsou síť a diskové I/O operace. To má za následek velmi zvýšený I/O výkon. Je to společné řešení pro operační systémy, které nemohou být upraveny (z různých důvodů) pro podporu paravirtualizace. Jelikož VPS provozuje vlastní kopii svého operačního systému, zákazníci mají práva superuživatele a mohou instalovat téměř jakýkoliv software, který běží na daném operačním systému. Určitý typ softwaru ve virtualizovaném prostředí nespustí tak dobře jako samotné virtualizéry; někteří poskytovatelé VPS stanovují další omezení, ale obecně jsou laxní s porovnání s těmi ve sdílených hostingových prostředí. Vzhledem k počtu virtualizačních klientů běžících na jednom stroji mají VPS obecně omezený čas procesoru, RAM a místo na disku.\n\nRostoucí počet společností nabízí virtuální privátní server hosting nebo virtuální dedikovaný server jako rozšíření pro webové hostingové služby. Existuje však několik problémů, které je potřeba zvážit při poskytování licencí na několika virtuálních prostředí. Hosting je bez jakékoliv údržby, zákazník je ponechán spravovat vlastní server. \nNeměřený hosting je většinou nabízen bez omezení na množství přenesených dat na pevné šířce pásma linky. Obvykle je neměřený hosting nabízen s 10 Mbit/s, 100 Mbit/s nebo 1000 Mbit/s (s některými dokonce i 10Gb/s). To znamená, že zákazník může použít 3.33~ TB na 10 Mbit/s, 33~ TB na 100 Mbit/s a 333~ TB na 1000 Mbit/s lince za měsíc (i když v praxi jsou tyto hodnoty významně nižší).\n\nVPS která jsou dynamické (to znamená, že mohou být změněny za běhu) označujeme jako cloud server. Mezi klíčové atributy patří:\n\n\nManaged VPS, česky spravované VPS, je typ služby, kterou má pod svou správou společnost u které si VPS objednáte. Nemusíte se tedy starat o nastavení VPS, vše by vám měla nastavit společnost. Naproti tomu VPS, které nejsou pod správou společnosti, si musíte nastavit a zprovoznit na své vlastní náklady. Proto bývá u VPS tak velký cenový rozdíl, při koupi VPS je potřeba dát si velký pozor, kterou službu kupujete. Pokud nejste zkušený administrátor serverů, může se vám tato chyba hrubě nevyplatit. Veškeré problémy si u nemanagované služby řešíte sami. \n\nPro nezkušeného uživatele bývají náklady častokrát několikrát vyšší, než kdyby si od záčátku zakoupil službu se správou. \n\n"}
{"id": "870809", "url": "https://cs.wikipedia.org/wiki?curid=870809", "title": "Astronautalis", "text": "Astronautalis\n\nCharles Andrew Bothwell (* 13. prosinec 1981) je americký zpěvák působící v žánrů, který by se dal shrnout jako alternativní hip hop s přídavkem rocku nebo blues.\n\nNa začátku jeho hudební dráhy bylo prosazení v soutěži Scribble Jam. V roce 2003 vydal své debutové album You and Yer Good Ideas. O dva roky později podepsal smlouvu s Fighting Records u nichž mu v roce 2006 vychází druhé album The Mighty Ocean and Nine Dark Theaters. Třetí album Pomegranate vychází v roce 2008 u Eyeball Recordsv. V zimě 2009 vystupoval s kanadskou indie rockovou kapelou Tegan and Sara napříč Evropou a o rok později na jaře 2010 v Austrálii. V roce 2011 vydal kritiky i fanoušky velmi dobře přijatou desku This Is Our Science. O pět let později svou diskografii rozšířil o zatím poslední album Cut The Body Loose. \nMimo to hojně koncertuje a to i v České republice, kam se pravidelně vrací.\n\nPro jeho styl je typické prolnutí hip hopu spolu s indie rockem, electrem nebo bluesem. Jeho živá vystoupení jsou charakteristické velmi exaltovaným projevem kdy dokáže publikum strhnout na svou stranu.\n\n\n\n"}
{"id": "870810", "url": "https://cs.wikipedia.org/wiki?curid=870810", "title": "Římskokatolická farnost Pavlov u Radostína nad Oslavou", "text": "Římskokatolická farnost Pavlov u Radostína nad Oslavou\n\nŘímskokatolická farnost Pavlov u Radostína nad Oslavou je územním společenstvím římských katolíků v rámci velkomeziříčského děkanátu brněnské diecéze.\n\nNejstarší doklady o duchovní správě v Pavlově jsou z roku 1380. Zřejmě v době třicetileté války samostatná farnost zanikla, a kostel byl postupně filiální k Velkému Meziříčí, později k Radostínu. V letech 1786–1865 bylo učiněno několik neúspěšných pokusů obnovit v Pavlově farnost. Až 9. června 1865 bylo povoleno Pavlov osamostatnit. Byla postavena nová fara, a v roce 1867 zde byl ustanoven samostatný duchovní správce.\n\nV roce 1973 začal materiální správu farnosti obstarávat kněz z Bohdalova, a pavlovský farář Antonín Hugo Bradáč si ponechal ze zdravotních důvodů pouze správu duchovní (sloužení bohoslužeb, zpovídání atd.). V roce 1974 P. Bradáč zemřel, a farnost začala být ex currendo spravována z Radostína, přičemž na faře postupně bydlelo několik kněží–penzistů, kteří v Pavlově sloužili bohoslužby. Poslední takovýto výpomocný duchovní zemřel v roce 1997.\n\nV listopadu 2014 se ve farnosti konaly lidové misie..\n\nKaždoročně se ve farnosti koná tříkrálová sbírka, v roce 2018 se při ní v Pavlově vybralo 15 572 korun,\n\nDnem vzájemných modliteb farností za bohoslovce a bohoslovců za farnosti brněnské diecéze je 23. duben. Adorační den připadá na nejbližší neděli po 19. dubnu.\n\n"}
{"id": "870817", "url": "https://cs.wikipedia.org/wiki?curid=870817", "title": "Walgettosuchus", "text": "Walgettosuchus\n\nWalgettosuchus (\"krokodýl z města Walgettu\") je nepříliš dobře známý rod masožravého (teropodního) dinosaura, jehož zkameněliny byly objeveny roku 1905 v Austrálii (spolkový stát Nový Jižní Wales, nedaleko Wollastonu). Materiál sestává z jediného opalizovaného ocasního obratle (délka neúplného fragmentu těla obratle činí 63 mm). Zkamenělina byla roku 1910 dopravena do Londýna a v roce 1932 ji popsal slavný německý paleontolog Friedrich von Huene. Neznámý teropod žil na zmíněném území v období spodní křídy (stupeň alb). Typový druh \"W. woodwardi\" byl popsán paleontologem von Huenem na počest Arthura Smithe Woodworda z britského přírodovědeckého muzea. V současnosti je tento taxon označován za nomen dubium.\n\n"}
{"id": "870818", "url": "https://cs.wikipedia.org/wiki?curid=870818", "title": "CAGI A-7", "text": "CAGI A-7\n\nCAGI A-7 (nebo též CAGI 7-EA, rusky A-7) byl sovětský dvoumístný vírník z 30. let 20. století. Jeho hlavním konstruktérem byl sovětský letecký inženýr Nikolaj Iljič Kamov, jenž tou dobou působil v experimentální hydrodynamické divizi Ústředního aerohydrodynamického institutu (CAGI).\n\nPrvní zkušební let proběhl 20. září 1934. 18. srpna 1935 byl vírník představen veřejnosti na letecké přehlídce v Tušinu. V roce 1937 získal stroj státní atestaci. Mimo verze A-7bis byly vyrobeny (v Závodě č. 290 na letišti Podosinki poblíž železniční stanice Uchtomskaja) i vojenské verze s označením A-7-3a.\n\nA-7 bis\n\n\n"}
{"id": "870825", "url": "https://cs.wikipedia.org/wiki?curid=870825", "title": "Kanton Hayange", "text": "Kanton Hayange\n\nKanton Hayange (fr. \"Canton de Hayange\") je francouzský kanton v departementu Moselle v regionu Grand Est. Tvoří ho devět obcí. Před reformou kantonů 2014 ho tvořily 3 obce.\n\nod roku 2015:\n\npřed rokem 2015:\n\n"}
{"id": "870828", "url": "https://cs.wikipedia.org/wiki?curid=870828", "title": "Kanton Fénétrange", "text": "Kanton Fénétrange\n\nKanton Fénétrange (fr. \"Canton de Fénétrange\") byl francouzský kanton v departementu Moselle v regionu Lotrinsko. Tvořilo ho 21 obcí. Zrušen byl po reformě kantonů 2014.\n\n"}
{"id": "870829", "url": "https://cs.wikipedia.org/wiki?curid=870829", "title": "Kanton Château-Salins", "text": "Kanton Château-Salins\n\nKanton Château-Salins (fr. \"Canton de Château-Salins\") byl francouzský kanton v departementu Moselle v regionu Lotrinsko. Tvořilo ho 31 obcí. Zrušen byl po reformě kantonů 2014.\n\n"}
{"id": "870831", "url": "https://cs.wikipedia.org/wiki?curid=870831", "title": "Kanton Algrange", "text": "Kanton Algrange\n\nKanton Algrange (fr. \"Canton d'Algrange\") je francouzský kanton v departementu Moselle v regionu Grand Est. Tvoří ho 16 obcí. Před reformou kantonů 2014 ho tvořily čtyři obce.\n\nod roku 2015:\n\npřed rokem 2015:\n\n"}
{"id": "870832", "url": "https://cs.wikipedia.org/wiki?curid=870832", "title": "Lucie Klukavá", "text": "Lucie Klukavá\n\nLucie Klukavá (12. srpna 1992 v Ostravě-Vítkovicích) je česká modelka a Česká Miss posluchačů Frekvence 1 2011.\n\nLucie Klukavá pochází z ostravské městské části Vítkovice, kde také do 5. třídy navštěvovala základní školu. Poté byla přijatá na osmileté Gymnázium Ostrava – Hrabůvka, p. o., kde maturovala v roce 2011. Nyní studuje na Právnické fakultě Panevropské vysoké školy v Ostravě. A ukončila studium na PF UPOL.\n\nLucie Klukavá se účastnila desítek soutěží. Na většině z nich se umístila na předních pozicích, například na:\n"}
{"id": "870833", "url": "https://cs.wikipedia.org/wiki?curid=870833", "title": "Kanton Ars-sur-Moselle", "text": "Kanton Ars-sur-Moselle\n\nKanton Ars-sur-Moselle (fr. \"Canton d'Ars-sur-Moselle\") byl francouzský kanton v departementu Moselle v regionu Lotrinsko. Tvořilo ho 18 obcí. Zrušen byl po reformě kantonů 2014.\n\n"}
{"id": "870837", "url": "https://cs.wikipedia.org/wiki?curid=870837", "title": "Kanton Behren-lès-Forbach", "text": "Kanton Behren-lès-Forbach\n\nKanton Behren-lès-Forbach (fr. \"Canton de Behren-lès-Forbach\") byl francouzský kanton v departementu Moselle v regionu Lotrinsko. Tvořilo ho 13 obcí. Zrušen byl po reformě kantonů 2014.\n\n"}
{"id": "870839", "url": "https://cs.wikipedia.org/wiki?curid=870839", "title": "Kanton Freyming-Merlebach", "text": "Kanton Freyming-Merlebach\n\nKanton Freyming-Merlebach (fr. \"Canton de Freyming-Merlebach\") je francouzský kanton v departementu Moselle v regionu Grand Est. Tvoří ho 11 obcí. Před reformou kantonů 2014 ho tvořilo 10 obcí.\n\nod roku 2015:\n\npřed rokem 2015:\n\n"}
{"id": "870842", "url": "https://cs.wikipedia.org/wiki?curid=870842", "title": "Kanton Boulay-Moselle", "text": "Kanton Boulay-Moselle\n\nKanton Boulay-Moselle (fr. \"Canton de Boulay-Moselle\") je francouzský kanton v departementu Moselle v regionu Grand Est. Tvoří ho 31 obcí. Před reformou kantonů 2014 ho tvořilo 33 obcí.\n\nod roku 2015:\n\n\npřed rokem 2015:\n\n"}
{"id": "870844", "url": "https://cs.wikipedia.org/wiki?curid=870844", "title": "Kanton Forbach", "text": "Kanton Forbach\n\nKanton Forbach (fr. \"Canton de Forbach\") je francouzský kanton v departementu Moselle v regionu Grand Est. Tvoří ho sedm obcí. Před reformou kantonů 2014 ho tvořilo pouze město Forbach.\n\n\n"}
{"id": "870845", "url": "https://cs.wikipedia.org/wiki?curid=870845", "title": "Miss Euro", "text": "Miss Euro\n\nMiss Euro je soutěž krásy. Vítězka soutěže je nejkrásnější dívka evropského šampionátu v kopané. Vítězka šampionátu vystupuje při různých zápasech Eura. Počet kandidátek odpovídá tomu, kolik zemí se mistrovství účastní.\n\n\n"}
{"id": "870846", "url": "https://cs.wikipedia.org/wiki?curid=870846", "title": "Ekologická katastrofa", "text": "Ekologická katastrofa\n\nEkologická katastrofa je definovaná jako situace, při níž dojde k narušení rovnováhy živého systému. Podmínky biologické reprodukce v systému zanikají. K tomu může dojít jednorázovým extrémním zásahem (např. úniky ropy) nebo tzv. “plíživě“ – dlouhodobým působením stresorů, kdy se systém postupně ocitá ve stádiu vyčerpání. Mezi tyto stresory patří např. šíření pouští, větrné smrště – hurikány, tornáda, uragány. Pojem ekologické katastrofy je sice všeobecně srozumitelný, ale horší je to s přesným vymezením látky a pochopením samotného významu.\n\nRozděluje se na dvě části – přírodní a antropogenní (způsobená člověkem).\n\n"}
{"id": "870847", "url": "https://cs.wikipedia.org/wiki?curid=870847", "title": "Kanton Maizières-lès-Metz", "text": "Kanton Maizières-lès-Metz\n\nKanton Maizières-lès-Metz (fr. \"Canton de Maizières-lès-Metz\") byl francouzský kanton v departementu Moselle v regionu Lotrinsko. Tvořilo ho pět obcí. Zrušen byl po reformě kantonů 2014.\n\n"}
{"id": "870849", "url": "https://cs.wikipedia.org/wiki?curid=870849", "title": "Kanton Montigny-lès-Metz", "text": "Kanton Montigny-lès-Metz\n\nKanton Montigny-lès-Metz (fr. \"Canton de Montigny-lès-Metz\") je francouzský kanton v departementu Moselle v regionu Grand Est. Tvoří ho šest obcí. Před reformou kantonů 2014 ho tvořilo sedm obcí.\n\nod roku 2015:\n\npřed rokem 2015:\n\n"}
{"id": "870852", "url": "https://cs.wikipedia.org/wiki?curid=870852", "title": "Kanton Moyeuvre-Grande", "text": "Kanton Moyeuvre-Grande\n\nKanton Moyeuvre-Grande (fr. \"Canton de Moyeuvre-Grande\") byl francouzský kanton v departementu Moselle v regionu Lotrinsko. Tvořilo ho šest obcí. Zrušen byl po reformě kantonů 2014.\n\n"}
{"id": "870853", "url": "https://cs.wikipedia.org/wiki?curid=870853", "title": "Kanton Sarreguemines-Campagne", "text": "Kanton Sarreguemines-Campagne\n\nKanton Sarreguemines-Campagne (fr. \"Canton de Sarreguemines-Campagne\") byl francouzský kanton v departementu Moselle v regionu Lotrinsko. Tvořilo ho 21 obcí. Zrušen byl po reformě kantonů 2014.\n\n"}
{"id": "870854", "url": "https://cs.wikipedia.org/wiki?curid=870854", "title": "Petr Ibl", "text": "Petr Ibl\n\nPetr Ibl (* 16. května 1954 Brno) je český politik, počátkem 21. století poslanec Poslanecké sněmovny za ČSSD a předseda poslaneckého klubu sociální demokracie.\n\nS manželkou Milenou mají dcery Petru a Moniku a syna Romana. V roce 1972 absolvoval odborné učiliště potravinářské v Brně, pak v roce 1982 SOŠ vychovatelství a v roce 1986 Vysokou školu Sboru národní bezpečnosti v Praze (obor penologie). V roce 1987 složil v Praze rigorózní zkoušku a roku 1991 postgraduálně vystudoval trestní právo a řízení na Právnické fakultě Univerzity Karlovy. V letech 1990–1991 působil jako ředitel věznice v Praze, v letech 1996–1998 coby poradce poslaneckého klubu v poslanecké sněmovně a v období let 1998–2002 byl poradcem místopředsedy poslanecké sněmovny a tajemníkem poslaneckého klubu.\n\nVe volbách v roce 2002 byl zvolen do poslanecké sněmovny za ČSSD (volební obvod Praha). Byl místopředsedou sněmovního výboru pro obranu a bezpečnost, v letech 2002–2003 i členem ústavněprávního výboru a v období let 2003–2005 a znovu roku 2006 členem organizačního výboru. Ve sněmovně setrval do voleb v roce 2006. Působil jako předseda poslaneckého klubu ČSSD. V prosinci 2005 ale na funkci rezignoval. Patřil ke spojencům Stanislava Grosse. Po jistou dobu byl náměstkem Grosse na ministerstvu vnitra. Rezignaci na vedení sněmovní frakce ČSSD odůvodnil nejednotností strany a svalováním viny za politické neúspěchy na poslanecký klub. Již předtím čelil kritice. V září 2004 informoval Český rozhlas, že Iblovi Národní bezpečnostní úřad neoprávněně přidělil prověrku. V minulosti měl Ibl podnikat s vysokým důstojníkem někdejší Státní bezpečnosti Jaroslavem Vondruškou, jenž měl mít vazby na sovětskou KGB. Kritizován byl i za svou profesní činnost před rokem 1989, kdy pracoval jako vězeňský dozorce.\n\nZastával post předsedy správní rady Zdravotní pojišťovny ministerstva vnitra ČR.\n\nV komunálních volbách roku 1998 a komunálních volbách roku 2010 neúspěšně kandidoval do zastupitelstva hlavního města Praha za ČSSD. Profesně se k roku 1998 uvádí jako právník, k roku 2010 coby vysokoškolský pedagog.\n"}
{"id": "870855", "url": "https://cs.wikipedia.org/wiki?curid=870855", "title": "Kanton Marange-Silvange", "text": "Kanton Marange-Silvange\n\nKanton Marange-Silvange (fr. \"Canton de Marange-Silvange\") byl francouzský kanton v departementu Moselle v regionu Lotrinsko. Tvořilo ho 12 obcí. Zrušen byl po reformě kantonů 2014.\n\n"}
{"id": "870856", "url": "https://cs.wikipedia.org/wiki?curid=870856", "title": "Kanton Sierck-les-Bains", "text": "Kanton Sierck-les-Bains\n\nKanton Sierck-les-Bains (fr. \"Canton de Sierck-les-Bains\") byl francouzský kanton v departementu Moselle v regionu Lotrinsko. Tvořilo ho 23 obcí. Zrušen byl po reformě kantonů 2014.\n\n"}
{"id": "870857", "url": "https://cs.wikipedia.org/wiki?curid=870857", "title": "Kanton Sarreguemines", "text": "Kanton Sarreguemines\n\nKanton Sarreguemines (fr. \"Canton de Sarreguemines\") je francouzský kanton v departementu Moselle v regionu Grand Est. Tvoří ho 20 obcí. Před reformou kantonů 2014 ho tvořilo pouze město Sarreguemines.\n\nod roku 2015:\n\npřed rokem 2015:\n\n"}
{"id": "870858", "url": "https://cs.wikipedia.org/wiki?curid=870858", "title": "Kanton Sarrebourg", "text": "Kanton Sarrebourg\n\nKanton Sarrebourg (fr. \"Canton de Sarrebourg\") je francouzský kanton v departementu Moselle v regionu Grand Est. Tvoří ho 46 obcí. Před reformou kantonů 2014 ho tvořilo 23 obcí.\n\nod roku 2015:\n\n\npřed rokem 2015:\n\n"}
{"id": "870860", "url": "https://cs.wikipedia.org/wiki?curid=870860", "title": "Průkaz totožnosti", "text": "Průkaz totožnosti\n\nPrůkaz totožnosti je doklad, který obsahuje oficiálně potvrzené základní údaje o svém držiteli, obvykle zejména jeho celé jméno, fotografii a datum narození, ale může obsahovat i další údaje, třeba rodné číslo, povolání, adresu bydliště, vyznání nebo národnost. V moderní době může mít podobu čipové karty a kromě fotografie obsahovat i biometrické údaje.\n\nPrvotním smyslem průkazu totožnosti je zamezit podvodům se záměnou totožnosti, jeho předložení bývá tedy v státech, kde je povinný, rutinně vyžadováno při komunikaci s úřady i všude tam, kde se druhá strana chce přesvědčit o totožnosti druhého. Mezinárodně plní funkci průkazu totožnosti cestovní pas, ale v řadě států mají občané povinnost vlastnit (nebo dokonce nosit u sebe) nějaký zvláštní průkaz, například v České republice je základním průkazem totožnosti občanský průkaz. V některých státech lze jako průkaz totožnosti používat řidičský průkaz.\n\nVhodná míra informací obsažených v průkaze totožnosti je předmětem debat, neboť zahrnutí třeba národnosti nebo náboženství může usnadnit diskriminaci nějaké skupiny. Stejně tak je některými odpůrci příliš silné kontroly státu nad osobními svobodami kritizován samotný koncept povinného průkazu totožnosti, který usnadňuje práci policie na úkor soukromí/svobod občanů.\n\nIdentifikační karta (ID karta) identifikuje svého držitele i vydavatele a může obsahovat data požadovaná jako vstup pro předpokládané používání karty a pro související transakce .\n\n"}
{"id": "870861", "url": "https://cs.wikipedia.org/wiki?curid=870861", "title": "Kanton Vic-sur-Seille", "text": "Kanton Vic-sur-Seille\n\nKanton Vic-sur-Seille (fr. \"Canton de Vic-sur-Seille\") byl francouzský kanton v departementu Moselle v regionu Lotrinsko. Tvořilo ho 14 obcí. Zrušen byl po reformě kantonů 2014.\n\n"}
{"id": "870866", "url": "https://cs.wikipedia.org/wiki?curid=870866", "title": "Johan Ernst Gunnerus", "text": "Johan Ernst Gunnerus\n\nJohan Ernst Gunnerus (26. února 1718 Christiania – 23. září 1773 Kristiansund) byl norský biskup, botanik, ornitolog, mykolog a zoolog.\n\nGunnerus byl syn městského lékaře Rasmuse Gunnera. V období 1737 až 1740 studoval na univerzitě v Kodani, kde získal bakalářský titul. V roce 1742 obdržel královské stipendium a odcestoval do Německa, kde studoval na univerzitách v Hallu a Jeně - zde nakonec dosáhl magisterského titulu.\n\nV roce 1758 byl jmenován biskupem Nidaru, evangelicko-luteránské norské státní církve se sídlem v Trondheimu (Nidarosdom), a profesorem teologie na kodaňské univerzitě. Spolu s historiky Schøningem a Suhmem založil v roce 1760 akademickou společnost \"Det Trondhiemske Selskab\". Společnost získala v roce 1767 jméno \"Det Kongelige Norske Videnskabers Selskab\".\n\nGunnerus zemřel při vizitaci v Kristiansundu.\n\nGunnerus byl prvním vědcem, který tvrdil, že polární záři způsobuje Slunce.\n\nJeho hlavním botanickým dílem je \"Flora Norvegica\" (1766–1772).\n\nPopsal řadu živočichů, včetně žraloka velikého (1765) a ve svých poznámkách k Leemově \"Beskrivelse over Finmarkens lapper\" v roce 1767 vodouše šedého.\n\nCarl von Linné po něm pojmenoval rod \"Gunnera\" z čeledi \"Gunneraceae\".\n\n\n"}
{"id": "870872", "url": "https://cs.wikipedia.org/wiki?curid=870872", "title": "Filipa z Lancasteru", "text": "Filipa z Lancasteru\n\nFilipa z Lancasteru ( \"Philippa of Lancaster\", \"Filipa de Lencastre\", 31. března 1360 hrad Leicester– 19. července 1415 klášter Odivelas) byla jako manželka portugalského krále Jana I. portugalskou královnou. Její manželství zajistilo anglicko-portugalské spojenectví a narodilo se z něj několik princů a princezen, kteří se stali známí jako\" Slavná generace\".\n\nFilipa byla nejstarší dcera Jana z Gentu, lancasterského vévody, a jeho manželky Blanky. Jako nejstarší dítě většinu svého dětství trávila v různých palácích a zámcích svého otce. Zde byla vychovávána a vzdělávána spolu se svými mladšími sourozenci, Alžbětou a Jindřichem, budoucím anglickým králem (1399–1413).\n\nFilipina matka, vévodkyně Blanka, zemřela v roce 1369 na dýmějový mor. Později si Filipin otec vzal za manželku svou milenku a dceřinu vychovatelku Kateřinu Swynfordovou. V budoucnu se Filipa velmi snažila, aby ochránila samu sebe před takovými skandály. Kateřinin vstup do Filipiny rodiny však měl i jednu výhodu - Kateřina měla blízký vztah s Geoffreym Chaucerem (její sestra Filipa Roetová byla Chaucerova manželka). Jan z Gentu se stal Chaucerovým příznivcem, a tak Chaucer trávil hodně času s rodinou jako jeden z Filipiných učitelů a vychovatelů. Filipa byla jako žena na svou dobu velmi vzdělaná, studovala přírodní vědy pod dohledem mnicha Jana, poezii pod vedením Jeana Froissarta, a filozofii s teologií ji učil Jan Viklef.\n\nFilipa se portugalskou královnou stala prostřednictvím sňatku s králem Janem. Toto manželství bylo dohodnuto politicky v rámci anglicko-portugalské aliance, která bylo naopak uzavřena proti francouzsko-kastilskému spojenectví.\n\nDvojice byla požehnaná 2. února 1387 v katedrále v Portu. Manželství začalo 14. února 1387 a portugalský královský dvůr tuto událost oslavoval patnáct dní. Filipa a Jan I. měli tzv. sňatek v zastoupení a v souladu s jedinečnou portugalskou tradicí, kdy zastupující ženich předstíral, že s nevěstou strávil noc. Tímto zástupcem krále Jana I. byl João Rodrigues de Sá.\n\nFilipa nebyla považována za obzvlášť pěknou ženu, král navíc měl milenku, s níž měl tři děti.. Král Jan si Filipu vybral za manželku, protože se říkalo, že Jan z Gentu měl právo na Kastilské království díky své mladší dceři Kateřině, kterou měl s Konstancií Kastilskou. Tímto si portugalský král pojistil, že Jan z Gentu každopádně nebude zpochybňovat nově ustavenou portugalskou královskou dynastii.\n\nV době svatby měla Filipa už 27 let a bylo to její první manželství. V té době byla považována za příliš starou na to, aby byla poprvé nevěstou. Obavy o její schopnost dát králi děti však rychle pominuly, když Filipa postupně porodila devět dětí, z nichž šest přežilo dětství.\n\nKrál měl kromě dětí se svou právoplatnou manželkou i tři další, které mu porodila jeho dlouholetá milenka Inés Peres Estevesová. Jejich synovi Alfonsovi bylo deset let, když si Jan bral za ženu Filipu. Filipa povolila Alfonsovi a jeho sestře Beatrix, aby byly vychovany na královském dvoře. Jejich matka však musela na Filipin příkaz opustit dvůr a byla poslána do kláštera, kde se stala matkou představenou.\n\nPřestože byla Filipa ve své době považována za dokonalý symbol královské poslušnosti a její veřejné mínění bylo, že \"\" by bylo neslušné, kdyby manželka zasahovala do manželových záležitostí\"\", Filipa měla ve skutečnosti velký vliv na portugalském i anglickém dvoře a aktivně se účastnila světového dění.\n\nListy, které se zachovaly dodnes, dokazují, že Filipa často psala dopisy na anglický dvůr a v tomto směru byla zapojena do anglické politiky. V jednom případě dokonce Filipa zasáhla do dvorní politiky ve prospěch stoupenců sesazeného Richarda II. poté, co se její bratr Jindřich zmocnil anglického trůnu. V dalším případě přesvědčila váhavého arundelského hraběte ke svatbě s nemanželskou dceru krále Jana, Beatrix, což ještě více upevnilo spojenectví mezi Portugalskem a Anglií.\n\nNa konci několika válek s Kastilií a s Maury, do kterých se Portugalsko zapojilo, byla portugalská ekonomika zničena a mnoho lidí, kteří našli ve válce zaměstnání, bylo najednou nezaměstnaných. Filipa prokázala značné znalosti o obchodu a politice - radila králi, aby vyslal vojenskou výpravu do afrického města Ceuta. Filipa věděla, že dobytí a kontrola nad tímto městem by byla velmi výhodná a výnosná - znamenalo by to totiž kontrolu nad africkým a indickým obchodem s kořením. Přestože Filipa zemřela dříve, než se tento její plán uskutečnil, Portugalsko poslalo armádu a město dobylo 14. srpna 1415.\n\nVe věku 55 let Filipa onemocněla morem. Přestěhovala se z Lisabonu a povolala své syny, aby jim dala požehnání. Svým třem synům darovala drahokamy vykládané meče.\n\nKrál Jan, který kdysi váhal se sňatkem s ní, si svou manželku zřejmě oblíbil a \"byl tak zarmoucený její smrtelnou nemocí, že nemohl jíst ani spát\".\n\nPrý bez bolestí zemřela 19. července 1415 a byla pohřbena nejdříve v klášteře Odivelas a později byly její tělesné ostatky přesunuty do kláštera Batalha.\n\n"}
{"id": "870875", "url": "https://cs.wikipedia.org/wiki?curid=870875", "title": "Sulfid rtuťnatý", "text": "Sulfid rtuťnatý\n\nSulfid rtuťnatý (HgS) je anorganická sloučenina.\n\nHgS existuje ve dvou krystalických modifikacích:\n\nBeta modifikace sulfidu rtuťnatého se vyrábí probubláváním sulfanu roztoky rtuťnatých solí a vylučuje se jako černý prášek. Tato modifikace nereaguje s žádnými koncentrovanými kyselinami.\n\nAlfa modifikace sulfidu rtutňatého se používá jako červený pigment známý jako rumělka, který ovšem tmavne, což je způsobeno přeměnou červené α modifikace na černou β modifikaci.\n\nKovová rtuť se vyrábí z HgS pražením na vzduchu a kondenzací par, při čemž se rozkládá:\n\n2 HgS + 2 O → 2 Hg + 2 SO.\n\n"}
{"id": "870876", "url": "https://cs.wikipedia.org/wiki?curid=870876", "title": "Miroslav Čvorsjuk", "text": "Miroslav Čvorsjuk\n\nMiroslav Čvorsjuk (3. října 1951 – 29. prosince 2012) byl český kameraman a fotograf.\n\nV letech 1967–1968 studoval na gymnáziu v Chebu, později v letech 1968–1972 na filmové škole v Čimelicích. Svá studia zakončil v letech 1977–1982 na oboru kamera na pražské FAMU.\n\nV osmdesátých letech dvacátého století spolupracoval s mnohými předními režiséry, asistoval u Věry Chytilové, Jiřího Menzla, Františka Vláčila, Otakara Vávry dalších.\nJako druhý kameraman se podílel na snímcích: Bony a klid (1987) režiséra Víta Olmera či Amadeus (1984) režiséra Miloše Formana.\nJako hlavní kameraman pracoval například ve snímcích Vrať se do hrobu! (1990) Milana Šteindlera nebo Čarodějky z předměstí (1990) režisérky Drahomíry Králové.\nV 90. letech spolupracoval převážně na zahraničních projektech, zejména se západoněmeckou televizí.\nNatáčel mimo jiné dva třináctidílné televizní seriály Sedm divů světa (seriál) a Dějiny skla.\nSpolupracoval i při dětské tvorbě a animovaných filmech.\nJako nezávislý kameraman natočil pro Českou televizi patnáct televizních filmů a inscenací a více než osmdesát dokumentárních snímků.\nV roce 2004 spolupracoval jako hlavní kameraman na celovečerním filmu Pánská jízda režiséra Martina Kotíka. Se stejným režisérem později spolupracoval na snímku Všechno nejlepší!.\nPro televizi Prima natočil jako hlavní kameraman seriál Velmi křehké vztahy (dříve Rodinná pouta), dále pak sitcom Partička, na kterém spolupracoval až do své smrti.\n\nMiroslav Čvorsjuk zemřel náhle v noci z 29. na 30. prosince 2012.\n\n"}
{"id": "870879", "url": "https://cs.wikipedia.org/wiki?curid=870879", "title": "Chodovecký potok", "text": "Chodovecký potok\n\nChodovecký potok je levostranný přítok Botiče v oblasti Chodovec a Záběhlice (Praha 10). Je dlouhý 1,4 km. Jeho povodí zahrnuje 1,2 km².\n\nChodovecký potok pramení na sídlišti Chodovec z meliorační trubky pod Senohrabskou ulicí. Odtud teče několik desítek metrů východním směrem do retenční nádrže R5 a podél jihovýchodního okraje sídliště skrze další dvě nádrže R6 a R7 (tyto nádrže byly vybudovány v 70. letech 20. století v souvislosti s výstavbou sídliště Jižní Město). Pod nimi se tok obrací k severu. U neveřejného parku Záběhlického zámku je zahloubený do úzkého betonového koryta, které v ulici Za Potokem mizí do tunelu a voda vytéká na povrch až v ústí do Botiče pod jezem u Záběhlického zámku.\n\nNa své cestě nepřijímá žádný významnější přítok.\n\nNa posledních metrech podtéká Chodovecký potok tunelem náhon Hamerského rybníka, který odbočuje z Botiče. Dříve pracoval na náhonu mlýn. \n\nV letech 2011-2012 došlo kvůli neutěšenému stavu ke kompletní revitalizaci toku Chodoveckého potoka. Všechny tři nádrže byly odbahněny a vyčištěny. Spodní nádrž (R7) byla na levém břehu rozšířena a zpřístupněna. Předimenzované betonové bezpečnostní přelivy a jiné prvky byly upraveny a obloženy kamenem. Nefunkční vypouštěcí zařízení byla nahrazena dřevěnými hradítky. Místo masivního nátokového objektu k horní nádrži bylo zbudováno malé jezírko s balvanitým skluzem. \n\nKoryto potoka, v 70. letech napřímené a opatřené kamenným opevněním, bylo stabilizováno těžkou kamennou rovnaninou, která vytváří přírodě blízké koryto s tůňkami a jízky. Oproti klasickému opevnění je v takovém korytě mnohem více vody, která se navíc na jízcích okysličuje, zatímco tůně slouží jako domov mnoha vodním organismům. Mimo příjemnější vzhled lokality se tak zvýšilo i množství vody, které je potok s nádržemi schopný zadržet v případě povodní (z původních 9 630 m³ na 13 400 m³).\n\nSoučástí revitalizace byly i úpravy přilehlé zeleně v údolí potoka - byla vytvořena mozaika hustších a rozvolněných porostů i osamocených stromů. Vzrostlé stromy původních druhů (vrby, duby, javory, některé ovocné stromy) byly ponechány, zatímco náletové a nepůvodní dřeviny (akáty, třešně, slívy) byly odstraněny. Zachovány byly jen zbytky třešňového sadu pod horní nádrží.\n\n"}
{"id": "870893", "url": "https://cs.wikipedia.org/wiki?curid=870893", "title": "Jan V. z Pernštejna", "text": "Jan V. z Pernštejna\n\nJan V. z Pernštejna (* 30. července 1561, † 30. září 1597) byl moravský šlechtic, který pocházel z rodu pánů z Pernštejna.\n\nJeho otcem byl nejvyšší kancléř Vratislav II. z Pernštejna a matkou původem španělská šlechtična Marie Manrique de Lara y Mendoza. Vzhledem k tomu, že jeho jediný bratr Maxmilián z Pernštejna byl kanovníkem a předčasně zemřel, Jan se stal jediným pokračovatelem rodu Pernštejnů. Po svém otci však převzal značné dluhy a ani on sám je nebyl schopen splácet. Postupně rozprodával svá panství a byl nucen vstoupit do vojenských služeb. V roce 1585 prodal Přerov, roku 1588 Lanškroun, roku 1596 dokonce i rodový hrad Pernštejn, o rok později Tovačov a zůstaly mu jen Litomyšl, kterou Pernštejnové měli v zástavní držbě od panovníka, a panství Plumlov s rezidencí v Prostějově.\n\nJan z Pernštejna se v roce 1587 se oženil s příbuznou Annou Marií Manrique de Lara mladší, se kterou měl syna Vratislava Eusebia a tři dcery – Annu, Frebonii Eusebii a Evu.\n\nJan z Pernštejna zemřel roku 1597 při obléhání pevnosti Rábu v Uhrách, kde mu dělová koule z tureckého děla utrhla hlavu a levou ruku i s ramenem. Poručnictví jeho nezletilých dětí se ujala Janova sestra Polyxena z Pernštejna.\n\n\n"}
{"id": "870896", "url": "https://cs.wikipedia.org/wiki?curid=870896", "title": "Holý vrch (Zákupská pahorkatina)", "text": "Holý vrch (Zákupská pahorkatina)\n\nHolý vrch (německy \"Kahlenberg\") je nevysoký (301 m n. m.) kopec na okraji českolipské čtvrti, které dal jméno. Stejně tak od kopce převzala jméno železniční zastávka na trati z České Lípy do Děčína a jedna z ulic v přilehlé čtvrti.\n\nKopec má čedičový základ a navzdory svému názvu je již zarostlý zelení, bránící dobrým výhledům.\nVšechny tři kopce na okraji města Česká Lípa jsou vesměs součástí Českolipské kotliny, podřízeného celku Zákupské pahorkatiny. Holý vrch je od středu města jihozápadním směrem zhruba 1 km daleko. Dešťové vody z kopce stékají do nedaleko tekoucí Ploučnice. Na temeni jsou zbytky někdejších staveb.\n\nNa vrcholu kopce stála barokní kaple z roku 1713, vystavěná na památku zemřelým při morové epidemii, poblíž pak příbytek poustevníků. Ke kapli byla časem vybudována křížová cesta, z níž nic po stavbě nedaleké železniční trati nezbylo. Kaple spolu s poustevnou byla po nařízení císaře Josefa II. v roce 1782 zrušena a následně v roce 1814 podlehla požáru. V roce 1884 pozemky na vrchu koupilo město.\n\nNa podzim roku 1884 započal spolek Nordböhmischer Exkursions-Club s úpravou: založil pěšiny a příjezdovou cestu k vrcholu, v letech 1885-1886 osadil 100 000 rozličnými stromy a keři, na základech kaple zbudoval restauraci s vyhlídkovou galeriií, jež byla už 6. září 1885 otevřena turistům. Odpočinkovou místnost (Ruheraum) vyzdobil profesor Eduard Steffen, člen spolku a akademický malíř, nástěnnými malbami (Bezděz, Peklo, zámek Zákupy, zámek v Polici, Poustevnický kámen, jeskyně u Sosnové, zámek Zahrádky (Neuschloss), Zahrádky (Hirnsen), hrad v Jestřebí, Holý vrch, zámek v Horní Libchavě a zámeček v České Lípě), citáty a spolkovými erbovními znaky. Dodatečně bylo dobudováno sklepení a na východní straně na za 2 800 korun přikoupených polnostech zřízeny parkové úpravy a v roce 1905 při opravách vyhlídková galerie osazena 4 rohovými věžičkami.\n\nVyhlídková restaurace podlehla kolem roku 1970 požáru. Od roku 2011 zde město vytváří lesopark. Na podzim 2014 navrhlo Sdružení obcí Novoborsko postavit i na tomto kopci rozhlednu. Návrh vyvolal odmítavé reakce.\n\nÚplně až na vrchol je upravená široká pozvolná cesta s několika lavičkami. Začíná v ulici \"Pod Holým vrchem\" na východní straně vrchu. Trasa není turisticky značená.\n\n"}
{"id": "870903", "url": "https://cs.wikipedia.org/wiki?curid=870903", "title": "Blatouch", "text": "Blatouch\n\nBlatouch (\"Caltha\") je rod rostlin z čeledi pryskyřníkovité (\"Ranunculaceae\"). V Evropě je zastoupený pouze druhem blatouch bahenní (\"Caltha palustris\").\n\nJedná se o vytrvalé jednodomé byliny s jednoduchými nebo málo větvenými stonky. Stonky jsou lysé, listy jsou jednoduché, jen bazální nebo jsou přítomny bazální i lodyžní listy, spodní listy jsou řapíkaté, horní téměř přisedlé až přisedlé, lodyžní listy jsou střídavé. Řapík má na bázi pochvy, čepele jsou celistné nebo horní někdy dlanitě laločnaté, jsou okrouhlé, ledvinité nebo vejčité se srdčitou bází. Květy jsou oboupohlavné, jednotlivé nebo v monochasiálních květenstvích. Kališní lístky jsou korunovitě zbarvené (petaloidní), což je někdy interpretováno jako okvětí, kališních lístků je 5 nebo více, zpravidla jsou žluté barvy, zřídka bílé nebo červené. Koruna chybí. Tyčinek je mnoho. Opylování pomocí hmyzu (entomogamie). Plodem je měchýřek, měchýřky jsou uspořádány v souplodí a zpravidla jich bývá 5-40.\n\nAsi 10-15 druhů je rozšířeno v chladném až mírném pásu severní i jižní polokoule.\n"}
