{"id": "763730", "url": "https://cs.wikipedia.org/wiki?curid=763730", "title": "Seznam kapitol mangy Naruto (1. část)", "text": "Seznam kapitol mangy Naruto (1. část)\n\nToto je první část seznamu kapitol japonské mangy \"Naruto\", kterou píše japonský mangaka Masaši Kišimoto. Manga je rozdělena do dvou částí proto, aby se odlišil časový rozdíl mezi jednotlivými částmi; druhá část se odehrává přibližně dva a půl roku po událostech popsaných v první části. Šest kapitol mezi první a druhou částí popisuje Kakašiho gaiden.\nKapitoly první části byly v Japonsku vydány v celkem 27 svazcích formátu tankóbon, přičemž první svazek byl vydán 3. března 2000 a poslední 4. dubna 2005.\nV Česku vydává mangu nakladatelství CREW. Poslední svazek 1. části vydalo 19. dubna 2016.\n\n\n"}
{"id": "763735", "url": "https://cs.wikipedia.org/wiki?curid=763735", "title": "Rue de la Paix", "text": "Rue de la Paix\n\nRue de la Paix (\"ulice Míru\") je ulice v Paříži. Nachází se v 1. a 2. obvodu.\n\nUlice vede od křižovatky s ulicemi \"Rue des Capucines\" a \"Rue Danielle-Casanova\" na \"Place Vendôme\" a končí na \"Place de l'Opéra\". Ulice je orientována od jihozápadu na severovýchod.\n\nRozvoj čtvrti kolem Velkých bulvárů vedl k vytvoření ulic \"Rue de la Chaussée-d'Antin\" (1720) a \"Rue de Caumartin\" (1779). Dekret z 19. února 1806 předpokládal otevření \"Rue de la Paix\" pod názvem \"Rue Napoléon\" mezi \"Place Vendôme\" a \"Boulevardem des Capucines\" na místě kláštera klarisek-kapucínek, který byl zabaven za Velké francouzské revoluce a následně zbořen. Ulice byla dokončena za vlády Ludvíka Filipa. Po otevření Pařížské opery se v ulici začaly objevovat luxusní obchody. Slavná francouzská kuchařka Marie-Antoine Carême (1784-1833) zde otevřela svou první pekařství, které zde bylo do roku 1813. V domě č. 7 měl svůj krejčovský salon Charles Frederick Worth.\n\n"}
{"id": "763737", "url": "https://cs.wikipedia.org/wiki?curid=763737", "title": "Iroskotské písmo", "text": "Iroskotské písmo\n\nIroskotské písmo, užívané na území dnešního Irska a Skotska od 6. do 13. století, vzniklo z římské polounciály a je řazeno mezi tzv. národní písma.\n\nRozvoj latinského písma v Irsku, na ostrově obývaném keltskými Skoty, lze připsat misionářům, kteří zde od 5. století šířili křesťanství. Šlo především o misionáře, pocházející z východní a jižní Francie, tedy z území, kde důležitým písmem rukopisů byla polounciála. Díky úspěšnému šíření křesťanství zde vzrostla poptávka po liturgických knihách, které se nakonec začaly opisovat na domácí irské půdě. Bylo jen otázkou času, kdy se prvky místního staršího oghamu přenesly do písma a vytvořily tak nový typ polounciály. Rysy původního oghamu lze vysledovat v lámání a zahrocování některých tahů a také v trojúhelníkovém zakončení horních dříků. Již v 6. století lze pozorovat plně vyvinutou irskou polounciálu.\n\nOstrovní irská polounciála se vyznačuje velkou šířkou, krátkostí horních dotažnicových délek a oblostí jednotlivých tahů. Paty dříků jsou ostře seříznuty. Kvůli svému vzhledu bývá někdy označována jako \"Rundschrift\". K typickým literám patří „b“ a „l“, jejichž dotažnice se prohýbají vlevo a končí trojúhelníkovitým rozšířením. Písmeno „r“ se v textu vyskytuje nejen ve své majuskulní, ale i minuskulní formě, kterou reprezentuje ramínko sestupující až k účaří. Také „a“ ve tvaru dvou „c“ za sebou „cc“, které je známé z kontinentálních národních písem, a unciální „g“ charakterizují irskou polounciálu. Stejně jako její římská varianta, byla především kodexovým písmem. První dochované rukopisy pocházejí až ze 7. století, kdy už ovšem dosáhly dokonalosti. Nejznámější památkou je evangeliář \"Book of Kells\", který představuje vrchol v písemném i výtvarném umění této doby. Písaři velmi často využívali motivů z rostlinné i živočišné říše, zdobili iniciály rozvilinami, spirálami či červenými tečkami. Během 9. století pronikla na ostrovy nově se utvářející karolinská minuskula, která postupem času vytlačila irské knižní písmo. Některé jeho stopy lze však sledovat ještě ve 13. století.\n\nDruhým typem písma se na irském území stala minuskula. Jednalo se v podstatě o polounciálu, uzpůsobenou pro rychlejší psaní. Nejde však o kurzívu a kromě kodexů se používala i v listinách. Někdy se v odborné literatuře označuje jako \"Spitzschrift\". Tento název dostala podle typicky ostrého ukončení dříků a hranatých liter. Vznikla během 7. století a svého vrcholu dosáhla v 11. a 12. století. Některé prvky však z irského písma nevymizely dodnes. Stejně jako v polounciále se na koncích horních dotažnicových délek nachází trojúhelníkovité ukončení. K typickým literám lze připočíst unciální podobu „g“, „r“ velmi blízké knižní formě, kdy ramínko sahá až k účaří. Dřík však končí na základní lince, na rozdíl od „s“, které je vždy protahováno pod řádek. Písmeno „f“ se od „s“ liší pouze horizontálním tahem ve středu dříku. Do minuskuly dále pronikla část tzv. \"tironských not\". K nejfrekventovanějším náleží „est“ v podobě vodorovné čárky a tečky nad ní i pod ní, „autem“, které má tvar minuskulního „h“ se šikmou čárkou v obloučku, „enim“ ve formě jednoho horizontálního a dvou vertikálních tahů. Dokladem tohoto zběžnějšího duktu je tzv. Maelbrigtův evangeliář sepsaný Maelbrigtem Hua Maeluanaighem roku 1138 v irském Armaghu.\n\n"}
{"id": "763746", "url": "https://cs.wikipedia.org/wiki?curid=763746", "title": "Naruko Hanaharu", "text": "Naruko Hanaharu\n\nNaruko Hanaharu ( 鳴子ハナハル) je japonský umělec stylu manga a také hentai. První dílo vytvořil v roce 2002 s názvem Hitai. V roce 2005 se stal umělcem mangy Kamichu! Rovněž vydal hentai tankóbon.\n\nV roce 2008 začal pracovat na ryze vlastním hentai komiksu Šódžo Material. Ten byl vydán 22. června téhož roku. Na první den publikace se v obchodech stály velké fronty.\n\nJeho styl kresby je znám především tím, že na rozdíl od ostatních, barví všechny stránky komiksu a nikoliv jen přebaly. Rovněž si dává velký pozor na detail, stínování a práci se světlem.\n\n"}
{"id": "763747", "url": "https://cs.wikipedia.org/wiki?curid=763747", "title": "Western and Atlantic Railroad", "text": "Western and Atlantic Railroad\n\nWestern and Atlantic Railroad of the State of Georgia (W&A) je železniční společnost na jihovýchodě Spojených států. Její trať spojuje města Atlanta (Georgie) a Chattanooga (Tennessee). Trať je stále ve vlastnictví státu Georgie a je pronajata společnosti CSX Transportation.\n\nTrať společnosti vešla ve známost díky únosu vlaku s lokomotivou \"General\" za občanské války.\n\nNejstarší myšlenky na spojení mezi řekami Tennessee a Chattahoochee pocházejí z roku 1826. Prověřovala se možnost vybudování plavebního kanálu, ale vyčíslené náklady na vybudování vodního díla byly neúnosně vysoké. V roce 1831 přišel guvernér státu Georgie Lumpkin s myšlenkou vybudování železnice. Generální shromáždění státu Georgie schválilo založení státní společnosti a stavbu železnice 21. prosince 1836. Práce na stavbě začaly 4. července 1837. Trasa železnice směřovala z Chattanoogy na jih do místa nazývaného prostě \"Terminus\", které se nacházelo na východ od řeky Chattahoochee, zde se poté mohla napojit na tratě Georgia Railroad vedoucí z Augusty a Macon and Western Railroad, která spojovala Macon s přístavem Savannah. Po prověření různých variant trasy byl \"nultý milník\" umístěn v lokalitě, která se dnes nazývá \"Five points\". O rok později vyrostla kolem hlavového nádraží osada a v roce 1847 byl \"Terminus\" pojmenován \"Atlanta\".\n\nBěhem občanské války vešla trať do dějin díky epizodě, která se odehrála 12. dubna 1862 a která je známá jako Velká lokomotivní honička. Seveřané přepadli a unesli vlak z Atlanty vedený lokomotivou \"General\" s cílem dojet do Chattanoogy a zničit za sebou trať, aby znemožnili zásobování jižanských oddílů. Průvodčí W&A Fuller se postavil do čela pronásledování a unesenou lokomotivu dojeli nedaleko Chattanoogy. Únosci mezitím prchli do lesů, ale byli pozatýkáni a někteří popraveni.\nV polovině roku 1864 železnice obsazena vojsky Unie a provoz na ní až do konce války zajišťovala United States Military Railroad (USMRR).\n\nDo roku 1870 byla tak zvaná \"Státní dráha\" provozovaná přímo státem. V jejím čele stál superintendent ustanovený georgijským guvernérem a jemu přímo odpovědný. 27. prosince 1870 byl provoz převeden na Western & Atlantic Railroad Company, skupinu 23 investorů, včetně georgijského guvernéra ve válečných letech, Josepha E. Browna, který si dráhu i s vozidly pronajal od státu za 25 000 dolarů ročně. Smlouva vypršela přesně po 20 letech a na konci roku 1890 se novým nájemcem stala na 29 let společnost Nashville, Chattanooga & St. Louis (NC&StL). V té době byla železnice ve velmi špatném stavu. Součástí pronajaté dráhy byly pouze lokomotivy, které k ní patřily již v roce 1870. Moderní desetikoláky (Ten-wheeler) pořízené Brownovou Western and Atlantic Railroad Company byly prodány jiným železnicím. Zatímco většina osobních vozů byla použitelná, prakticky všechny lokomotivy byly zchátralé a všechny nákladní vozy byly sešrotované. O hodnotě lokomotiv se diskutovalo asi dvacet let. Hlavní změnou ve smlouvě o pronájmu z roku 1890 bylo ustanovení, že v okamžiku ukončení pronájmu se všechna vylepšení železnice provedená nájemccem stávají vlastnictvím státu. Do tohoto ustanovení byly zahrnuty úpravy infrastruktury a pořízení nových lokomotiv, vozů a dalších zařízení. Po vypršení nájemní smlouvy byl NC&StL opakovaně prodlužován až do doby, kdy byla pohlcena svojí mateřskou firmou - Louisville and Nashville Railroad - samotnou ve vlastnictví Atlantic Coast Line, jedné z hlavních společností spojených ve Family Lines System a později CSX Transportation, jejíž nynější nájemní smlouva končí 31. prosince 2019.\n\nPřed občanskou válkou byla většina tratí na jihu stavěna s rozchodem 5` (1524 mm). Po válce byla zákonem stanovena povinnost do 1. června 1886 zavést na všech tratích standardní rozchod, který byl zaveden na severu. Přerozchodování 138 mil (222 km) dlouhé trati W&A začalo 31. května 1886 o půl druhé odpoledne a bylo dokončeno 1. června v 10 hodin dopoledne. Prací se zúčastnilo přes 400 mužů, zároveň byly přerozchodovány lokomotivy i vozy.\nKromě několika málo napřímení provedených NC&StL se trať W&A změnila od roku 1862 jen málo. Nejvýznamnější změnou bylo napřímení trati při zřízení přehradní nádrže Allatoona, kdy byla opuštěna trasa přes Allatoonský průsmyk. Také most přes řeku Etowah je nyní v nové poloze. Tunel Chetoogeta v Tunnel Hill byl opuštěn v roce 1928 kvůli nevyhovujícímu průjezdnému profilu, v jeho blízkosti byl proražen tunel nový. V Kennesaw a v míli 116,3 byly umístěny pamětní tabule na únos lokomotivy General.\n\n\n"}
{"id": "763748", "url": "https://cs.wikipedia.org/wiki?curid=763748", "title": "Mistrovství Evropy ve fotbale žen 1984", "text": "Mistrovství Evropy ve fotbale žen 1984\n\nMistrovství Evropy ve fotbale žen 1984 bylo prvním ročníkem tohoto turnaje. Vítězem se stala švédská ženská fotbalová reprezentace.\n\nCelkem 16 týmů bylo rozlosováno do čtyř skupin po čtyřech týmech. Ve skupinách se utkal každý s každým dvoukolově (doma a venku). Vítězové jednotlivých skupin postoupili na závěrečný turnaj, který se hrál vyřazovacím systémem doma a venku.\n\n\" zvítězila celkovým skóre 3:1 a postoupila do finále.\"\n\n\" zvítězilo celkovým skóre 5:3 a postoupilo do finále.\"\n\n\"Celkové skóre dvojzápasu bylo 1:1, se stalo mistrem Evropy po vítězství 4:3 v penaltovém rozstřelu.\"\n\n"}
{"id": "763751", "url": "https://cs.wikipedia.org/wiki?curid=763751", "title": "Vůz BDsee454 ČD", "text": "Vůz BDsee454 ČD\n\nVozy řady BDsee (určené pouze pro vnitrostátní provoz a číslované v intervalu 50 54 82-46) jsou řadou osobních vozů se služebním oddílem provozované Českými drahami. Vozy vznikly částečnou rekonstrukcí původních vozů BDs v letech 2009–2012 v MOVO Plzeň.\n\nJsou to neklimatizované vozy se skříní typu UIC-Y o celkové délce 24 500 mm. Mají podvozky \"Görlitz V\" (vozy z let 1974–1976) nebo \"Görlitz Va\" (vozy z roku 1981), shodně vybavené špalíkovými brzdami. Jejich nejvyšší povolená rychlost je 140 km/h.\n\nDo vozů byl při rekonstrukci dosazen centrální zdroj energie (CZE), byly přečalouněny sedačky a upraveno spouštění vody do umyvadel. Vozy dostaly nový nátěr shodný s nátěrem vozů Bmto.\n\nNástupní dveře těchto vozů jsou zalamovací, mezivozové přechodové jsou manuálně posuvné do strany. Vozy mají polospouštěcí okna.\n\nVůz je půdorysně rozdělen na dvě poloviny – služení oddíl (dělící se na kabinu pro vlakovou četu a prostor pro přepravu zavazadel vybavený háky pro přepravu kol) a prostor pro cestující. Ve služebním oddíle je k dispozici služba \"„Úschova během přepravy“\", a nejčastěji je využíván pro přepravu zavazadel, jízdních kol, případně i dětských kočárků. Mimo to může být využit i pro přepravu tělesně postižených osob, ale vůz pro ně není nijak uzpůsoben. Chodbička přes služební část vlaku je průchozí i pro cestující veřejnost.\n\nV prostoru pro cestující se nachází pět oddílů, každý se dvěma čtyřmístnými lavicemi potaženými látkou. Celkem je zde 40 míst k sezení.\n\nPůvodní nátěr těchto vozů byl modro-šedý s červenými dveřmi, nověji je nátěr proveden modře v korporátním stylu Českých drah od studia Najbrt.\n\nVozy lze potkat na osobních vlacích na Vysočině spolu s vozy Bmto, případně s vozy Bdmteeo.\n\n"}
{"id": "763752", "url": "https://cs.wikipedia.org/wiki?curid=763752", "title": "Viola d'amore", "text": "Viola d'amore\n\nViola d'amore (česky také viola milostná), je šesti- nebo sedmistrunný smyčcový hudební nástroj s rezonančními strunami, užívaný zejména v barokní a klasicistní hudbě. Při hře se drží pod bradou, podobně jako housle.\n\nViola d'amore má mnoho společných rysů s nástroji skupiny viol. Vypadá jako sopránová viola da gamba bez pražců a je opatřena rezonančními strunami. Šestistrunná viola d'amore a sopránová viola da gamba mají přibližně stejný tónový rozsah a ploché dno. Na hlavici bývá vyřezána hlavička Amora se zavázanýma očima, představující lásku. Otvory ve víku jsou většinou ve tvaru planoucího meče. Nemá pražce a při hře se drží pod bradou, podobně jako housle. Je přibližně stejné velikosti jako současná viola.\n\nMá zpravidla šest nebo sedm strun, na které se hraje smyčcem stejně jako u houslí. Pod hlavními strunami je natažen obvykle stejný počet rezonančních strun, na které se nehraje přímo, ale které se rozeznívají v rezonanci nástroje. Existují nástroje, kde je těchto strun až 14. Díky těmto strunám však má viola d'amore obzvláště sladký a vřelý zvuk. Rezonanční struny však nejsou nejdůležitější charakteristikou. Koncem 18. století se používaly i nástroje bez rezonančních strun. Na první pohled je viola d'amore nápadná velmi dlouhým krkem nutným k napínání většího počtu strun.\n\nPůvodně se ladila podle skladby, která měla být hrána. Teprve koncem 18. století se ustálilo ladění: A, d, a, d', fis', a', d\". Stejně jako u violy da gamba, se při hře jen zřídka používají vyšší polohy.\n\nNástroj byl velmi oblíbený koncem 17. století. Původně to byl výhradně sólový nástroj, oblíbený zejména u hudebních amatérů. Hrávaly na něj zvláště dámy. Hudebníci specializovaní na tento nástroj se vyskytovali jen zřídka, neboť tehdy bylo obvyklé, že profesionální hudebník hrál na více nástrojů, zvláště u nástrojů obdobného typu. Postupně se však přestal užívat a před lahodností zvuku byla dávána přednost síle a mohutnosti tónu nástrojů houslové rodiny. V 19. a 20. století se však znovu objevuje v partiturách některých operních skladatelů (Jules Massenet, Giacomo Puccini) a postupně se stává oblíbeným i u současných skladatelů. S tím souvisí i změna stavby dnešních viol s ohledem na vyšší napětí moderních, kovem opředených, strun. Violu d'amore rovněž používají soubory zaměřené na historicky autentické provádění staré hudby. O renesanci tohoto nástroje v českých zemích se významně zasloužil plzeňský skladatel Theodor Schulz (1875–1945).\n\nLeoš Janáček původně použil violu d'amore ve svém kvartetu Listy důvěrné. Učinil tak symbolicky k vyjádření inspirace, kterou mu tehdy poskytl vztah ke Kamile Stösslové. Vzhledem k obtížnosti provádění pak později part přepsal pro normální violu.\n\n\n\n\n\n\n\n"}
{"id": "763756", "url": "https://cs.wikipedia.org/wiki?curid=763756", "title": "Příloha e-mailu", "text": "Příloha e-mailu\n\nPříloha e-mailu je soubor, který se odesílá společně s e-mailem. Ke každému e-mailu lze připojit jednu nebo více příloh a odeslat je adresátovi. Je to jednoduchý způsob, jak sdílet soubory a obrázky s ostatními uživateli. Standardní ikonou přílohy v poštovních programech je kancelářská sponka.\n\nE-mailové standardy jako MIME blíže neurčují limit pro velikost příloh, ale uživatel v praxi brzy zjistí, že e-mailem nemůže posílat příliš velké soubory.\nOdeslaný e-mail se zpravidla při své cestě k adresátovi musí dostat přes několik MTA (Mail Transfer Agent). Každý z nich musí zprávu nejprve uložit, než ji může poslat dále, a proto se během tohoto procesu někdy zavádějí limity velikosti zprávy. Důsledkem toho je, že pokud si posíláme velké přílohy v rámci počítačové sítě firmy nebo organizace, tak bez problémů projdou, zatímco pokud je posíláme někomu přes Internet, není to zaručeno. Z tohoto důvodu systémy odchozí pošty zpravidla omezují velikost souboru, který uživatelé mohou k e-mailu připojit. Například když ve službě gmail od Googlu zvýšili limit pro velikost přílohy na 25MB, zobrazilo se také varování, že se vám nemusí podařit poslat zprávu s takto velkou přílohou uživatelům, kteří používají e-mailové služby s menším limitem. Obecně se dá říci, že za maximální bezpečnou velikost e-mailu je považováno 10MB.\n\nTyto limity mohou uživatele mást, protože kódování MIME má až 30% režii – a proto se soubor, který na pevném disku zabírá 20 MB, jako příloha nevejde do limitu 25MB.\n\nUživatelé e-mailu většinou znají varování, aby nevyžádaný email s přílohou vždy považovali za podezřelý a nebezpečný, zejména pokud si nemohou ověřit totožnost odesilatele.\nV praxi však tato rada nestačí. Například, již v roce 1987 byly „důvěryhodnými uživateli“ rozesílány spustitelné programy, jež napáchaly škody a zmatek (třeba červ Christmas Tree EXEC, který napadal sálové počítače a ochromil několik mezinárodních počítačových sítí). V letech 2000 a 2001 pak dosáhly velkého stupně rozšíření červi ILOVEYOU a Anna Kournikova, následkem čehož začaly být do e-mailových systémů přidávány další ochranné vrstvy proti malwaru. V dnešní době mnoho systémů raději blokuje některé druhy příloh.\n\nPůvodně obsahoval SMTP e-mail pouze 7-bitový ASCII text. Proto bylo přidávání příloh realizováno zakódováním 8-bitových souborů pomocí uuencode, BinHex nebo xxencode a následným vložením vygenerovaného textu do těla zprávy. Standard MIME (RFC2045), který se objevil v roce 1996, poskytoval prostředí, jež umožňovalo zabalení zprávy a všech jejích příloh do jediného celku, a standardizoval kódování base64 pro převod binárních dat na 7-bitové ASCII. Moderní poštovní servery využívající ESMTP umožňují podporu plného 8-bitového kódování znaků díky rozšíření 8BITMIME.\n\nPrvní e-mailovou přílohu poslal Nathaniel Borenstein 11. března 1992.\n"}
{"id": "763759", "url": "https://cs.wikipedia.org/wiki?curid=763759", "title": "Jing-kchou", "text": "Jing-kchou\n\nJing-kchou ( , pchin-jinem \"Yíngkǒu\") je městská prefektura v Čínské lidové republice, kde patří k provincii Liao-ning. Celá prefektura má rozlohu 4 970 čtverečních kilometrů a v roce 2010 v ní žilo necelých dva a čtvrt milionu obyvatel.\n\nMěsto se dříve jmenovalo Niou-čuang ( , pchin-jinem \"Niúzhuāng\", přepisováno též Newchwang), leželo třicet kilometrů proti proudu řeky Liao-che a bylo jedním z přístavů, které se měly otevřít na základě Tchienťinských smluv z roku 1858. Britové ovšem po podepsání zjistili, že u Niou-čuangu je řeka příliš mělká pro jejich lodě, a tak došlo k přesunu přístavu na místo dnešního Jing-kchou.\n\nJing-kchou leží ve střední části provincie Liao-ning, na východním břehu Liaotungské zátoky Pochajského moře, naproti prefekturám Ťin-čou a Chu-lu-tao. Hraničí na severu a severovýchodě s An-šanem, na severozápadě s Pchan-ťinem a na jihu s Ta-lienem. Město je vzdáleno 166 kilometrů od Šen-jangu, hlavního města provincie.\n\n\n"}
{"id": "763771", "url": "https://cs.wikipedia.org/wiki?curid=763771", "title": "Arnschwang", "text": "Arnschwang\n\nArnschwang je obec v německé spolkové zemi Bavorsku. Je součásti zemského okresu Cham ve vládním obvodu Horní Falc. Region kolem Arnschwangu je součástí přírodního parku Horní bavorský les a nabízí řadu turistických atrakcí. V posledních letech se obec rozvíjí zejména v oblasti výroby ekologicky šetrné energie z biomasy a vody.\n\nObec leží na přechodu Bavorského lesa do Šumavy asi 16 km severovýchodně od okresního města Cham v údolí řeky Chamb.\n\nKeltové, jakožto první doložení obyvatelé oblasti kolem Arnschwangu, zanechali v prvním století před Kristem viditelné stopy. V místě zvaném Burgholz směrem na Zenching se nachází dosud dobře zachovalý keltský čtyřúhelníkový areál ohraničený valy, který pravděpodobně sloužil kromě ke kultovním účelům také jako místo pro shromažďování nebo jako soudní místo pro vesnická společenství v okolí.\nZ jazyka těchto prvních prokazatelných obyvatel může obec Arnschwang - tak jako ostatně také z názvu řeky Chamb - odvodit svoje jméno: „wang“ znamenalo v názvu obce rovné pole, louku. Tomuto zakončení je předřazeno osobní jméno „Aruni“. Pastviny pro dobytek v nedalekém údolí řeky Chamb daly Arnschwangu jméno. Z „pastviny Aruniho“, „Aruniwang“ se stal „Arinschwanch“, v průběhu 14. století potom Ornschwach a nakonec „Arnschwang“.\n\nJiž několik desetiletí po vzniku kláštera v Chammünsteru mohl být pravděpodobně v roce 795 založen kostel také v Arnschwangu. Mimořádná velikost farnosti a pro Horní Falcko vzácné zasvěcení farního kostela sv. Martinovi jsou důkazy pro takové časné datum založení. Farnost by tím byla nejstarší dcerou pradávného kostela Chammünster.\nZ farnosti Arnschwang se v roce 1585 oddělilo město Furth im Wald a v roce 1697 Dalking.\n\nPrvní písemná zmínka o Arnschwangu pochází z roku 1173. Tehdy zde bylo podle místa uvedeno jméno zdejšího služebníka chamského markraběte.\nV této době vznikly dva sídlištní protipóly, které jsou ještě dnes rozpoznatelné ve struktuře vsi. Kostel s opevněním na nejvyšším bodu staré vsi a zámek ležící dole u řeky Chamb s hospodářským dvorem a mlýnem.\n\nPo rodu „Arnschwangerů“ následovala ve 14. století rodina Kälblů, později Püdensdorferů a Sattelbognerů.\nOd roku 1426 byla krajina vícekrát přepadena husity a vypálena.\nKdyž byl císař Jindřich v roce 1431 poražen velkým vojskem v Čechách, mohl se arnschwangský rytíř Erasmus Sattelbogner opět sám ujmout moci po návratu domů. Na tuto událost během husitských válek navazuje lidová hra, která se každoročně uvádí na slavnosti pod názvem Further Drachenstich - Skolení draka.\n\nV roce 1489 povstal arnschwangský zámecký pán Sigmund ze Sattelbogenu s větším počtem rytířů ve válce - zvané „Löwlerkrieg“ proti bavorskému vévodovi. Arnschwang byl poté vypleněn a zámek zničen.\n\nMezi léty 1527 až 1612 bylo markrabství Arnschwang v majetku francké rodiny Fuchsů z Wallburgu. V třicetileté válce přepadla a vyplenila švédská vojska vesnici dvakrát. Po prvním nájezdu v roce 1633 se objevil v Arnschwangu o několik týdnů později mor a vyžádal si více než 280 obětí. Po prožitém utrpení složili tehdy obyvatelé Arnschwangu slib každý rok vykonat pouť k Matce Boží do Weißenregenu u Kötztingu. Tato tradice se udržela až do dnešní doby.\n\nV roce 1722 převzal Alois Bonaventura, hrabě z Kreuthu markrabství Arnschwang. V této době zde ve farním kostele vznikl balkon pro panstvo nad sakristií, který je předmětem obdivu i v dnešní době.\n\nV roce 1801 získal panství v Arnschwangu říšský svobodný pán z Völderndorfu. Začal zde stavět cukrovar, pokusil se o výrobu skla a nakonec vařil ocet.\n\nV roce 1826 převzal vládu Bavorska a panství v Arnschwangu rozprodal různým soukromým osobám.\nV den svatého Michaela roku 1858 byla skoro celá vesnice zničena mohutným požárem. Budova školy, fara a 41 obytných domů se 142 hospodářskými budovami podlehly ohni, 240 lidí se přitom ocitlo bez střechy nad hlavou. Za pomoci sbírky po celé zemi byla vesnice znovu vystavěna.\n\nV průběhu reformy územního rozčlenění obcí byly větší části obcí Zenching a Nößwartling začleněny do Arnschwangu. Na základě silného odporu občanů Arnschwangu byla po několika letech zrušena příslušnost obce do správního celku Weiding.\n\nOd roku 1985 je Arnschwang opět samostatnou obcí.\n\nBlason (heraldický popis znaku): V modrém štítě vyrůstá z klesajícího stříbrného vlnitého břevna postava svatého Martina s rudým šatem a stříbrným kabátem se zlatou svatozáří, který dělí modrým mečem kabát, vlevo nahoře po straně umístěn malý štít dělený na zlatou, červenou a stříbrnou část.\nZnak byl schválen 19. dubna 1984 vládou Horní Falce.\n\nObec Arnschwang leží na řece Chamb (vlnité břevno) ve Furthské nížině a vlastní velmi starý kostel svatého Martina. Do středu znaku byl proto umístěn patron kostela svatý Martin. Jeho meč má mít také symbolický význam, poněvadž území obce často utrpělo válečnými událostmi škodu. Obzvláště za husitských válek (1419–1433) musela vesnice velmi trpět. Tehdejší majitel markrabství Arnschwang Erasmus Sattelboger proslul hrdinným bojem proti husitům. Rodový erb Sattelbogerů, kteří vymřeli v 15. století (dělený zlatě, červeně a stříbrně), proto rovněž našel uplatnění ve znaku obce. Příslušnost k teritoriu Wittelsbachů je podtržena stříbrnou a modrou tinkturou.\n\nProstorem obce prochází trasa spolkové silnice 20, která vede z Chamu na německo-českou hranici.\n\nArnschwang vlastní nádraží na železniční trase Cham-Furth im Wald. Oběma směry je doprava zajišťována přibližně vždy v hodinových intervalech vlaky regionální dráhy Horní Falce.\n\nU Arnschwangu se nachází malé letiště se souřadnicemi 49 16 19,2 N / 12 46 48,0 E.\n\nObraz obce Arnschwang je utvářen barokním farním kostelem svatého Martina. Presbytář v jeho vnějších zdech a rovněž spodní část stavby věže jsou gotického původu. Nově vystaveno v roce 1723. V roce 1899 bylo podélné křídlo zvýšeno, rozšířeno a prodlouženo o dvě pole.\n\nV místní části Zenching se nachází vedlejší kostel svatého Egidia z 18. století. V roce 1730 nově vystavěn za použití části zdí, které byly k dispozici. V roce 1845 rozšířen o dvě postranní kaple. V roce 1939 strženo podélné křídlo a vystavěna kostelní loď.\n\nV zádušní kapli v Zenchingu jediný tanec smrti ve východní Horní Falci. Zobrazení smrti v 8 obrazech. Vytvořeno asi kolem roku 1760 pravděpodobně malířem Martinem Josefem Hueberem z Kötztingu. Obnoveno v roce 1910 uměleckým malířem Schmalzlem z Falkensteinu, přitom došlo k modernizaci formy i stylu.\n\nSkleněné štítové průčelí kaple v Trettingu s výjevem patronky Bavorska jakožto Matky Boží s ochranitelským pláštěm. Vytvořeno v roce 2002 sklářským umělcem Bernhardem Schagemannem technikou „ztracených forem“. Moderní vybavení interiéru a křížová cesta s 14 reliéfními deskami z neglazované keramiky od sochařky Veroniky Schagemannové jsou z téhož roku.\n\nV místní části Nößwartling lze navštívit ve „Starém mlýně“ LBV-Centrum Člověk a příroda (LBV-Centrum = Landesbund für Vogelschutz/Zemský spolek na ochranu ptactva - ekologická stanice).„Starý mlýn“ v Nößwartlingu je od roku 1991 majetkem obce Arnschwang. Přírodní ostrov, který přímo hraničí s centrem LBV, byl centru v roce 1979 pronajat a to zde udržuje a vytváří životní prostor pro vzácnou flóru a obzvláště faunu zakládáním, popř. optimalizací biotopů.\n\nV Arnschwangu se nacházejí četné prostory v zemi (podzemní chodby), takzvané „Schrazellöcher“ (Schrazelovy díry).\n\nU příležitosti oslavy 1 200 let obce vesnická kašna vytvořená místním sochařem Toni Scheubeckem v roce 1995. Z fürstensteinského granitu, vybroušené žlábky na vodu, díky tomu působí světleji; ostatní povrch zmatněn. Místo, kudy teče voda do kašny a kudy odtéká, jsou označeny letopočty 795 a 1995.\n\nDvoupatrová stavba táhnoucí se do délky. Zbytky architektonických maleb, které rámovaly okna. Z původně nepravidelně založené trojkřídlé budovy se zachovalo víceméně jen západní křídlo. Přízemí s částmi horního patra patří stavebně do 14/15. století. V následujících stavebních fázích byly na budově prováděny četné změny. Začátkem 20. století bylo sneseno patro. Od roku 2010 se provádí radikální sanace budovy.\n\n"}
{"id": "763776", "url": "https://cs.wikipedia.org/wiki?curid=763776", "title": "Marie Hejlová", "text": "Marie Hejlová\n\nMarie Hejlová (1. srpna 1924 – ???) byla česká a československá politička Komunistické strany Československa a poúnorová poslankyně Národního shromáždění ČSR a Národního shromáždění ČSSR a Sněmovny lidu Federálního shromáždění.\nVe volbách roku 1954 byla zvolena za KSČ do Národního shromáždění ve volebním obvodu Pardubice. Mandát obhájila ve volbách v roce 1960 (nyní již jako poslankyně Národního shromáždění ČSSR za Východočeský kraj, podílela se na projednání ústavy ČSSR v roce 1960) a volbách roku 1964. V parlamentu zasedala do konce funkčního období v roce 1968. K roku 1954 se profesně uvádí jako členka JZD v obci Luková.\n\nPo federalizaci Československa usedla roku 1969 za KSČ do Sněmovny lidu Federálního shromáždění (volební obvod Lanškroun), kde setrvala do konce volebního období, tedy do voleb v roce 1971.\n\n"}
{"id": "763778", "url": "https://cs.wikipedia.org/wiki?curid=763778", "title": "Štefan Herman", "text": "Štefan Herman\n\nŠtefan Herman (12. ledna 1901 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSS ve volebním obvodu Stará Ľubovňa-Spišská Stará Ves-Sabinov. V parlamentu zasedal do konce jeho funkčního období, tedy do voleb v roce 1960. K roku 1954 se profesně uvádí jako strojník závodu Dukelské pily Orlov.\n"}
{"id": "763779", "url": "https://cs.wikipedia.org/wiki?curid=763779", "title": "Gejza Hlavaj", "text": "Gejza Hlavaj\n\nGejza Hlavaj (30. listopadu 1926 – ???) byl slovenský a československý politik a poúnorový bezpartijní poslanec Národního shromáždění ČSR.\nVe volbách roku 1954 byl zvolen do Národního shromáždění ve volebním obvodu Spišská Nová Ves. V parlamentu setrval do konce funkčního období, tedy do voleb roku 1960. K roku 1954 se profesně uvádí jako horník Spišských železnorudných dolů v obci Rudňany.\n"}
{"id": "763781", "url": "https://cs.wikipedia.org/wiki?curid=763781", "title": "Eutropius", "text": "Eutropius\n\nFlavius Eutropius († po 390) byl pozdně antický římský historik žijící ve 4. století. V roce 363 doprovázel císaře Juliana při jeho tažení proti perské říši. Později působil na císařském dvoře jako vysoký státní úředník v hodnosti \"magister memoriae\". Jeho kariéra zřejmě dále pokračovala, když se v roce 380 stal pretoriánským prefektem v Illyriku a roku 387 zastával úřad konzula společně s císařem Valentinianem II. Z podnětu císaře Valenta vytvořil latinsky psané dílo \"Breviarium ab urbe condita\", jemuž tento spis také věnoval. V deseti krátkých knihách v něm zachytil římské dějiny od legendárního založení Říma až do Valentova nástupu na trůn v roce 364.\n"}
{"id": "763782", "url": "https://cs.wikipedia.org/wiki?curid=763782", "title": "Baltimorova klasifikace", "text": "Baltimorova klasifikace\n\nBaltimorova klasifikace (někdy zapisované jako Baltimoreova) je systém klasifikace virů podle typu genetického materiálu, který je obsažen ve virových částicích. Byla poprvé navržena v roce 1971 Davidem Baltimorem, pozdějším nositelem Nobelovy ceny za fyziologii a medicínu. Jedná se o jednoduchou a běžně používanou alternativu k systému ICTV, který člení viry podle více hledisek. V původním návrhu Davida Baltimora bylo šest skupin virů (I.-VI.) – dnes se do sedmé skupiny vyčlenil později objevená skupina hepadnavirů s unikátně stavěným genomem. Systém umožňuje zjednodušit si nesmírně komplikované a rozmanité typy životních cyklů, jimiž viry oplývají.\n\nPopisky především dle Baltimore (1971) a virology.net\n\n"}
{"id": "763785", "url": "https://cs.wikipedia.org/wiki?curid=763785", "title": "Jiří Hlavatý (politik KSČ)", "text": "Jiří Hlavatý (politik KSČ)\n\nJiří Hlavatý (7. prosince 1925 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Liberec. V parlamentu setrval do srpna 1959, kdy rezignoval a nahradil ho Oldřich Pavlovský. V roce 1954 se uvádí jako ředitel \"Pojizerských bavlnářských závodů\" Semily.\n\n"}
{"id": "763789", "url": "https://cs.wikipedia.org/wiki?curid=763789", "title": "František Hlavinka", "text": "František Hlavinka\n\nFrantišek Hlavinka (9. října 1921 –15. května 1986) byl český a československý politik Komunistické strany Československa a poúnorový poslanec Národního shromáždění ČSR.\n\nVe volbách roku 1954 byl zvolen do Národního shromáždění za KSČ ve volebním obvodu Nový Jičín. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako zootechnik v JZD v obci Blahutovice a později se stal předsedou Blahutovického JZD. V 70. letech se stal ředitelem střední zemědělské škole v Novém Jičíně. Pracoval také na okresním zemědělském odboru v Novém Jičíně \n\n"}
{"id": "763791", "url": "https://cs.wikipedia.org/wiki?curid=763791", "title": "Milan Hlobil", "text": "Milan Hlobil\n\nMilan Hlobil (19. listopadu 1922 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Vítkov. V parlamentu setrval až do konce funkčního období, tedy do voleb roku 1960.\n\nK roku 1954 se profesně uvádí jako ředitel STS ve Vítkově. V roce 1962 se uvádí jako ředitel STS v obci Větřkovice u Vítkova, v roce 1963 byl zmiňován coby poslanec Krajského národního výboru. Do voleb v roce 1964, kdy byl zvolen opět poslancem KNV, šel coby ředitel závodu ČSAO ve Vítkově.\n\n"}
{"id": "763793", "url": "https://cs.wikipedia.org/wiki?curid=763793", "title": "Magistratus", "text": "Magistratus\n\nMagistratus (česky magistrát) byl ve starověkém Římě úředník zastávající magistraturu, tedy některý z volených úřadů. Magistratury se rozlišovaly na vyšší (diktátor, cenzor, konzul, praetor) a nižší (tribun lidu, aedil, quaestor) resp. na řádné a mimořádné. Quaestura, aedilita, praetura a konzulát tvořily jednotlivé příčky úřední dráhy (\"cursus honorum\"). Každý magistrát disponoval úřední mocí nazývanou \"potestas\". Pouze diktátorovi, konzulům a praetorům náleželo navíc \"imperium\". Výkon magistratur zásadně podléhal principům bezplatnosti, volitelnosti, annuity (funkce trvala jediný rok), kolegiality a dodatečné odpovědnosti.\n\nSlovo se začalo znovu používat ve středověku, kdy nabylo v různých evropských zemích různý významů. V Německu, Rakousku, ČR a na Slovensku je dodnes Magistrat jménem pro městskou radu, zatímco v Anglii a jejích bývalých koloniích je \"magistrate\" většinou nižší soudce (smírčí soudce). Ve španělsky mluvících zemí, Francii a Itálii jde také o funkci soudní.\n\n"}
{"id": "763797", "url": "https://cs.wikipedia.org/wiki?curid=763797", "title": "Evropská unie", "text": "Evropská unie\n\nEvropská unie (EU) je oficiálně politická a ekonomická unie, která si klade za cíl zlepšit spolupráci v Evropě. De facto se jedná o entitu sui generis, která má částečně pravomoci mezinárodní organizace, ale také jednotného státu. K 1. únoru 2020 tvořilo EU 27 evropských států s 446,8 miliony obyvatel (2019, přibližně 5,7 % světové populace). Evropská unie vznikla formálně dne 1. listopadu 1993 na základě Smlouvy o Evropské unii, známější jako Maastrichtská smlouva. Nahradila tak Evropské společenství a je jeho právní nástupkyní. Evropská integrace probíhá již od konce druhé světové války. Doposud se stupňovala a také počet členských a přidružených států se zvětšoval, avšak v roce 2016 bylo v britském referendu rozhodnuto o odchodu Spojeného království (tzv. brexit) z Evropské unie. Spojené království opustilo Evropskou unii 31. ledna 2020 ve 24:00 SEČ.\n\nEvropská unie je založena na \"Smlouvě o Evropské unii\" a na \"Smlouvě o fungování Evropské unie\", které uzavřely členské státy a kterými na Unii přenesly některé své pravomoci za účelem dosažení společných cílů. Podle čl. 3 Smlouvy o EU je cílem Unie podporovat mír, své hodnoty a blahobyt obyvatel. Unie zejména poskytuje svým občanům prostor svobody, bezpečnosti a práva bez vnitřních hranic, ve kterém je zaručen volný pohyb osob. Vytváří vnitřní trh a usiluje o udržitelný rozvoj Evropy, založený na vyváženém hospodářském růstu a vysoce konkurenceschopném sociálně tržním hospodářství a ochraně životního prostředí. Podporuje vědecký a technický pokrok a bojuje proti sociálnímu vyloučení. Mezi cíle dále patří podpora hospodářské, sociální a územní soudržnosti a solidarity mezi členskými státy. Unie vytváří hospodářskou a měnovou unii, jejíž měnou je euro. Ve svých vztazích s okolním světem Unie zastává a podporuje své hodnoty a zájmy a přispívá k ochraně vlastních občanů. Dle smlouvy přispívá k míru, bezpečnosti, udržitelnému rozvoji planety, volnému a spravedlivému obchodování, vymýcení chudoby, ochraně lidských práv a k dodržování a rozvoji mezinárodního práva.\n\nEvropská unie je druhá největší ekonomika na světě, a to jak nominálně (po Spojených státech), tak podle parity kupní síly (po Číně). V roce 2012 získala Evropská unie Nobelovu cenu za mír. Nobelův výbor ocenil zejména její úlohu při zajišťování mírového soužití na evropském kontinentu.\n\nVe snaze o prevenci hrůz druhé světové války, ale také jako prostředek dohledu nad dalším případným německým zbrojením, uzavřelo šest západoevropských států v dubnu 1951 Pařížskou instituční smlouvu, která založila Evropské společenství uhlí a oceli (Montánní unie, ESUO). Tato dohoda vstoupila v platnost v roce 1952. Právě uhlí a ocel byly považovány za hlavní strategické suroviny té doby. Základem této smlouvy byl tzv. Schumanův plán, který 9. května 1950 předložil francouzský ministr zahraničních věcí Robert Schuman.\n\nV březnu 1957 pak tyto státy uzavřely další – tzv. Římské smlouvy, kterými s platností od 1. ledna 1958 vzniklo Evropské hospodářské společenství (EHS) a Evropské společenství pro atomovou energii (Euratom). Jelikož se koncepce nadstátního řízení osvědčila v rámci činnosti ESUO, byl stejný model zvolen i pro práci v nově vzniklých organizacích.\n\nPo 1. červenci 1967 se po sloučení tří společenství (ESUO, EHS a Euratom) začalo hovořit o Evropských společenstvích (ES). Počátkem sedmdesátých let, v době ropné krize, se ES poprvé rozšiřují. K Spolkové republice Německo (SRN), Francii, Itálii, Belgii, Lucembursku a Nizozemsku se k 1. lednu 1973 přidalo Spojené království, Irsko a Dánsko. Desátým členem je od 1. ledna 1981 Řecko a k 1. lednu 1986 přistoupilo Španělsko a Portugalsko. V roce 1985 ovšem Evropské společenství opustilo Grónsko, které si odchod odhlasovalo v referendu v roce 1982.\n\nJednotný evropský akt (JEA), jehož východiskem byla Bílá kniha Komise specifikující přibližně tři sta opatření směřujících k zajištění jednotného vnitřního trhu, znamenal změnu strategie a přístupu k harmonizaci práva. Ve stejné době, ačkoliv odlišnou formou, a to prostřednictvím mezinárodní smlouvy, se Francie, SRN, Belgie, Nizozemsko a Lucembursko rozhodli řešit otázku fyzického uvolnění pohybu zboží a služeb. V roce 1985 tak byla přijata Schengenská dohoda o postupném odstraňování kontrol na společných hranicích. V roce 1990 byla podepsána i druhá Schengenská dohoda (Schengenská prováděcí úmluva), jež vstoupila v platnost v roce 1995. Tyto dvě dohody a jejich další prováděcí předpisy jsou souhrnně označovány za \"Schengenské acquis\". Byl tak vytvořen Schengenský prostor, v němž se zboží a osoby mohou pohybovat v zásadě bez omezení.\n\nMaastrichtská smlouva oficiálně zavedla pojem Evropská unie pro zastřešení tří Společenství bez založení její právní subjektivity a zavedla tři pilíře EU – první pilíř zahrnoval otázky komunitární mající v zásadě vztah ke třem Společenstvím, druhý pilíř představoval společnou zahraniční a bezpečnostní politiku a třetí policejní a justiční spolupráci. Druhý a třetí pilíř byly nekomunitární, což znamenalo, že komunitární orgány v těchto oblastech nemohly přijímat sekundární právo. Pilířová struktura EU zanikla účinností Lisabonské smlouvy. Maastrichtská smlouva nastavila novou proceduru přijímání předpisů, spolurozhodování, zavedla nové politiky a institut občanství EU. Přinesla také změnu do fungování EHS, když došlo k vypuštění slova hospodářské.\n\nV roce 1995 došlo k rozšíření EU o Rakousko, Finsko a Švédsko.\nProces postupoval dál, a tak byla v červenci 1997 uzavřena Amsterodamská smlouva, která tzv. Schengenské acquis začlenila do práva EU, posílila pravomoci Evropského parlamentu, zavedla princip flexibility a ze třetího pilíře do prvního přesunula oblast justiční spolupráce v civilních věcech. Vznikl tak Evropský justiční prostor v civilních otázkách jako základ pozdějšího prostoru svobody, bezpečnosti a spravedlnosti.\n\nS ohledem na blížící se přistoupení dalších států byla přijata Smlouva z Nice (2001), která měla přizpůsobit instituce EU novému počtu členů. Předpokládalo se snížení počtu komisařů, posílení pozic větších států, rozšíření oblastí rozhodovaných kvalifikovanou většinou.\n\nVšechny předchozí smlouvy měla nahradit Smlouva o Ústavě pro Evropu. Ta počítala s nahrazením Evropského společenství Evropskou unií, jež by měla právní subjektivitu. Smlouva o Ústavě pro Evropu měla státoprávní charakter: počítala se zavedením termínů blízkých vnitrostátnímu právu (zákony, rámcové zákony) a vytvořením funkcí typických pro stát (prezident). Smlouva byla však odmítnuta referendy ve Francii a Nizozemsku.\n\nNásledně byla připravena nová smlouva – Lisabonská, jejímž základem byla právě odmítnutá Smlouva o Ústavě pro Evropu. Lisabonská smlouva je další novelizační smlouvou, stejně jako i Jednotný evropský akt, Maastrichtská smlouva, Amsterodamská smlouva a Smlouva z Nice. Lisabonská smlouva změnila obsah Smlouvy o Evropské unii a Smlouvy o založení Evropského společenství, jež byla přejmenována na Smlouvu o fungování Evropské unie. Evropské společenství přestalo existovat – právním nástupcem je EU. Z bývalých tří společenství zůstal již jen Euratom, neboť ESUO zaniklo v roce 2002, kdy uplynulo padesátileté období, pro které bylo Pařížskou smlouvou ustanoveno.\n\nV roce 2016 si v referendu 51,89 % britských hlasujících zvolilo odchod Spojeného království z Evropské unie (tzv. brexit). Následně britská vláda započala proces vyjednávání odluky Spojeného království od EU, který měl dle původních plánů vyvrcholit 29. března 2019 vystoupením země ze struktur EU. Spojené království nakonec vystoupilo z Evropské unie k 31. lednu 2020.\n\nEvropská unie zasahuje na území o rozloze přibližně 4,25 mil. km², jež ohraničuje na severovýchodě Finsko, na jihovýchodě Kypr, na jihozápadě Portugalsko a na severozápadě Irsko. Součástí Evropské unie jsou i četná zámořská území a závislá území (španělské Kanárské ostrovy, Ceuta a Melilla; za Portugalsko Azory a Madeira a francouzská území Réunion, Francouzská Guyana, Martinik, Guadeloupe, Mayotte, Saint-Martin), zatímco jindy nejsou území přidružená k členským států součástí EU (například Grónsko, Aruba, Curaçao, Sint Maarten, Karibské Nizozemsko, Svatý Bartoloměj, Francouzská Polynésie, Wallis a Futuna či Nová Kaledonie) a mají statut přidruženého území.\n\nKromě toho je k Evropské unii řada území \"asociovaných\", existují také území pod správou členských států Evropské unie, které do EU nepatří a podobně, viz Oblasti EU se zvláštním statusem (především v oblasti Karibiku a Pacifiku).\n\nNejvyšší hora na území Unie je Mont Blanc (4808 m) na hranici Francie a Itálie (kdyby do EU vstoupilo Turecko, stal by se nejvyšší horou Ararat s 5166 m). Vänern na jihu Švédska je s plochou 5650 km² jezerem s největší rozlohou povrchu a zároveň s objemem 153 km³ jezerem s největším objemem. Nejdelší řeka EU je Dunaj (2850 km, pramení v německém pohoří Schwarzwald a ústí do Černého moře u rumunsko-ukrajinských hranic).\n\nEU leží převážně v mírném klimatickém pásmu, severní oblasti Finska spadají do subarktického pásma a Středomoří do pásma subtropického. Jednotlivé země EU mají rozmanité klimatické podmínky. Například v Helsinkách je průměrná teplota v lednu −5,6 °C a v červenci 17,8 °C, naproti tomu na Maltě je průměrná teplota v lednu 12,8 °C a v červenci 25,6 °C.\n\nPři prvních rozšířeních evropských společenství nebyla stanovena žádná kritéria, která by noví členové museli splnit (kromě obecných podmínek stanovených v zakládacích smlouvách). Situace zemí střední a východní Evropy se značně odlišovala od předchozích přistupujících zemí, Evropská rada proto v červnu 1993 v Kodani určila obecné závazné podmínky, tzv. Kodaňská kritéria:\n\n\nEvropská unie měla do 31. ledna 2020 28 členských států a přibližně 500 miliónů obyvatel (2009; lidnatější jsou jen Čína, 1 306 mil., a Indie, 1 080 mil.).\n\nRozšířila se celkem sedmkrát: Poprvé v roce 1973 o Dánsko, Irsko a Spojené království. Řecko se připojilo v roce 1981, následováno Španělskem a Portugalskem v roce 1986. (V roce 1985 vystoupilo Grónsko, když v referendu 53 % obyvatel hlasovalo proti setrvání v ES.) Roku 1995 se členy staly dosud neutrální Finsko, Rakousko a Švédsko. V květnu 2004 bylo přijato 10 zemí: Česko, Estonsko, Kypr, Litva, Lotyšsko, Maďarsko, Malta, Polsko, Slovensko a Slovinsko. Od ledna 2007 jsou členy Rumunsko a Bulharsko. 1. července 2013 se stalo členem Chorvatsko. 31. ledna 2020 Spojené království Evropskou unii jako vůbec první země opustilo (Grónsko opustilo ještě Evropská společenství).\n\nSpojené království bylo členem EU od prvního rozšíření v roce 1973. Má vyjednané trvalé výjimky z členství v Evropské měnové unii (eurozóna) a v dalších smlouvách.\n\nV červnu 2016 proběhlo referendum o členství Spojeného království v Evropské unii, ve kterém voliči zvolili vystoupení Spojeného království z unie. Referendum mělo doporučující charakter ve věci zahájení procesu vystoupení, který upravuje nikdy předtím nepoužitý článek 50 Smlouvy o Evropské unii. Tehdejší britský premiér David Cameron přenechal aktivaci tohoto článku svému nástupci ve funkci. Tím se stala Theresa Mayová, která záhy zahájila přípravy k aktivaci článku. 29. března 2017 zaslala předsedovi Evropské rady Donaldovi Tuskovi dopis, jímž oficiálně započala vystoupení země z EU dle čl. 50 Smlouvy o EU. Evropskou unii oficiálně opustilo dne 31. ledna 2020.\n\nV současné době je pět kandidátských zemí (stav k červenci 2019): Albánie (přihláška 2009), Černá Hora (přihláška 2008), Severní Makedonie (přihláška 2004), Srbsko (přihláška 2009) a Turecko (přihláška 1987). O členství zažádaly v minulosti i Norsko, Švýcarsko a Island, ale své přihlášky následně stáhly či zamrazily. Bosna a Hercegovina a Kosovo jsou potenciálními kandidátskými státy, z toho Bosna a Hercegovina již v roce 2016 podala přihlášku.\n\nSrbsko a Černá Hora by se mohly k Evropské unii připojit v roce 2025. Očekává se, že Severní Makedonie a Albánie zahájí jednání o přístupu do konce roku 2019 a připojit by se tak mohly po roce 2025.\n\nO možném vstupu Turecka do EU se vedou debaty již od padesátých let 20. století. První asociační dohoda mezi Tureckem a tehdejším Evropským hospodářským společenstvím byla uzavřena v roce 1963. Přihlášku ke členství v EU podalo Turecko roku 1987, ale kandidátský status dostalo až po summitu v Helsinkách v roce 1999 a rozhovory o vstupu s ním byly zahájeny 3. října 2005. Z celkem 35 přístupových kapitol jich bylo zatím otevřeno 13 a uzavřena 1.\n\nZastánci přijetí Turecka poukazují na to, že by to znamenalo stabilizaci jeho institucí a právního řádu a posílilo by to význam ekonomiky EU ve světě. Zároveň by přinesl také výrazné navýšení pracovní síly a populace Evropské unie. Pokud by Turecko splnilo všechny podmínky pro přijetí, není podle nich možné jeho vstup dále oddalovat. Vstup do Evropské unie by byl také jakousi odměnou za jeho dlouholeté členství v NATO a dosavadní pokrok v oblasti ochrany lidských práv.\n\nOdpůrci Turecka v Evropské unii naopak poukazují na to, že většinou území leží v Asii, sousedí s nestabilními zeměmi a má špatné vztahy se sousedním Kyprem (členem EU; Turecko okupuje severní část Kypru) a Arménií (dosud živá genocida etnických Arménů v roce 1915). Mnozí také pochybují o pokroku v oblasti dodržování lidských práv a upozorňují zejména na etnické spory s tureckými Kurdy a potlačování jejich práv. Kritici přijetí Turecka se dále obávají změny mocenské rovnováhy v Evropě – muslimské a národnostně málo tolerantní Turecko by v době vstupu mělo srovnatelný počet obyvatel jako nejlidnatější země EU, Německo.\n\nPřístupové rozhovory mezi Tureckem a Evropskou unií zkomplikovaly také rozsáhlé politické čistky v Turecku po neúspěšném pokusu o převrat ze dne 15. července 2016, při kterých bylo zatčeno na 50 000 lidí, včetně soudců, novinářů a opozičních politiků. Předseda Evropské rady Donald Tusk v říjnu 2017 prohlásil: „Chceme si nechat do Ankary otevřené dveře, ale stávající realita v Turecku to ztěžuje.“\n\nPrvním v přístupovém procesu Makedonie k Evropské unii bylo podepsání Stabilizační a asociační dohody s EU v roce 2001. Dohoda vstoupila v platnost v roce 2004, kdy také Makedonie podala oficiální přihlášku. Po kladném doporučení Evropské komise byl Makedonii v roce 2005 udělen status kandidátské země, ale oficiální přístupová jednání zatím nezačala. Vyjednávání doposud probíhala spíše pomalu a především se soustředila na uvolňování vzájemného obchodu a od roku 2008 na odstranění vízové povinnosti pro občany Makedonie. Vliv na pomalý průběh přístupových jednání měl zejména bilaterální spor Makedonie a Řecka o jméno země. V červnu 2018 podepsaly Řecko a Makedonie dohodu o novém názvu makedonského státu \"Severní Makedonie\", plným názvem \"Republika Severní Makedonie\", oficiální přejmenování proběhlo v únoru 2019.\n\nČerná Hora podala přihlášku do EU 15. prosince 2008. Dohoda o stabilizaci a přidružení vstoupila v platnost 1. května 2010. Status kandidátské země byl Černé Hoře oficiálně udělen 17. prosince 2010.\n\nSrbsko se stalo kandidátem oficiálně 1. března 2012.\n\nAlbánie získala status kandidátské země 24. června 2014.\n\nTři postsovětské republiky ratifikovaly asociační dohody s EU: Gruzie, Moldavsko a Ukrajina a vstoupily do tzv. Hluboké a komplexní zóny volného obchodu s EU, čímž vstoupily do Evropského jednotného trhu ve vybraných sektorech hospodářství a jsou postupně harmonizovány s ekonomikou EU. V roce 2014 Evropská komise formálně uznala jejich evropskou perspektivu a možnost zažádat o členství, pokud budou dodržovat principy demokracie, respektovat lidská práva a práva menšin a zajistí fungování právního státu.\n\nSbližování mezi Evropskou unií a Ukrajinou se snaží od října 2017 zablokovat Maďarsko, které si stěžuje na zhoršující se postavení maďarské menšiny na Ukrajině. Okleštění práv národnostních menšin na Ukrajině kritizovalo také Parlamentní shromáždění Rady Evropy.\n\nNorsko se dvakrát neúspěšně pokoušelo vstoupit do tehdejšího EHS, v letech 1963 a 1967 bylo jeho přistoupení vetováno Francií (stejně jako přistoupení dalších 4 zemí, které byly součástí daného vyjednávání), dále v letech 1972 (do EHS) a 1994 (do EU) se potom norští občané vyjádřili proti vstupu v referendech. Norové se obávají ztráty suverenity, hlavně při rozhodování o svém rybářském průmyslu. Norsko je bohatý stát s velkými ložisky ropy a zemního plynu a existují určité obavy, že by muselo neúměrně přispívat do finančních struktur EU, na druhou stranu se dobrovolně angažuje v mnoha projektech a agenturách (včetně těch, které jsou součástí Unie), v nichž vystupuje jako donor pro chudší části světa.\n\nNorsko je i bez přímého členství v EU zapojeno do vícerých evropských integračních struktur. Dokonce bylo jedním ze zakládajících členů Evropského sdružení volného obchodu, díky němuž se stalo v roce 1994 součástí Evropského hospodářského prostoru. V roce 1996 společně s Islandem přistoupilo k Schengenské dohodě a od roku 2001 je plně participujícím členem Schengenského prostoru.\n\nŠvýcarsko proslulo tradiční neutralitou, zároveň je ale kontinentální zemí, která je v současnosti obklopená Evropskou unií. Díky těmto skutečnostem bylo a je nuceno balancovat mezi neutralitou a tlaky okolního vývoje.\n\nV roce 1960 Švýcarsko spoluzaložilo Evropské sdružení volného obchodu a v roce 1972 dokonce uzavřelo s EHS bilaterální dohodu o volném obchodu. Na začátku 90. let se Švýcarsko účastnilo jako člen ESVO vyjednávání o vytvoření Evropského hospodářského společenství, které motivovalo Švýcarskou spolkovou vládu, aby v roce 1992 podala přihlášku ke členství v EU, následně ale v témže roce občané země zamítli vyjednávaní o EHP, což vedlo i k ukončení snah o přistoupení k Unii.\n\nDalší období charakterizovalo uzavírání mnoha dvojstranných smluv mezi Evropskou unií a Švýcarskem (jejich počet se vyšplhal až do řádu stovek), z nichž nejvýznamnější byly série nazvané Bilaterální dohody I a II uzavřené v letech 1999, respektive 2004. Od roku 2009 je Švýcarsko členem Schengenského prostoru.\n\nIsland podal 16. července 2009 oficiální přihlášku do EU. Evropská komise v rekordním čase žádost zpracovala a 24. února 2010 vydala zprávu o připravenosti Islandu ke vstupu do EU, na jejímž základě doporučila Evropské radě udělit Islandu status kandidátské země a zahájit tak oficiální vyjednávání o členství. Status kandidátského státu byl Islandu udělen 17. června 2010. Island je od roku 1994 členem Evropského hospodářského prostoru a od roku 2000 také Schengenského prostoru, do svojí legislativy tedy již implementoval podstatnou část legislativy Evropské unie.\n\nVstup Islandu provázejí obavy ze sporů o legislativu upravující rybolov a dále bilaterální spory o zaplacení dluhů insolventní islandské internetové banky Icesave Nizozemsku a Spojenému království (obě země uhradily škody svým občanům, kteří měli svoje finanční prostředky uložené v Icesave). Zásadní motivací ke vstupu byl vliv mezinárodní ekonomické krize a snaha o vyrovnání se s jejími následky vstupem do EU a zejména rychlým přijetím eura. V červnu 2013 (po islandských volbách z dubna 2013, které vyhrály politické strany stavějící se negativně ke vstupu Islandu do EU) prohlásil islandský ministr zahraničních věcí, že Island jednostranně pozastavuje přístupové rozhovory. Další postup bude záležet na výsledku plánovaného referenda. V roce 2015 Island svou přihlášku k členství v EU stáhl. I tak ale podle mluvčí evropské diplomacie Maji Kocijančičové zůstaly Islandu dveře do EU otevřené.\n\nGrónsko bylo společně s Dánskem do Evropského společenství začleněno v roce 1973. Grónská veřejnost v referendu dne 23. února 1982 těsnou většinou (53 %) hlasovala pro opuštění EHS. Tento proces byl završen v roce 1985.\n\nVe struktuře Evropské unie má nejdůležitější úlohu „trojúhelník“ Evropská komise – Rada Evropské unie – Evropský parlament, doplněný o Soudní dvůr EU. Zatímco Komise navrhuje a zajišťuje uplatňování politik EU, Evropský parlament se podílí na legislativním procesu, doporučuje a kontroluje, a Rada Evropské unie rozhoduje o zásadních strategických otázkách. Soudní dvůr Evropské unie pak řeší spory.\n\nZa účelem sdílení pravomocí, které byly dříve v kompetenci jednotlivých členských států, vznikla řada společných evropských institucí. Základ institucionálního rámce tvoří sedm orgánů Evropské unie, které jsou vyjmenovány v čl. 13 Smlouvy o Evropské unii. Jedná se o Evropský parlament, Evropskou radu, Radu Evropské unie, Evropskou komisi, Soudní dvůr Evropské unie, Evropskou centrální banku a Evropský účetní dvůr. Kromě toho existují ještě poradní a další instituce – Hospodářský a sociální výbor, Výbor regionů, dále také Evropská investiční banka, Evropský veřejný ochránce práv, Evropský inspektor ochrany údajů a několik agentur a úřadů (Evropská agentura pro životní prostředí, Evropská agentura pro leteckou bezpečnost, Agentura Evropské unie pro základní práva, Úřad pro harmonizaci ve vnitřním trhu, Europol a Eurojust).\n\nEvropská komise má sídlo v Bruselu (budova \"Berlaymont\"), jen některá oddělení jsou umístěna v Lucembursku. V Bruselu sídlí rovněž Evropská rada a stejně tak i Rada Evropské unie (budova \"Justus Lipsius)\", s výjimkou dubna, června a října, kdy se schůze rady koná v Lucemburku. V Bruselu dále sídlí Evropský hospodářský a sociální výbor a Výbor regionů. Evropský parlament má sídlo ve Štrasburku (budova \"Louise Weiss)\" a hostuje dvanáct měsíčních plenárních zasedání (včetně rozpočtového zasedání). Evropský soudní dvůr, hlavní soud, účetní dvůr a Evropská investiční banka mají sídlo v Lucemburku. Hlavní město Lucemburského velkovévodství také hostí Sekretariát Evropského parlamentu. Evropská centrální banka má sídlo v německém finančním středisku Frankfurtu nad Mohanem.\n\nZákladní rámec činnosti Evropského parlamentu (EP) je vymezen v ustanovení čl. 14 Smlouvy o Evropské unii. Evropský parlament vykonává – společně s Radou Evropské unie – legislativní a rozpočtovou funkci. Skládá se ze zástupců občanů Unie. Po posledním rozšíření EU o Chorvatsko čítá Evropský parlament 751 členů, ve volbách v roce 2014 bylo zvoleno 751 poslanců. Členové EP jsou voleni na pětileté volební období ve všeobecných, přímých, tajných a svobodných volbách. Institucionální vymezení EP se pak nachází v článcích 223 až 234 Smlouvy o fungování Evropské unie (SFEU). Sídlem EP je Štrasburk, ale parlament zasedá také v Bruselu a Lucemburku.\n\nPo brexitu se počet europoslanců snížil ze 751 na 705. 46 ze 73 křesel, které dosud patřilo Spojenému království, se zamrazilo pro případné další rozšíření EU. 27 zbývajících křesel se rozdělí mezi 14 jiných členských států.\n\nRada Evropské unie (dříve Rada ministrů) má za úkol zastupovat zájmy členských států. Společně s Evropským parlamentem přijímá schvaluje právní předpisy EU a koordinuje politiku EU.\n\nRada jedná v celkem deseti různých složeních (v závislosti na projednávaném tématu – například zasedání Rady v otázkách hospodářských a finančních věci se účastní ministři financí členských zemí) na různých úrovních. Nejvyšší úrovní je Rada složená z resortních ministrů nebo státních tajemníků jednotlivých států, kteří se scházejí podle potřeby. Jejich úkolem je projednávání, pozměňování a schvalování právních předpisů a společná koordinace jednotlivých politik. Jménem vlád členských států ministři přijímají závazky k provedení kroků či opatření schválených na zasedání. Další úrovní je Výbor stálých zástupců, kde se schází zástupci členských států pro příslušnou oblast, případně jejich zástupci. Dalšími úrovněmi jsou výbory a pracovní skupiny.\n\nZasedání, na nichž Rada projednává návrhy legislativních aktů nebo o nich hlasuje, probíhají veřejně. Podle závažnosti přijímaného opatření Rada rozhoduje buď jednomyslně, kvalifikovanou nebo prostou většinou hlasů. Ke schválení je obvykle potřeba kvalifikovaná většina, tj. 55 % zemí (u současných 28 členských států musí být pro celkem 16 zemí), které dohromady počtem obyvatel zastupují minimálně 65 % všech obyvatel EU. K zablokování rozhodnutí jsou zapotřebí alespoň 4 země, které zároveň představují minimálně 35 % obyvatel EU. Výjimkou jsou citlivá témata, jako je např. zahraniční politika či daně. Tyto oblasti vyžadují jednomyslné schválení zástupci všech členských států. Naopak v případě procedurálních a administrativních otázek stačí ke schválení prostá (tj. nadpoloviční) většina hlasů.\n\nKaždý půlrok předsedá Radě jiná země EU.\n\nEvropská rada sdružuje nejvyšší představitele EU a představuje nejvyšší úroveň politické spolupráce mezi zeměmi EU. Evropská rada sestává z oficiálních hlav států, předsedů vlád členských států, předsedy Evropské rady, předsedy Evropské komise a vysokého představitele pro zahraniční věci a bezpečnostní politiku. Ti dohromady na její půdě vytvářejí společný politický program EU. Rozhoduje o celkovém směřování EU a jejích nejzávažnějších politických a ekonomických prioritách. Zabývá se nejsložitějšími a nejcitlivějšími otázkami, včetně společné zahraniční a bezpečností politiky. Nominuje také a jmenuje kandidáty do významných funkcí v EU, například na pozice v Evropské komisi. Vymezuje tak směry, kterými se má Unie ubírat. Evropská rada však neschvaluje právní předpisy.\n\nLisabonská smlouva ustanovila tzv. stálého předsedu Evropské rady, který svolává a řídí zasedání rady obvykle čtyřikrát ročně. Stálý předseda je volen na 2,5 roku a zastupuje Evropskou unii na jednáních s okolním světem. Prvním předsedou byl Herman Van Rompuy. Od prosince 2019 úřad zastává bývalý belgický premiér Charles Michel.\n\nEvropská rada ve většině případů rozhoduje na základě konsensu. V některých případech je ale vyžadováno jednomyslné rozhodnutí nebo kvalifikovaná většina. Hlasovacím právem disponují jen hlavy států a předsedové vlád.\n\nEvropská komise sleduje zájmy Evropské unie jako celku. Vytváří tak protiváhu zájmům jednotlivých členských států reprezentovaným zejména Radou EU. Je výkonným orgánem EU, navrhuje a vymáhá dodržování právních předpisů a provádění politiky EU.\n\nKomise je jedinou institucí, která má právo iniciovat legislativní návrhy. Vypracovává rozpočet EU a kontroluje jeho plnění. Dále dohlíží na prosazování práva EU a nakládání s finančními prostředky EU ve členských státech a na dodržování zakládacích smluv EU. Komise má na starosti reprezentaci Unie při mezinárodních jednáních včetně práva sjednávání dohod s třetími státy.\n\nKomise je stálým orgánem a skládá se z jednotlivých komisařů pro příslušné resorty a předsedy komise. Na základě Smlouvy z Nice má každá země jednoho komisaře, v současnosti je jich dvacet osm. Předsedkyní komise je od prosince 2019 německá politička Ursula von der Leyenová. Předsedu komise volí většinou svých členů Evropský parlament. Na základě návrhů členských zemí si poté předseda vybírá jednotlivé komisaře a místopředsedy. Přestože jsou komisaři nominovaní členskými státy EU, nesmějí k zájmům jednotlivých zemí přihlížet. Evropské komise má pětileté funkční období.\n\nRozhodnutí schvaluje Evropská komise na základě prosté většiny hlasů, v praxi se však častěji používá konsenzus. Sídlo má v Bruselu.\n\nSoudní dvůr Evropské unie dbá nad jednotným výkladem evropského práva. Zajišťuje stejný výklad a uplatňování práva EU ve všech členských státech. Dohlíží na to, aby země a orgány EU dodržovaly unijní právní předpisy, a urovnává právní spory mezi jednotlivými státy a institucemi EU. Má sídlo v Lucemburku.\n\nEvropská centrální banka (ECB) se sídlem ve Frankfurtu nad Mohanem, která spolu s národními centrálními bankami tvoří Evropský systém centrálních bank, je měnovou bankou pro Eurozónu. Hlavním úkolem ECB je spravovat jednotnou měnu euro, udržovat stabilní ceny a vykonávat hospodářskou a měnovou politiku EU. Předsedou Evropské centrální banky je od roku 2011 Mario Draghi.\n\nEvropský účetní dvůr kontroluje hospodaření Unie. Má sídlo v Lucemburku.\n\nHospodářský a sociální výbor a Výbor regionů jsou poradní a konzultativní orgány Evropské unie. Jsou nápomocny Evropskému parlamentu, Radě a Komisi. V některých předepsaných oblastech a případech je jejich konzultace povinná.\n\n\nV letech 1993 až 2009 sestávala Evropské unie z tzv. \"tří pilířů\", zavedených Maastrichtskou smlouvou. Ty definovaly základní oblasti působnosti EU (politiky EU). Tzv. „Maastrichtský chrám“ rozděloval pravomoci v rámci EU na nadnárodní rovinu (s přesunutou suverenitou na společné orgány EU, 1. pilíř) a mezivládní rovinu, kde byly státy i nadále suverénní v rozhodování o politikách ve vytčených oblastech (2. a 3. pilíř). První pilíř, nadstátní, zastřešoval všechna tři dosavadní Společenství, druhý a třetí pilíř zaváděly nové oblasti spolupráce členských států na mezivládní úrovni. Druhý pilíř zahrnoval společnou bezpečnostní a zahraniční politiku, třetí pilíř pak policejní a justiční spolupráci.\n\n1. prosince 2009 došlo k přijetí Lisabonské smlouvy. Ta zavádí právní subjektivitu EU jako celku a v této souvislosti ruší i dosavadní systém tří pilířů. Přestože Lisabonská smlouva nahradila tři pilíře rozdělením kompetencí mezi Unii a jednotlivé členské státy, ve skutečnosti ale do určité míry toto dělení přetrvává v přechodných ustanoveních a specifických procedurách. Lisabonskou smlouvou dosavadní druhý a třetí pilíř přešly přímo pod evropské orgány. Určitá výjimka zůstala v oblasti společné zahraniční a bezpečnostní politiky, kde je zachována jednomyslnost členských států.\nEvropská unie svými politikami pokrývá témata definovaná již v systému tří pilířů:\n\nEvropská unie se dlouhodobě těší jedné z nejvyšších životní úrovní na světě. Z ekonomického hlediska EU svými politikami usiluje především o snižování ekonomických a sociálních rozdílů mezi jednotlivými regiony, integraci přeshraničních regionů pomocí rozvoje infrastruktury, politikou zaměstnanosti či ochranou životního prostředí.\n\nHDP Evropské unie se v roce 2018 odhaduje na 18,8 bilionu eur (v paritě kupní síly). Aktuálně je tak druhou největší ekonomikou světa. EU má dlouhodobě aktivní saldo běžného účtu platební bilance a nízkou inflaci (zvláště v zemích bývalé „patnáctky“); finanční krize let 2008–2009 však vážně postihla především jižní státy. Ty se dostaly do ekonomických obtíží s narůstající měrou nezaměstnanosti a rostoucím veřejným dluhem. Zatímco státy střední, západní a severní Evropy často přestály krizi s pouhým zpomalením tempa ekonomického růstu, státy v jižní části EU se obvykle propadly do hospodářské recese.\n\nEU je významným aktérem mezinárodního obchodu. Export z členských zemí dosahoval v roce 2016 15,6 % celkového světového exportu, což řadí EU na druhé místo světových vývozců za Čínu a před Spojené státy. Přes 64 % celkového objemu obchodu členských států EU se odehrává mezi těmito zeměmi navzájem.\n\nOd velké recese v roce 2009 se v EU prohlubuje dluhová krize některých členských států. Situace je špatná zejména v Řecku, ale také v Itálii, Portugalsku, Belgii nebo Španělsku. \n\nHDP i další ukazatele životní úrovně se v jednotlivých členských státech liší. Nejvyšší HDP na obyvatele v paritě kupní síly má Lucembursko, nejnižší pak Bulharsko. Ekonomické rozdíly mezi starými a novými zeměmi (které přistoupily v roce 2004 a později) jsou stále patrné, a to v mnoha ukazatelích. Mezi ekonomicky nejméně vyspělé části patří především regiony z Bulharska, Rumunska, Polska a Maďarska, některé chudší regiony ale můžeme najít i v Řecku či ve Francii.\n\nV rámci EU je většina hospodářských aktivit buď koordinována na mezivládní úrovni (např. sociální politika), nebo je zcela v pravomoci institucí Evropské unie (např. obchodní politika). Implementace politik (pravomoc vydávat direktivy a uzavírat mezinárodní dohody) v ekonomické oblasti tedy podléhá různému stupni koordinace ze strany institucí Evropské unie.\n\nDo výhradní kompetence EU, resp. příslušných institucí spadají například opatření v oblasti obchodní politiky, celní problematiky, nebo měnové politiky států, které používají euro.\n\nSdílené pravomoci podléhající dohodám na mezivládní úrovni má Evropská unie se členskými státy například v oblastech jednotného vnitřního trhu, dopravy, ochrany spotřebitelů, životního prostředí, energetiky, zemědělské nebo sociální politiky. Nezávazným způsobem EU také koordinuje například oblasti zahraniční, bezpečnostní a obranné politiky, výzkumu a vývoje či politiky zaměstnanosti.\n\nJednotný vnitřní trh je prostor bez vnitřních hranic, definovaný Maastrichtskou smlouvou, kterého se účastní všechny státy EU. Několik dalších zemí je zapojeno v různě omezené míře. Evropský jednotný trh zajišťuje zejména:\n\n\nSmyslem jednotného trhu je snaha o ekonomický růst, zvyšování životní úrovně a celkové posilování států EU v mezinárodní ekonomice. Z funkčního vnitřního trhu mají prospěch zejména občané a firmy členských států EU a dalších přidružených zemí.\n\nDevatenáct zemí EU (Belgie, Estonsko, Finsko, Francie, Irsko, Itálie, Kypr, Litva, Lotyšsko, Lucembursko, Malta, Německo, Nizozemsko, Portugalsko, Rakousko, Řecko, Slovensko, Slovinsko a Španělsko) je navíc členy eurozóny, což znamená, že na jejich území platí společná měna euro; další země ho plánují zavést. Podmínkou pro přijetí eura jsou tzv. konvergenční nebo Maastrichtská kritéria:\n\n\nEvropská unie má jako mezinárodní organizace specifická hloubkou provázanosti svých členů i vlastní rozpočet, který tato specifika reflektuje. Cílem rozpočtu je financování výdajů spojených s prioritami EU, jako například vyrovnávání rozdílů mezi prosperitou jednotlivých regionů, podpora zemědělské politiky, bezpečnosti, ochrana spotřebitelů, nebo ochrana životního prostředí. Rozpočet Evropské unie je určen k financování politik EU, administrativních výdajů evropských institucí a na další účely. Na rozdíl od národních rozpočtů musí být vždy \"vyrovnaný\", nepřipouští se tedy rozpočtové deficity. Podle rozpočtového rámce na období 2014–2020 činí 1,02% hrubého národního produktu (HNP) Unie, tedy přibližně 1,03 miliardy eur.\n\nPříjmy rozpočtu EU pocházejí z následujících zdrojů:\n\n\nNávrh rozpočtu vypracovává Evropská komise a předkládá jej ke schválení Radě EU. Evropský parlament je oprávněn návrh pozměnit.\n\nProces začleňování Československa do západoevropských organizací začal bezprostředně po sametové revoluci v roce 1989. Integrace do západoevropských struktur byla jedním z hlavních zahraničněpolitických cílů Československa. V rámci nové koncepce zahraniční politiky – tzv. „Návrat do Evropy“ – zahájili hlavní aktéři československé zahraniční politiky (především Václav Havel a Jiří Dienstbier) politický dialog s Evropskými společenstvími.\n\nOtevření hranic po pádu železné opony a odstranění řady dovozních omezení bylo první významnou změnou otevírající prostor pro intenzivnější spolupráci se státy západní Evropy. Před Československem a později před Českou a Slovenskou republikou tedy stál obtížný úkol transformovat centrálně plánovanou ekonomiku na tržní tak, jak to požadovala EU.\n\nJako nástroj předvstupní pomoci by již v roce 1989 založen fond PHARE, jehož úkolem bylo pomáhat Polsku a Maďarsku při přechodu na tržní ekonomiku prostřednictvím finančních grantů a poradenské činnosti. Postupně se jeho působnost rozšířila i na další státy bývalého východního bloku. Československo k němu přistoupilo v roce 1990.\n\nV prosinci 1990 zahájilo Československo s Evropskými společenstvími rozhovory o uzavření tzv. asociační dohody (též dohody o přidružení nebo Eurodohody). Asociační dohoda tvořila základní právní rámec vztahů mezi Českou republikou a Evropskými společenstvími, neznamenala však nárok ČR na přijetí do EU (resp. v té době ještě Evropských společenství). Umožňovala ovšem lepší politický dialog, institucionální spolupráci a odstraňování obchodních bariér (Evropská unie se zavázala snižovat svoje cla a kvóty rychleji než východní státy, aby zmírnila dopady na jejich ekonomiky). Dohody byly během první poloviny 90. let uzavírány i s dalšími postkomunistickými zeměmi. Československo, Maďarsko a Polsko podepsaly asociační dohody společně v roce 1991.\n\nPo rozpadu Československa v roce 1993 ES přístupový proces pozastavila. Česká diplomacie v čele s ministrem zahraničí Josefem Zieleniecem usilovala o co nejrychlejší navrácení k přístupovým jednáním. Česká republika musela následně podepsat novou asociační dohodu „zakládající přidružení mezi Českou republikou na jedné straně a ES a jejich členskými státy na straně druhé“, k čemuž došlo v roce 1993. Tato dohoda vstoupila v platnost 1. února 1995 a na jejím základě se český premiér například mohl účastnit zasedání Evropské rady a resortní ministři se mohli 2× ročně účastnit zasedání Rady ministrů.\n\nV první polovině 90. let se představitelé EU zdráhali dát závazný termín přistoupení postkomunistických zemí. Na summitu v Kodani v červnu 1993 byla schválena tzv. Kodaňská kritéria, určující politické a ekonomické podmínky vstupu a schopnost dostát závazkům vyplývajícím ze členství. Evropská rada tak rozhodla, že asociované země ze střední a východní Evropy, které o členství usilují, se mohou stát členy Evropské unie. Ke vstupu mělo dojít v okamžiku, kdy budou tyto státy schopny dostát všem povinnostem vyplývajícím ze členstvím (ekonomické a politické podmínky, dostatečná administrativní a soudní kapacita apod.). Kodaňská kritéria byla v roce 1995 doplněna na zasedání Evropské komise v Madridu o podmínku převzetí unijní legislativy, tzv. acquis communautaire.\n\nČeská republika podala \"žádost o členství\" v EU prostřednictvím předsedy vlády Václava Klause 17. ledna 1996. Česká zahraniční politika měla vstup do EU jako jednu z prioritních oblastí. Přístupový proces měl významné dopady také na domácí politickou a ekonomickou situaci (např. nutnost postupné implementace acquis communautaire do českého právního řádu). V červenci 1997 vydala Evropská komise Agendu 2000, která se stala základním metodologickým dokumentem k přijímání nových členských zemí. Agenda obsahovala základní zásady pro přijímání nových členských zemí a metodiku zpracování posudků na nově přistupující země ohledně plnění nutných podmínek členství v EU. Na jejím základě Evropská komise doporučila zahájit přístupová jednání s Českou republikou, Estonskem, Kyprem, Maďarskem, Polskem a Slovinskem, která byla zahájena v březnu 1998. I v následujících letech vydávala EK každoroční posudky hodnotící pokroky kandidátských zemí v ekonomické, právní, politické i dalších oblastech. Na helsinském summitu v roce 1999 byly zahájeny přístupové rozhovory s dalšími kandidátskými zeměmi: Bulharskem, Litvou, Lotyšskem, Maltou, Rumunskem a Slovenskem (tzv. \"Helsinská skupina\", skupina, v níž byla i Česká republika, se nazývala \"Lucemburská\").\n\nKvůli zprůhlednění a zjednodušení vyjednávání se celé acquis communautaire rozdělilo do 31 kapitol (tzv. \"screening\" – tabulka vpravo udává data uzavření kapitol Českou republikou). Vyjednávání probíhalo formou mezivládních konferencí členských států EU (jednání vždy řídila předsednická země EU) s kandidátskými zeměmi. Pro vstup nových členů byla důležitá ratifikace Smlouvy z Nice v roce 2003, která připravila evropské instituce na dosud největší rozšíření v dějinách. V prosinci 2002 byla v Kodani s deseti kandidátskými státy uzavřena přístupová jednání. \"Smlouva o přistoupení\" byla podepsána v dubnu 2003 v Athénách; datem vstupu byl 1. květen 2004. Smlouvy o přistoupení ratifikovaly národní parlamenty stávajících členských zemí EU a také Evropský parlament. Některé přistupující státy ratifikovaly vstup do EU v parlamentu, některé zvolily referendum včetně ČR, kde v červnu 2003 hlasovalo pro vstup 77,3 % voličů, volební účast byla 55,2 %. Ke vstupu ČR do EU došlo 1. května 2004 v rámci pátého – tzv. východního – rozšíření EU.\n\nČeská republika je plnoprávným členem Evropské unie s \"přechodnými obdobími\" vyjednanými v přístupové smlouvě:\n\n\nV červenci 2007 přijala Evropská komise priority rozvoje České republiky specifikované v Národním strategickém referenčním rámci pro období 2007–2013. Ten určoval strategii čerpání finanční pomoci v souladu s Lisabonskou strategií a pro ČR alokoval prostředky ve výši 26,69 miliard eur.\n\nPro programové období 2014–2020 byly vytvořeny nové strategické cíle pro financování. Dokument nahrazující Národní strategický referenční rámec, Dohoda o partnerství, definuje využívání fondů EU v tomto období a nastavuje nové operační programy. Pro Českou republiku byly v rámci tohoto rámce vyčleněny prostředky ve výši necelých 24 miliard eur.\n\nČeská republika se řadí mezi \"čisté příjemce\" ze společného evropského rozpočtu. Dle informací Ministerstva financí ČR odvedla ČR od svého vstupu do EU v květnu 2004 do společného rozpočtu EU do konce roku 2018 565 miliard Kč, oproti tomu získala přes 1,31 bilionu Kč. Celkově tak Česká republika má kladné saldo okolo 741,3 miliard Kč. Tato bilance znamená, že ČR získala od EU na každého obyvatele zhruba 70 tisíc Kč.\n\nNejvíce prostředků z rozpočtu EU získala Česká republika přes strukturální fondy a tzv. Fond soudružnosti. Peníze z těchto fondů jsou určeny k vyrovnávání ekonomických rozdílů mezi jednotlivými regiony a zeměmi EU. Skrze ně se realizuje celá řada tzv. operačních programů (například Operační program Doprava, Operační program Podnikání a inovace pro konkurenceschopnost, Operační program Vzdělávání pro konkurenceschopnost, Operační program Životní prostředí a řada dalších), jejichž cílem je mimo jiné zkvalitnění dopravní infrastruktury, podpora malých a středních podniků, zvýšení zaměstnanosti, nebo zlepšení zdraví a životního prostředí.\n\nBěhem deseti let od vstupu Česka do EU se více než zdvojnásobil počet zahraničních zaměstnanců v Česku.\n\nPodle agentury STEM od roku 2010 postupně klesal podíl lidí v Česku, kteří pozitivně hodnotili fungování Evropské unie. Podle průzkumu CVVM z roku 2018 poprvé od roku 2010 meziročně vzrostla důvěra Čechů v Evropskou unii, evropskému projektu věřilo celkem 44 % obyvatel (stejný podíl pak vyjádřil k projektu nedůvěru). Obyvatelé ČR nejvíce oceňovali příliv peněz z evropského rozpočtu, dále pak možnost studia a práce v zahraničí. Mezi negativními důsledky členství v EU nejčastěji zmiňovali nárůst byrokracie. Podle průzkumu Behavio Labs, STEM a Europeum publikovaného v dubnu 2019 si přála odejít z Evropské unie pouze desetina obyvatel země. Podle dalšího průzkumu agentury Median vnímalo po 15 letech vstup ČR do Evropské unie pozitivně 60 % obyvatel Česka, zatímco podle 30 % se vstup do EU nevyplatil.\n\nDemografie Evropské unie představuje vysoce zalidněnou a kulturně rozmanitou unii 28 členských států. K 1. lednu 2009 žilo v Evropské unii celkem 499,7 milionů obyvatel. Mnoho zemí očekává pokles populace v následujících desetiletích, což by mohlo být v rámci celku vyrovnáno vstupem nových států do EU v horizontu příštích 20 let.\n\nNejlidnatějším členským státem je Německo s odhadovaným počtem 82,1 milionu obyvatel, zatímco nejméně lidnatým členským státem je Malta se 400 tisíci obyvateli. Porodnost je v EU nízká; v průměru připadá na jednu ženu 1,5 dítěte. Nejvyšší je porodnost v Irsku, kde je 16,9 ‰ a ve Francii, kde je 13 ‰. Nejnižší porodnost má v EU Německo s 8,2 ‰.\n\nEU má významnou náboženskou rozmanitost, která se zrcadlí v rozmanitosti dějin a kultury. Nominální většina obyvatel vyznává křesťanství, převážně římský katolicismus, protestantství a pravoslaví. Navzdory tomu ne všechny státy EU mají křesťanské většiny (v Česku a Estonsku mají například většinu ateisté).\n\nNedávný příliv přistěhovalců do bohatých států EU s sebou přinesl množství různých náboženství, která dotyční vyznávali ve svých rodných vlastech. Patří mezi ně islám, hinduismus, buddhismus, sikhismus a Bahá'í. Judaismus má v Evropě dlouhou historii a Židé žili pokojně s ostatním obyvatelstvem po celá století, navzdory stoletím, kdy byli Židé diskriminováni, perzekvováni a nakonec na nich byla spáchána genocida v podobě holocaustu. V Evropě má rovněž tradici sekularismus, který přispěl k vzestupu ateismu a agnosticismu.\n\nVětšina z úředních jazyků 27 členských zemí má status oficiálního jazyku Evropské unie. V únoru 2020 tak má EU celkem 24 úředních jazyků (nejnovějšími úředními jazyky jsou irština, bulharština, rumunština a úplně poslední chorvatština). Ne všechny národní jazyky dostaly status úředních jazyků EU. Mezi ně patří lucemburština, od roku 1984 oficiální jazyk Lucemburska, a turečtina, oficiální jazyk na Kypru. Nejvíce používaným jazykem EU je angličtina, kterou hovoří na 51 % obyvatel unie. Tento vysoký podíl je dán tím, že 38 % občanů EU používá angličtinu jinak než jako svůj mateřský jazyk (tj. buď druhý jazyk nebo cizí jazyk). Nejvíce používaným mateřským jazykem je němčina, kterou mluví 18 % obyvatel EU.\n\nMezi lety 2010 až 2013 imigrovalo do Evropské unie každý rok okolo 1,4 milionu lidí. V roce 2016 získalo občanství v členských státech Evropské unie 995 000 lidí. V roce 2017 obdrželo občanství v EU přes 825 000 imigrantů, nejvíce z Maroka, Albánie, Indie, Turecka a Pákistánu. Ve stejný rok do Evropské unie imigrovalo 2,4 milionu lidí z nečlenských států.\n\nTitul Evropské hlavní město kultury je vždy na jeden rok propůjčován Evropskou unií jednomu či více evropským městům, která tak mají po celý rok možnost představit Evropě svůj kulturní život a jeho rozvoj. Původně byla tato města volena na základě kulturní historie, naplánovaných akcích a schopnosti projekt podpořit finančními prostředky a infrastrukturou.\n\n\n\n"}
{"id": "763798", "url": "https://cs.wikipedia.org/wiki?curid=763798", "title": "MegaGlest", "text": "MegaGlest\n\nMegaGlest je svobodná realtimová strategie, která vychází ze hry Glest.\n\nMegaGlest je hra ze světa fantasy se sedmi frakcemi (Mágové, Technici, Indiáni, Egypťané, Seveřané, Peršané a Římané), které dohromady tvoří tzv. Megapack. Každá frakce má vlastní jednotky, budovy a vylepšení, výhody a nevýhody, které umožňují vyvíjet rozmanitou strategii při zachování vyrovnané hry. Na příklad Technici používají ve svém arzenálu tradiční lidské bojovníky a několik středověkých mechanických nástrojů vhodných pro boj zblízka, kdežto Mágové vytvářejí své jednotky přeměnou z jiných nebo vyvoláním ze světa démonů. Mágové postrádají sílu Techniků u jednotek pro boj na blízko, nicméně mají více univerzálně použitelných jednotek. Grafickou podobu hry určuje volba mapy a specifického prostředí.\n\nMegaGlest je možné různě přizpůsobit. Uživatelé si mohou vytvářet vlastní mapy, prostředí, herní módy, případně tzv. technologické stromy, které obsahují vlastní druhy jednotek, budov apod. Mezi nejvíce populární patří \"Japanese Mod\"; dále existuje např. \"Military Glest\" nebo \"Annex: Conquer the world\".\n\nHra je přeložena do češtiny.\n\n\n"}
{"id": "763800", "url": "https://cs.wikipedia.org/wiki?curid=763800", "title": "Knut Dánský", "text": "Knut Dánský\n\nPrinc Knut Dánský (27. července 1900 Lyngby – 14. června 1976 Gentofte) byl dánský princ.\n\nNarodil se na zámku Sorgenfri za panování svého pradědečka Kristiána IX. jako druhý ze dvou synů dánského prince Kristiána, pozdějšího dánského krále Kristiána X., a jeho manželky Alexandriny Meklenbursko-Zvěřínské. Jeho starší bratr Frederik se narodil jeden rok před Knutem. 29. ledna roku 1906, když princi bylo šest let, král Kristián IX. zemřel a na trůn nastoupil Knutův děd Frederik VIII. a jeho otec se stal korunním princem. V roce 1912 zemřel Frederik VIII. a králem se stal Knutův otec jako Kristián X.\n\nChlapec byl pokřtěn jako \"Knud Christian Frederik Michael\"; jméno Knud (Knut) před ním neslo šest dánských králů, z nichž nejznámější je Knut Veliký, poslední toho jména pak byl Knut VI., jenž zemřel v roce 1202.\n\nJak bylo u královských princů v té době obvyklé, dostalo se mu vojenské výchovy a vstoupil do Královské námořní akademie.\n\nDne 8. září roku 1933 se na zámku Fredensborg oženil se svou sestřenicí (dcerou Knutova strýce Haralda, mladšího bratra Frederika VIII.) Karolinou Matyldou. Z jejich manželství se narodily tři děti, nejstarší dcera a dva synové:\n\nV Dánsku platilo – podobně jako v jiných monarchiích – následnictví trůnu v mužské linii, tzv. salické právo. Vzhledem k tomu, že Knutův starší bratr Frederik IX., který nastoupil na dánský trůn v roce 1947 po smrti Kristiána X., měl tři dcery a žádného syna, stal se následníkem trůnu korunní princ Knut, jenž v té době měl vedle nejstarší dcery i dva syny. Otázka následnictví byla veřejností i parlamentem dlouze diskutována s tím výsledkem, že v roce 1953 byla v tomto směru přepracována ústava: byl zaveden jednokomorový parlament a zákon o nástupnictví upraven tak, že do nároku na trůn zahrnul i ženy. Tyto změny však musely před uzákoněním projít celým parlamentem a referendem; poté se následnicí trůnu stala Frederikova nejstarší (tehdy třináctiletá) dcera Markéta a princ Knut dostal titul dědičný princ; v pořadí následníků dánského trůnu stál až za dvěma mladšími dcerami Frederika IX. (nejmladší Anna Marie se však po sňatku s řeckým králem Konstantinem II. svých práv k dánskému trůnu vzdala). Po smrti Frederika IX. v roce 1972 nastoupila na dánský trůn jeho nejstarší dcera jako královna Markéta II.\n\nPrinc Knut zemřel 14. června roku 1976 a byl pohřben v katedrále v Roskilde, místě posledního odpočinku dánské královské rodiny.\n\nPrinc Knut nepatřil k populárním a oblíbeným členům královské rodiny (což nepochybně sehrálo svou roli při diskusi o nástupnictví v ženské linii v roce 1953). V Dánsku se používá rčení „\"En gang til for prins Knud\"“(„\"ještě jednou pro prince Knuta\"“) ve smyslu „\"opakuji ti to ještě jednou, když jsi to napoprvé nepochopil\"“; rčení má původ v historce o tom, jak princ Knut nařídil opakovat část jednoho baletního představení, protože měl špatný výhled.\n\n"}
{"id": "763801", "url": "https://cs.wikipedia.org/wiki?curid=763801", "title": "Greg Jones (tenista)", "text": "Greg Jones (tenista)\n\nGreg Jones (* 31. ledna 1989, Sydney) je australský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal k lednu 2012 dva tituly ve dvouhře.\n\nNa žebříčku ATP byl nejvýše ve dvouhře klasifikován v dubnu 2010 na 179. místě a ve čtyřhře pak v listopadu 2010 na 216. místě. Trénuje ho James Trottman. Kondičním koučem je Ian Prongley.\n\nV roce 2007 se probojoval do finále juniorky na French Open, kde nestačil na Bělorusa Vladimira Ignatika. Ve stejné sezóně si v juniorské kategorii zahrál také semifinále Wimbledonu a čtvrtfinále Australian Open. Na juniorském žebříčku ITF byl ve dvouhře nejvýše klasifikován na 4. místě s bilancí 191 vítězství z celkového počtu 219 odehraných singlů.\n\nNa Hrách Commonwealthu 2010 v Dillí získal stříbrnou medaili ve dvouhře mužů.\n\n"}
{"id": "763805", "url": "https://cs.wikipedia.org/wiki?curid=763805", "title": "Anna Kournikova (počítačový virus)", "text": "Anna Kournikova (počítačový virus)\n\nPočítačový virus Anna Kournikova vytvořil 11. února 2001 holandský programátor Jan de Wit. Tento virus uživatele lákal k tomu, aby otevřeli e-mailovou zprávu údajně obsahující obrázek tenistky Anny Kurnikovové, zatímco ve skutečnosti se v ní skrýval nebezpečný program. Pokud došlo k jeho spuštění, program napadl adresář aplikace Microsoft Outlook a pokusil se odeslat sám sebe všem osobám na seznamu. Virus Kournikova svádí uživatele psaným vzkazem: „Ahoj, tohle musíš vidět!“ a souborem s názvem „AnnaKournikova.jpg.vbs“, který se tváří jako avizovaný obrázek. Email s virem byl v předmětu označen: „Něco pro tebe ;0)“ a obsahoval přílohu AnnaKournikova.jpg.vbs. Při spuštění pod Microsoft Windows soubor nezobrazí foto zmiňované Anny Kournikové, ale spustí skript, který se odešle všem v adresáři aplikace Microsoft Outlook oběti.\n\nVirus byl vytvořen pomocí jednoduchého a rozšířeného generátoru červů naprogramovaného ve Visual Basic, jenž vyvinul argentinský programátor zvaný „[K]Alamar“. Na rozdíl od o rok dříve vypuštěného viru ILOVEYOU, virus Anna Kournikova nepoškozoval data napadeného počítače.\n\nAutor podle všeho vytvořil virus během pár hodin. „Onen mladík si stáhl z Internetu generátor v neděli 11. února a později téhož dne, někdy kolem 15:00 hodin zveřejnil virus v diskusní skupině.“ De Wit se sám přihlásil úřadům ve městě Sneek v severní provincii Frísko v Nizozemí. „Když pochopil, co jeho virus způsobil, rozhodl se po poradě s rodiči, že se přihlásí na policii.“\n\nPodle některých zpráv Jana de Wita odhalil jiný tvůrce virů a tajný agent FBI, David L. Smith, a předal informaci o něm nizozemským úřadům. De Wit se na policii ve svém bydlišti v Sneeku přihlásil 14. února 2001, několik dní po vypuštění viru do světa.\n\nPodobně jako v případě jiných autorů počítačových virů i De Witovi údajně o několik dní později starosta Sneeku, Sieboldt Hartkamp, nabídl vzhledem k jeho programátorským schopnostem lukrativní práci.\n\nDe Wita soudili v Leeuwardenu za vypuštění dat do počítačové sítě s úmyslem způsobit škody. Za tento trestný čin mu hrozilo odnětí svobody až na čtyři roky a pokuta 100 000 guldenů (= 41,300 dolarů).\n\nPrávníci žádali pro Jana de Wita stažení obvinění, neboť jím vytvořený červ způsobil jen minimální škody. FBI předal nizozemskému soudu důkazy, že virus způsobil škody za 166 000 dolarů. De Wit přiznal, že červa vytvořil pomocí nástroje pro tvorbu virů, ale před soudem rovněž vypověděl, že když virus vypustil v diskusní skupině, udělal to „bez přemýšlení a aniž by si uvědomil možné důsledky“. Popřel jakýkoli úmysl způsobit škody. De Wit byl odsouzen ke 150 hodinám veřejných prací nebo 75 dnům ve vězení.\n\nV epizodě situační komedie Přátelé, nazvané Na Barbadosu (část první), dojde k napadení Rossova laptopu právě virem Kournikova, když si na něm Chandler prohlíží e-maily. Verze tohoto viru je však ve zmíněné epizodě mnohem zákeřnější než ve skutečnosti, protože mu po otevření emailu vymaže celou jeho přednášku z paleontologie.\n"}
{"id": "763807", "url": "https://cs.wikipedia.org/wiki?curid=763807", "title": "Greg Jones", "text": "Greg Jones\n\nJméno a příjmení Greg Jones nosí více osobností:\n\n\n"}
{"id": "763808", "url": "https://cs.wikipedia.org/wiki?curid=763808", "title": "Roberto Bautista Agut", "text": "Roberto Bautista Agut\n\nRoberto Bautista Agut (* 14. dubna 1988 Castellon de la Plana, Valencijské společenství) je španělský profesionální tenista. Ve své dosavadní kariéře na okruhu ATP Tour vyhrál devět singlových turnajů. Na challengerech ATP a okruhu Futures získal třináct titulů ve dvouhře.\n\nNa žebříčku ATP byl nejvýše ve dvouhře klasifikován v listopadu 2019 na 9. místě a ve čtyřhře pak v březnu 2014 na 169. místě. Trénují ho Javier Piles a Pepe Vendrell. Dříve tuto roli plnil Esteban Carril. V kombinovaném světovém žebříčku ITF juniorů dosáhl maxima v červenci 2006, kdy figuroval na 47. příčce. Poměr výher a proher dvouhry dosáhl v juniorské kategorii aktivní bilance 41–13.\n\nNa nejvyšší grandslamové úrovni se nejdále probojoval do semifinále Wimbledonu 2019, kde podlehl světové jedničce Novaku Djokovićovi.\n\nNa Středomořských hrách 2009 v italské Pescaře získal zlatou medaili z dvouhry a bronz ze čtyřhry mužů.\n\nVe španělském daviscupovém týmu debutoval v roce 2014 frankfurtským utkáním 1. kola Světové skupiny proti Německu, v němž prohrál první dvouhru s Philippem Kohlschreiberem a posléze i pátou proti Danielu Brandsovi. Španělé podlehli celkově 1:4 na zápasy. Do roku 2019 v soutěži nastoupil k sedmi mezistátním utkáním s bilancí 6–5 ve dvouhře a 0–0 ve čtyřhře.\n\nŠpanělsko reprezentoval na Letních olympijských hrách 2016 v Riu de Janeiru, kde v mužské dvouhře startoval jako desátý nasazený. Cestou do čtvrtfinále na jeho raketě skončili Rus Andrej Kuzněcov, jenž skrečoval po druhé sadě, Ital Paolo Lorenzi a Lucemburčan Gilles Müller. Mezi poslední osmičkou hráčů nestačil ve dvou tiebreacích na později stříbrného medailistu Juana Martína del Potra z Argentiny. Do mužské čtyřhry nastoupili s Davidem Ferrerem v roli turnajových osmiček. Soutěž opustili také ve čtvrtfinále po prohře s americkým párem Steve Johnson a Jack Sock.\n\nPremiérové finále na okruhu ATP Tour si zahrál na lednovém Aircel Chennai Open 2013 v indické Čennaíi. Ve čtvrtfinále zdolal poprvé v kariéře hráče elitní světové desítky, šestého v pořadí Tomáše Berdycha. Po zvládnutém semifinále s Benoîtem Pairem nestačil v boji o titul druhému nasazenému Srbovi Janku Tipsarevićovi, přestože vyhrál úvodní sadu.\n\nNa nejvyšší grandslamové úrovni si ve dvouhře zahrál osmifinále Australian Open 2014, když na jeho raketě zůstali Američan Tim Smyczek, argentinská světová pětka Juan Martín del Potro po pětisetové bitvě a Francouz Benoît Paire, kterému uštědřil druhou porážku v řadě, po aucklandském Heineken Open 2014. Ve čtvrtém kole však nestačil na bulharského tenistu Grigora Dimitrova po čtyřsetovém průběhu.\n\nNa antukovém French Open 2014 si poradil s italským kvalifikantem Paolem Lorenzim a opět s Pairem, když zvýšil bilanci vzájemných střetnutí na 3–0. Ve třetím kole byl nad jeho síly šestý hráč světa Tomáš Berdych, který mu vrátil porážku z březnového Indian Wells Masters 2014.\n\nDebutovou trofej z okruhu ATP Tour zaznamenal na travnatém Topshelf Open 2014, konaném během června v 's-Hertogenboschi. V roli třetího nasazeného sehrál od čtvrtfinále tři vítězné třísetové zápasy, když postupně přešel přes francouzského hráče Nicolase Mahuta, Rakušana Jürgena Melzera a ve finále německého tenistu Benjamina Beckera. Třetí trofej si odvezl z lednového ASB Classic 2016, hraného v Aucklandu. Jako turnajová osmička ve finále zdolal amerického hráče Jacka Socka. Ten, po prohrané úvodní sadě, na počátku druhého setu zápas skrečoval. Americká světová dvacet šestka se potýkala v předchozích dvou dnech s virózou a za teplého a slunečného počasí byla na dvorci malátná.\n\n"}
{"id": "763810", "url": "https://cs.wikipedia.org/wiki?curid=763810", "title": "Limnigrafická stanice", "text": "Limnigrafická stanice\n\nLimnigrafická stanice je místo se zařízením k pozorování vodního stavu v hlásném profilu vodního toku, vybavené limnigrafem – přístrojem k měření a registraci výšky hladiny vodního toku. Součástí stanice je vodočetná lať (slouží ke kontrole a k seřízení limnigrafu).\n\nDříve se používaly obsluhované limnigrafické přístroje s mechanickým zápisem na limnigrafický papír, dnes automatické limnigrafické přístroje s elektronickým záznamem a dálkovým přenosem dat. \n\nZ vodního stavu (v cm) lze na základě měrné křivky průtoků daného hlásného profilu určit velikost průtoku vody (v m³/s).\n"}
{"id": "763812", "url": "https://cs.wikipedia.org/wiki?curid=763812", "title": "Richard Dvořák (klavírista)", "text": "Richard Dvořák (klavírista)\n\nRichard „Šmarda“ Dvořák (* 9. června 1965, Praha) je český klavírista. Je synem učitelky klavíru Jitky Dvořákové a profesionálního trumpetisty Stanislava Dvořáka. Vyučil se ve středním odborném učilišti v oboru mechanik kancelářských strojů, ale od svých patnácti let se aktivně a později profesionálně věnuje hudbě. Má dva starší bratry Ivana a (* 1962), který je bubeník a Petra (* 1958) a dva syny Richarda jr. a Jakuba.\n\nNa lidové škole umění studoval hru na klavír. Od svých patnácti letech vystupoval s nejrůznějšími skupinami, v nichž hrál na klavír a elektrické piano. Mezi ně se řadí například Navi Papaja Ivana Hlase, Bluesberry Petara Introviče, Wanastowi Vjecy a spolupracoval nebo nahrával ve studiu s dalšími umělci, například s Lenkou Filipovou, Irenou Budweiserovou nebo Miroslavem Žbirkou. V současnosti hraje jako stálý člen se skupinami OOZ Orchestra, Žlutý pes a Krausberry.\n\n"}
{"id": "763813", "url": "https://cs.wikipedia.org/wiki?curid=763813", "title": "Felix Dánský", "text": "Felix Dánský\n\nPrinc Felix Dánský, hrabě z Monpezat (\"Felix Henrik Valdemar Christian\"; * 22. července 2002, Kodaň) je druhorozený syn dánského prince Joachima a jeho první ženy Alexandry Manley, dnes kněžny z Frederiksborgu.\nPrinc Felix je osmý v linii následnictví na dánský trůn.\n\n\n"}
{"id": "763818", "url": "https://cs.wikipedia.org/wiki?curid=763818", "title": "Prachometský kopec", "text": "Prachometský kopec\n\nPrachometský kopec () je vrch v Tepelské vrchovině s nadmořskou výškou 780,3 metrů. Zvedá se nad východojihovýchodním okrajem vesnice Prachomety zhruba šest kilometrů jihozápadně od Toužimi. Svým tvarem vrchu s dvěma vrcholy je spolu se sousedním Třebouňským vrchem dominantou Toužimska a Toužimské plošiny. Pro svůj charakteristický tvar byl kopec v minulosti lidově nazýván Brýlemi.\n\nKopec je tvořený vyvřelou horninou latitem (trachyandezitem). Vrcholy jsou dnes zalesněné smrkovou monokulturou. Východnější nižší vrchol má nadmořskou výšku 762 metrů. Koncem šedesátých let 20. století vybudovala sovětská armáda na kopci telekomunikační věž, která je dnes již odstraněná.\n\nNa severozápadním úpatí kopce se rozkládají Prachomety, po nichž je kopec nazván. Rovněž se zde nachází prameniště řeky Střely. Na východní straně kopce se nachází starý kamenolom.\n"}
{"id": "763824", "url": "https://cs.wikipedia.org/wiki?curid=763824", "title": "MPEG-4 ASP", "text": "MPEG-4 ASP\n\nMPEG-4 ASP je profil kompresního formátu videa MPEG-4 part 2, též nazývaného MPEG-4 visual. Běžně se s ním setkáváme v kontejnerech AVI a MP4, kde bývá kódován pomocí kódovacích programů (kodeků) jako např. DivX nebo Xvid. \n\nMPEG-4 ASP na rozdíl od MPEG-4 SP podporuje\n\nVýrobci přehrávačů i neznalí uživatelé často zaměňují formát videa a použitý software. Potom například říkají, že „video je v DivXu“ nebo že „přehrávač umí číst formát DivX i Xvid“. Ještě větší mystifikace se dopouštějí lidé neznalí problematiky kontejnerů a zapouzdření. V jejich očích pak „umí přehrávač přečíst jen některé AVI soubory“.\n\nSkutečná situace je taková, že formáty jako AVI nebo MP4 specifikují jen obálku, která nese obrazový a zvukový obsah. Tento je zakódován ve formátu např. MPEG-4 ASP (obraz) a MPEG-2 Layer 3 (zvuk) programem, jako je DivX, Xvid, FFmpeg a další.\n\nVzhledem k možnému obsahu B-snímků měly některé starší stolní přehrávače problémy s videi tohoto formátu.\n"}
{"id": "763843", "url": "https://cs.wikipedia.org/wiki?curid=763843", "title": "Wimbledon 2008 – ženská čtyřhra", "text": "Wimbledon 2008 – ženská čtyřhra\n\nObhájkyněmi titulu byly Cara Blacková a Liezel Huberová, ty ve finále loňského ročníku porazily dvojici Ai Sugijamová/Katarina Srebotniková.\n\nV závorce je kolo, ve kterém hráčky vypadly.\n"}
{"id": "763845", "url": "https://cs.wikipedia.org/wiki?curid=763845", "title": "Toužimský potok", "text": "Toužimský potok\n\nToužimský potok je potok v západních Čechách, který je pravobřežním přítokem horního toku řeky Střely, do něhož ústí v říčním kilometru 95,003. \n\nDle aktuální vodohospodářské mapy Toužimský potok začíná vyústěním meliorace na východním úpatí Třebouňského vrchu, 1,5 km severovýchodně od Třebouně na polní trati U Zastávky, při železniční trati Rakovník – Bečov nad Teplou, která je vedena údolím potoka. \nV minulosti potok ústil do Černého rybníka na soutoku se Střelou. Původně meandrující tok byl prakticky celý i s přítoky zregulován nebo zatrubněn při rozsáhlých melioracích ve 2. polovině 20. století. Jeho povodí již od středověku tvoří prakticky bezlesé území polí a pastvin.\n\n\"Hlavní vodoteč, zatrubněná při melioračních úpravách území, pokračuje pod zemí až k rybníčku na jihovýchodnímu okraji Třebouně, kde je také třeba hledat na úbočí Třebouňského vrchu, v nadmořské výšce cca 678 m, původní a skutečný geografický počátek Toužimského potoka a jeho pramen (souřadnice 50°01'21.770\"N, 13°01'8.277\"E), v tomto případě by délka toku potoka činila 4,19 km\"\n\n"}
{"id": "763849", "url": "https://cs.wikipedia.org/wiki?curid=763849", "title": "Ku-jüan", "text": "Ku-jüan\n\nKu-jüan ( , pchin-jinem \"Gùyuán\") je městská prefektura v Čínské lidové republice, kde patří k autonomní oblasti Ning-sia. Celá prefektura má rozlohu 14 412 čtverečních kilometrů a v roce 2007 měla necelého půldruhého milionu obyvatel. Je nejjižnější částí oblasti.\n"}
{"id": "763851", "url": "https://cs.wikipedia.org/wiki?curid=763851", "title": "Hradiště (Doupovské hory)", "text": "Hradiště (Doupovské hory)\n\nHradiště () s nadmořskou výškou 934 metrů je nejvyšší horou Doupovských hor. Nachází se v centru vojenského újezdu Hradiště v okrese Karlovy Vary, asi sedm kilometrů severovýchodně od obce Bražec. Hora je vzhledem k poloze ve vojenském újezdu veřejnosti nepřístupná.\n\nHora erozního původu je tvořená nefelinickým analcimitem a má tvar protáhlé kupy s plochým povrchem a menšími skalními výchozy na svazích, které vznikly vypreparováním lávových proudů. V minulosti byla považována za okrajovou část třetihorní kaldery stratovulkánu. Na vrcholu se dochovaly terénní pozůstatky hradu Hradiště založeného pravděpodobně ve 13. století.\n"}
{"id": "763852", "url": "https://cs.wikipedia.org/wiki?curid=763852", "title": "Jan z Vartenberka (probošt)", "text": "Jan z Vartenberka (probošt)\n\nJan z Vartenberka (1476 – 8. ledna 1508, Praha, České království) byl český duchovní. V letech 1483–1490 byl proboštem vyšehradské kapituly a byl též proboštem budyšínské kapituly. V letech 1490–1508 byl 36. proboštem litoměřické kapituly a v letech 1499-1508 také proboštem svatovítské kapituly.\n\nPocházel ze starobylého českého rodu pánů z Vartenberka, z jeho mladší děčínské větve. Jeho otec Zikmund byl nejvyšším královským číšníkem. V roce 1490 byl jmenován fojtem, nejvyšším úředníkem a zástupcem českého krále v Horní Lužici. Tuto funkci vykonával od roku 1491. Roku 1507 se stal hejtmanem knížectví opavského a hlohovského. Zemřel 20. prosince 1518 v Děčíně. První Zikmundovou manželkou a zároveň Janovou matkou byla Eliška z Kunštátu (zemřela 3. ledna 1501), druhou manželkou jeho otce byla od roku 1503 Hedvika, kněžna ze Zaháně.\nNarodil se roku 1476. Rozhodl se pro duchovní povolání. Nejprve studoval v Praze, poté v italské Bologni studoval práva, kde patřil mezi nejlepší studenty. Ve studiu pokračoval a dosáhl titulu doktora teologie a obojího práva. Po ukončení studií se vrátil do Čech, kde byl jmenován proboštem vyšehradské kapituly po Hanušovi II. z Kolovrat, který zemřel 23. července 1483. V roce 1499 se stal proboštem svatovítské dómské kapituly (1499-1508) a roku 1502 i proboštem v lužickém Budyšíně. V litoměřické kapitule obdržel nejprve hodnost kanovníka. Pozoruhodné je, že dosáhl uvedených hodností ještě před vysvěcením. Proboštem litoměřickým byl jmenován patrně roku 1490 a tuto funkci zastával necelých 19 let. V roce 1500 byl po Blažejovi z Plané (1497-1499) administrátorem pražské horní konzistoře (1500-1511). Několik let před smrtí rezignoval na proboštství vyšehradské. Ve věku pouhých 32 let 8. ledna 1508 zemřel a byl pochován u vyšehradského proboštství v Praze.\n\nVlastní finance poskytl pro dokončení nového proboštského chrámu, který vysvětil kaminský biskup Benedikt z Valdštejna 15. února 1493.\n\nO litoměřickou kapitulu pečoval intenzivně a již roku 1497 získal od krále Vladislava II. Jagellonského povolení k vykoupení zastavených statků či k jejich eventuálnímu prodeji, aby se získaly prostředky pro nutné potřeby litoměřické kapituly. Týkalo se to znovunabytí kapitulních statků Zubrnice, Leština, Knínice, Dolní a Horní Týnec, které byly za nepokojů zastaveny panu z Raupachu.\n\nPro proboštský kostel v Litoměřicích pravděpodobně objednal kolem roku 1500 u tzv. mistra litoměřického deskový Litoměřický oltář, z něhož se dochovaly jen zbytky, svědčící o tom, že patřil k největším křídlovým oltářům své doby. Velká pětidílná archa byla zdobena dvěma tematickými pásmy: výjevy ze života Panny Marie na vnitřních a s cénami ze života a utrpení Kristova na vnějších stranách křídel. V malíři jde o vynikajícího umělce, který je také autorem nástěnné výzdoby horní části kaple svatého Václava v chrámu sv. Víta v Praze.\n\nPo svém vysvěcení v roce 1507, doplnil z vlastních soukromých financí chybějící peníze nutné pro činnost kapituly. Proslul neporušeností mravů a vzácně jemným kněžským charakterem.\n\n\n"}
{"id": "763853", "url": "https://cs.wikipedia.org/wiki?curid=763853", "title": "Jan Malý (lékař)", "text": "Jan Malý (lékař)\n\nJan Malý (* 10. května 1943 v Praze) je český lékař, emeritní ředitel Institutu klinické a experimentální medicíny (IKEM) a přednosta PSA IKEM.\nV letech 1960–1966 studoval 1. LF UK a poté odpromoval v oboru všeobecného lékařství. V roce 1973 získal atestaci II. stupně z vnitřního lékařství a stal se kandidátem lékařských věd (CSc.). V roce 1985 dosáhl habilitace. Roku 1991 získal atestaci z nefrologie.\n\nPo promoci byl do roku 1967 pracovníkem Thomayerovy nemocnice jako sekundární lékař. Poté byl mezi 1967 a 1973 aspirantem Výzkumného ústavu experimentální terapie. Po fúzi výzkumných ústavů v krčském areálu pracoval jako vědecký pracovník IKEMu. Jako odborný asistent Subkatedry neurologie ILF pracoval v akademickém roce 1979-1980.V letech 1987-1991 se stal přednostou I. interní výzkumné základny. Později byl ještě od roku 1995 do roku 1996 ve funkci zástupce přednosty Kliniky diabetologie a hepatogastroenterologie. Od listopadu 1996 do července 2007 byl statutárním zástupcem ředitelů IKEMu (MUDr. Filip, prof. Poledne a MUDr. Vítko). Od července 2007 do září 2011 byl ředitelem IKEM. Od října 2011 je přednostou PSA IKEM. \n\nMimo jiné působil jako externí učitel na 3. LF UK pro obor vnitřního lékařství a externí učitel IPVZ.\n\nV roce 1984-85 člen týmu zakládajícího nefrologické oddělení v Severním Jemenu – Sanna. V roce 2005 získal státní vyznamenání VSR – „Řád přátelství“. Jde o nejvyšší vyznamenání ve VSR udělované cizincům (zdravotnická pomoc). Poděkování a uznání od osobního lékaře prezidenta USA Baracka Obamy za dokonalé zajištění zdravotní péče o prezidenta a jeho doprovod (8.4.2009). Požádán o osobní dohled nad případnou zdravotní péčí Billa Gatese v Praze (26.1.2004). V květnu 2013 udělena \"Stříbrná medaile J.E.Purkyně\" za celoživotní vynikající práci, zvláště pak v klinické medicíně a nefrologii. \nPři ukončení funkce ředitele IKEM (říjen 2011) mu byla udělena pamětní medaile \"„Za zásluhy o IKEM.“\" Při této příležitosti ministr zdravotnictví ČR mu předal dopis s poděkováním za mnohaleté působení ve prospěch Institutu klinické a experimentální medicíny.\n\nŘešitel tří výzkumných úkolů a dvou grantů IGA MZ ČR. Spoluautor 12 odborných monografií, autor a spoluautor 217 odborných publikací doma i v zahraničí, autor a spoluautor 320 odborných přednášek. V roce 1979 a 1983 odborné ceny Nefrologické společnosti ČSL JEP, 1987 čestné uznání IPVZ za výsledky v postgraduální činnosti. Cena Jana Broda – Jansen Cilag. Cena rektora UK za monografii \"Klinická nefrologie\" (spoluautor). Cena Josefa Hlávky v roce 1999 kolektivu autorů monografie \"Urologie 1-3\" (spoluautor), cena výboru České společnosti pro hypertenzi za práci \"„Angiotenzin indusehypertension in bradykinin B2 receptor mice“\". Cena IPVZ 2001 kolektivu autorů monografie \"„Metabolismus a ledviny“\". Uveden v \"Who is who in the World (Marquis od 1997)\". Byl členem Vědecké rady 1. LF UK a 3. LF UK. Je členem redakční rady \"Medical Tribune\", \"Praktického lékaře\". Dále je členem ČSL JEP, České internistické společnosti, České nefrologické společnosti, České urologické společnosti, České diabetologické společnosti, European Assoc. for the Study of Diabetes. Člen International Nefrology Society (INS). Člen EASD. Byl členem kolegia lékařů zajišťující zdravotní péči o prezidenta Václava Havla. V letech 1997-2010 byl členem koordinační rady UK a AV ČR pro postgraduální doktorské studium v biomedicíně. V letech 2005-2011 byl členem Etické komise MZ ČR. \n\nJeho otcem byl prof. MUDr. Jiří Malý člen ČSAV, (1899-1950), profesor antropologie na UK a ředitel antropologického ústavu UK. Držitel vyznamenání za „Statečnost“ (1939-1945), „Za zásluhy“ I. stupně „in memoriam“, za zásluhy o stát v oblasti vědy (2001). Čestný občan královského města Mělník a Prahy 6. Matkou pak RNDr. Ludmila Malá, rozená Čížková.\n\nSpolečně s manželkou JUDr. Marií Malou, rozenou Valentovou, která pracuje jako notářka mají dva syny (doc. MUDr. Jiří Malý, Ph.D., kardiochirurg a Tomáš Malý).\n"}
{"id": "763862", "url": "https://cs.wikipedia.org/wiki?curid=763862", "title": "Vladimír Houser", "text": "Vladimír Houser\n\nVladimír Houser (12. října 1925 – 13. července 1990) byl český a československý politik Komunistické strany Československa a poúnorový poslanec Národního shromáždění ČSR, Národního shromáždění ČSSR a Sněmovny lidu Federálního shromáždění.\n\nPo volbách roku 1954 byl zvolen do Národního shromáždění za KSČ ve volebním obvodu Vsetín. Mandát nabyl až dodatečně v srpnu 1955 jako náhradník poté, co rezignoval poslanec Ludvík Mítek. Mandát obhájil ve volbách v roce 1960 (nyní již jako poslanec Národního shromáždění ČSSR za Severomoravský kraj) a ve volbách v roce 1964. V Národním shromáždění zasedal až do konce jeho funkčního období v roce 1968. V roce 1964 se uvádí jako vedoucí provozu nářaďovny Závodů Říjnové revoluce Vsetín.\n\nPo federalizaci Československa usedl roku 1969 za KSČ do Sněmovny lidu Federálního shromáždění (volební obvod Rožnov pod Radhoštěm), kde setrval do konce volebního období, tedy do voleb v roce 1971.\n\n"}
{"id": "763863", "url": "https://cs.wikipedia.org/wiki?curid=763863", "title": "Mária Hradská", "text": "Mária Hradská\n\nMária Hradská (15. srpna 1921 – ???) byla slovenská a československá politička a poúnorová bezpartijní poslankyně Národního shromáždění ČSR.\nPo volbách roku 1954 byla zvolena do Národního shromáždění ve volebním obvodu Košice-venkov II jako bezpartijní kandidátka. Poslanecký slib složila až s jistým zpožděním v květnu 1955. V parlamentu setrvala až do konce funkčního období, tedy do voleb roku 1960. K roku 1954 se profesně uvádí jako učitelka osmileté střední školy v obci Čaňa.\n"}
{"id": "763864", "url": "https://cs.wikipedia.org/wiki?curid=763864", "title": "Štefan Hrajnoha", "text": "Štefan Hrajnoha\n\nŠtefan Hrajnoha (29. března 1924 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSS ve volebním obvodu Galanta. V parlamentu zasedal do konce jeho funkčního období, tedy do voleb v roce 1960. K roku 1954 se profesně uvádí jako člen JZD v obci Paľovce. Byl nositelem vyznamenání Za statečnost.\n\n"}
{"id": "763865", "url": "https://cs.wikipedia.org/wiki?curid=763865", "title": "Š’-cuej-šan", "text": "Š’-cuej-šan\n\nŠ’-cuej-šan ( , pchin-jinem \"Shízuǐshān\") je městská prefektura v Čínské lidové republice, kde patří k autonomní oblasti Ning-sia. Celá prefektura má rozlohu 4 703 čtverečních kilometrů a v roce 2007 zde žilo necelého čtvrt milionu obyvatel.\n\nŠ’-cuej-šan leží na západním břehu Žluté řeky. Prefektura tvoří nejsevernější část Ning-sie. Na jihu hraničí s Jin-čchuanem a na západě, severu i východě hraničí s Vnitřním Mongolskem.\n"}
{"id": "763866", "url": "https://cs.wikipedia.org/wiki?curid=763866", "title": "Růžena Hromádková", "text": "Růžena Hromádková\n\nRůžena Hromádková (19. července 1921 – ???) byla česká a československá politička Komunistické strany Československa a poúnorová poslankyně Národního shromáždění ČSR.\nVe volbách roku 1954 byla zvolena do Národního shromáždění ve volebním obvodu Olomouc-město II. Zvolena byla jako bezpartijní poslankyně, později v průběhu výkonu mandátu uváděna jako členka KSČ. V parlamentu setrvala až do konce funkčního období, tedy do voleb roku 1960. K roku 1954 se profesně uvádí jako dělnice v železárnách Petra Bezruče v Olomouci.\n\n"}
{"id": "763867", "url": "https://cs.wikipedia.org/wiki?curid=763867", "title": "Josef Hronovský", "text": "Josef Hronovský\n\nJosef Hronovský (12. dubna 1911 Bohuslavice – 24. března 1974 Opočno) byl český a československý politik Československé strany lidové a poúnorový poslanec Národního shromáždění ČSR, Národního shromáždění ČSSR a Sněmovny lidu Federálního shromáždění.\nNejdříve pracoval na vlastní zemědělské usedlosti, posléze v JZD (v letech 1952-1956 místopředseda a v letech 1956-1960 předseda JZD v Bohuslavicích). V roce 1945 vstoupil do ČSL a zůstal v ní i po únorovém převratu. V letech 1950-1957 působil coby předseda MNV v Bohuslavicích. Ve svém okolí byl znám pokusy intervenovat ve prospěch mnoha perzekvovaných zemědělců. Zemřel ve vlaku na cestě mezi Bohuslavicemi a Opočnem.\n\nVe volbách roku 1954 byl zvolen za ČSL poslancem ve volebním obvodu Liberec. Mandát obhájil ve volbách v roce 1960 (nyní již jako poslanec Národního shromáždění ČSSR za Východočeský kraj) a ve volbách v roce 1964. V Národním shromáždění zasedal až do konce jeho funkčního období v roce 1968.\n\nV roce 1954 byl ještě zvolen jako soukromě hospodařící rolník v Bohuslavicích, k roku 1960 již je uváděn jako představitel JZD. K roku 1968 uváděn jako předseda melioračního družstva.\n\nPo federalizaci Československa usedl roku 1969 za ČSL do Sněmovny lidu Federálního shromáždění (volební obvod Náchod), kde setrval do konce volebního období, tedy do voleb v roce 1971.\n\n"}
{"id": "763868", "url": "https://cs.wikipedia.org/wiki?curid=763868", "title": "Serie A 2004/05", "text": "Serie A 2004/05\n\nSoutěžní ročník Serie A 2004/05 byl 103. ročník nejvyšší italské fotbalové ligy a 73. ročník od založení Serie A. Soutěž začala 11. září 2004 a skončila 29. května 2005. Účastnilo se jí poprvé 20 týmů z toho 14 se kvalifikovalo z minulého ročníku. Poslední čtyři týmy předchozího ročníku, jimiž byli AC Perugia, Modena FC, Empoli FC a poslední tým ročníku - Ancona Calcio, sestoupily do Serie B. Opačným směrem putovalo šest týmů, jimiž byli US Città di Palermo (vítěz Serie B 2003/04). Cagliari Calcio, AS Livorno Calcio, FC Messina Peloro, Atalanta BC a ACF Fiorentina postoupilo od 2. až 6. místa z druhé ligy.\n\nTitul v soutěži obhajoval AC Milán, který v minulém ročníku získal již 17. prvenství v soutěži.\n\nVítězství slavil tým Juventus FC. Jenže po korupčním skandále byl titul v roce 2006 odebrán.\n\n\nNejlepším střelcem tohoto ročníku Serie A se stal italský útočník Cristiano Lucarelli. Hráč AS Livorno Calcio vstřelil 24 branek. \n"}
{"id": "763869", "url": "https://cs.wikipedia.org/wiki?curid=763869", "title": "Anna Hrubá", "text": "Anna Hrubá\n\nAnna Hrubá (1. února 1902 – ???) byla česká a československá politička Komunistické strany Československa a poúnorová poslankyně Národního shromáždění ČSR.\nVe volbách roku 1954 byla zvolena za KSČ do Národního shromáždění ve volebním obvodu Zábřeh. V Národním shromáždění zasedala do konce funkčního období, tedy do voleb roku 1960. K roku 1954 se profesně uvádí jako mzdová účetní v národním podniku Atlas.\n\n"}
{"id": "763873", "url": "https://cs.wikipedia.org/wiki?curid=763873", "title": "Vlasta Hrůzová (politička KSČ)", "text": "Vlasta Hrůzová (politička KSČ)\n\nVlasta Hrůzová (20. února 1917 – ???) byla česká a československá politička Komunistické strany Československa a poúnorová poslankyně Národního shromáždění ČSR.\nK roku 1954 se profesně uvádí jako prodavačka v Dětském domě.\n\nVe volbách roku 1954 byla zvolena za KSČ do Národního shromáždění ve volebním obvodu Praha-město. V Národním shromáždění zasedala do konce funkčního období, tedy do voleb roku 1960.\n\n"}
{"id": "763876", "url": "https://cs.wikipedia.org/wiki?curid=763876", "title": "Josef Huml", "text": "Josef Huml\n\nJosef Huml (7. září 1916 – ???) byl český a československý politik a poúnorový bezpartijní poslanec Národního shromáždění ČSR a Národního shromáždění ČSSR.\nK roku 1954 se profesně uvádí jako řidič-opravář v n. p. Alba Hořovice.\n\nVe volbách roku 1954 byl zvolen do Národního shromáždění jako bezpartijní ve volebním obvodu Praha-venkov. Mandát získal i ve volbách v roce 1960 (nyní již jako poslanec Národního shromáždění ČSSR za Středočeský kraj). V parlamentu setrval do konce funkčního období, tedy do voleb v roce 1964.\n\n"}
{"id": "763879", "url": "https://cs.wikipedia.org/wiki?curid=763879", "title": "Jaroslav Chládek", "text": "Jaroslav Chládek\n\nJaroslav Chládek (18. června 1920 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Kyjov-Hodonín. V parlamentu setrval až do konce funkčního období, tedy do voleb roku 1960.\n\nK roku 1954 se uvádí jako důlní dozorce na dole Žofie v obci Milotice. Tehdy mu bylo 34 let, byl ženatý a měl dvě děti. Pocházel ze staré hornické rodiny. Jeho matka byla členkou JZD. Už coby školák se angažoval v komunistické tělovýchově (FDTJ). Do KSČ ovšem vstoupil až roku 1951. Po absolvování školy nastoupil jako horník na dole Tomáš v Ratiškovicích.\n\n"}
{"id": "763882", "url": "https://cs.wikipedia.org/wiki?curid=763882", "title": "Gigapan", "text": "Gigapan\n\nGigapan nebo GigaPan je projekt financovaný společnostmi Google, Carnegie Mellon University a NASA. Cílem projektu je umožnit každému vytvořit s vhodným digitálním fotoaparátem a pomocí jednoduché automatické platformy pro otáčení a naklánění fotoaparátu snímky s rozlišením v rozsahu gigapixelů.\n\nPrvní verze fotografického robota se dostala na trh pod názvem GigaPan Epic a obsahovala dva motory k pohybu aparátu s mechanickou pákou k ovládání spouště. Byl vhodný pro jednoduché kompaktní fotoaparáty. Mezitím vývoj verze Epic pokročil až k verzi 100, která je pro větší fotoaparáty až po verzi GigaPan Epic Pro pro fotoaparáty SLR s hmotností systému (aparátu a objektivu) až do 4,5 kg.\n\nDruhá část projektu je takzvaný Stitcher, který snímky spojuje k sobě podle obsahu obrazu a pravoúhlému uspořádání záznamu.\n\nTřetí část projektu je rozčlenění obrovského celkového obrazu do zvládnutelných dlaždic 256x256 pixelů a vytvoření obrazové pyramidy. Pak lze snímky nahrávat na projektový server a jsou pak k dispozici pomocí Flash Playeru na internetu. Na stránkách prjektu je k dispozici zatím více než 40 000 panoramat různé kvality. Uživatel může jednotlivé detaily obrazů označovat a komentovat. Rozlišení snímků je mezi 50 megapixely až 45 gigapixely.. \n\nPočátky projektu jsou mimo jiné ve vybavení vozítka Opportunity na Marsu, kterého gigapanem vybavila NASA v roce 2003. \n\nFotografie pořízené technologií gigapan:\n\n\n"}
{"id": "763883", "url": "https://cs.wikipedia.org/wiki?curid=763883", "title": "Bohumil Kolář (kněz)", "text": "Bohumil Kolář (kněz)\n\nBohumil Kolář (7. ledna 1924 Praha – 5. listopadu 2015 Praha) byl český katolický kněz, kanovník metropolitní kapituly u sv. Víta v Praze.\n\nNarodil se jako druhé dítě manželů Bohumila a Anastásie Kolářových. Když mu bylo jedenáct, jeho matka zemřela na tuberkulózu. Základní vzdělání i gymnázium Bohumil Kolář získal v Praze. V roce 1942 začal studovat v Arcibiskupském semináři v Praze teologii. Po skončení druhé světové války (v roce 1945) v tehdejším Československu se opět otevřela fakulta teologie při Universitě Karlově a studenti pražského semináře pokračovali zde svá studia. Bohumil Kolář byl s dalšími adepty vybrán ke studiu do Říma. V roce 1948 dokončil studia v Římě, kde byl téhož roku vysvěcen na kněze. I přes těžkou poúnorovou situaci v ČSR se v létě 1948 vrátil do vlasti.\n\nV roce 1949 se nenechal zastrašit a přečetl (jako mnoho jiných kněží) pastýřský list „Hlas biskupů a ordinářů věřícím v hodině velké zkoušky“, který kritizoval poměry nastoleného komunistického režimu. Zato byl vyslýchán a nato i poprvé odsouzen. V roce 1949 byl amnestován. V následujících letech vztah lidově demokratického státu a římskokatolické církve kulminoval až do otevřené perzekuce, věznění kněží a řeholníků, a dokonce i k několika popravám duchovních. Bohumil Kolář byl zatčen 23. srpna 1952. Vyšetřovací vazba v Brně trvala až do 25. června 1953, kdy Krajský soud v Ostravě vynesl rozsudek nad jedenáctičlennou skupinou „velezrádců“. Mezi odsouzenými byli i tři římskokatoličtí kněží: Bradna, Pilík a Kolář. Antonín Bradna byl odsouzen na 15 roků, Karel Pilík na 12 roků a Bohumil Kolář na 10 roků těžkého žaláře.\n\nPřevážnou dobu svého trestu prožil ve věznici Valdice, kde nezaznamenal jen hlad, útisk ze strany bachařů a zimu, ale taktéž přátelství mezi svými politickými spoluvězni (většinou kněží různých církví).\n\nZ Valdic byl propuštěn v květnu 1960. Do duchovní služby nastoupit nemohl, takže si našel zaměstnání ve firmě Řempo, kde pracoval až do roku 1968 jako skladník. Politické uvolnění v roce 1968 umožnilo Bohumilu Kolářovi návrat do kněžské služby v Roudnici nad Labem, kde působil až do roku 1991. O rok dříve byl povolán i na obnovenou teologickou fakultu, kde několik let vyučoval katechetiku a pedagogiku. Zároveň od roku 1990 působil po dobu pěti let jako spirituál pražského semináře.\n\nPoté pomáhal téměř do své smrti v duchovní službě ve dvou farnostech v okolí Prahy a dával po celé republice exercicie seniorům a dalším lidem.\n\n"}
{"id": "763887", "url": "https://cs.wikipedia.org/wiki?curid=763887", "title": "Michal Chudík", "text": "Michal Chudík\n\nMichal Chudík (29. září 1914 Polomka – 24. dubna 2005 Praha) byl slovenský a československý politik Komunistické strany Slovenska, poúnorový poslanec Národního shromáždění ČSR, Národního shromáždění ČSSR a Sněmovny lidu Federálního shromáždění, člen Sboru pověřenců (dlouholetý pověřenec zemědělství, předseda Slovenské národní rady, diplomat a spisovatel.\nV roce 1931 studoval na Baťově škole mladých mužů ve Zlíně, roku 1937 absolvoval kurz Sboru finanční stráže v Bratislavě. V letech 1930–1934 působil v dělnických profesích na různých místech, v letech 1934–1936 sloužil v československé armádě. Od roku 1937 do roku 1946 pak byl členem Sboru finanční stráže v Bratislavě a na dalších místech Slovenska.\n\nV roce 1951 absolvoval Vysokou politickou školu ÚV KSČ v Praze. Zastával významné funkce ve slovenské i celostátní komunistické straně. V letech 1946–1968 se uvádí jako člen Ústředního výboru Komunistické strany Slovenska (už na schůzi ÚV KSS v červnu 1948 měl například hlavní referát o situaci v zásobování venkova). V letech 1957–1968 působil navíc jako člen předsednictva KSS (respektive byra KSS). XI. sjezd KSČ ho také zvolil za člena Ústředního výboru Komunistické strany Československa. Ve funkci ho potvrdil XII. sjezd KSČ a XIII. sjezd KSČ. Od března 1964 do dubna 1968 byl také členem předsednictva ÚV KSČ.\n\nNa základě výsledků parlamentních voleb roku 1946 byl zvolen do Slovenské národní rady. Opětovně byl do SNR zvolen ve volbách roku 1948. Po volbách roku 1954 byl zvolen do Národního shromáždění za KSS ve volebním obvodu Zlaté Moravce. Mandát nabyl až dodatečně v dubnu 1958 jako náhradník poté, co zemřel poslanec Marek Čulen. V parlamentu setrval až do konce funkčního období, tedy do voleb v roce 1960.\n\nVe volbách roku 1960 byl zvolen do Slovenské národní rady.\n\nZnovu se v celostátním nejvyšším zákonodárném sboru objevil po volbách v roce 1964 (nyní již jako poslanec Národního shromáždění ČSSR za Středoslovenský kraj). V Národním shromáždění zasedal až do konce jeho funkčního období v roce 1968.\n\nV letech 1948–1949 byl pověřencem pro výživu a zásobování a v letech 1955–1963 pověřencem zemědělství (v období let 1955 –1956 navíc místopředsedou Sboru pověřenců). Od roku 1949 do roku 1955 zastával post předsedy Krajského národního výboru v Košicích. V letech 1963–1968 pak působil jako předseda Slovenské národní rady. Jeho nástup do čela SNR byl součástí širší výměny kádrů poté, co odešel z vrcholných funkcí Viliam Široký. Coby předseda slovenského parlamentního sboru byl \"ex officio\" též členem československé vlády (vláda Jozefa Lenárta) s titulem \"Ministr - předseda SNR\". Zároveň byl v období 1946–1954 a 1960–1971 poslancem Slovenské národní rady. V roce 1964 mu byl udělen Řád republiky.\n\nV roce 1960 se podíle na dojednávání nové ústavy ČSSR, která omezovala pravomoce slovenských orgánů. Na plénu ÚV KSČ prezentoval názory na ústavu. Patřil mezi stoupence Antonína Novotného a centralistického pojetí česko-slovenských vztahů. V roce 1964 na pokyn Novotného zamezil tomu, aby byl Gustáv Husák, významný slovenský komunistický politik, právě se po věznění v politických procesech navracející do veřejného života, navržen Národní frontou za kandidáta do voleb do Národního shromáždění v roce 1964. Ještě v prosinci 1967, krátce před Novotného sesazením z funkce prvního tajemníka ÚV KSČ, byl Chudík jeho spojenecem a jako jediný z předsednictva ÚV KSS podpořil Novotného záměr odvolat Alexandera Dubčeka z čela slovenské komunistické strany. Po Novotného odchodu čelil Chudík na Slovensku kritice v rámci počínajícího reformního procesu. Ještě v lednu 1968 se zároveň snažil brzdit tendence v Slovenské národní radě k otevření otázky státoprávního uspořádání Československa. V únoru 1968 byl za to podroben kritice na zasedání předsednictva SNR. V březnu 1968 pak Chudík zaslal SNR svou rezignaci na předsednický post. Rezignační dopis ovšem nebyl přijat a místo toho ho SNR sama odvolala z funkce.\n\nJeho kariéra pokračovala i po invazi vojsk Varšavské smlouvy do Československa za nastupující normalizace. Po federalizaci Československa usedl roku 1969 za KSS do Sněmovny lidu Federálního shromáždění (volební obvod Poltár), kde setrval do konce volebního období, tedy do voleb v roce 1971. Výrazněji již do politického života ovšem nepromlouval. Historik Jan Rychlík ho vnímá jako ukázku životních a politických osudů stoupenců Antonína Novotného po roce 1969. Většina jich zůstala již jen na úrovni řadových členů KSČ nebo na nižších úrovních státní správy. V letech 1968–1971 byl Chudík ředitelem státního majetku ve Vrakúni. Pak působil v diplomacii. V letech 1971–1976 jako velvyslanec ČSSR v Bulharsku a v letech 1976–1979 coby československý velvyslanec na Kubě a v Guayaně. Od roku 1979 žil na penzi v Praze.\n\nZabýval se též publicistikou a literární tvorbou. Od 40. let 20. století mu byly uveřejňovány první povídky. Jeho knižní prvotinou byla kniha \"Tatranskí orli\" (1946). Napsal soubor povídek \"Mária\" (1977) a romány \"Polomy\" (1984), \"Hámornícky chlieb\" (1988) a \"Žeravé dedičstvo\" (1991). Je rovněž autorem povídek z lesnického prostředí \"Hora znova dýcha životom\" (1985). Napsal dokonce i knihy pro děti \"Silvestrovská fujavica\" (1978) a \"Nezbedníci\" (1984).\n\n"}
{"id": "763890", "url": "https://cs.wikipedia.org/wiki?curid=763890", "title": "Jan Chvilíček", "text": "Jan Chvilíček\n\nJan Chvilíček (19. září 1911 – ???) byl český a československý politik Československé strany socialistické a poúnorový poslanec Národního shromáždění ČSR.\n\nVe volbách v roce 1954 byl zvolen za ČSS ve volebním obvodu Uherský Brod-Veselí nad Moravou. V parlamentu setrval až do konce funkčního období, tedy do voleb v roce 1960.\n\nK roku 1954 se uvádí jako soukromý malorolník z Vlčnova a předseda zdejšího MNV.\n\n"}
{"id": "763892", "url": "https://cs.wikipedia.org/wiki?curid=763892", "title": "Valburga Chvílová-Oravcová", "text": "Valburga Chvílová-Oravcová\n\nValburga Chvílová-Oravcová (30. prosince 1929 – ???) byla slovenská a československá politička Komunistické strany Československa a poúnorová poslankyně Národního shromáždění ČSR.\nVe volbách roku 1954 byla zvolena do Národního shromáždění ve volebním obvodu Skalica. Zvolena byla jako bezpartijní poslankyně, později v průběhu výkonu mandátu uváděna jako členka KSS. V parlamentu setrvala až do konce funkčního období, tedy do voleb roku 1960. K roku 1954 se profesně uvádí jako mistrová v Závodě 29. augusta v Holíči.\n\n"}
{"id": "763894", "url": "https://cs.wikipedia.org/wiki?curid=763894", "title": "Josef Illa", "text": "Josef Illa\n\nJosef Illa (1. listopadu 1919 Meziříčko – 17. května 1974 Letovice) byl český a československý zemědělec, politik Československé strany lidové a poúnorový poslanec Národního shromáždění ČSR, Národního shromáždění ČSSR a Sněmovny lidu Federálního shromáždění.\nPocházel z rolnické rodiny. Absolvoval zimní odbornou rolnickou školu a po jejím ukončení pracoval na hospodářství rodičů, které v roce 1947 převzal. Členem ČSL byl od roku 1945. Politickou kariéru udělal až v „obrozené“ ČSL po únoru 1948. Pomáhal propagovat kolektivizaci venkova. Díky této vlastnosti byl vybrán vedením ČSL jako kandidát do voleb v roce 1954.\n\nVe volbách roku 1954 byl zvolen za ČSL poslancem ve volebním obvodu Boskovice. Mandát obhájil ve volbách v roce 1960 (nyní již jako poslanec Národního shromáždění ČSSR za Jihomoravský kraj) a ve volbách v roce 1964. V Národním shromáždění zasedal až do konce jeho funkčního období v roce 1968.\n\nV roce 1954 se uvádí ještě jako soukromě hospodařící rolník, k roku 1960 již je uváděn jako představitel JZD. Byl rolníkem z obce Meziříčko. V čele JZD Meziříčko stál do roku 1966, kdy se stal předsedou JZD Lhota-Rapotín. K roku 1968 je stále uváděn jako předseda JZD.\n\nPo federalizaci Československa usedl roku 1969 za ČSL do Sněmovny lidu Federálního shromáždění (volební obvod Boskovice), kde setrval do prosince roku 1970, kdy rezignoval.\n\nOd poloviny 50. let nepřetržitě zasedal v Okresním výboru ČSL v Blansku. Od konce 60. let byl v Ústředním vedení Zemědělské komise ČSL. V období let 1968-1969 zaujmul vyčkávací postoj, ale kvůli politickým změnám tehdy ztratil pozici předsedy Okresního výboru ČSL. Za normalizace však u něj nebyl zjištěn žádný „kontrarevoluční“ postoj. Z politického života odešel ze zdravotních důvodů. Zemřel v letovické léčebně pro dlouhodobě nemocné.\n\n"}
{"id": "763895", "url": "https://cs.wikipedia.org/wiki?curid=763895", "title": "Lisburn Distillery FC", "text": "Lisburn Distillery FC\n\nLisburn Distillery Football Club je severoirský fotbalový klub. Založen byl roku 1880 jako Distillery FC. Původně sídlil v Belfastu, na Distillery Street, po níž získal své jméno. Roku 1999 přesídlil do města nedaleko Belfastu, do Lisburnu a přidal si jeho jméno do názvu. Klub sehrál významnou úlohu především v počátcích severoirské kopané, zlatou éru prožíval na konci 19. a na počátku 20. století, renesanci prožil zejména v 60. a 70. letech. Šestkrát se stal mistrem Severního Irska (1895–96, 1898–99, 1900–01, 1902–03, 1905–06, 1962–63), dvanáctkrát vyhrál severoirský pohár (1884, 1885, 1886, 1889, 1894, 1896, 1903, 1905, 1910, 1925, 1956, 1971).\n\n"}
{"id": "763896", "url": "https://cs.wikipedia.org/wiki?curid=763896", "title": "Aloch", "text": "Aloch\n\nAloch je zaniklá tvrz a vesnice, která stávala poblíž Bezručovy aleje spojující Lednici s Valticemi.\n\nHistorie ani původní název tvrze (objevuje se také jako \"Kuperk\" či \"Goldberg\") není známo. Název Aloch dostala podle rovněž zaniklé nedaleké středověké obce. První písemná zmínka o obci pochází z roku 1391. V roce 1571 je uváděna jako pustá. Archeologický výzkum datoval osídlení do 12.–15. století.\n\nDo současnosti se z tvrze zachoval jen nevýrazný zhruba čtvercový pahorek (tvrziště), v pramenné oblasti místního potůčku, označovaného jako \"Alah\" či \"Allah,\" jenž napájí soustavu tzv. Allahových rybníků. Na vrcholu stávala dřevěná, pravděpodobně věžovitá, stavba. Celý objekt byl nejspíš obehnán příkopem a valem, z nichž se do současnosti nic nedochovalo.\n\n"}
{"id": "763897", "url": "https://cs.wikipedia.org/wiki?curid=763897", "title": "Václav Jakoubek (politik)", "text": "Václav Jakoubek (politik)\n\nVáclav Jakoubek (3. ledna 1902 Chotýšany – 28. srpna 1972 Praha) byl český a československý zemědělec, politik Československé strany lidové a poúnorový poslanec Národního shromáždění ČSR.\nPo absolvování základního vzdělání pracoval do roku 1926 jako rolník. Roku 1926 se odstěhoval do Prahy, kde pracoval jako řidič a zaměstnanec Elektrických podniků. V období let 1942–1950 působil jako soukromý zemědělec a posléze vstoupil do JZD Kunratice, kde byl v letech 1953–1957 předsedou. Specializoval se na pěstování jahod. V roce 1964 získal na světové zahradnické výstavě zlatou a stříbrnou medaili v pěstování jahod. Po roce 1948 se plně zapojil do „obrozené“ ČSL, v jejichž řadách působil jako předseda Krajského výboru Středočeského kraje v 60. letech.\n\nK roku 1954 se profesně uvádí jako předseda JZD v Kunraticích.\n\nVe volbách roku 1954 byl zvolen za ČSL poslancem ve volebním obvodu Praha-venkov. V Národním shromáždění zasedal až do konce jeho funkčního období, tedy do voleb v roce 1960.\n\n"}
{"id": "763898", "url": "https://cs.wikipedia.org/wiki?curid=763898", "title": "Václav Jakoubek", "text": "Václav Jakoubek\n\nJméno a příjmení Václav Jakoubek má více nositelů:\n\n"}
{"id": "763900", "url": "https://cs.wikipedia.org/wiki?curid=763900", "title": "Milan Kozelka", "text": "Milan Kozelka\n\nMilan Kozelka (3. listopadu 1948 Kyselka – 5. října 2014 Praha) byl multimediální umělec, básník, prozaik.\n\nV době normalizace byl perzekvován a několik let vězněn. StB na něj nasadila agenta Jiřího Valocha. V 70. a 80. letech publikoval v samizdatech a proslul jako performer – patří mezi první, kteří se v Československu v této oblasti prosadili. Zprvu se zaměřil především na výtvarné umění, dále se věnoval land-artu, happeningu, tvořil parodické koláže, prostřednictvím kterých se vypořádával se společenskými tématy. V 90. letech se věnoval zejména redaktorské a editorské práci (např. v nakladatelství \"Votobia\"), působil na různých vysokých školách jako lektor – rozebíral především témata jako umění, politika, umění a mocenské systémy apod. Aktivně se účastnil autorských čtení a mnoha festivalů v Evropě a USA. Jeho práce jsou zastoupeny v domácích i zahraničních galeriích. \n\nPodílel se na založení a fungování pražského nakladatelství \"Gulu-Gulu\", které vzniklo v roce 2003 iniciativou Andrey Lexové. Zaniklo v roce 2009. V 90. letech založil v Karlových Varech pobočku pražské alternativní organizace \"Artforum\" (výstavy, filozofické přednášky, literární festivaly, koncerty jazzové a experimentální hudby). Je iniciátorem antiprojektu Praha těsto literatury, na němž spolupracoval s Janem Těsnohlídkem ml. Autorským čtením před pražským magistrátem, které proběhlo 25. 10. 2011 a 2. 11. 2011, odmítavě reagovali na kampaň Městské knihovny v Praze s názvem Praha – město literatury.\n\nMilan Kozelka odmítal přirovnání své osoby a tvorby k beatnické generaci spisovatelů a k proudu undergroundu. S undergroundem se poměrně razantně rozešel. Sám sebe označoval spíše za radikálního anarchistu.\n\n\n\n (JT'snakladatelství, 2015)\n ...vyšlo posmrtně\n (Vetus Via, 2018)\n\nAntologie mapují aktuální slovesné a výtvarné dění v několika regionech:\n\n\n\n\nDalšími projekty jsou \"Národ sobě\", \"High Society\", \"Portrait Mix\", \"Hey Joe\" (kolážové parafráze Josefa Lady) a \"Spiritistické příběhy\".\n\nhttps://www.ceskatelevize.cz/porady/10419676635-fenomen-underground/413235100221001-ve-stinu-zelezne-opony/8694-milan-kozelka/\n\nhttps://www.novinky.cz/kultura/clanek/zemrel-vytvarnik-a-spisovatel-milan-kozelka-tvrdy-odpurce-jakehokoli-systemu-243794/\n\nhttps://tesnohlidek.blogspot.com/2014/11/milan-kozelka-text-pro-tvar.html?m=1/\n\n\n\nTěsto literatury 2011\n\ntesnohlidek.blogspot.com/2011/10/praha-testo-literatury-cteni-pred.html\nKozelkoviny\n\nhttps://www.hisvoice.cz/panny-se-od-sebe-lisi-poctem-oci-napsal-milan-kozelka/\n\n\n"}
{"id": "763901", "url": "https://cs.wikipedia.org/wiki?curid=763901", "title": "Patersdorf", "text": "Patersdorf\n\nPatersdorf je obec v německé spolkové zemi Bavorsko, v zemském okrese Regen ve vládním obvodu Dolní Bavorsko. V roce 2013 zde žilo 1 704 obyvatel.\n\nObec leží 12 km severozápadně od okresního města Regen. Okolní obce jsou: Geiersthal (S), Teisnach (SV), Zachenberg (JV), Ruhmannsfelden (J), Gotteszell (J), Achslach (JZ), Kollnburg (SZ).\n"}
{"id": "763902", "url": "https://cs.wikipedia.org/wiki?curid=763902", "title": "Serie A 2003/04", "text": "Serie A 2003/04\n\nSoutěžní ročník Serie A 2003/04 byl 102. ročník nejvyšší italské fotbalové ligy a 72. ročník od založení Serie A. Soutěž začala 31. srpna 2003 a skončila 16. května 2004. Účastnilo se jí naposled 18 týmů z toho 14 se kvalifikovalo z minulého ročníku. Poslední čtyři týmy předchozího ročníku, jimiž byli Atalanta BC, Piacenza FC, Como Calcio a poslední tým ročníku - Turín Calcio, sestoupily do Serie B. Opačným směrem putovali čtyři týmy, jimiž byli AC Siena (vítěz druhé ligy), UC Sampdoria, US Lecce a Ancona Calcio.\n\nTitul v soutěži obhajoval Juventus FC, který v minulém ročníku získal již 27. prvenství v soutěži.\n\n\nNejlepším střelcem tohoto ročníku Serie A se stal ukrajinský útočník Andrij Ševčenko. Hráč AC Milán vstřelil 24 branek. \n"}
{"id": "763903", "url": "https://cs.wikipedia.org/wiki?curid=763903", "title": "Ælfgifu z Northamptonu", "text": "Ælfgifu z Northamptonu\n\nElfgifu/Ælfgifu z Northamptonu (asi 990 – po r. 1040) byla první manželka dánského, norského a anglického krále Knuta Velikého a matka anglického krále Harolda I. (vládl v letech 1035–40). Byla rovněž regentkou Norska v letech 1030 až 1035.\n\nÆlfgifu se narodila ve vlivné šlechtické rodiny v Mercii. Byla dcerou Ælfhelma, hraběte z Yorku, který zemřel v roce 1006. John z Worcester nazývá jeho ženu Wulfrun, ale je možné, že ji zaměnil s jeho matkou toho jména. Datum narození Ælfgifu není známé. Nápovědou může být pouze datum úmrtí jejího otce (rok 1006), přibližné datum zásnub s Knutem a narození jejích synů (u nichž samotných je těžké tyto data přesně určit). Pravděpodobně se však narodila někdy mezi lety 985 a 995.\n\nV roce 1013 provedl dánský král Sven Vidlí vous invazi do severní Anglie. Tamní obyvatelé, z nichž mnoho mělo skandinávský původ, se mu podřídili. Král tehdy oženil svého mladého syna Knuta s Ælfgifu, aby si zajistil jejich loajalitu. Sven byl nakonec přijat jako anglický král, ale zemřel už v únoru 1014, po pěti týdnech vlády. Ethelred II. vyslal armádu, která donutila Knuta vrátit se do Dánska. Podle historika Ian Howarda zanechal svou ženu a malého syna, Sveina Knutssona, u její rodiny. Ta chtěla s Ethelredem udržet mír, ale zároveň nechtěli, aby bylo Ælfgifu a jejímu synovi ublíženo, a tak oba poslali společně s tělem krále Svena do Dánska. Tam podruhé otěhotněla a v roce 1015 nebo 1016 porodila budoucího anglického krále Harolda.\n\nV následující době zřejmě Ælfgifu spravovala některé dánskem dobyté území. Poté, co Knut v roce 1016 dobyl Anglii, oženil se s Emmou Normandskou, vdovou po Ethelredovi II. V té době bylo přípustné odložit jednu manželku a oženit se s jinou ženou. Synové Emmy s Ethelredem Eduard a Alfred a Hardiknut z manželství s Knutem si také nárokovali trůn. Není přesně známo, jak Knutovo druhé manželství ovlivnilo pozici Ælfgifu, ale nejsou důkazy o tom, že by byla zapuzena.\n\nKnut poslal Ælfgifu a jejich staršího syna Sveina v roce 1030 vládnout do Norska. Jejich vláda však byla tak tvrdá, že Norové proti ní povstali. Byli ze země vyhnáni v roce 1034 nebo 1035 a Svein krátce poté podlehl v Dánsku podlehl svým zraněním, zřejmě v roce 1036. V Norsku byla známá jako \"Álfífa\" a je známá svou tvrdou vládou a nařízením vysokých daní.\n\nKnut Veliký zemřel v Shaftesbury v roce 1035. Ælfgifu tehdy byla odhodlaná, že její druhý syn Harold se stane novým anglickým králem. Do Anglie se vrátila nejpozději v roce 1036, zatímco syn Knuta a Emmy Hardiknut byl v Dánsku ve válce s norským králem Magnusem a švédským králem Anundem.\n\nVlivní angličtí šlechtici preferovali ustanovení Harolda jako přechodného regenta, protože se obávali nepřítomnosti Hardiknuta. Přes odpor královny Emmy a hraběte Godwina z Wessexu, se Harold ujal vlády. Harold odolal snaze o jeho svržení roku 1036 Alfrédem Ethelingem a Eduardem, Emminými syny, které měla s Ethelredem II. Roku 1037 byl \"všemi hlasy zvolen králem\". Haroldova postava je zahalena určitým tajemnem a někteří historici se domnívají, že skutečným vládcem byla jeho matka Ælfgifu. I když ho arcibiskup canterburský odmítl korunovat, jeho matka dosáhla stabilizace jeho pozice podplacením vlivných šlechticů.\n\nÆlfgifu mizí z historie po Haroldově smrti v roce 1040, není známo, kdy a za jakých okolností zemřela.\n\n"}
{"id": "763905", "url": "https://cs.wikipedia.org/wiki?curid=763905", "title": "Cuy", "text": "Cuy\n\nCuy je plemeno morčete domácího vyznačující se velkým vzrůstem.\n\nCuy morče v dospělosti dosahuje průměrné váhy 2 až 3 kg, zatímco klasické morče má průměrnou váhu v dospělosti okolo 1,2 až 1,5 kg.\nDalším rozdílem je i počet prstů. Zatímco klasické morče má na předních tlapkách 4 prsty a na zadních 3 prsty, tak morče obří má vlivem genetické mutace růstu prstů více, obvykle okolo šesti, ale i více.\nPolyadaktylie-mnohoprstost-genetická chyba, která někdy provází Cuy morčata - jsou to prsty navíc, zcela vyvinuté a plně funkční - vyskytují se u předních i zadních nohou.\n\nAtavismus-paspárky-prsty bez kosti s drápkem-mohou odpadnout samy v raném věku zvířete, ale pokud ne, doporučuje se je nechat odstranit kvůli možnému poranění způsobeném zatržením či odtrhnutím.\nPolyadaktylie či atavismus je vada,která v Čechách v chovu, k registraci ani na výstavách nevadí.\n\nPochází z Jižní Ameriky do Evropy byli první Cuy přivezeni jako exotičtí mazlíci v 80.letech.\nV Jižní Americe se chovají hlavně na maso.V oblasti And kde je chudá země, není možný chov velkých hospodářských zvířat a maso na jejich jídelníčku najdete jenom při svátečních událostech. Cuy morčata se také používají v Peru jako platidlo a novomanželé je dostávají jako velmi cenné věno.\n\nStrava je stejná jako u klasického morčete, avšak porce jsou vyšší, zjednodušeně řečeno, když cuy morče váží dvakrát více než klasické morče, tak toho sní a vypije více, porce jsou spíše podobné množstvím jako u králíka. Nesmí se překrmovat a dávat morčeti krmení způsobující nadváhu (obilí). Jinak hrozí obezita a selhání srdce.\n\nKvůli rozměrům těla a potřebě pohybu se doporučuje i více prostoru, takže je vhodnější klec na králíky, obvykle chovatelé doporučují na jedno cuy morče klec velkou minimálně 120 cm. Ovšem platí čím větší klec tím lépe.\n\nCuy není jako domácí mazlíček tak rozšířené jako klasické morče. Jsou také různé druhy cuy morčat, například s krátkou (rex, crested, hladké, rozeta) či dlouhou srstí (coronet, peruánec, sheltie), také jsou různé barevné kombinace.\n\n\n"}
{"id": "763908", "url": "https://cs.wikipedia.org/wiki?curid=763908", "title": "Vladimír Janko", "text": "Vladimír Janko\n\nVladimír Janko (8. srpna 1917 Nosislav – 14. března 1968 Praha) byl český a československý odbojář, generálplukovník, politik Komunistické strany Československa a poúnorový poslanec Národního shromáždění ČSR. Spojenec Antonína Novotného, v roce 1968 spáchal sebevraždu.\nPocházel z rodiny zámečníka. Rodiště má v Nosislavi. Otec se s rodinou za prací přestěhoval do Brna. Vladimír Janko chodil na základní školu v Brně–Židenicích, maturoval s vyznamenáním na České reálce v Brně v Křenové ulici. V roce 1936 nastoupil do československé armády k pěšímu pluku 43 v Brně. Absolvoval školu pro důstojníky v záloze a s hodností četař aspirant byl zapsán na Vojenskou akademii v Hranicích, kterou absolvoval 14. srpna 1938 s hodností poručíka. V září 1938 velel pohotovostnímu oddílu v bojích proti dobrovolnickým jednotkám Freikorps ve Šluknovském výběžku. Po okupaci zbytku českých zemí v březnu 1939 se napojil na vznikající odbojovou síť Obrana národa. V létě roku 1939 odešel do emigrace, přes Polsko, kde se zapsal do československého legionu v Bronowicích (26. srpna 1939). Po záboru Polska byl internován v SSSR.\n\nPůsobil od začátku roku 1942 u československých jednotek na východní frontě (odvod do vojska 7. 2. 1942 v Buzuluku). Organizoval výcvik a řízení bojů tankistů. V červenci 1942 se stal velitelem Třetí pěší roty v rámci Prvního československého polního praporu. Po odjezdu na frontu v lednu 1943 velel své rotě při obraně na řece Mža, řídil útok na Sokolovo v noci z 9. na 10. března 1943. Za bojovou činnost byl vyznamenán Čs. válečným křížem 1939 a sovětskou Medailí za odvahu. V roce 1943 absolvoval odborný velitelský kurz v tankovém učilišti v Tambově a byl jmenován velitelem 1. československé samostatné tankové brigády v SSSR. Ta se zapojila do bojů v Karpatsko-dukelské operaci a v Ostravské operaci. 4. května 1945 tanková brigáda majora Janka osvobozovala Město Libavá. 8. května 1945 byla tato brigáda již v Olomouci.\n\nV letech 1946–1947 absolvoval Akademii generálního štábu maršála Vorošilova v Moskvě. Byl mu udělen Leninův řád, Řád bílého lva a byl nositelem Československých válečných křížů. Ještě před únorem 1948 ale jeho vojenskou kariéru překazil mocenský boj vedený Bedřichem Reicinem. Svou kariéru zachránil za blíže neobjasněných okolnost. Zůstaly jen dohady. Do první generálské hodnosti byl povýšen k 1.10.1950. Roku 1954 se uvádí jako nositel různých státních vyznamenání včetně vyznamenání Za vynikající práci.\n\nVe volbách roku 1954 byl zvolen do Národního shromáždění za KSČ ve volebním obvodu Opava II.-jih. V parlamentu setrval až do konce funkčního období, tedy do voleb roku 1960. Patřil do okruhu spojenců Antonína Novotného. V roce 1968 působil jako náměstek ministra obrany ČSSR. Poté, co emigroval generál Jan Šejna a došlo k otevření armádních kauz z éry Novotného, spáchal Janko 14. března 1968 sebevraždu zastřelením. Pohřben je v Častolovicích.\n\nSpekulovalo se o tom, že Šejna a Janko plánovali vojenský převrat s cílem obnovit moc Antonína Novotného. V roce 1970 se začaly objevoval pochybnosti ohledně okolností jeho sebevraždy. Tehdejší generální tajemník ÚV KSČ Gustáv Husák ovšem prohlásil, že o Jankovi už nechce nic slyšet.\n\nčetař-aspirant (?), poručík (14.8.1938), nadporučík (1942), kapitán (15.2.1944), štábní kapitán (29.7.1944), major (1.10.1944), podplukovník (17.4.1945), plukovník (1.4.1946), brigádní generál (1.10.1950), generálporučík (1953), generálplukovník (říjen 1961).\n\npěší pluk 43 v Brně (1936–?), škola pro důstojníky v záloze (?–?), Vojenská akademie Hranice (?–?), pěší pluk 47 v Mladé Boleslavi (1938–1939), velitel pohotovostního oddíl ve Šluknovském výběžku (září 1938), propuštěn z armády (15.3.1939), emigrace (léto 1939), čs. legion v Bronowicích – Polsko (26.8.1939), internace Rudou armádou po jejím obsazení části Polska (18.9.1939), pobyt v internaci (1939–1941), velitel 3. pěší roty 1. čs. polního praporu v Buzuluku (7.2.1942), bojové nasazení v prostoru Sokolovo (březen 1943), velitelský kurz tankové učiliště Tambovo (1943), bojové nasazení – postupně velitel tankové roty, náčelník štábu, velitel tankového praporu, velitel pluku (od 20.5.1944) a velitel 1. čs. samostatné tankové brigády (od 25.7.1944 do konce války), náčelník tankového praporu v Moravské Třebové (1945), náčelník štábu velitelství tankového vojska MNO (listopad 1945), profesor taktiky a náčelník katedry na Vysoké vojenské škole v Praze (?), frekventant Akademie generálního štábu maršála Klimenta Vorošilova v Moskvě (1946–1947), náčelník tankového vojska MNO (jaro 1948), velitel tankových vojsk v Olomouci (?), …další funkce…..zástupce ministra (1966–1968).\n\n\nVladimír Janko je čestným občanem Ostravy.\n\nPo něm je pojmenována v Ostravě i ulice s názvem Gen. Janka. Nachází se v části Moravská Ostrava, souběžně s ulicí Novinářská.\n\nNa zadní straně památníku Rudé armády v Ostravě je umístěna pamětní deska s nápisem:\n\n"}
{"id": "763909", "url": "https://cs.wikipedia.org/wiki?curid=763909", "title": "A je to! (Ajťáci)", "text": "A je to! (Ajťáci)\n\nA je to! nebo Z pekla (v anglickém originále From Hell) je první díl třetí série britského sitcomu z prostředí informačních technologií \"Ajťáci\". Poprvé byla epizoda odvysílána 21. listopadu 2008.\n\nJen Barber si nechává udělat rekonstrukci bytu, najme si zedníka Garyho. Roy ji přesvědčí, že Gary je členem „Pekelných zedníků“, kteří svou práci vždy završí močením do umyvadel. To Jen nenechá klidnou a snaží se Garyho hlídat. Blíží se schůzka podílníků firmy, kterou Douglas Reynholm bere na lehkou váhu přes varování finančního ředitele Nolana. Moss má problémy s partičkou výrostků, kteří se mu v parku posmívají, když míří do práce.\n\nRoy jde s Jen Barber domů, aby mu vrátila 5 liber, které si od něj vypůjčila před dvěma hodinami. Roy je na peníze nedočkavý. U Jen v bytě pracuje řemeslník Gary. \n\nDalší den v práci Roy řekne Jen, že si je jistý, že Gary je členem „Pekelných zedníků“, kteří sice odvedou svou práci kvalitně, ale nakonec provedou posvěcení domu - konkrétní člen skupiny se vymočí do umyvadel. Jen je šokována a znechucena a okamžitě spěchá domů.\n\nMoss má problém s partou výrostků, kteří jej obtěžují cestou do práce. Roy se mu snaží dát lekci, jak se bránit narážkám adolescentů, ale jde to ztěžka.\n\nFinanční ředitel Nolan se snaží vysvětlit Douglasi Reynholmovi svízelnou situaci, v níž se firma nachází, ale ten jej příliš nevnímá, tančí se skupinkou dívek - svých účetních. Když se řediteli podaří přimět Douglase, aby ho poslouchal, ten mu sdělí další velmi špatnou zprávu, ztratil peníze na mzdy zaměstnanců. Blíží se schůzka podílníků a Douglas si je jistý, že má situaci pod kontrolou. Ředitel po něm chce, aby nic nedělal a během schůzky se držel stranou. Douglas je schopen mu to slíbit. Po odchodu finančního ředitele se podívá do jedné z přihrádek svého pracovního stolu a nalezne tam pistoli po otci.\n\nRoy je rozhozený, Douglas si od něj půjčil 20 liber a pak je demonstrativně vyhodil z okna. Na své slovo, že mu je vrátí zapomněl. Jen je doma a hlídá Garyho při práci. Dělá to však dost okatě. Gary se domnívá, že ho Jen svádí a tak jí během rozhovoru řekne, že není jeho typ. Jen se urazí a nazve ho velkým ošklivým zedníkem.\n\nMoss se zlepšuje v obraně své důstojnosti a opět znejistí Jen. Poznamená, že i když Gary zřejmě není členem „Pekelných zedníků“, naštve se a pomočí jí naschvál celý byt - jako odplatu. Jen je zoufalá, Roy nabídne řešení - instalaci kamer do bytu. Tak bude mít Jen přehled, co zedník právě dělá.\n\nDouglas má jít na schůzku podílníků, chvíli před ní se postřelí do nohy. Přesto se na schůzku z posledních sil přišourá. Jen monitoruje zedníka a když vidí, že se chystá vymočit do vany, chce zapnout nahrávání, aby měla důkaz proti němu. Namísto toho se jí podaří přesměrovat videokonferenci ze schůzky akcionářů. Na monitoru na ni křičí naštvaný pan Yamamoto, zatímco o několik pater výš v zasedací místnosti Douglas, Nolan a ostatní sledují na obrazovce Garyho, jak si ulevuje. Douglas podotkne, že mají teď o čem přemýšlet a pochlubí se:\nPak se zhroutí.\n\nDouglas prodělá stav klinické smrti, v němž se střetne se svým otcem Denholmem. Ten jej láká dál na nebeskou party. Ze dveří vykoukne Adolf Hitler. Douglas odmítne vstoupit, tvrdí, že musí dole ještě něco dodělat. Probudí se v nemocnici a kolem postele jsou shromážděni Nolan, Roy a tým účetních. Douglas je potěšen, že má tolik věrných přátel. Roy je tam však ze zištných důvodů, chce dostat zpátky svých 20 liber.\n\nV úplném závěru epizody běží Moss proti partě chuligánů a mává nad hlavou střelnou zbraní, kterou vzal z Douglasovy kanceláře. Mladíci se rozprchnou do všech směrů.\nVedlejší role v epizodě „A je to!“:\n\n\n"}
{"id": "763913", "url": "https://cs.wikipedia.org/wiki?curid=763913", "title": "Fanipal", "text": "Fanipal\n\nFanipal ( – \"Fanipal\", – Fanipol) je město v Minské oblasti v Bělorusku. Žije zde obyvatel.\n\n"}
{"id": "763916", "url": "https://cs.wikipedia.org/wiki?curid=763916", "title": "Đura Jakšić", "text": "Đura Jakšić\n\nĐura Jakšić (v srbské cyrilici Ђура Јакшић, 27. června 1832, Srpska Crnja – 16. listopadu 1878, Bělehrad) byl srbský básník. Aktivní byl ve stejné době, jako například Laza Kostić, či Jovan Jovanović Zmaj.\n\nJakšić byl původem z Vojvodiny a poprvé na sebe upozornil jako protestující student. Kvůli tomu musel opustit studia v Pešti. Nakonec odešel do Vídně studovat výtvarné umění (Jakšić namaloval nemálo, mnohdy hodnotných obrazů). V roce 1853 vydal první sbírku básní. V následujících letech žil v Novém Sadu a spolupracoval na tvorbě řady tehdejších časopisů (Sedmica, Dnevnik), ve kterých také uveřejňoval svoji (lyrickou) tvorbu. V pozdějších letech pak učil na různých školách po Srbsku, především v jeho jižní části. Zemřel na tuberkulózu.\n\nAutor ve svých dílech (ať už to byly básně, či dramata) popisoval různé dějinné události (ať už poměry na černohorském dvoře, či např. srbské stěhování z konce 17. století, první srbské povstání...). V duchu tehdejší doby však nehleděl příliš na historickou věrohodnost některých bodů a vhodně je upravoval. Jako romantik se totiž inspiroval národními dějinami, obdobím, kdy bylo Srbsko silnou a velikou evropskou zemí. Za nejkvalitnější Jakšićovu tvorbu se považuje ale jeho lyrická poezie, byť se ji věnoval ovšem ze všech okruhů vlastní činnosti nejméně.\n"}
{"id": "763927", "url": "https://cs.wikipedia.org/wiki?curid=763927", "title": "Aluona (přítok Nevėžisu)", "text": "Aluona (přítok Nevėžisu)\n\nAluona je řeka ve střední Litvě. Většina toku je na území okresu Kėdainiai, dva nevelké úseky na dolním toku zasahují do okresu Kaunas. Teče zpočátku směrem severovýchodním, na sever od Paaluonysu se stáčí k jihu, protéká Paaluonysem, stáčí se k východu a u vsi Rudakiai k jihovýchodu, po soutoku s levým přítokem Sakuona opět k východu. Protéká západním okrajem obce Skaistgiriai, kde po soutoku s levým přítokem Sakuonupis se stáčí k jihu, protéká rybníkem, zasahuje do severního okraje okresu Kaunas, kde se záhy po soutoku s pravým přítokem Žąsinas stáčí na východ, u vsi Lazdynė protéká dalším rybníkem, již na území Hydrografické rezervace \"Aluonos hidrografinis draustinis\", a u vsi Vikūnai (na sever od obce Panevėžiukas) se vlévá do Nevėžisu jako jeho pravý přítok, 33,0 km od jeho ústí do Němenu. Průměrný spád je 216 cm/km. Na dolním toku teče hluboce vymletým údolím se sesouvajícími se břehy.\n\n"}
{"id": "763928", "url": "https://cs.wikipedia.org/wiki?curid=763928", "title": "Ga'on", "text": "Ga'on\n\nGa’on (hebrejsky: גָּאוֹן, doslova „excelence“ ) je titul, jenž se dával v 7.–11. století n.l. vynikajícím židovským učencům, kteří stáli v čele babylónských duchovních akademií, z nichž vzešly první výklady Talmudu. Nejznámější z ga’onů je Sa'adja Ga'on (822-942), autor filozofického spisu Sefer emunot ve-de'ot (Kniha víry a názorů). Titulem ga’on se začali označovat též pozdější zvlášť významní rabínští učenci, k nímž patřil např. Ga'on z Vilna (1720-1797).\n"}
{"id": "763936", "url": "https://cs.wikipedia.org/wiki?curid=763936", "title": "FC Sachsen Leipzig", "text": "FC Sachsen Leipzig\n\n\"Tento článek pojednává o saském fotbalovém klubu existujícím v letech 1990–2011. O jeho předválečném předchůdci pojednává článek TuRa Leipzig. O jeho přímém předchůdci pojednává článek BSG Chemie Leipzig. O jeho nepřímém nástupci pojednává článek BSG Chemie Leipzig (1997).\"\nFC Sachsen Leipzig (celým názvem: Fußball-Club Sachsen Leipzig) byl německý fotbalový klub, který sídlil v saském městě Leipzig. Založen byl v roce 1990 po fúzi klubů BSG Chemie Böhlen a BSG Chemie Leipzig. V roce 2009 vyhlásil bankrot a soudním rozhodnutím zanikl k 30. červnu 2011. Po vyhlášení insolvence byl založen nový klub SG Sachsen Leipzig, který ovšem zanikl po stejných potížích v roce 2014.\n\nPříznivci klubu už v roce 1997 založili vlastní sportovní sdružení BSG Chemie Leipzig snažící se navázat zejména na tradici 60. let, svou novou cestu však tehdy začal na nejnižším stupni německého ligového systému – v \"3. Kreisklasse Leipzig – Staffel 1\". Obnovený klub Chemie Leipzig se po zániku legálního nástupce hlásí ke dvěma titulům mistra NDR (1951, 1964) a zisku dvou východoněmeckých pohárů (1957, 1966), kterého dosáhlo původní BSG Chemie Leipzig.\n\nSvé domácí zápasy odehrával na Alfred-Kunze-Sportparku s kapacitou 10 889 diváků.\n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "763937", "url": "https://cs.wikipedia.org/wiki?curid=763937", "title": "Jan Žák (probošt)", "text": "Jan Žák (probošt)\n\nJan Žák byl 37. proboštem litoměřické kapituly v letech 1508–1534.\n\nJan Žák pocházel z Litoměřic z poměrně bohaté měšťanské rodiny. Jeho otec Petr Žák, který byl původně umírněný utrakvista, přestoupil ke katolicismu a roku 1483 věnoval se svou manželkou Dorotou veškerý svůj majetek i majetek syna Jana litoměřické kapitule. Měl celkem čtyři syny – Jiřího, Prokopa, Josefa a zmíněného nejmladšího Jana.\n\nJan Žák se rozhodl pro studium. Vzhledem k utraktivistickému původu se rozhodl studovat – pravděpodobně v Lipsku – filozofii a teologii. Dosáhl doktorského titulu a navázal a udržoval styky s významnými soudobými teology. Žák patřil k vedoucím polemikům katolické strany. Mezi jeho přátele patřil například i proslulý teolog Jeroným Emser, který byl sekretářem vévody Jiřího Saského řečeného \"Vousatý\", což dokládá zachovaná korespondence. Zpočátku měl styky i s Lutherem, jehož oponentem se stal při disputaci v Lipsku roku 1519. Disputace se mimo jiné zúčastnil také český utrakvista a pražský varhaník Jakub, který s Lutherem měl zvláštní samostatnou polemiku. Luther tehdy požádal, aby se mohl seznámit se spisy Mistra Jana Husa. J. Emser napsal proto 16. července 1519 faráři týnského kostela v Praze Janu Poduškovi, který mu spolu s magistrem Václavem Rožďalovským zaslal traktát, který Luthera utvrdil v cestě k reformaci církve.\n\nPo návratu z Lipska do Litoměřic byl Žák roku 1483 jmenován kanovníkem litoměřické kapituly. Působil i v Ústí nad Labem v kostele jako oltářník svatováclavského oltáře, který dal zhotovit litoměřický měšťan Zikmund Pešek. Po odchodu litoměřického kapitulního děkana Augustina, původem z Olomouce, nastoupil Žák na jeho místo (1490-1508) a již předtím byl od roku 1485 kanovníkem pražským. Od roku 1508 byl Žák jmenován litoměřickým proboštem. Nejvýznamnější ale bylo, že byl Žák spolu s Arnoštem ze Šlejnic v letech 1511-1525 administrátorem horní „katolické“ konzistoře v Praze. Na pražském arcibiskupství se stal pak roku 1531 kanovníkem seniorem.\n\nJeho hlavní snahou bylo dokončení novostavby svatoštěpánského chrámu, který byl již v polovině 15. století ve velmi špatném stavebním stavu. Jak již bylo uvedeno, stavbu zahájil probošt Benedikt z Valdštejna, ale pro nedostatek financí postupovaly práce velmi pomalu a navíc ne dokončená novostavba vyhořela. Muselo se proto začít znovu; stavby se ujal probošt Žák. Bohužel se nedochovaly prameny, které by práce a stavbu dokumentovaly.\nStejně energicky jako při stavbě chrámu postupoval Žák i v úsilí získat zpět ztracené statky a práva. Jeho prvním úspěchem bylo, když spolu s Mikulášem z Kopist získali zpět po předložení dokladů ztracené Řepčice. Jako kapitulní děkan koupil Žák roku 1508 od Václava Nydrocha z Keblic za 250 pražských grošů obce Zubrnice, Týnec a Leštinu a zcela zničený Načetín. Jako probošt požádal roku 1514 krále, aby mohl za 1000 kop grošů koupit pro proboštství další obce. Od Zdeňka Lva z Rožmitálu byly koupeny Těchobuzice, které v minulosti patřily rovněž kapitue. Kateřina Šimečková z Cejnova, vdova po Vojtěchu z Nedvídkova, se ve své závěti ze 7. prosince 1515 rozhodla odkázat kolegiátnímu kostelu obce Orasice se všemi právy. U kostela sv. Mikuláše v Orasicích mělo být zřízeno kaplanství a u oltáře sv. Anny se měly konat čtyři mše s vigiliemi, při nichž bylo obdarováno 12 chudých. „Scholárové“ měli denně zpívat žalmy, každý pátek odpoledne se mělo zvonit zvonem atd. Uvedená cejnoviánská nadace měla pro proboštství velký význam. Podle listiny užíval probošt Žák „sám ke své osobě až do své smrti“ celou obec Orasice. Zpět byly získány i Zahořany.\nV době působení Jana Žáka v Litoměřicích byla od krále získána listina, která obsahovala všechny listiny dřívější, týkající se přímo kolegiátní kapituly. Tyto listiny z let 1057, 1218, 1241, 1252, 1373, 1465, 1506 se všemi právy a privilegii byly opět znovu zcela potvrzeny. Král dal kapitule slavnostní slib, že pokud by byly v budoucnosti obce a jejich obyvatelé a majetek zastaveny a zapsán, bude vše neplatné. Ještě v roce 1530 vydal nový král Ferdinand I. proboštu Žákovi obdobné potvrzení.\n\nŽák věnoval rovněž velkou pozornost zakládání církevních nadací. Například založil nadaci pro kolegiátní kostel (60 kop míšeňských grošů) pro „svaté patrony české“, aby jim byly slouženy mše svaté. Z nadací probošta uveďme ještě alespoň nadaci (14. února 1548) zapsanou v závěti Jana Žáka ve výši 1000 kop míšeňských grošů, za něž měl být v pražské katedrále vytvořen oltář sv. Mikuláše a sv. Ludmily v kapli Tří králů na pravé straně katedrály. Žák dal ještě jako děkan postavit u chrámu sv. Štěpána novou krásnou rezidenci, kde sám bydlel zprvu jako děkan a pak jako probošt. K údržbě této rezidence odkázal v závěti 150 kop grošů.\n\nPřesto nebo možná i proto, že byl Žák litoměřickým rodákem, rostly spory s městskou radou, které zapříčinila vedoucí osobnost v Litoměřicích Václav z Řepnice. Tyto spory, které se zostřovaly, vznikly již kolem roku 1510. Týkaly se opět především práv, majetku a poddaných ve městě i okolí. V tzv. Novém Městě u kostela sv. Václava mělo proboštství vlastní krčmu, o níž se rozhořel ostrý spor. Další spor se týkal vinných hroznů, které sklízeli měšťané, i když dříve patřily k proboštství nebo kapitule. Tyto jednotlivé spory jsou podrobně zapsány v dochovaných listinách. Město bylo tehdy převážně utrakvistické a spory s katolíky rostly. Dokazuje to již usnesení městské rady roku 1516, že žádná římskokatolická osoba nebo osoba národnosti německé nesmí být přijata do města nebo do cechu. Také měšťané museli do čtyř týdnů vyprodat majetek nebo změnit náboženství a národnost, neboť v budoucnu nesměl být přijat do města vůbec žádný Němec nebo „Říman“.\n\nDne 27. března 1516 byl probošt Žák povolán na městskou radnici, kde se měly projednávat spory. Do čela města se postavil sám rytíř Václav Řepnický z Řepnice, který se v předcházejícím období boje mezi stavy připojil ke stavu městskému. Řepnický při jednání vznesl řadu ostrých výčitek a probošta Žáka dokonce obvinil, že finančně podporuje nepřátele města. Probošt byl tímto postupem překvapen, protože doufal, že spory bude řešit rozhodčí soudu. Jako rozhodčí soudu se – ovšem bezúspěšně – nabídl městský děkan Mgr. Matěj Korambus. Obě sporné strany se nakonec obrátily k zemským úřadům a rozhodčím. Krátce poté přepadl zfanatizovaný dav proboštství, kde se ve sklepě zmocnil dvou sudů vína. Probošt Žák byl naštěstí včas informován a utekl do blízkých Doksan. Probošt kláštera Jan Puchauer mu však nabídl jen dočasný azyl. Po tomto činu se domluvili katoličtí duchovní, do jejichž čela se postavil městský děkan z Budyně, a přimluvili se v Litoměřicích za probošta Žáka. Dokazovali, že byl Žák falešně obviněn. Probošt měl dostat zpět svůj dům a mělo se zamezit i veřejným urážkám. To však radikální odpůrci odmítli a teprve později se mohl Žák vrátit do litoměřické rezidence.\n\nOpět byl však obviněn, tentokrát že se špatně stará o proboštské statky, privilegia, a nehájí tedy církevní zájmy, čímž prý církev poškozuje. Že šlo o vskutku lživé obvinění, dokládají dobové dokumenty, potvrzující jeho starost a péči o církevní majetek. Žaloba byla zaslána králi, který 8. listopadu 1519 nařídil, aby Žák předložil podrobné vyúčtování k vráceným statkům, privilegiím atd. Žák byl viněn i z obohacování se kalichy, ornáty a finančními příjmy, které patřily proboštství, neboť nepůjčoval členům kapituly žádný předmět či obleky; celkový soupis měl být ve dvou verzích vyhodnocen – pro litoměřickou a pro pražskou dómskou kapitulu. Nakonec se prokázala Žákova nevina.\n\nO Žákově pozdější činnosti přímo v Litoměřicích se, bohužel, nedochovaly další doklady. Je známo pouze, že zemřel 30. dubna 1534.\nV dějinách celonárodních zaujal trvalé místo jako administrátor stále ještě uprázdněného arcibiskupství. O jeho kultivovanosti svědčí na svou dobu bohatá knihovna o 180 svazcích, v níž jsou zastoupeny všechny tehdy známé vědní obory.\n\n\n"}
{"id": "763939", "url": "https://cs.wikipedia.org/wiki?curid=763939", "title": "Octan stříbrný", "text": "Octan stříbrný\n\nOctan stříbrný je stříbrná sůl kyseliny octové, jedna z mála ve vodě rozpustných stříbrných solí, se vzorcem CHCOOAg. Tato látka má nepříjemnou, kovovou chuť.\n\nOctan stříbrný lze vyrábět jednoduše reakcí stříbrných solí slabých kyselin, často uhličitanu stříbrného, s kyselinou octovou:<br>\nAgCO + 2CHCOOH → 2CHCOOAg + CO + HO<br>\nRovněž se tato látka dá připravit elektrolýzou kyseliny octové. Jako záporná elektroda (anoda) se užívá kovové stříbro, jako kladná elektroda se užívá zejména měď či stříbro (nebo jiný kov, který nereaguje s kyselinou octovou).\n\n2CHCOOH → 2CHCOO + 2H\n\n2H + 2e → H\n\n2Ag -2e → 2Ag\n\n2CHCOO + 2Ag → 2CHCOOAg\n\nPři záření na tuto látku dochází k jejímu rozkladu na kovové stříbro, díky čemuž se mění barva do šeda. Vzniká acetátový aniont, který se rozkládá:\n\nCHCOOAg ↔ CHCOO + Ag → CHCOO + Ag\n\nPři reakci s hydroxidem sodným probíhá reakce, na jejímž konci vzniká černá sraženina oxidu stříbrného:\n\n2CHCOOAg + 2NaOH → 2CHCOONa + 2AgOH → 2CHCOONa + 2AgO + HO\n\nTato látka se běžně užívá jako pesticid a rovněž se v malém množství přidává do cigaret za účelem odrazení od kouření. Tato látka se přidávala i do žvýkaček.\n\nTato látka je toxická, LD pro myš je asi 36,7 mg/kg, což je poměrně hodně. Malé dávky této látky způsobují ataxii, problémy centrálního nervového systému, obtížné dýchání, a smrt.\n"}
{"id": "763940", "url": "https://cs.wikipedia.org/wiki?curid=763940", "title": "Kostel svatého Blažeje (Branišov)", "text": "Kostel svatého Blažeje (Branišov)\n\nKostel svatého Blažeje je zřícenina barokního poutního kostela na břehu stejnojmenného rybníka pod Třebouňským vrchem u Branišova v okrese Karlovy Vary. Roku 1999 byl prohlášen za kulturní památku.\n\nTepelský klášter založil v roce 1476 rybník pod dnešním kostelem, a to na místě zaniklé klášterní osady či dvora zvaného Janov či Janovec. Barokní novostavbu z let 1732–1733 nechal postavit opat tepelského kláštera Raimund III. na místě staršího zaniklého gotického kostela (dochovány fragmenty architektonických článků). Míval valbovou šindelovou střechu, nad presbytářem se nacházel šestiboký cibulový sanktusník.\n\nKostel vyhořel 20. června 1957 po zásahu bleskem. Při požáru bylo zničeno barokní zařízení z první poloviny 18. století. Oheň však nezničil klenbu nad presbytářem, která se zřítila později kvůli absenci údržby.\n\nKostel historicky patřil tepelskému klášteru, koncem 20. století se dostal do majetku města Toužim. Město jej věnovalo Biskupství plzeňskému, od roku 2007 patří občanskému sdružení \"Cesta z města.\" Téhož roku byla uvnitř kostela zlikvidována skládka a vykáceny náletové dřeviny. V roce 2008 byly provedeny záchranné práce, o rok později byla zpevněna koruna zdiva.\n\nInteriér je přístupný po domluvě nebo při pořádaných akcích. Kolem rybníka se nachází území NATURA 2000 s naučnou stezkou, ke kapli vede odbočka poutní Skokovské a naučné Davidovy stezky. V roce 2014 byl rybník a jeho okolí vyhlášen jako přírodní památka Blažejský rybník.\n\n"}
{"id": "763941", "url": "https://cs.wikipedia.org/wiki?curid=763941", "title": "Okres Konin", "text": "Okres Konin\n\nOkres Konin (polsky \"Powiat koniński\") je okres v polském Velkopolském vojvodství. Rozlohu má 1578,71 km² a v roce 2010 zde žilo 127 217 obyvatel. Sídlem správy okresu je město Konin, které však není jeho součástí, ale tvoří samostatný městský okres.\n\n"}
{"id": "763942", "url": "https://cs.wikipedia.org/wiki?curid=763942", "title": "Hrad na Zámeckém vrchu u Trutnova", "text": "Hrad na Zámeckém vrchu u Trutnova\n\nHrad na Zámeckém vrchu u Trutnova je zaniklý hrad, který stával v severní části Zámeckého kopce u soutoku Úpy, Ličné a Petříkovického potoka, nedaleko Poříčí, místní části Trutnova. Dějiny a podoba hradu jsou neznámé, ale díky své poloze umožňoval kontrolu cest, které vedly údolím Úpy a ostatních potoků.\n\nHistorii ani jméno hradu neznáme. Zakladateli byli pravděpodobně ve druhé polovině třináctého století páni ze Švábenic, kteří hrad postavili jako opěrný bod svých kolonizačních aktivit. Když na přelomu třináctého a čtrnáctého století opustili Trutnovsko, zbytečný hrad zanikl. První písemná zmínka o něm pochází až z roku 1794, kdy už byl pustý. V roce 1868 při výstavbě železniční trati Jaroměř–Trutnov byla většina hradu nenávratně zničena včetně zbytků zdiva. Jeho pozůstatky identifikoval v roce 1972 Vladimír Wolf. Roku 1936 na hradě nalezl Emil Gebauer keramický zlomek z jemně šedého materiálu.\n\nV minulosti stávala nedaleko vesnice Ostrožnice zmiňovaná roku 1260, jejíž název bývá odvozován od palisády kolem hradu.\n\nHrad svou podobou připomíná blízký Rechenburk. Hradní areál byl dvacet až třicet metrů široký a devadesát až sto metrů dlouhý. Dochovaly se z něj pouze málo patrné náznaky dvojice příkopů a valů.\n\n\n"}
{"id": "763950", "url": "https://cs.wikipedia.org/wiki?curid=763950", "title": "Projev (Ajťáci)", "text": "Projev (Ajťáci)\n\nProjev (v anglickém originále The Speech) je čtvrtý díl třetí série britského sitcomu z prostředí informačních technologií \"Ajťáci\". Poprvé byla epizoda odvysílána 12. prosince 2008.\n\nJen získala ocenění „Zaměstnanec měsíce“, což sebou nese povinnost přednést proslov. Neví si s ním rady, čehož využijí Roy s Mossem a napíšou jí text plný nesmyslů. Předají Jen malou černou skříňku, kterou vydávají za Internet doufajíc, že si jejich šéfová utrhne na konferenci pořádnou ostudu. Douglas Reynholm se zamiloval do novinářky April. Přeslechne její slova, když mu při jídle říká, že byla mužem.\n\nJen Barber získala ocenění „Zaměstnanec měsíce“ a má z toho velkou radost.\n\nDouglas Reynholm vysvětluje novinářce April Shepherdové svou pozici ve firmě:\nNovinářka mu klade různé otázky, přičemž Douglas odpovídá většinou nesmyslně. April to však připadá zábavné a nazve Reynholma nevyzpytatelným mužem. Ten ji pozve na večeři do Paříže, což je restaurace v anglickém městě Kingston upon Hull.\n\nJen si předvolá oba IT techniky k sobě do kanceláře. Pořídila si nový stůl a uplatňuje princip vertikální proxemiky, kluci si musí sednout na snížené židle. Jen k nim promlouvá z výšky o tom jak by se měli chovat. Roye nabádá, aby se víc usmíval. Moss Jen překvapí, sdělí jí, že si bude muset připravit proslov ze svého oboru, což znamená o počítačích. Jen není nadšená. Chce nějakým způsobem zaúkolovat kluky, aby proslov napsali za ni, čemuž se oni brání. Pak si však Roy uvědomí, že je to skvělá příležitost.\n\nDouglas ještě před večeří sdělí April, že by byl poctěn, kdyby jej pak doprovodila do postele. Číšník donese jídlo a Reynholm se na něj soustředí, přeslechne tedy April, která se mu svěřuje, že dříve byla mužem a podstoupila mnoho operací. Douglas s plnými ústy odpoví, že mu to nevadí, aniž by pořádně věděl, o čem je řeč.\n\nNásleduje velmi pestré období Douglasova života, v němž April hraje významnou roli. Chodí společně na šipky, kulečník, paintball, na fotbal, soutěží v pití piva a v páce a náramně se baví. Douglas se vyzná z lásky k April, ta jeho city opětuje. Když se vysvětlí, jak to bylo doopravdy s její minulostí, Reynholma zamilovanost rychle přejde.\n\nRoy a Moss zatím představují Jen černou skříňku s blikající diodou tvrdíce, že je to Internet. Na přednášce se Jen stane hvězdou, lidé jí věří, protože jsou laici v informačních technologiích. Roy a Moss jsou zklamáni, očekávali jiný scénář. Ten se začíná naplňovat v okamžiku, kdy se roztříští skleněná výplň a dovnitř vpadne April a rozbije černou skříňku (tomu předcházela nemilosrdná rvačka s Douglasem). Nastává panika, lidé se zoufale snaží zachránit, rvou se a prchají pryč z místnosti.\nVedlejší role v epizodě „Projev“:\n\n\n\n"}
{"id": "763960", "url": "https://cs.wikipedia.org/wiki?curid=763960", "title": "Davidova stezka", "text": "Davidova stezka\n\nDavidova stezka je naučná stezka v okrese Karlovy Vary věnovaná odkazu zdejšího rodáka, významného vědce, geodeta a astronoma, Aloise Martina Davida. Její délka je 33,0 kilometrů.\n\nOkružní trasa od roku 2011 spojuje Klášter Teplá, klášterní hřbitov s Davidovým hrobem, jeho rodiště Dřevohryzy s památníkem, zříceniny jeho astronomické observatoře na Branišovském vrchu s Vidžínem, kam David docházel do školy.\n"}
{"id": "763961", "url": "https://cs.wikipedia.org/wiki?curid=763961", "title": "Mistrovství Evropy ve fotbale žen 1987", "text": "Mistrovství Evropy ve fotbale žen 1987\n\nMistrovství Evropy ve fotbale žen 1987 bylo druhým ročníkem tohoto turnaje. Vítězem se stala norská ženská fotbalová reprezentace.\n\nCelkem 16 týmů bylo rozlosováno do čtyř skupin po čtyřech týmech. Ve skupinách se utkal každý s každým dvoukolově (doma a venku). Vítězové jednotlivých skupin postoupili na závěrečný turnaj.\n\n"}
{"id": "763982", "url": "https://cs.wikipedia.org/wiki?curid=763982", "title": "Skokovská stezka", "text": "Skokovská stezka\n\nSkokovská stezka je mariánská poutní a naučná stezka spojující od roku 2010 poutní místo klášter premonstrátů v Teplé, kde je uložen relikviář s ostatky blahoslaveného Hroznaty, s kdysi velmi slavným barokním mariánským poutním místem ve (Mariánských) Skocích u Žlutic, kde byl od roku 1717 každoročně uctíván desítkami tisíc poutníků zázračný dobrotivý obraz Panny Marie Pomocnice, lidově označovaný jako „Panenka Skákavá“. \n\nPopudem ke zřízení poutní stezky byla snaha o záchranu a oživení zanikajícího poutního místa ve Skocích. \n\nSmyslem putování je vykonání křesťanské pouti spojené s pokáním, očištěním, požehnáním a předkládáním proseb prostřednictvím Panny Marie Bohu. Stezka však v sobě zahrnuje i prvek naučný a poznávací – je naučnou stezkou, která poutníka seznámí se zajímavým, ale ještě málo známým regionem Čech. Je tedy určena nejen věřícím, nýbrž všem návštěvníkům bez rozdílu.\nTrasa stezky propojuje další místa, která k sobě mají ideové, duchovní a historické vazby, jako například: klášter trapistů Matky Boží v Novém Dvoře (duchovní centrum kontemplace), Toužim (působiště autora skokovského obrazu J. W. Richtera a skokovské vrchnosti, markrabat bádenských), Útvinu (působiště stavitele skokovského chrámu J. Schmieda), Žlutice (působiště duchovního otce poutního místa ve Skocích, premonstráta J. Ricka), zříceninu poutní kaple svatého Blažeje u Branišova a dále řadu kulturních a přírodních zajímavostí regionu Tepelska, Toužimska, Bochovska a Žluticka. \nZčásti respektuje původní historické trasy poutních procesí do Skoků.\n\nHlavní část stezky má charakter pěší poutě k Panně Marii Skokovské – „Panence Skákavé“ – z Teplé do Skoků, další doplňující část slouží k návratu poutníků do Teplé (přes Žlutice), kde pěší část putovaní končí. Poutníci se pak vracejí do Teplé po regionální železnici vlakem přes Bečov nad Teplou, kde bude výhledově do duchovní náplně poutě zařazena i možnost uctění ostatků sv. Maura v jeho relikviáři na bečovském zámku.\n\nPoutní provoz je vzhledem k podmínkám na trase i ve Skocích (není zde odpovídající zázemí) a možnostem tepelské kanonie a sdružení, které se o provoz stará, závislý na pomoci dobrovolníků. Hlavní poutní sezóna probíhá od července do srpna.\nPěší část lze zvládnout za tři dny, čtvrtý den je určen pro návrat zpět do Teplé.\n\nOd roku 2010 je možné získat certifikát o řádně vykonané pouti, vydaný na základě předloženého a potvrzeného poutnického pasu. \n\nDélka pěší trasy Teplá – Skoky – Žlutice:\n\nDostupnost trasy po železnici: \n\n"}
{"id": "763983", "url": "https://cs.wikipedia.org/wiki?curid=763983", "title": "Nové definice SI", "text": "Nové definice SI\n\nMezinárodní výbor pro míry a váhy (CIPM) navrhl v roce 2011 změnu definic základních jednotek soustavy SI, která byla přijatá v roce 2018 a vstoupila v platnost v květnu 2019. Sada sedmi základních jednotek jako takových zůstala zachována: metr, kilogram, sekunda, kelvin, ampér, kandela a mol. Staré definice sekundy, metru a kandely byly považovány za vyhovující, a proto se změnily jen jejich formulace s ohledem na jednotný formát pro všechny jednotky. Definice kilogramu, ampéru, kelvinu a molu byly ale principiálně změněny tak, že každá z těchto jednotek je pevně spjata s určitou neměnnou vlastností přírody. Důležitým požadavkem na nové definice byla samozřejmě zpětná kompatibilita, tedy aby nové jednotky byly stejně velké jako stávající s maximální dosažitelnou přesností.\n\nProtože byly splněny všechny klíčové podmínky požadované pro zavedení (přesnost nových metod realizace etalonů i nová adjustace fundamentálních fyzikálních konstant), Generální konference pro míry a váhy (CGPM) schválila změnu definic na svém 26. zasedání ve Versailles 16. listopadu 2018. Změna vstoupila v platnost 20. května 2019, tedy symbolicky ve Světový den metrologie, který je výročím přijetí Metrické konvence.\n\nŘada autorů má kritiku vůči některými definicím - včetně toho, že návrh nedokázal řešit dopad rozbití vazby mezi definicí daltonu a definicemi kilogramu, molu a Avogadrovy konstanty.\n\nKilogram je jako poslední z jednotek SI definován fyzickým etalonem, mezinárodním prototypem kilogramu, se kterým je třeba porovnávat hmotnosti všech ostatních těles. Nelze ovšem zaručit, že hmotnost prototypu je absolutně stálá. Porovnávání s kanonickými kopiemi spíše naznačuje, že relativní nejistota měření je v řádu 10, tedy že hmotnost prototypu se přes veškerou snahu časem mění řádově o desítky mikrogramů. Přitom na definici kilogramu v současnosti závisí i jednotky ampér, mol a kandela, takže i jejich hodnoty mohou být považovány za časově ne zcela stabilní. Z těchto důvodů vznikla iniciativa definovat všechny jednotky pouze slovně, na základě neměnných vlastností přírody, k jejichž realizaci není potřeba konkrétní etalon.\n\nSoučasná definice kelvinu, jednotky termodynamické teploty, je vázána na pevnou vlastnost přírody: teplotu trojného bodu vody. To se zdá být principiálně správné, ale praktická realizace naráží na problémy. Přesná teplota trojného bodu až příliš závisí na chemické čistotě a izotopovém složení použité vody. Navíc je technicky obtížné tuto definici používat při velmi nízkých teplotách, blízkých absolutní nule. Proto i kelvin má být definován novým způsobem.\n\nSoučasná definice ampéru (a všech jednotek od něj odvozených) na základě magnetické síly působící mezi nekonečně dlouhými vodiči s elektrickým proudem rovněž naráží na problémy při praktické realizaci. Z toho důvodu už mnoho národních standardizačních úřadů používá etalony elektrických veličin založené na kvantovém Hallově jevu resp. Josephsonově jevu, jejichž elektrický odpor resp. elektrické napětí má fyzikálně jednoznačný vztah k hodnotě Planckovy konstanty a elementárního náboje. Navržené definice se přizpůsobily této praxi.\n\nV minulosti se velmi osvědčily stávající definice jednotek sekunda a metr. Pouze tyto dvě jednotky zůstanou v novém systému absolutně stejně velké jako dříve. Sekunda je definována na základě vlastností atomu cesia, které jsou považovány za zcela stabilní, a v praxi je úspěšně realizována atomovými hodinami (tzv. cesiový standard). Metr je definován s využitím předchozí definice sekundy na základě pevné hodnoty rychlosti světla ve vakuu, která patří mezi základní fyzikální konstanty. Praktičnost těchto definic motivuje snahu formulovat definice ostatních jednotek stejným způsobem: \"stanovením přesné číselné hodnoty určité fyzikální konstanty\".\n\nPro snazší pochopení nového systému a zdůraznění této základní myšlenky jsou definice všech 7 základních jednotek přeformulovány tak, aby byla explicitně uvedena konstanta, jejíž číselná hodnota je definicí fixována. Jde o principiálně stejný způsob, jakým se ve fyzice běžně definují přirozené jednotky.\n\nDefinice sedmi základních jednotek vyžaduje stanovit číselné hodnoty vybraných sedmi fyzikálních veličin, které jsou obecně považovány za konstantní. CIPM ve svém návrhu, aktualizovaném začátkem roku 2018, zvolil tyto konstanty (návrh již respektuje novou speciální adjustaci konstant CODATA 2017):\n\n\nNové definic jednotek jsou uvedeny v takovém pořadí, aby každá závisela pouze na definicích uvedených výše. Z toho je zřejmé, že nenastává definice kruhem. Pro srovnání jsou uvedeny i definice platné do května 2019.\n\nPozději bylo upřesněno, že atom cesia musí být v klidu a teplota pozadí blízká 0 K. Ze třetího zákona termodynamiky plyne, že teplota absolutní nuly je nedosažitelná. Lze se k ní však libovolně přiblížit. Podmínku nulové termodynamické teploty je třeba chápat tak, že cesiové hodiny musí provádět korekce s ohledem na teplotu pozadí.\n\nNová formulace je obsahově zcela shodná se stávající, včetně podmínek pro emisi záření. Neporušeným stavem se rozumí stav izolovaného atomu cesia nenarušený žádným vnějším polem, tedy ani zářením černého tělesa odpovídajícího teplotě okolního prostředí. Časem se rozumí vlastní čas z pohledu obecné teorie relativity. Nově definované podmínky jsou tak totožné s podmínkami předchozí definice (v klidu při teplotě 0 K). Liší se jen formálně, aby měla stejný formát jako ostatní navrhované definice, čímž vynikne idea, že každá jednotka je svázána s určitou neměnnou vlastností přírody.\n\nAž na formální znění tedy zůstala definice sekundy nezměněna. Vzhledem k pokroku v metrologii času a frekvence se však uvažuje o budoucí faktické redefinici i u sekundy, která by měla vstoupit v platnost ještě před rokem 2030, podle předběžných předpokladů nejspíše v roce 2026. Precizní definice a realizace sekundy je velmi důležitá, protože v novém systému jsou definice všech jednotek kromě molu od sekundy odvozené.\n\n\nTaké zde jsou obě formulace ekvivalentní. Definicí metru je přesně stanovena vlnová délka mikrovlnného záření, které je uvedeno v definici sekundy, vztahem\nPorovnání neznámé vzdálenosti s touto vlnovou délkou lze provádět interferometricky.\n\n\nToto byla nejpodstatnější z přijatých změn. Definice založená na prototypu byla v platnosti již od první konference CGPM v roce 1889 a bylo zřejmé, že má své meze. Spojení se základní fyzikální konstantou nově umožnilo, aby velikost kilogramu a všech jednotek od něj odvozených byla spolehlivě časově stabilní. Planckova konstanta \"h\" je základní konstantou kvantové teorie, kde určuje mimo jiné vztah mezi energií a frekvencí fotonu: \"E\"=\"hf\". Speciální teorie relativity poskytuje vztah mezi energií a hmotností, kde konstantou úměrnosti je rychlost světla ve vakuu: \"E\"=\"mc\"². Tyto dva fyzikální zákony umožňují odvodit definici kilogramu od číselné hodnoty Planckovy konstanty. Měření hmotnosti podle nových definic prakticky umožňují wattové váhy, přičemž se využije i nová definice ampéru.\n\nVyjádřeno jinými slovy: „Permeabilita vakua formula_2 má hodnotu přesně formula_3 H/m.“\n\nZafixování elementárního náboje a Planckovy konstanty stanovuje přesně také hodnotu Josephsonovy konstanty formula_4 a von Klitzingovy konstanty formula_5, které se vyskytují ve vztazích pro Josephsonův jev resp. kvantový Hallův jev. Tímto způsobem lze vytvořit etalony elektrického napětí \"U\" a elektrického odporu \"R\". Realizace ampéru je pak založena na aplikaci Ohmova zákona formula_6. Druhou možností je využití jednoelektronové pumpy s přesným taktováním, čímž by byl uzavřen tzv. metrologický trojúhelník.\n\n\nBoltzmannova konstanta formula_7 je základní konstantou statistické fyziky, kde spojuje entropii s rozdělením pravděpodobnosti mikrostavů systému. Jako konstanta úměrnosti se objevuje ve stavové rovnici ideálního plynu. Určuje také vztah mezi teplotou plynu a pohybovou energií jeho molekul (ekvipartiční teorém). Nová definice kelvinu umožňuje převést měření teploty na měření energie částic, což je v mnoha případech jednodušší, zejména při teplotách extrémně vysokých nebo nízkých.\n\nTato definice svazuje látkové množství s hmotností. Lze ji vyjádřit slovy: „Relativní atomová hmotnost uhlíku 12 je přesně 12.“\n\nZ nové definice je více zřejmé, že látkové množství formula_8 je veličina zcela nezávislá na ostatních šesti základních veličinách a jednoduše odpovídá počtu formula_9 částic vybraného typu ve vzorku látky formula_10.\n\n\nRozdíl mezi těmito definicemi je pouze ve formulacích. Přesto v novém systému není jednotka kandela absolutně stejně velká, protože závisí na definici kilogramu.\n\nJednotka mol, která ve stávajícím systému závisí na definici kilogramu, je v novém systému zcela nezávislá na ostatních jednotkách. Tím je zvýrazněna odlišnost veličin hmotnost a látkové množství. Všechny ostatní jednotky naopak odkazují na definici sekundy, která je i nadále určena osvědčeným cesiovým standardem, nezávisle na ostatních základních jednotkách. Definice metru nadále vychází z definice sekundy a de facto určuje vlnovou délku zmíněného záření cesiového atomu podle vztahu formula_11. Nová definice kilogramu je vedle Planckovy konstanty založena na definicích metru a sekundy.\n\nOstatní závislosti jsou graficky vyznačeny v obrázku. Každé ze sedmi základních jednotek odpovídá hodnota jedné fyzikální konstanty. Srovnání s grafem v úvodu tohoto textu ukazuje, že ampér ani mol v novém systému nepoužívají definici kilogramu, ale nově na ní závisí kelvin.\n\nNormativní určení hodnot vybraných fundamentálních konstant má vliv na další důležité fyzikální konstanty. Některé konstanty a převodní faktory původně zatížené nejistotami měření jsou v novém systému jednotek známy zcela přesně. Mezi ně patří:\n\nU jiných konstant je situace opačná, původně byly stanoveny přesně a nově jsou zatíženy nejistotou. Zejména jde o vlastnosti fyzikálního vakua:\n\n\nKonstanta formula_23 je bezrozměrná veličina, takže její hodnotu nelze ovlivnit volbou systému jednotek, je nutné ji změřit. Tabulky CODATA 2014 uvádějí, že je známa s relativní nejistotou 3,2×10. Stejnou nejistotou budou v novém systému zatíženy i konstanty \"μ\", \"ε\", \"Z\".\n\nNewtonova gravitační konstanta, ačkoli patří mezi fundamentální fyzikální konstanty, není užita v žádné z definic. Dosud totiž nikdo neobjevil způsob, jak určit její jednoznačnou hodnotu s dostatečnou přesností srovnatelnou s jinými konstantami. V poslední době byla změřena v několika nezávislých experimentech, naměřené hodnoty se však neshodují a rozcházejí se o více, než je relativní nejistota měření v jednotlivých experimentech. Proto zůstává relativní nejistota při posledních adjustacích (CODATA 2006, 2010 a 2014) vysoká, o několik řádů vyšší než u jiných fundamentálních konstant.\n\n\"Dalton\", jiným názvem \"atomová hmotnostní jednotka\", (značka Da nebo u) je jednotka hmotnosti často užívaná v chemii i v atomové a jaderné fyzice. Velikost jednotky přibližně odpovídá hmotnosti nukleonů, formula_24. Je to jedna ze tří jednotek závislých na experimentálně určované hodnotě, které Mezinárodní úřad pro míry a váhy (BIPM) povoluje užívat zároveň s SI (také elektronvolt a astronomickou jednotku). Dalton je definován jako 1/12 klidové hmotnosti atomu uhlíku C v základním stavu. V současném systému SI to znamená, že platí přesný vztah mezi daltonem a Avogadrovou konstantou:\nNová definice molu fixuje Avogadrovu konstantu nezávisle na atomech uhlíku, čímž do výše uvedeného vztahu principiálně zasahuje.\n\nPři připravované redefinici se z důvodů kontinuity hodnot relativních atomových hmotností zachovala stávající definice atomové hmotnostní konstanty a tedy i daltonu pomocí experimentálně určené hmotnosti atomu uhlíku 12. Přestala však platit přesná hodnota molární hmotnostní konstanty; ta bude mít nyní stejnou relativní nejistotu jako atomová hmotnostní konstanta resp. dalton (čili atomová hmotnostní jednotka), třebaže některé metrologické studie se dříve klonily k fixaci hodnoty \"M\" spojené však s nepatrnými změnami relativních atomových hmotností.\n\nV roce 1999 konstatovala 21. konference CGPM, že snaha o předefinování kilogramu je opodstatněná a národní laboratoře mají pokračovat v úsilí, které povede k jeho spojení s některou přírodní konstantou. V roce 2007 stanovila 23. konference CGPM podmínky, které musí být splněny před přijetím nových definic kilogramu, ampéru, kelvinu a molu. Na podzim roku 2011 konstatovala 24. konference CGPM, že podmínky sice ještě nejsou zcela splněny, ale došlo k významnému pokroku. Aby všechny zúčastněné strany získaly podrobnější představu o chystaných změnách, byl zároveň vydán návrh nového znění brožury BIPM, která obsahuje definice jednotek a doporučuje způsoby zacházení s nimi. Jak ukazuje aktualizované znění, nové definice se od návrhu podstatně neliší, kromě upřesnění několika posledních platných číslic v hodnotách konstant a případných drobných formulačních změn, vycházejících z připomínek odborné obce k formulační korektnosti.\n\nRezoluce CGPM jsou připravovány Mezinárodním výborem pro míry a váhy (CIMP), jemuž poskytují odborné poradenství jeho Poradní výbory.\n\nPoradní výbor pro hmotnost a související veličiny (CCM – Consultative Committee for Mass and Related Quantities) při projednávání redefinice kilogramu pomocí univerzálních konstant doporučil, aby byly před redefinicí splněny mimo jiné následující podmínky:\n\nV doporučení G1 (2013) ze svého 14. zasedání CCM přeformuloval první podmínku tak, že musí zahrnovat jak experimenty založené na wattových váhách, tak na XRCD (X-ray Crystal Density, tedy určení početní hustoty částic v krystalové mřížce pomocí rentgenového záření). Byly doplněny podmínky co nejpřímějšího porovnání s mezinárodním prototypem kilogramu a validace procedury budoucí realizace kilogramu v souladu se zásadami BIPM MRA.\n\nPrvní podmínku dosud splnily výsledky wattových vah NIST (2007), projektu Avogadro (2011) a wattové váhy kanadského NRC. Ty dosáhly v roce 2014 nejistoty 2×10 a jako první tak splnily druhou podmínku.\n\nPorovnání posledních výsledků jednotlivých experimentů, kterým bylo věnováno samostatné číslo 2 svazku 51 časopisu Metrologia (2014), ukázalo velmi dobrou vzájemnou konzistenci výsledků. Pokrok tak již v r. 2014 naznačil, že redefinice (z pohledu podmínek pro nový kilogram a mol) mohla proběhnout v roce 2018, Generální konference pro míry a váhy schválila změnu definice na svém 26. zasedání ve Versailles 16. listopadu 2018.\n\n\nU redefinice ampéru byla situace ještě příznivější. Pro 3 ohmicky vzájemně závislé veličiny – elektrický proud, napětí a odpor – existují principiálně vhodné realizace etalonů kvantovaných hodnot závislých pouze na univerzálních konstantách – pro proud jednoelektronová pumpa (proud závisí pouze na elementárním náboji \"e\" a taktovací frekvenci), pro napětí Josephsonův přechod (napětí závisí pouze na taktovací frekvenci a Josephsonově konstantě, tedy jen na univerzálních konstantách \"h\", \"e\") a pro odpor zařízení pro kvantový Hallův jev (odpor je realizován jako násobek von Klitzingovy konstanty, závislé též jen na univerzálních konstantách \"h\", \"e\"). Praktické realizace však mohou být zatížené sice malými, ale pro velmi přesnou metrologii nezanedbatelnými nejistotami (ať už reálně zjištěnými, jako elektronický šum u zařízení pro kvantový Hallův jev, nebo způsobenými hypotetickými dalšími vlivy). Proto je snaha nejen o zvyšování přesnosti takových etalonů, ale i o hledání nezávislých způsobů realizace, umožňujících s obdobnou přesností vyloučit vliv skrytých systematických chyb.\n\nV roce 2012 se podařilo vytvořit polovodičový obvod, který může sloužit jako standardizovaný etalon kvantovaných hodnot elektrického napětí, realizovaný na principu odlišném od Josephsonova jevu. Vzájemné provázání prvků pro kvantový etalon proudu a odporu (sériové zapojení jednoelektronové pumpy a zařízení pro kvantový Hallův jev) v jednom polovodičovém obvodu představuje fyzikálně nezávislou realizaci napětí a umožňuje vyloučit případné systematické nejistoty josephsonovsky realizovaných napětí vyplývající z hypotetických (i když prokazatelně velmi malých) korekcí dalších vlivů daných fyzikou polovodičů.\n\nV roce 2013 se britským vědcům podařilo vytvořit jednoelektronovou pumpu na bázi grafenu, u které může být dosaženo taktovací frekvence řádu gigahertzů, požadované pro proudový etalon. Stala se tak (vedle nepřímého stanovení přes kvantované napětí a odpor) nejvýznamnějším současným kandidátem na přímou realizaci nově definovaného ampéru.\n\nVědcům německé Physikalisch-Technische Bundesanstalt se v roce 2013 podařilo vyvinout kvantový proudový standard, který sériovým zapojením jednoelektronových pump omezuje nepřesnosti stochastického charakteru způsobené tunelovým jevem. Navíc nejen generuje taktovaný jednoelektronový proud, ale současně a nezávisle tento proud měří. V roce 2016 se jim podařilo zvýšit přesnost tohoto měření a dosáhnout relativní chyby pouhých 1,6×10.\n\nPro novou definici kelvinu doporučil Poradní výbor BIPM pro termometrii (CCT) na svém 25. zasedání v roce 2010, aby před uskutečněním redefinice byla hodnota Boltzmannovy konstanty stanovena s relativní nejistotou v řádu 10 z měření založených na fundamentálně rozdílných metodách primární termometrie, v ideálním případě pomocí akustické plynové termometrie a pomocí termometrie založené na permitivitě plynů, podpořených dalšími metodami, jako termometrií pomocí Johnsonova šumu, radiační termometrií a termometrií pomocí dopplerovského rozšíření, a na základě těchto hodnot by měla být přijata adjustovaná hodnota CODATA. V roce 2013 se podařilo dosáhnout požadované přesnosti akustickou plynovou termometrií. Hodnota \"k\" = 1,380 651 56 (98)×10 J·K, což představuje nejistotu 0,7×10. S využitím termometrie pomocí permitivity plynů byla v roce 2017 určena hodnota Boltzmannovy konstanty \"k\" = 1,380 6482 ×10 J·K s relativní nejistotou 1,9×10.\n\nOkamžik, kdy redefinice vstoupí v platnost, tedy závisel zejména na pokroku v přesnosti a konzistenci určení Planckovy a Boltzmannovy konstanty. V roce 2016 prohlásil Donald Burgess z NIST, že stávající výsledky měření fundamentálních konstant, na kterých budou nové definice SI založeny, již dosáhly přesnosti vyhovující požadavkům na zavedení redefinice.\n\nPro závěrečnou etapu před přijetím byl stanoven harmonogram, svazující schválení nových definic s novou adjustací fundamentálních fyzikálních konstant. Ta byla vydána v r. 2017.\n\nRedefinice byla přijata CGPM na 26. zasedání 16. listopadu 2018 ve Versailles v Paříži. Vstoupení v mezinárodní platnost bylo stanoveno na 20. května 2019, tj. Světový den metrologie, který je výročím přijetí Metrické konvence. Český Zákon o metrologii, obsahující definice SI, nebo příloha evropské direktivy 80/181/EEC budou muset být také novelizovány a s termínem platnosti redefinice budou muset být vydány i nové revize řady dotčených odborných norem pro veličiny a jednotky, např. řada (ČSN) ISO/IEC 80000 či (ČSN) IEC 60050. Následovat by mělo vydání nové adjustace fundamentálních fyzikálních konstant již v duchu nových definic.\n\nVzhledem k pokroku v metrologii času a frekvence se uvažuje o budoucí faktické redefinici i u sekundy.\n\nStávající i nová definice vycházejí z měření času atomovými cesiovými hodinami, pracujícími na mikrovlnných frekvencích. Jako slibnější se však jeví nové typy optických atomových hodin, tedy hodin založených na kvantových přechodech s energiemi odpovídajícími frekvencím spektrálního pásma viditelného či ultrafialového záření, u kterých proběhne za 1 sekundu o zhruba 4 až 6 řádů více oscilací a potenciálně tak umožňují řádově vyšší přesnosti než nejpřesnější hodiny cesiové. Mohou to být optické atomové hodiny založené na oktupólovém přechodu v iontu ytterbia Yb, na kvadrupólovém přechodu v iontu stroncia Sr, ytterbia Yb, vápníku Ca, rtuti Hg či hodiny s iontem hliníku Al s kvantovou logikou. Kvantová logika, využívající spřažení daného iontu hliníku Al v kvadrupólové elektrické pasti s jiným iontem (např. Mg) v dodatečném vnějším magnetickém poli, umožňuje detekovat kvantový stav iontu i aplikovat laserové chlazení, které by jinak nebylo prakticky proveditelné, protože vhodný přechod by odpovídal ultrafialovému záření, a podstatně tak snížit různé příspěvky k relativní neurčitosti frekvence – v r. 2019 se ji podařilo snížit na rekordních 0,94×10. \n\nJinou slibnou metodou je využití přechodů v neutrálních atomech v optické mřížce, tedy zachycených v potenciálu stojaté elektromagnetické vlny ze dvou protichůdných laserových paprsků. Limitující fundamentální (neodstranitelná) kvantová nejistota tak může být zredukována zprůměrováním a zvýšena tak stabilita a přesnost. Mohou to být hodiny využívající přechodu v atomech stroncia Sr, ytterbia Yb či rtuti Hg. Rekordní relativní přesnost hodin tohoto typu, dosažená v roce 2018, je 2,5×10, ve stejném roce bylo dosaženo i rekordní stability (3,2×10) a opakovatelnosti měření.\n\nDalším typem jsou hodiny s kryogenickým paprskem atomů vodíku s dvoufotonovým přechodem 1S-2S.\n\nOd roku 2011 je znám princip tzv. jaderných hodin, založených na magnetickém dipólovém přechodu mezi energetickými stavy jádra iontu thoria, který by umožňoval dosažení odchylky pouhé 1 s za 200 miliard let (1,6×10).\n\nPřípadná změna standardních hodin z cesiových na jiný, přesnější typ by znamenala úpravu definice sekundy ve specifikaci přechodu a číselné hodnotě, případně i ve vymezení podmínek. Neměla by žádný vliv na definice ostatních základních jednotek, mohla by však implicitně zvýšit přesnost jejich určování (zejména u metru).\n\nPoradní výbor CIPM pro čas a frekvenci (CCTF) ve svém „Strategickém dokumentu“ navrhuje 5 milníků, které musí být pro redefinici dosaženy. Předpokládají se optické atomové hodiny (slibných je přinejmenším 8 různých typů, založených na jiném energetickém přechodu daného iontu nebo jiném principu). Základem je dosažení takové přesnosti, že nejméně 3 různé (v různých laboratořích nebo různé konstrukce) hodiny nového typu musí mít validovanou nejistotu o zhruba 2 řády lepší než nejlepší cesiové hodiny v té době. Výsledky nezávislých měření daným typem musí být přenositelné, tedy srovnatelné v různých institucích pomocí přenosných hodin či pomocí pokročilých spojení, a to s relativními odchylkami pod 5×10, zpřesnění dané redefinicí nezmění výsledek měření nejlepšími cesiovými hodinami v té době (v rámci jejich nejistoty), sekundární reprezentace takové nově definované sekundy umožní regulárně přispívat k TAI a výsledky měření aspoň 5 jinými typy optických atomových hodin budou srovnatelné (s relativními odchylkami pod 5×10).\n\nDosažení stanovených milníků (budou-li takto akceptovány) se předpokládá v roce 2022. S uvážením trvání schvalovacího procesu v poradních výborech a CIPM a vzhledem ke čtyřletému cyklu CGPM by mohla redefinice sekundy proběhnout nejdříve v roce 2026; odhad vycházející ze současného stavu předpokládá nabytí platnosti ještě před rokem 2030. Datum 2026 považují za reálné i metrologové předních světových pracovišť pro měření času a frekvence (např. v NIST), a to s přihlédnutím k tomu, že některá kritéria již byla naplněna v r. 2018; někteří však pochybují, zda se najde dostatečně silný důvod pro reálné upotřebení redefinice a spekulují s oddálením až do raných třicátých let. Tímto důvodem by však mohla být gravitační astronomie, tedy přesnější a snazší detekce nedávno prokázaných gravitačních vln, nebo přesnější, centimetrová geodézie.\n"}
{"id": "763984", "url": "https://cs.wikipedia.org/wiki?curid=763984", "title": "Srbská romantická literatura", "text": "Srbská romantická literatura\n\nRomantická vlna procházela srbskou literaturou od 30. let 19. století až do let sedmdesátých. Podobně jako i u jiných evropských národů, také v Srbsku a Dolních Uhrách tematicky odpovídá boji za moderní podobu národa a národní literatury. \n\nCentrem rozvoje národních myšlenek, literatury, divadla i žurnalistiky, se stal Novi Sad, kam byla z Pešti také v roce 1864 přemístěna Matice srbská. Jihouherské prostředí bylo mnohem rozvinutější, než tomu bylo v samotném Srbsku, které se během zmíněného devatenáctého století začalo pomalu stávat samostatně fungujícím státem. V Srbsku samotném chyběly vzdělávací instituce, nebo byly v samém zárodku, a tak byl okruh čtenářů, či tvůrců velmi malý. Doboví autoři využívali předností, kterých se nabízelo v rozsáhlé mnohonárodnostní říši. Získávali vzdělání a rozhled v centrech Rakousko-Uherska, cestovali po Evropě a tak mohli být ovlivněni dobovými idejemi. Mnozí z tehdejší generace spisovatelů přejali myšlenky slovanské vzájemnosti a panslavismu, které se už nějakou dobu šířily po Habsburské monarchii a mluvilo se o nich i na slovanském sjezdu v roce 1848.\n\nZnámý srbský literární historik Jovan Deretić rozdělil období domácí romantické literatury na dvě etapy: Čtyřicátá léta (dobu Branka Radičeviće) a šedesátá léta (období básníků zapojených do Omladiny). \n\nRomantismus v Evropě nastolil téma lidové tvorby. Vuk Stefanović Karadžić po setkání s Jernejem Kopitarem a dalšími vzdělanci (při svém pobytu v německých zemích) zjistil, že je o lidové příběhy posbírané z okolí východní Bosny a také Hercegoviny zájem a ujali se tak systematické práce na zaznamenání ústní lidové slovesnosti. Spolu s Đurou Daničićem také kodifikovali spisovnou podobu srbského jazyka. Ta sice nebyla zprvu přijata kladně, ale mnozí spisovatelé tehdejší doby ji přijali. Včetně například básníka Branka Radičeviće, či Petra Petroviče-Njegoše. První z nich se stal mladým básníkem, opěvujícím krásy rodného kraje (Frušky Gory, Sremských Karlovců) a mládí, druhý z nich ve svém rozsáhlém básnickém cyklu \"Gorski Vijenac\" popsal vyhánění muslimského obyvatelstva Černé Hory. Oba dva se tak zasloužili o sepsání vrcholných děl srbského básnictví a stali se vzory pro řadu dalších umělců.\n\nNová literatura vycházela také velmi často z ústně podávaných příběhů. S vzrůstajícím významem školství v tehdejší Evropě a samozřejmě i v Rakousko-Uhersku, přibývalo studentů, jejichž zájem o národní kulturu rostl. Spolky a kroužky, které tehdejší studenti zakládali, sehrávaly v tehdejší romantické literatuře nemalou úlohu. Roku 1866 se sjednotily v jedinou organizaci s názvem Omladina. K této omladině patřila „trojice“ jihouherských spisovatelů – Jovan Jovanović Zmaj, Laza Kostić a Đura Jakšić. A to i přesto, že se v jejich tvorbě objevily i jiné, nápadně realistické rysy. Tato trojice byla z hlediska básnické tvorby velice plodná a vlastní práce uveřejňovala v různých časopisech. Z těch, které v Novém Sadě vycházely zastupoval významnou roli také Letopis matice srbské, ještě předtím, než se přeorientoval v odborný časopis. Svojí tvorbu prodchli – stejně jako tomu bylo v případě jejich předchůdců – národnostní tematikou. Proto se také často dostávali do konfliktu s tehdejší rakouskou mocí a útočiště hledali v zahraničí. Ani v samotném Srbsku pod nadvládou Obrenovićů však nebyly podmínky jednoduché, neboť tehdejší byrokracie se nástupu liberální moderní společnosti, kterou tito politicky aktivní básníci prosazovali, obávala.\n\n"}
{"id": "763988", "url": "https://cs.wikipedia.org/wiki?curid=763988", "title": "Umělec (film)", "text": "Umělec (film)\n\nUmělec (angl. \"The Artist\", franc. \"L'Artiste\") je černobílý téměř němý snímek režiséra Michela Hazanaviciuse z roku 2011 se Jeanem Dujardinem v hlavní roli. Děj filmu se odehrává v Hollywoodu v letech 1927 až 1932. \"Umělec\" byl uveden na Mezinárodním festivalu v Cannes v květnu 2011. Hlavní představitel Jean Dujardin si odnesl cenu za nejlepší výkon. Na 84. udílení Oscarů získal z deseti nominací pět cen. Na 69. ročníku udílení Zlatých glóbů získal film ze šesti nominací tři ceny, včetně te pro nejlepší film roku v kategorii komedie / muzikál.\n\nRok 1927, nad Los Angeles ční nápis Hollywoodland, George Valentin (Jean Dujardin) je slavnou filmovou hvězdou a studio Kinograph se svým šéfem Alem Zimmerem (John Goodman) točí jeden úspěšný němý kousek za druhým. Jejich společný film \"Ruská aférka\" právě trhá rekordy a naplňuje kinosály po celé zemi. Při premiéře charismatický Valentin předvádí na pódiu číslo se svým psem a zároveň hrdinou mnoha jeho filmů. Mazlíčkovi je věnováno mnohem víc pozornosti, než kolegyni Constance (Missi Pyle). Před biografem je zástup médií a fanoušků čekajících na slavného herce. Při roztomilé nehodě šťouchne do George jedna fanynka (Bérénice Bejo), umělec neztrácí hlavu a pro noviny s ní zapózuje.\n\nDruhý den se Zimmer rozčiluje, že o filmu se píše až na páté straně, kdežto neznámou ženu, která Valentinovi uštědřila polibek, rozebírá kde jaký plátek na titulce. Valentino se tomu jen směje. Mladá žena hrdě nosící noviny v podpaží zkouší štěstí na konkurzu ve studiích Kinographu. Hledají tři tanečnice. Když je mezi vybranými i ona tajemná fanynka z předešlé noci, vyjde najevo její jméno, Peppy Miller. Na natáčení se seznamuje s Valentinem, kterému padne hned do oka. Šéf studia není nadšený její přítomnosti, ale velká hvězda ho prosí, aby mladičkou tanečnici nechal hrát. A Peppy Miller je plná talentu. Hned po natáčení přichází do šatny velkého Valentina, aby mu poděkovala, že se přimluvil u Zimmera. Ten tam však není. Peppy se zakouká do jeho obleku, když v tom vchází George. Poradí ji, aby si našla něco, co jiné herečky nemají a tak se stát slavnou. A tužkou na oči ji udělá nad pravým rtem znaménko krásy.\n\nRok 1929, němá éra filmu se blíží ke konci, newyorskou burzou otřásá krach a sláva a lesk George Valentina začíná klesat. Mezitím hvězda mladičké Peppy Miller stoupá. Způsobeno je to především nástupem nové techniky - zvuku. Kdežto Valentino ve své pýše nehodlá na způsobu natáčení a tvorbě svých filmů nic měnit, jméno Peppa Miller se dostává ze spodních řádků titulek do těch vrchních. Kinograph se zvuku snaží přizpůsobit, což se Valentinovi nelíbí. V noci ho dokonce trápí sny, ve kterých je slyšet každičký zvuk kromě jeho hlasu. Když jednoho dne vchází do studií a nalezne všudepřítomné podivné ticho, nelíbí se mu to. Vchází do kanceláře velkého Zimmera a nalézá jej ve společnosti producentů a majitelů filmových studií. Valentinovy obavy se stávají skutečností. Němý film končí. S tím se však on odmítá smířit a proto podepisuje jeden šek za druhým, aby mohl zaplatit svůj vlastní film. Jako jeho producent a režisér, a zároveň hlavní představitel, doufá, že film přiláká diváky. Stane se však opak. Diváci dávají filmu \"Slzy lásky\" košem a chodí raději na zvukový film Peppy Miller \"Znaménko krásy\". Filmy mají dokonce premiéru v ten samý den. U večeře se svým řidičem Cliftonem (James Cromwell) zaslechne Valentino rozhovor novináře s kráskou Peppy. Není to moc příjemné slyšení a uražený George své rozčarování dá najevo. Pro Peppy Miller je Valentino vzorem, idolem a zároveň učitelem. Mrzí ji to. Přichází proto s omluvou do jeho rezidence. On ji nepřijímá. K tomu všemu nalézá vzkaz od manželky Doris (Penelope Ann Miller), že jej opouští.\n\nRok 1931, kdysi populární Valentino propouští svého řidiče, kterému nezaplatil už rok. Přestěhoval se do skromnějšího domu, prodal své věci v zastavárně, aby mu zbylo na alkohol. Jediným jeho společníkem je pes a sklenička. Na veřejné dražbě Valentinových věcí skupuje stará dáma a jistý komorník veškerý jeho zbylý majetek.\n\nRok 1932, Valentino se ve své lítosti a smutku opíjí, začíná trpět halucinacemi. Ve svém domě se jednoho večera opije natolik, že když si přehrává své staré němé filmy, popadne ho přílišný vztek. Všechny filmy roztrhá a podpálí. Všechny, až na jeden. V plamenech téměř shoří, ale na poslední chvíli ho zachrání jeho pes, který přivolal strážníka na pomoc. Peppy Miller točí další svůj film, když na natáčení pročítá novinový plátek informující o neštěstí George Valentina. Všeho nechává a utíká do nemocnice. Tam nalézá kotouč filmového pásu a zjišťuje, že George zachránil jejich první a jediný film, který spolu natočili, a při kterém se seznámili. Peppy chce pro svůj idol jen to nejlepší a nechává ho převézt do svého domu. Tam se léčí a zotavuje. Tam taky potkává svého bývalého šoféra Cliftona, který začal pracovat pro slečnu Millerovou. Tam objevuje své zapomenuté a kdysi prodané věci. A tam taky poznává starou dámu a komorníka z aukce. Když mu Clifton přinese scénář, který spojuje jeho a mladičkou herečku, pýcha a ješitnost přehluší vděk a radost z vlastní záchrany. Utíká proto pryč. Vrací se do svého shořelého bytu, ve kterém vybírá z pouzdra pistoli. Peppy Miller mezitím přišla domů a zjistila, že George tam není. Popadne proto, ač nezkušená, auto a ve špatné předtuše jede za ztraceným a nešťastným idolem. Přijíždí v pravou chvíli. Se slzami v očích se omlouvá Valentinovi za pokoru, kterou mu způsobila. On si však uvědomí, že to on nedokázal přijmout pomoc a fakt, že němá éra je už hudbou minulosti.\n\nČernobílý, téměř němý snímek \"Umělec\" končí taneční scénkou, ve které George Valentino a Peppy Miller předvádějí své nejlepší číslo a tím zároveň navracejí slávu velkému umělci.\n\nFilm se natáčel v Hollywoodu po dobu sedmi týdnů. Premiéru měl na 63. ročníku filmového festivalu v Cannes.\n\nVšechny taneční scény předvedli po těžkém výcviku samotní herci. Filmový dům Peppy Miller byl ve skutečnosti kdysi domovem hvězdy němých filmů Mary Pickfordové a postel, ve které leží George Valentino byla její postelí. Čtyřnohá hvězda filmu Jack byla ve skutečnosti ztvárněna třemi Jack Russell teriéři se jmény Uggie, Dash a Dude. V některých kinech, např. v britském Liverpoolu, někteří diváci požadovali vrátit vstupné. Netušili, že jdou na němý film. Jean Dujardin (George Valentin) řekne v celém, téměř zcela němém, filmu jen dvě slova - \"S radostí\" - kterými snímek i končí.\n\n\n\n\n\n\n\n\n"}
{"id": "763995", "url": "https://cs.wikipedia.org/wiki?curid=763995", "title": "Najbrt (korporátní styl ČD)", "text": "Najbrt (korporátní styl ČD)\n\nNajbrt je označení, jímž se v prostředí Českých drah označuje modře laděný korporátní styl této společnosti zaváděný od listopadu 2008 postupně na vozidla většiny typových řad. Týká se jak exteriéru (barevná nátěrová schémata), tak interiéru (barva potahů sedadel, celkové provedení). Autorem je Studio Najbrt Aleše Najbrta.\n\nStyl začal být aplikován od podzimu 2008 a za tu dobu prodělal několik obměn.\n\nPrvní verze počítala u vozů se světle šedým spodkem, pod okny tmavě modrým pruhem, přes okna světle modrými a šedivou střechou. Vozy služební (Ds), ale i poloslužební (BDs) pak mají spodek modrý stejně jako jsou přes okna. Vozy lůžkové a lehátkové měly být se světle šedým spodkem, pod okny světle modrým pruhem a zbytkem tmavě modrým, jídelní a bistro vozy celé světle šedé s tmavě modrým pruhem pod okny. Lokomotivy měly být celé světle šedé s modrými lichoběžníky na bocích.\n\nPozději bylo upraveno řešení lokomotiv, byl snížen úhel lichoběžníků na bocích, střecha a rám se začaly natírat šedou barvou místo bílé. Dále bylo změněno schéma pro jídelní a bistro vozy na shodné s vozy lůžkovými a lehátkovými (tj. světle šedý spodek, pod okny světle modrý pruh a přes okna tmavě modrá, zbytek šedý).\n\nZásadní změna nátěru přišla ke konci roku 2011. Lokomotivy už na bocích nemají lichoběžníky, ale mají po obvodu světle modrý pás na světle šedém podkladu a rám a střechu natřenou tmavě modrou barvou (první lokomotivou v tomto novém nátěru byla 754.021. Tato změna se týkala i vozů, které mají nově modrou střechu místo šedivé a navíc světle šedý pruh nad okny.\n\nNátěr Najbrt se neměl týkat motorových jednotek 814 Regionova, a to kvůli protestům studia Konting, které vytvořilo původní barevné řešení nátěru.\n\nNátěr Najbrt se neměl dále týkat motorových vozů 854, k nim přípojných vozů řad Bdtn a Bdtn, řídicích vozů ABfbrdtn a Bfbrdtn. Těmto vozům měl zatím zůstat klasický červený nátěr (kromě tří brněnských souprav 854 + Bdtn + ABfbrdtn, které v Najbrtu již jsou). Ovšem protože přípojné a řídicí vozy těchto řad jsou používány i s jinými motorovými vozy (např. řady 842 nebo 843), které se podle Najbrta natírají, vznikají soupravy sestavené z vozů s různým nátěrem. Aktuálně je asi 1/3 řídících vozů ABfbrdtn795 v nátěru Najbrt, zbytek je stále červeno-krémový. Vozů Bdtn756 je aktuálně v nátěru Najbrt 6, všechny jsou z Rakovníka a jezdí na rychlících Praha - Rakovník, občas se však v soupravě objeví i červeno-krémové vozy. Podle stavu opotřebení původního laku budou postupně lakovány i další vozy.\n\nOd roku 2013 se motorové vozy řady 854 opět natírají v korporátním stylu s modrou střechou a bílým pruhem nad okny (prvními vozy v této barevné kombinaci jsou 854.014 a 854.019); od roku 2014 rovněž motorové vozy 814 (Regionovy) při dílenských opravách, které jsou spojeny s obnovou nátěru (první takový vůz byl v prosinci 2014 vůz 814/914.007).\n\nNátěr se však stále netýká jednotek řady 680 Pendolino.\n\nPodle náchodského studia Konting, které v minulosti pro ČD navrhlo design oranžovo-zelených Regionov, oranžových cyklovozů Bvt či tmavěmodrých lůžkových vozů WLABmz se žlutou kresbou, jsou barvy, se kterými nové barevné řešení Studia Najbrt pracuje (šedá, safírově modrá a nebeská modř), s ohledem na šerocit (rozpoznatelnost barev za snížené viditelnosti) zcela nevhodné, především pro dopravní prostředky, a toto barevné řešení působí velmi necitlivě též na design vozidel, resp. vůbec ho nebere v potaz.\n\nKritici rovněž upozornili na nápadnou podobu designu s podobou vlaků argentinské společnosti Trenes de Buenos Aires.\n\n"}
{"id": "764001", "url": "https://cs.wikipedia.org/wiki?curid=764001", "title": "Medvěd atlaský", "text": "Medvěd atlaský\n\nMedvěd atlaský (\"Ursus arctos crowtheri\") je medvědovitá šelma, poddruh medvěda hnědého a jediný zástupce svého druhu, který se vyskytoval v Africe.\n\nObýval listnaté lesy severní Afriky, především při úpatí pohoří Atlas a Ríf. Poslední známý úlovek medvěda atlaského pochází z roku 1870.\n\n"}
{"id": "764002", "url": "https://cs.wikipedia.org/wiki?curid=764002", "title": "Súdánská demokratická republika", "text": "Súdánská demokratická republika\n\nSúdánská demokratická republika byl název dnešního Súdánu v letech 1969–1985, kdy v zemi vládl plukovník Gaafar Muhammad an-Nimeiry.\n\nV roce 1969 podnikl plukovník Gaafar Muhammad an-Nimeiry v rámci květnové revoluce státní převrat, při kterém se moci chopila armáda. Zároveň došlo k vyhlášení Súdánské demokratické republiky. V roce 1971 se o převrat pokusila Súdánská komunistická strana. Pokus dopadl neúspěšně a vůdci byli popraveni, čímž si an-Nimeiry upevnil svoji moc. Ten se také rozhodl ukončit občanskou válku na jihu země a v roce 1972 došlo v Addis Abebě k uzavření míru mezi vládou a hnutím Anya Nya, čímž jižní Súdán získal částečnou autonomii. V roce 1973 se přešla vláda z rukou armády do rukou civilistů. Jedinou povolenou politickou stranou v zemi se stala Súdánská socialistická unie. V letech 1975–1976 proběhlo v Súdánu povstání Muslimského bratrstva a roku 1977 došlo k uzavření obranné dohody s Egyptem. Díky této dohodě na zemi negativně dopadla egyptsko-izraelská mírová smlouva z roku 1979, po níž začala spolupráce s Etiopií. V roce 1978 došlo v Bentiu na jihu země k objevení ropy.\n\nKlid na jihu země vydržel do roku 1983. Tehdy došlo k zavedení islámského práva (šarí'a) i do křesťansko-animistických provincií, což vyvolalo novou občanskou válku. Proti vládě stálo Súdánské lidové osvobozenecké hnutí (SPLM), v jehož čele stál John Garang. Z důvodu možného vměšování Libye do konfliktu, vyslalo USA speciální letadla se systémem AWACS. An-Nimajrí z obavy z možného útoku od Egypta vyhlásil všeobecnou mobilizaci. Také došlo k postupnému rozdělení povstalců. Část jich podporovala konfederaci se severem a vytvořili Súdánskou lidově osvobozeneckou armádu (SPLA). Zbytek se sloučil okolo Jihosúdánské armády nezávislosti (SSIA). Na klidu nepřidalo ani sucho, které zemi postihlo v roce 1984. Při nepokojích v roce 1985 byl an-Nimajrí důstojníky svržen a k moci se dostala Prozatímní vojenská rada (Transitional Military Council).\n\n"}
{"id": "764010", "url": "https://cs.wikipedia.org/wiki?curid=764010", "title": "Nová Palmovka", "text": "Nová Palmovka\n\nCentrum Nová Palmovka je projekt nové radnice městské části Praha 8 v Praze-Libni spojené s obchodním centrem.\n\nKolaudace novostavby je plánována na listopad 2014, má jít o kombinaci radnice, nájemních kancelářských prostor, obchodů, samoobsluh a tělocvičny. Na vrcholku budovy je projektována střešní zahrada. Cena by měla být 1,14 miliard Kč. Architektem stavby je \nJosef Pleskot. Projekt je kritizován občanskými iniciativami i některými zastupiteli MČ Praha 8 pro jeho netransparentnost. \n\n\nPodle informačních stránek je objekt navrhován jako charakteristický, zapamatovatelný dům – radnice s obřími hodinami – první městský dům.\n\nVýstavba podle schváleného projektu započala v dubnu 2014 s předpokládaným dokončením v 1. čtvrtletí 2016.\nV červnu 2015 byly stavební práce v rámci projektu pozastaveny z důvodu soudních sporů mezi investorem, společností Centrum Palmovka, a.s., zřízenou MČ Praha 8 a zhotovitelem, společností Metrostav Alfa s.r.o. (Metrostav Development). Předmětem sporů je neuhrazení dlužné částky zhotoviteli za provedené práce a určení vlastnického práva k pozemku a k budově, postavené v rámci projektu. Smírčí řízení zatím nebyla úspěšná, spor stále probíhá, a tak není jisté, kdy stavba bude dokončena. Hovoří se i o variantě změny využití objektu, což je ze strany odborné veřejnosti chápáno jako promarněná šance pro Prahu 8. \n"}
{"id": "764015", "url": "https://cs.wikipedia.org/wiki?curid=764015", "title": "Festival-Xantipa-Formule 1", "text": "Festival-Xantipa-Formule 1\n\nFestival–Xantipa–Formule 1 je kompilační album české rockové skupiny Synkopy 61. Jako dvojCD bylo vydáno v roce 2008 ve vydavatelství FT Records s katalogovým číslem FT0104. První disk kompilace obsahuje kompletní tři alba, která Synkopy vydaly v první polovině 70. let 20. století na méně obvyklých gramofonových formátech. Jedná se o desky \"Festival\", \"Xantipa\" a \"Formule 1\". Na druhém disku se nachází výběr skladeb z let 1966–1977, v některých případech se jedná o singly, jiné písně byly již předtím vydány na kompilacích \"Válka je vůl\" (1995–1996), část skladeb ale má na tomto výběru oficiální premiéru.\n\nV roce 2009 vyšla v témže vydavatelství i zkrácená verze na dvou LP. Ta obsahuje kromě tří alb ze 70. let pouze dva bonusy, skladby „Konečná stanice“ a „Mozaiky“.\n"}
{"id": "764024", "url": "https://cs.wikipedia.org/wiki?curid=764024", "title": "Kostel svatého Ducha (Hořičky)", "text": "Kostel svatého Ducha (Hořičky)\n\nKostel Svatého Ducha se nachází v obci Hořičky. Je to barokní kostel postavený na místě původního gotického kostela z roku 1358. V letech 1825-1829 století byla přistavěna hranolová zvonice.\n\nKostel byl farní již v roce 1359. V letech 1623-1653 byl filiální kostel do Náchoda, 1653-1709 spravovali farnost jezuité z Žirče, kněží z Úpice, České Skalice (1663) a Náchoda, od roku 1709 je kostel opět farní. V letech 1714-1715 byl současný kostel vystavěn nákladem kněžny Piccolomini.\n\nBarokní, jednolodní budova bez věže. Na stěnách pískovcový sokl a lizény, kolem oken šambrány. valby šindelové, nad kněžištěm pseudogotický, osmiboký sanktusník. V západním průčelí předsíň s polokruhovým vchodem, sklenutá hladce křížem. Ke kněžišti přiléhá přízemní zpovědní síň a jednopatrová sakristie s oratoří s pravoúhlým vchodem a okny, pískovcem orámovanými. Hlavní vchod v západním průčelí polokruhový, stěna průčelní až do římsy lisenována a prolomena prázdnými výklenky, štít nad nízkou atikou s piniemi v bocích, tabulový s vykrojenými křídly a trojúhelníkovým štítkem s křížem, v ploše štítu mandorlovité okno.\n\nKněžiště je v kostele dlouhé 12,6 m a 8,35 m široké, se závěrem polokruhovým, okna široká, polokruhem sklenutá, ve výklencích, klenbu tvoří koncha a dvě pole valená, s výseči, pásy dělená, pod cípy kleneb římsovité pilastry. Triumfální oblouk segmentový, pilastry obstavěný. Přilehlá zpovědní síň sklenuta třemi plackami, pásem dělenými, vchod do ní pravoúhlý s hladkým rámem. Sakristie i oratoř sklenuty hladce křížem, vchod do sakristie obdélný, vchod do oratoře polokruhový oblouk a plná poprsnice zděná.\n\nLoď dlouhá 13,20 m, široká 10,3 m má stejná okna a je sklenuta třemi poli valené klenby s výseči a dělícími pásy, které spočívají na pilastrech. Kruchta valeně podklenutá má segmentem vypjatou a zalomenou balustrádu. V podkruchtí vchody na kůr a na půdu s pískovcovými rámy.\n\nHlavní oltář z 18. století tvoří otevřená sloupová architektura s polokruhovou archivoltou, zdobená rocaillovými řezbami a vásami, v ní sousoší dvanácti apoštolů hledících na holubici na vrcholu.\n\nTři postranní oltáře z roku 1876. Na dvou obrazy J. Hellicha – svatá Anna a svatý Jan Nepomucký, na třetím socha Madonny Lurdské.\n\nNáhrobky ve výklencích západní předsíňky a zvenčí ve zdi zpovědní síně.\n\n\n"}
{"id": "764026", "url": "https://cs.wikipedia.org/wiki?curid=764026", "title": "Friendface", "text": "Friendface\n\nFriendface je pátý díl třetí série britského seriálu sitcomu z prostředí informačních technologií \"Ajťáci\". Poprvé byla epizoda odvysílána 19. prosince 2008.\n\nJen se zaregistruje na sociální síť Friendface, díky čemuž se opět dostane do kontaktu se svými spolužačkami. Všechny už jsou šťastně vdané nebo mají slibnou kariéru a Jen nechce na chystaném třídním srazu vypadat neschopně. Požádá proto Roye, aby ji na sraz doprovodil v roli jejího manžela. Ale Roy má schůzku se svou bývalou přítelkyní Alison, které chce říci pravdu, proč se s ní rozešel. Jen jde na třídní sraz v doprovodu Mosse.\n\nJen Barber se zaregistruje do sociální sítě Friendface. Ačkoli ji od toho Roy a Moss odrazují, vzápětí se i oni zaregistrují. Mosse zláká hra Scrabble a Roye Jenina poznámka o dívkách ze 7. patra, které jsou také na Friendface. Ačkoli Roy tvrdil, že na něj reklama nemá žádný vliv, pořídí si plnou ledničku coly, která má na sociální síti svou prezentaci. Jen imponuje, že má najednou tolik nových přátel. U počítače stráví celou noc a další den v práci usíná.\n\nRoye si najde přes Friendface bývalá přítelkyně Alison. „Ajťák“ vypráví historku o její přehnané zálibě v make-upu:\nJen na Roye apeluje, aby své bývalé holce řekl pravdu z očí do očí. Roy se k tomu příliš nemá, ale nakonec souhlasí. Moss si stěžuje, že se na Friendface přihlásila i jeho matka, což otevírá další komunikační kanál mezi nimi. Teď jí hlásí i to, že právě jí jablko, které mu nachystala na snídani.\n\nJen jde na schůzku se svou bývalou spolužačkou Delinou, která jí vypráví, jak jsou všechny děvčata ze třídy úspěšné a šťastně provdané. Jen se cítí méněcenná a nechce na nadcházejícím třídním srazu působit obyčejně. Požádá Roye, zdali by s ní na sraz nešel a nesehrál zde roli jejího manžela. Roy už má ale schůzku se svou bývalou přítelkyní, kde jí chce říct pravdu. „Manželem“ se tak stává Moss. Dostane instrukce, jak se má na večírku chovat – tedy poslouchat mistrné výmysly Jen a rozplývat se nad štěstím, které ho v životě potkalo.\n\nMoss to s vychvalováním přehání, až to začíná být trapné. Mezitím Roy není schopen v restauraci říci Alison pravdu a vymyslí si, že ji opustil kvůli jiné ženě – Jen. Alison mu nevěří a tak jí Roy pro klid duše navrhne, že jí Jen představí. Na třídním srazu vznikne zajímavá situace, Roy představuje Alison Jen – ženu, kterou miluje. Do představování se vmísí Moss a hájí svou čest (jakožto „manžela“ Jen). Přítomní se nestačí divit, jaké Jen udržuje vztahy. Situace dospěje do bodu, kdy Roy navrhne Mossovi, že si to spolu vyřídí venku. Oba vědí, že se to trochu zvrtlo a utečou. \nVedlejší role v epizodě „Friendface“:\n\n\n"}
{"id": "764029", "url": "https://cs.wikipedia.org/wiki?curid=764029", "title": "Johann Fabri", "text": "Johann Fabri\n\nJohann Fabri, též česky \"Jan Fabri\" či \"Jan Faber\" (1478, Leutkirch im Allgäu – 21. května 1541, Baden), byl humanista a od roku 1530 biskup vídeňský. V letech 1534–1541 také 38. proboštem litoměřické kapituly.\n\nJan Fabri se probošt narodil v Leutkirchen v Allgäu ve Württenbersku. Jeho otec používal rodové příjmení \"Heigerlin\", ale používat jako své příjmení i název svého řemesla – Fabri. Toto příjmení převzal i Johann, který studoval nejdříve ve švýcarském Fribourgu, kde dosáhl hodnosti magistr svobodných umění a doktor obojího práva. Někdy se mylně uvádí, že se stal členem dominikánského řádu. Ovšem dominikán Fabri (stejné příjmení), narozený ve švýcarském Fribourgu, se stal profesorem v Bologni a pak dvorním kazatelem císaře Maxmiliána I.\n\nJan Fabri byl po vysvěcení farním vikářem v Lindau a pak v rodném městě Leutkirchen, od roku 1514. Brzy byl znám jako výborný kazatel, a proto byl roku 1517 jmenován biskupským oficiálem a kanovníkem v Basileji. Papež Lev X. (1513–1521) ho jmenoval apoštolským protonotářem a později i generálním vikářem v Kostnici. Byl zaníceným humanistou, a proto se stýkal především s humanisty – například s proslulým Erasmem Rotterdamským (1467–1536). Sám Johann Fabri byl horlivým příznivcem reformy církve v duchu katolickém a odpůrcem opoziční reformace. Stal se proto autorem polemik proti Husovi, Lutherovi a dalším reformátorům. Osobně vystupoval proti Zwinglimu v Zürichu (1522) a v Badenu (1526). Účastnil se i říšských sněmů ve Špýru (1529) a Augsburgu (1530). Proto také vyvracel Augsburskou konfesi.\n\nArcivévoda Ferdinand Habsburský, pozdější císař Ferdinand I. (1531), si Jana Fabriho zvolil pro svůj dvůr. Fabri se stal jeho zpovědníkem a členem rady. Byl pověřován také důležitými jednáním. Roku 1528 se s císařským dvorem přestěhoval do Vídně, kde vystupoval opět proti rostoucímu luterství. Brzy byl jmenován proboštem v uherském Budíně a stal se i koadjuktorem biskupa Dietricha na Vídeňském Novém Městě. Již roku 1530 se sám stal vídeňsko-novoměstským biskupem. Vídeň byla tehdy ve velmi neutěšeném stavu, protože Turci ve městě vypálili zejména kostely, fary a jejich dvory, a tak Fabri psal: „jsem biskupem bez duchovních“. Císař mu chtěl jeho situaci ulehčit, a proto jej jmenoval roku 1531 pražským kanovníkem a arcijáhnem.\n\nLitoměřickým proboštem byl jmenován roku 1534. Důvodem těchto jmenování byla skutečnost, že vídeňsko-novoměstské biskupství bylo jen velmi nepatrně dotováno. Na shromáždění císařských stavů 13. dubna 1545 byla přijata stížnost na jmenování Fabriho litoměřickým proboštem. K císaři byl vznesen požadavek, aby neobsazoval hlavní duchovní i světské úřady cizinci.\n\nPo svém nástupu do funkce v Litoměřicích se Fabri dostal brzy do sporu s tamním kapitulním děkanem Janem Horákem (1534–1541). Fabri se jako vídeňský biskup jen zřídka a přechodně vyskytoval v Litoměřicích. Spor vznikl proto, že Fabri požadoval v nové litoměřické rezidenci byt hodný jeho postavení. Rezidenci ale obýval od své instalace právě děkan Horák. Spor musel být nakonec na žádost obou sporných stran řešen roku 1537 zvlášť jmenovanými třemi královskými rozhodčími komisaři: zemským hejtmanem v Lužici Ladislavem Berkou z Dubé, dále královským podkomořím rytířem Wolfhartem von Plankenerde-Kinsberg. Třetím rozhodčím byl probošt z Bischoszell a kanovník v Kostnici ThDr. Petr Speiser. Komise určila polovinu rezidence kapitulnímu děkanovi a polovinu proboštovi nebo jeho zástupci, přičemž rozdělení obytných a užitkových místností měl určit kapitulní děkan. Pro správu příjmů měli oba preláti společného světského úředníka; toto řešení použil již předchozí probošt Žák. Úředník pověřený správou příjmů a výdajů byl povinen vyhotovit dvakrát ročně finanční uzávěrku. Úředník, placený z příjmů, je v majetkových věcech vázán mlčenlivostí, se svými návrhy musel seznámit obě strany, bdít nad stavem vinic a všech polností. Příjmy se poskytovaly přednostně těm, kdo konají duchovní službu v chrámu (kaplan, Ondřej Sobek, řeholní duchovní a kalkant šlapající měchy). Zbývající příjmy si rozdělí probošt a děkan ve stejné výši. Pokud by se probošt zdržoval v Litoměřicích, musí žít na vlastní náklady. Bylo předepsáno například i dělení vína. Bohoslužby a kázání měl řídit děkan. Pozůstalost po Žákovi se měla rozdělit mezi probošta a děkana kapituly, nic se z ní však nesmí prodat. Všechna tato rozhodnutí měla platnost tři roky, do roku 1540.\n\nProbošt Fabri požádal císaře Ferdinanda I., pobývajícího v Augsburgu, aby potvrdil všechna práva a privilegia kolegiátní kapituly. Biskup a probošt zemřel 21. května 1541 za velikého moru ve Vídni a byl pochován v tamní katedrále sv. Štěpána pod kazatelnou. Jeho rozsáhlá knihovna byla předána vídeňské dvorní knihovně. Nástupcem a novým biskupem se ve Vídni stal Friedrich Nausea (1541–1552), který byl přítelem Fabriho. Z řady studií Fabriho jmenujme zejména homiletické texty, které byly v letech 1537–1540 vydány v Kolíně nad Rýnem ve třech svazcích. Polemické spisy Fabriho vydal roku 1537 Johannes Cochläus.\n\n\n"}
{"id": "764039", "url": "https://cs.wikipedia.org/wiki?curid=764039", "title": "Ursula Buschhornová", "text": "Ursula Buschhornová\n\nUrsula Buschhornová, nepřechýleně Ursula Buschhorn (* 16. květen 1969 v Palo Alto, Kalifornie, USA) je německá herečka.\n\nNarodila se 16. května 1969 v Palo Alto, v Kalifornii, v USA. Její matka je lékařka Jutta Buschhornová a její otec byl fyzik Gerd Buschhorn (1934-2010). Její otec rok pracoval na Stanfordově univerzitě. Po návratu rodičů do Německa vyrůstala v Mnichově. V deseti letech s rodiči odjela na rok a půl do USA, protože její matka měla zajímavou nabídku. Pak se vrátili do Mnichova. Její sestra byla pediatrička Ulrike Tiemannová, rozená Buschhornová († 2010).\n\nVystudovala herectví na Státní akademii muzických umění ve Stuttgartu (1988-1992).\n\nPo několika angažmá ve Frankfurtském divadle, Státním divadle Wuppertal a divadle Wilhelma Theater ve Stuttgartu, hrála v roce 1994 ve filmu Krvavá stopa. V letech 1994–1996 hrála hlavní roli (\"Dr. Anna Sanwaldt-Hängsberg\") v ZDF seriálu Alle Meine Töchter. Od té doby se pravidelně objevuje v německé televizi. V letech 2008-2012 hrála hlavní roli (\"Dr. Katharina Hauser\") v seriálu Šimpanz Charly (Unser Charly). Od srpna 2011 hraje hlavní roli (\"Anna Schöller\") v seriálu televize ARD Rodina doktora Kleista (Familie Dr. Kleist).\n\nV roce 2001 hrála v německém seriálu Kobra 11 v posledních dvou epizodách 6. série Stíny minulosti a Rozloučení Elenu Krügerovou, životní lásku vrchního komisaře Toma Kranicha (René Steinke). Elena otěhotněla a s Tomem plánovali svatbu. V epizodě Rozloučení je ale těhotná Elena zavražděna.\n\nV roce 2003 získala ocenění Darstellerpreis – Festival Internacional de Filmes de Barcelona für die Rolle in „Kunstgriff“.\n\nJe velvyslankyně SOS dětských vesniček.\n\nMluví německy (mateřský jazyk), anglicky (plynně) a bavorsky.\n\nMěří 172 cm, má tmavě blond vlasy a modré oči.\n\nJejími koníčky je hra na klavír, potápění a lyžování.\n\nMá dceru Paulu (* 2005). Je matka samoživitelka. S dcerou žije v Mnichově.\n\n\n\n\n\n"}
{"id": "764048", "url": "https://cs.wikipedia.org/wiki?curid=764048", "title": "Seznam nízkonákladových leteckých společností", "text": "Seznam nízkonákladových leteckých společností\n\nNásledující seznam nízkonákladových leteckých společností je uspořádán podle států, v kterých mají jednotlivé společnosti sídlo. Nízkonákladová (často také 'low-cost', diskontní nebo budget) letecká společnost obvykle nabízí levné letenky s tím, že k samotné přepravě nenabízí v ceně letenky v podstatě žádný „tradiční“ zákaznický servis. \n\nV tomto seznamu nejsou uvedeny tzv. regionální aerolinky, které bývají s nízkonákladovými často zaměňovány, data pochází z roku 2019.\n\n\"Seznam je nekompletní\"\n"}
{"id": "764052", "url": "https://cs.wikipedia.org/wiki?curid=764052", "title": "Krveprolití v Běchovicích", "text": "Krveprolití v Běchovicích\n\nKe krveprolití v Běchovicích došlo 17. června 1848 v rámci potlačování revolučních událostí, když císařské vojsko prohledávalo vlaky, jimž z Prahy prchali studenti, jejichž revoluční pokus, zvaný Svatodušní bouře, byl předtím v Praze potlačen. Kvůli zmatkům došlo ke střelbě, při níž bylo 7 osob zabito a mnoho dalších zraněno. \n\nV říši vládly nepokoje související s Dubnovou ústavou. Již od konce května 1848 pobýval v Praze generál Alfred Windischgrätz, který plánoval vojenské potlačení revoluce a rozmístil po Praze vojenské hlídky. To revoluční vůdce poplašilo, takže Michail Bakunin a Josef Václav Frič začali připravovat povstání. Po svatodušní mši, konané v neděli 12. června 1848 na Koňském trhu jako zakončení pražského Slovanského sjezdu, se účastníci nerozešli, ale vydali se do Celetné ulice, kde byli tvrdě napadeni vojskem. Lidé v ulicích začali živelně stavět barikády, avšak po bombardování pravobřežní Prahy se nakonec Pražané 17. června generálu Windischgrätzovi vzdali, zemský prezident Leopold Lev Thun-Hohenstein rozpustil Národní výbor a ministerský předseda Franz von Pillersdorf zakázal svolat český zemský sněm. Prahu postihla vlna zatýkání i omezení svobody tisku a shromažďování.\n\nNádraží v Běchovicích si v den porážky revoluce zvolil generál Windischgrätz za hlavní místo k prohlídkám vlaků mířících do Prahy a z ní. Běchovice (dnes část Prahy) tehdy byly ve směru od Prahy první stanicí státní železniční dráhy, která od roku 1845 přes Českou Třebovou spojovala Prahu a Olomouc s Vídní a byla první a v té době jedinou českou parostrojní železnicí. 17. června 1848 byl na nádraží princ Hugo Windischgrätz se svou švadronou husarů, dále 9. a 10. setnina Latourova pluku pod velením setníků Fialky a Elvenicha, prapor Khevenhullerova pluku a několik děl. Rozmístění bylo následovné: vpravo vpředu na nádraží stáli husaři, nalevo obě setniny a před nádražím byl Khevenhullerův prapor.\n\nKaždý vlak, který projížděl, byl zastaven, byla odpojena lokomotiva a všechny vagóny byly prohledány. První dva vlaky byly prohledány, aniž by byla nalezena nějaká zbraň. Brzo po šesté přijel vlak z Prahy, ve kterém prchalo mnoho studentů. Byl vydán požadavek, aby odevzdali zbraně, a právě při odebírání zbraní prý padla rána, která zapříčinila celou událost. Všichni vojáci začali střílet do vagónů a nebrali ohled na to, že tam jsou ženy a děti. Přestože rytmistr vydal rozkaz, aby všichni zůstali ve vlaku, vojáci vytahovali cestující z vlaku a hnali je do nádražní budovy. Tam utíkali i další lidé, aby se skryli do bezpečí, avšak střílelo se i do budovy. Nakonec byl vlak vypraven i s většinou neošetřených zraněných, jimž se dostalo pomoci až v Úvalech. Dle dostupných údajů si krveprolití vyžádalo nejméně 7 mrtvých, 21 raněných kutnohorských, 30 raněných kolínských a ještě více čáslavských.\n\n"}
{"id": "764055", "url": "https://cs.wikipedia.org/wiki?curid=764055", "title": "Andrea Falconieri", "text": "Andrea Falconieri\n\nAndrea Falconieri, též Andrea Falconiero (1585/1586 – 29. července 1656) byl italský barokní skladatel a loutnista.\n\nPocházel z Neapole nebo Španělska. V letech 1604-1614 žil v Parmě, odkud se přestěhoval do Říma a pak do Neapola, kde řídil královskou kapelu. Na počátku třicetileté války procestoval též Francii a Španělsko. Zemřel na mor. Mezi jeho díla patří různá moteta, madrigály, villanelly a instrumentální skladby.\n\n"}
{"id": "764060", "url": "https://cs.wikipedia.org/wiki?curid=764060", "title": "Marian Kotleba", "text": "Marian Kotleba\n\nMarian Kotleba (* 7. duben 1977 Banská Bystrica) je slovenský politik, bývalý předseda Banskobystrického samosprávneho kraje (župan), představitel (volební lídr) Ľudovej strany Naše Slovensko, poslanec Národní rady Slovenské republiky, člen Výboru NR SR pro obranu a bezpečnost a bývalý pedagog, kandidát na úřad prezidenta Slovenské republiky ve volbách v roce 2019. V minulosti působil jako vůdce nacionalistického politického hnutí Slovenská pospolitosť (2003–2007), které bylo v roce 2006 rozpuštěno nejvyšším soudem pro jeho extremistické politické tendence a rozpor s ústavou. V roce 2009 Nejvyšší soud toto rozhodnutí zrušil a Slovenská pospolitosť dále funguje jako registrované občanské sdružení.\n\nMaturoval na Střední průmyslové škole Jozefa Murgaša v Banské Bystrici, poté vystudoval učitelství všeobecně-vzdělávacích předmětů na Fakultě přírodních věd Univerzity Mateja Bela (Mgr.) a v roce 2013 ekonomii na Ekonomické fakultě na téže vysoké škole (Ing.). Svou kvalifikaci zúročil v letech 2001–2012 jako učitel na Sportovním gymnáziu v Banské Bystrici.\n\nMarian Kotleba své působení začal ve Slovenské pospolitosti. „Vůdcem“ této zrušené strany, dnes opět občanského sdružení, se stal v roce 2003. Funkci zastával do roku 2007, kdy „vedení Slovenské pospolitosti přenechal mladší generaci slovenských národovců“.\n\nVe volbách v roce 2009 Marian Kotleba kandidoval na post předsedy Banskobystrického samosprávného kraje. Jako nezávislý kandidát získal čtvrté místo s 13 629 hlasy (10,03 %). Do druhého kola nepostoupil.\n\nV krajských volbách v roce 2013 byl Kotleba zvolen poslancem (zastupitelem) Banskobystrického samosprávného kraje, v prvním kole volby předsedy kraje (župana) získal 21,3 % a ve druhém kole zvítězil s 55,5 % hlasů. Při obhajobě svého mandátu ve volbách v roce 2017 podlehl jako stávající župan (se ziskem 23,24 %) nezávislému kandidátu Jánu Lunterovi, který obdržel 48,53 % odevzdaných hlasů.\n\nPři setkání oslavujícím 70. výročí založení Slovenského státu které se konalo v Bratislavě, Marian Kotleba v projevu řekl: „vyskúšajme si teraz demokraciu v praxi“ a zakřičel „Na stráž!“ (pozdrav používaný slovenskými gardisty za druhé světové války). Po tomto incidentu ho odvedla policie. Krajská policejní mluvčí Tatiana Kurucová zásah vysvětlila takto: „Mariána Kotlebu, který je stíhán na svobodě, policie obvinila z trestného činu podpory a propagace skupin směřujících k potlačování základních práv a svobod.“ Trestní stíhání však bylo zastaveno 16. června 2009.\n\nPři volební kampani na banskobystrického župana uveřejnil Marian Kotleba ve svém letáku, že „odstraní nespravedlivé zvýhodňování nejen cikánských parazitů“. Za toto prohlášení bylo na něj prokurátorem podána obžaloba za přečin „hanobení národa, rasy a přesvědčení“. Stíhání však bylo zastaveno Městským soudem v Banské Bystrici, podle něhož „obžaloba je neodůvodněná a ve spisu nejsou důkazy, které by prokazovaly spáchání uvedeného skutku“. Po odvolání prokuratury byl rozsudek potvrzen odvolacím senátem Krajského soudu v Banské Bystrici.\n"}
{"id": "764062", "url": "https://cs.wikipedia.org/wiki?curid=764062", "title": "Mistrovství Evropy ve fotbale žen 1989", "text": "Mistrovství Evropy ve fotbale žen 1989\n\nMistrovství Evropy ve fotbale žen 1989 bylo třetím ročníkem tohoto turnaje. Vítězem se stala reprezentace Západního Německa.\n\nCelkem 17 týmů bylo rozlosováno do čtyř skupin po pěti, resp. čtyřech týmech. Ve skupinách se utkal každý s každým dvoukolově (doma a venku). Vítězové jednotlivých skupin postoupili do čtvrtfinále hraného systémem doma a venku. Čtveřice vítězů postoupila na závěrečný turnaj.\n\n"}
{"id": "764063", "url": "https://cs.wikipedia.org/wiki?curid=764063", "title": "Mikuláš ze Salmu", "text": "Mikuláš ze Salmu\n\nMikuláš ze Salmu, \"Niklas  \"der Ältere,\" Graf von Salm\", (1459, hrad Vielsalm, Belgie – 4. května 1530, zámek v Marcheggu, Rakousko) byl rakouský vojevůdce.\n\nPocházel z rodiny Salmů, jejíž kořeny sahaly do roku 997. Narodil se v roce 1459 a celý život byl vojákem. Nejprve bojoval za Karla Smělého, v r. 1483 přešel do služeb Habsburků, konkrétně nového burgundského vévody Maxmiliána, budoucího císaře. V l. 1487, 1490 a 1502 se zúčastnil tažení do Uher, kde bojoval po boku Albrechta Saského proti králi Matyáši Korvínovi a posléze proti jeho stoupencům. V r. 1488 se zúčastnil trestné výpravy proti flanderským městům, která se Habsburkům vzbouřila. V roce 1499 potlačoval povstání odbojných Švýcarů a roku 1504 se účastnil císařova tažení do Bavorska. V roce 1506 doprovázel syna císaře Maxmiliána I., Filipa Sličného, na jeho cestě do Španělska. V letech 1508-1516 bojoval proti Benátské republice, přičemž se mu r. 1509 podařilo dobýt Istrii. Vyznamenal se v Bitvě u Pavie, kde se podílel na zajetí francouzského krále Františka I. Odtud odešel do Uher, kde bojoval proti Turkům, ale zejména proti jejich vazalovi Janu Zápolskému, který upíral králi Ferdinandovi I. Svatoštěpánskou korunu. Hrabě Salm se velmi zasloužil o Zápolského útěk ze země. Byl též v Uhrách jmenován nejvyšším polním hejtmanem.\n\nNejslavnější činem Mikuláše hraběte Salma byla ale hrdinská obrana Vídně proti Turkům v roce 1529. Díky jeho organizačním a vůdcovským schopnostem utrpěl sultán Sulejman I. před Vídní jednu z největších porážek svého života. Hrabě Salm, v té době již jedenasedmdesátiletý, řídil boj na hradbách osobně. Rozhodující útok, 14. října 1529, se mu stal osudným. Utrpěl těžké zranění, které lékaři nedokázali vyléčit. Mikuláš hrabě Salm na ně zemřel 30. května 1530.\n\nOženil se r. 1502 s Elisabethou z Rogendorfu († 1550). V Rakousku nejprve v r. 1502 získal sňatkem panství Marchegg. V roce 1510 obdržel od císaře Maxmilána I. panství Orth an der Donau a v roce 1523 si zakoupil panství Kreuzenstein. Všechno panství v Dolních Rakousích. V roce 1526 mu arcivévoda Ferdinand věnoval palác ve Vídni (dnešní Pallaviciniovský). Mikulášův syn Mikuláš II. (někdy počítán jako Mikuláš III.), nejvyšší komoří krále Ferdinanda, obdržel r. 1528, ještě za života otce, říšské hrabství Neuburg na Innu, po kterém se Mikuláš II. i jeho potomci psali \"ze Salm-Neuburku\".\n\nCísař Karel V. mu z vděčnosti nechal ve Vídni vybudovat pomník od sochaře Loye Heringa, na němž byly zachyceny všechny jeho bitvy a panovníci, jimž sloužil. Pomník se nacházel v klášteře Svaté Doroty. Ten byl ovšem za Josefa II. zrušen, a tak byl pomník v roce 1790 přenesen na salmovské panství v Rájci nad Svitavou na Moravě, resp. do zámeckého parku. Když však byl r. 1879 ve Vídni dostavěn tzv. Votivní kostel, byl pomník roku 1877 přemístěn zpět do Vídně do tohoto kostela, kde se nachází i v současnosti (2016).\n\nSalm má rovněž svou sochu v \"Hale vojevůdců\" (německy \"Feldherrenhalle\") ve vídeňském Vojenském historickém muzeu. Socha pochází z r. 1871, jejím autorem je Franz Erler a je vytesána z cararského mramoru.\n\n\n"}
{"id": "764067", "url": "https://cs.wikipedia.org/wiki?curid=764067", "title": "Vůz Bvt453 ČD", "text": "Vůz Bvt453 ČD\n\nVozy Bvt, číslované v intervalu 50 54 84-46, jsou řadou osobních vozů s prostorem pro přepravu jízdních kol z vozového parku Českých drah. Jedná se o rekonstrukce starších vozů BDs č. 009 a 176. Oba vozy byly zmodernizovány v roce 2007 v ATECO Bubny.\n\nJsou to neklimatizované vozy typu UIC-Y o délce 24 500 mm. Jejich nejvyšší povolená rychlost je 140 km/h. Mají podvozky \"Görlitz V\" vybavené špalíkovými brzdami.\n\nVůz je rozdělen na tři části, blíže nástupním prostorům se nacházejí prostory s háky na jízdní kola, uprostřed pak velkoprostorový oddíl pro cestující. Vnější nástupní dveře jsou zalamovací, mezivozové přechodové manuálně posuvné do strany. Pro usnadnění nakládky a vykládky kol je vůz vybaven speciálními dveřmi umístěnými blízko nástupních. Vozy mají polostahovací okna, a to v menším počtu než u ostatních vozů se stejnou skříní.\n\nV oddíle pro cestující se nachází 40 míst k sezení uspořádaných podélně za sebou a příčně 2 + 2. Sedačky dodala španělská společnost Fainsa, a jsou shodné se sedačkami ve voze Btx.\n\nVůz je zásobován elektrickou energií z nápravového generátoru, ta je použita např. na osvětlení vozů. Provozní osvětlení vozů je zářivkové nouzové a vedlejší osvětlení je žárovkové. Vozy mají teplovzdušné topení. Topnice ohřívají vzduch který je pomocí větráků rozháněn po voze.\n\nCelková rekonstrukce obou vozů stála asi 7 milionů Kč, čili přibližně 3,5 milionu Kč na vůz.\n\nNátěr je oranžový s modrými kresbami jízdních kol a nápisy „\"ČDBike\"“ a „\"Svezte své kolo vlakem\"“. Zajímavostí je, že schéma navrhlo studio Najbrt, ačkoli nátěr není shodný s novým korporátním nátěrem od tohoto studia. Je to z důvodu, že vozy byly rekonstruovány ještě před zaváděním tohoto schématu.\n\nVozy jezdily především o víkendech, a to na rychlících Praha – Turnov – Tanvald. V současnosti se s nimi v provozu již nepočítá.\n\n"}
{"id": "764070", "url": "https://cs.wikipedia.org/wiki?curid=764070", "title": "Norování", "text": "Norování\n\nNorování je způsob lovu lišek a jezevců spočívající v jejich vyhnání z nory.\n\nNorování se používá ke snižování stavu zvěře myslivosti škodící (liška, jezevec), příp. psíka mývalovitého. Než se přistoupí k norování, je nutné „obeznat“, zda je nora zvěří obsazena. K vypuzení zvěře z nory se používají nízkonozí psi – norníci. Psem vypuzené šelmy se střílejí nebo lapají, případně jsou přímo zadáveny norujícími psy. Při norování liška urputně brání své potomky a pes bývá často zraněn V případě, že se zvěř v noře zatarasí, zahrabe norníka, nebo vznikne pro psa jiné nebezpečí, přistupuje se k vykopávání. Nejlepších výsledků se při norování dosahuje v době páření lišek, kdy jich v noře bývá i několik najednou. U lišek jsou při norování zabíjeny všechny věkové kategorie včetně čerstvě narozených mláďat. Z hlediska škodlivosti pro myslivost by myslivec neměl mít zábrany ulovit nejen lišku, ale i všechna liščata. Mláďata bývají také někdy po odchytnutí používána při výcviku loveckých psů jako živá návnada při bezkontaktním norování. V místech zvýšeného výskytu lišek se budují umělé nory. Jedná se o jedno nebo dvouramenné umělé podzemní chodby zakončené brlohem.\n\nTento tradiční způsob lovu je podle mínění části veřejnosti v rozporu s platnou legislativou týkající se ochrany zvířat před týráním, neboť lovné zvíře i psi jsou dle jejich názoru vystavováni nadměrnému stresu a zraněním. Dále vlastní způsob usmrcení dle mínění odpůrců norování nezajišťuje naplnění daných zákonů ve smyslu rychlé a bezbolestné smrti. Usmrcení zvěře tímto způsobem naopak považují za velmi drastické a bolestivé. Podobný názor panuje u mnoha lidí i na způsob přípravy loveckých psů k těmto účelům. Z tohoto důvodu odpůrci norování v současné chvíli připravují podklady pro iniciaci změny legislativy ve směru zákazu norování, které podporují formou podepisování petičních archů desítky tisíc občanů ČR.\n\nPři výcviku bylo mj. na základě právních rozborů a stanovisek oficiálních orgánů ČR činných v ochraně zvířat před týráním zákonem zakázáno kontaktní norování. Jednoznačně negativně se k němu v tomto ohledu vyjadřuje ve svém stanovisku například Ústřední komise pro ochranu zvířat, která je v ČR podle zákona č. 246/1992 Sb., na ochranu zvířat proti týrání, ve znění pozdějších předpisů, příslušným orgánem ochrany zvířat. \n\n"}
{"id": "764073", "url": "https://cs.wikipedia.org/wiki?curid=764073", "title": "Na na na a jiné popjevky", "text": "Na na na a jiné popjevky\n\nNa na na a jiné popjevky je čtvrté studiové album české poprockové hudební skupiny Chinaski. Vydáno bylo v roce 2000 vydavatelstvím B&M Music. Jedná se o první album, na kterém se Chinaski představili v nové sestavě; odchozími členy se stali Petr Rajchert a Adam Stivín, do skupiny byli naopak přijati Štěpán Škoch, Petr Kužvart a Marcela Chmelířová. Honza Balušek v recenzi pro hudební server musicserver.cz o albu řekl, že „není v ničem objevné, ale pěkně se poslouchá a pobaví.“ Ohodnotil ho sedmi body z deseti.\n\n\n"}
{"id": "764076", "url": "https://cs.wikipedia.org/wiki?curid=764076", "title": "Seznam literárních překladů ze španělštiny", "text": "Seznam literárních překladů ze španělštiny\n\nV následujícím seznamu jsou zahrnuty hlavně překlady z doby po roce 1945, s výjimkou některých velmi významných děl, která mají pouze\nstarší překlady. Cílem je poskytnout seznam překladů, které jsou aktuální; co se historie překladů ze španělštiny týče, je vyčerpávajícím způsobem zdokumentována\nv monografii Miloslava Uličného \"Historia de las traducciones checas de literaturas de España e Hispanoamérica\", Karolinum 2005.\n\n\n\n\n\n\n"}
{"id": "764077", "url": "https://cs.wikipedia.org/wiki?curid=764077", "title": "Břetislav (opera)", "text": "Břetislav (opera)\n\nBřetislav (zmiňováno též jako \"Břetislav a Jitka\") je historická opera o pěti jednáních českého skladatele Karla Bendla na libreto české spisovatelky Elišky Krásnohorské. Skladatel ji napsal v letech 1869–1870 a poprvé byla provedena dne 18. září 1870 v pražském Novoměstském divadle, letní scéně Prozatímního divadla.\n\nPrvní opera českého skladatele Karla Bendla \"Lejla\" (1868) měla v Prozatímním divadle fenomenální úspěch. Bendla to povzbudilo k tomu, aby bezprostředně po své operní prvotině začal psát další jevištní dílo, jehož libreto si vyžádal opět od autorky \"Lejly\", mladé Elišky Krásnohorské.\n\nPříznivé přijetí \"Lejly\" bylo provázeno výtkami, že si skladatel zvolil cizí, nenárodní námět, Krásnohorská proto tentokrát dodala Bendlovi příběh z raných českých dějin zpodobňující svár knížat-bratří Jaromíra a Oldřicha a vzestup Oldřichova syna Břetislava, včetně oblíbené historky o únosu markraběnky Jitky ze Svinibrodu. I tentokrát je libreto psáno ve stylu velké opery, obsahuje barvité kontrasty a scény. Tak v 1. dějství je uplatněn hojně využívaný kontrast mužského, vojenského prostředí Otova dvora a ženského klášterního prostředí, připomínající na první dva akty Meyerbeerových \"Hugenotů\", tutéž operu připomíná i postava pážete Ervína (=Urbain), velká korunovační scéna ve 2. jednání zase připomene \"Proroka\" stejného skladatele, třetímu jednání dominuje velká scéna modlitby.\nAčkoli \"Břetislav\" stylově úzce sledoval cestu naznačenou v úspěšné \"Lejle\", byla opera pro obecenstvo i kritiku zklamáním. V novinách bylo oceňováno, že si oba tvůrci zvolili vlastenecký hrdinský námět – \"Lejle\" byl totiž její údajný kosmopolitismus těžce vyčítán. Věrnost, s níž se Krásnohorská držela historických událostí, však s sebou nesla i nevýhody, a i proto byla dramatická struktura libreta horší. Libreto se rozpadá do dvou rozdílných částí: v první dominuje milostný příběh titulního hrdiny, ale atraktivní epizoda s únosem Jitky končí již v druhém jednání a Břetislav s Jitkou nadále do děje nijak aktivně nezasahují; ústřední scéna korunovace knížete Oldřicha se nachází v prostředním aktu a zbývající, poněkud zdlouhavě vyprávěný děj nedokáže udržet pozornost diváka. První část zjevně vyhovovala lépe jak vlohám libretistky, jež předvádí Břetislava jako milence spíše než reka, tak lyrickému talentu Bendlovu. Zde se soustředí většina nejlepších hudebních míst: balada Břetislava, píseň Jitky, jejich milostný duet, jakož i většina úlohy pážete Ervína, dramaticky nejzajímavější postavy, včetně zejména jeho romance následované ženským sborem. Dalšímu ději dominuje postava knížete Oldřicha. Na rozdíl od první části, v níž se střídají sbory a sólový zpěv, je druhá část \"Břetislava\" založena na ansámblech: za perlu opery byl označován velký ansámbl ve 4. dějství.\n\nBendlovu hudbu k \"Břetislavovi\" kritika shledávala na rozmezí staré romantické opery a nového hudebně-dramatického směru, skladatel byl označen za „reflektujícího wagneriána“. Nacházelo se zde méně uzavřených čísel, ačkoli zdaleka nezmizela; zejména páté dějství, kdy již je děj dramaticky zcela uzavřen, se skládá jen z autonomních hudebních čísel. Za Bendlovu slabinu byla považována schopnost charakterizovat jak postavy (s částečnou výjimkou knížete Oldřicha), tak i dramatické situace, včetně nedostatečné využití lokálního koloritu a možností, které k tomu nabízí orchestrace. Jeho melodie byly vždy ušlechtilé, nikdy banální, ale také málo odvážné a poněkud krátkodeché; podobně rytmy. Navíc, jak poznamenává John Tyrrell, „Bendl byl spíše Gounod než Meyerbeer a jeho přitažlivé lyrické nadání se málo hodilo k velkorozměrným vážným dílům, o která se pokoušel“. Podle muzikologa Františka Paly námět Bendla dostatečně nezaujal a jeho hudební invence je zde daleko mdlejší než v \"Lejle\", oproti ní chybí jak lyrická vroucnost, tak charakterizace postav a hudební různorodost. Novinová kritika chválila bohatou a barvitou orchestraci, ale melodie považovala přes jejich ušlechtilost za poněkud krátkodeché; výtky sklidilo i libreto.\n\nOstré kritice podrobil hudbu i libreto \"Břetislava\" v článku v \"Hudebních listech\" (28. září 1870) významný pražský hudební kritik a teoretik August Wilhelm Ambros. Ta podnítila debatu o českých operních textech. Eliška Krásnohorská se ve své stati \"Český básník a hudební drama\" na konkrétních případech českých opery zamýšlela nad poměrem libreta a hudby, popřípadě tvůrčím vztahem libretisty a skladatele (mimo jiné vytýkala skladatelům libovolné nakládání s libretem na úkor jeho dramatického smyslu, a konkrétně vytýkala Bendlovi jeho problematické zásahy a škrty v případě \"Břetislava\"), ale též analyzovala řadu dalších aspektů tvorby operního libreta a specificky libret v české, jazyce. Spolu s následující statí \"O české deklamaci hudební\" má toto pro studium a teorii českých libret zakladatelský význam.\n\nPrvní a jediná inscenace opery se dočkala tří repríz, vícekrát \"Břetislav\" nebyl nikde uveden. Libreto bylo vydáno roku 1870.\n\nPodle hudebního historika Otakara Šourka může být \"Břetislav\" přepracovanou podobou jiné zmiňované, nedokončené a nezachované Bendlovy opery na text Krásnohorské \"Žena Vršovcova\".\n\n(Hodovní síň na hradě Otově) Svinibrodský markrabě Ota zdatně popíjí s německými šlechtici, kteří jsou na cestě k císaři, svolávajícímu vojenskou výpravu (sbor \"Krátko trvá odpočinek\"). K císaři směřuje i český kněžic Břetislav se svým průvodem, který se zastavuje u Oty na pozdravení. Nejde však bojovat, nýbrž vyžádat si od císaře potvrzení hodnosti moravského vévody. Popisuje, jak dobyl Moravu na Uhřích (elegie \"Zaúpěla půda Moravina\").\n\nZnenadání přichází i český kníže Jaromír se svými lidmi. I on je na cestě k císaři. Jeho bratr Oldřich, Břetislavův otec, ho sesadil. Jaromír vyzývá Břetislava, aby jej doprovodil a podpořil u císaře jako právoplatného knížete. Břetislav se však zdráhá postavit proti otci, ač jej k tomu vybízí i Ota (duet Jaromíra a Břetislava \"Tebe hledám! zde nás cesta svedla… Můj jesti trůn, na němž bez práva sedí\") Alespoň je donucen přísahat, že Jaromírovy kroky otci neprozradí.\n\nVstupuje Otova sestra Jitka s pážetem Ervínem a dívkami ze svého doprovodu. Jak vysvětluje Ervín, císařovna pozvala Jitku ke svému dvoru a Jitka se přišla s bratrem poradit, zda pozvání přijmout. Ota jí to doporučuje. Jitka si však všímá přítomného mladíka a i Břetislav jej její krásou uchvácen. Po straně angažuje Ervína, aby zjistil, zda je možné Jitku unést z kláštera, kde dosud dlí na vychování. Ervín slibuje pomoci, ač je do Jitky sám zamilován (finále \"Tys, Oto, bratr můj a pán… Aj provodí tě v kruhu skvělém… Z domova vzdálena, buď blažena\").\n(Nádvoří klášterní) Ervín přivádí Břetislava a jeho družinu ke klášteru, kde pobývá Jitka. Břetislav se rozhoduje dívku unést (ansámbl \"Ó slyšte, druzi zmužilí\"). Nechá ozbrojence ukryté poblíž a sám s několika druhy v přestrojení za poutníky zabuší na bránu kláštera a je jednou z jeptišek uveden dovnitř. Jitka mezitím myslí jen na cizince, do něhož se na první pohled zamilovala (árie \"Kdekoliv dlí – mé srdce k němu letí… Touho lásky! kam se nese\"). Setkává se s Břetislavem; na jeho vyznání lásky odpoví příznivě (dialog \"Sama jest – ó jaké blaho\" a duet \"Jak rychle láska zaplanula!\").\n\nVchází Ota s průvodem svých zbrojnošů, aby Jitku odvedl k císařovninu dvoru. Páže Ervín chce sdělit Jitce, že ji Břetislav hodlá unést. Protože se ale nemůže ve společnosti vyjádřit přímo, sdělí jí to jinotajnou písní (\"Rozvila květin královna\"). Jitka a ostatní dívky v klášteře zpívají večerní hymnus (\"Noc jemnou peruť rozvírá\"). Když zacházejí dovnitř kláštera, vrhne se Břetislav na Ervínovo znamení za nimi a vzápětí se vrací s Jitkou v náručí, přetne železný řetěz v klášterní fortně a prchá tak, že jej Otovi ozbrojenci již nemohou dostihnout. Zatýkají však Ervína, o jehož spolčení s Břetislavem se dozvěděli.\n\n(Trůnní síň v Olomouci) Knížete Oldřicha pronásleduje myšlenka na to, jak se neprávem zmocnil trůnu, a všechny ve svém okolí podezřívá ze zrady (árie \"Proč nelze zapomínat?... Spáchaná křivda, dávno usnulá\"). Břetislav s Jitkou přicházejí a prosí otce o odpuštění za to, že jednali tak impulzivně. Oldřich je oba tiskne na svou hruď (tercet \"Vzýváme tebe s pokorou\"). Břetislav varuje Oldřicha před zradou, kvůli složené přísaze se však nemůže vyjádřit určitěji.\n\nPřicházejí Ota a Jaromír: císař odpustil únos Jitky (i Ervín byl propuštěn) a zve Oldřicha k sobě, aby zprostředkoval smír mezi knížecími bratry. Oldřich i Břetislav váhají, zda je nabízené smíření lstí nebo skutkem, ale nakonec se Oldřich rozhoduje stisknout Jaromírovu ruku a odebrat se k císaři (kvartet \"Není to klam? Mám důvěřovat\"). Sotva však Oldřich s posly odejde, vystupuje Jaromír zpět na knížecí stolec (sbor \"tup na stolec posvěcený\"). Oznamuje, že Oldřich bude císařem zajat a uvězněn, současně však označuje Břetislava za svého spoluvládce. Břetislav a Jitka jsou zděšeni, mladý kníže se však rozhoduje přijmout podíl na vládě, protože jen tak může otci účinně pomoci (kvartet se sborem \"Ó hanebná, ó podlá, bídná lest\").\n\n(Nádvoří na Vyšehradě) Ervín přináší Jitce dobrou zvěst: na Břetislavovy a její prosby císař Oldřicha propustil. Ervín se nabízí Jitce do služeb; stále ji miluje, ač jí to nechce přiznat (duet \"Úzkostně čekám na osudnou zvěst… Jak rozváži sladké pouto díků!\") Oldřich se však nevrací smířen, vede ho pomsta. Dává svého staršího bratra oslepit (zpěv Oldřicha \"Ha, padouchu! ty nemáš vládnout se mnou\" a ansámbl \"Tvůj cíl jest mír – to otče pamatuj… Milosť! slyš jen okamžení\"). Břetislava pak vypovídá z vlasti, avšak Jitku si hodlá ponechat jako rukojmí. Ervín ji brání a je smrtelně raněn. Oldřich je pohnut alespoň natolik, že propouští Jitku Břetislavovi. Všichni odcházejí, Ervín o samotě dokonává (zpěv \"Ó sladká smrť! Umírám za ni\").\n(Vnitřek chrámu sv. Jiří v Praze, ve středu katafalk s rakví Oldřichovou) Břetislav nejprve sám hovoří k mrtvému otci, jehož bouřný duch nalezl konečně klidu (árie \"Sen hluboký tě jímá – věčný sen!\"). Kněží se modlí, lid dává knížeti poslední sbohem (sbor \"Žel, ó kníže! poctu poslední\"). Je přiváděn slepý Jaromír. Nad Oldřichovou rakví odpouští bratrovi tak, jak on odpustil jemu na smrtelné posteli. Pak představuje lidu Břetislava jako nového knížete (finále \"Ó stůjte! Veďte mne… Ty, jenžs mne oloupil o světlo nebe… Zdar tobě, kníže náš, buď veleben!... Ó kníže, láskou vládni české zemi\").\n\n"}
{"id": "764083", "url": "https://cs.wikipedia.org/wiki?curid=764083", "title": "Vůz Bmee234 ČD", "text": "Vůz Bmee234 ČD\n\nVozy Bmee číslované v intervalech 51 81 21-70 (23 vozů), 50 81 21-70 (7 vozů) a 61 81 21-70 (2 vozy) jsou řadou osobních vozů z vozového parku Českých drah. Všech 155 vozů bylo vyrobeno společností SGP Simmering mezi roky 1979 a 1982 pro Rakouské spolkové dráhy. V roce 2011 České dráhy odkoupily od ÖBB 32 vozů těchto řad.\n\nJsou to oddílové vozy typu UIC-Z o délce 26 400 mm. Jejich nejvyšší povolená rychlost je 160 km/h. Vozy jsou vybaveny dvěma dvounápravovými podvozky typu SGP VS-RIC 75. Brzdová soustava vozu je tvořena kotoučovou brzdou s dvěma kotouči na každé nápravě.\n\nVnější nástupní dveře těchto vozů jsou jednokřídlé, předsuvné, ovládané madlem. Dveře jsou vybaveny pneumatickým dálkovým zavíráním, a za jízdy jsou blokovány. Mezivozové přechodové dveře jsou dvoukřídlé, poloautomatické, posuvné do stran a jsou taktéž ovládané madlem.\n\nVozy z intervalů 51 81 21-70 a 50 81 21-70 mají polospouštěcí dvojitá okna. Do vozů z intervalu 61 81 21-70 byla dosazena klimatizace a okna byla vyměněna za celistvá neotevírací.\n\nVozy mají celkem jedenáct oddílů po šesti polohovatelných sedačkách, celková kapacita je tedy 66 sedících cestujících. Mimo to jsou vozy ještě vybaveny několika nouzovými sklopnými sedačkami na chodbě. Ve vozech z intervalu 61 81 21-70 jsou cestujícím k dispozici i zásuvkami 230 V.\n\nVozy jsou vybaveny centrálním zdrojem energie. Ten slouží k napájení osvětlení, příp. i klimatizace a zásuvek 230 V. Vozy jsou vybaveny teplovzdušným topením. Tyto vozy neumějí pracovat s nestandardním napětím 3 000 V, 50 Hz používaným k napájení a vytápění vlaků na napájecí soustavě 25 kV, 50 Hz v České republice a na Slovensku. a lokomotiva v čele vlaku, kde jsou tyto vozy řazeny, musí vlak napájet napětím 1 500 V, 50 Hz.\n\nVozy číslované v intervalech 51 81 21-70 a 50 81 21-70 mají červeno-šedý lak v bývalém nátěru ÖBB. Vozy z intervalu 61 81 21-70 mají šedý nátěr v novém stylu ÖBB.\n\nS vozy bylo původně zamýšleno na trať Praha – Plzeň – Cheb. Po odkoupení byly nasazeny však na vlaky kategorie expres mezi Prahou a Veselím nad Moravou, příp. Vsetínem kvůli požadavkům ministerstva dopravy na rychlost 160 km/h. Do provozu ale zasáhla pouze část vozů. Paradoxně byly postupně vozy této řady nahrazeny opět staršími řadami a v roce 2015 jsou používány již jen jako vozy posilové především ve vlacích na východ od Prahy. Častějšího nasazení by se mohly dočkat po plánované rekonstrukci.\n\nVozy z intervalu 61 81 21-70 prošly u ÖBB tzv. \"Upgrading-Programmem\". Součástí modernizace bylo dosazení klimatizace, zásuvek 230 V a zvýšení výkonu CZE. Tyto vozy byly původně označeny u Českých drah jako Bmee.\n\nV září 1988 bylo u devíti vozů zrušeno jedno WC a nahrazeno telefonním automatem. Později byl automat odstraněn a na jeho místě vznikl služební oddíl. Vozy byly přeznačeny do intervalu 50 81 21 70 a sedm těchto vozů koupili České dráhy.\n\nVozy měly v průběhu let 2012–2013 projít modernizací, která se měla skládat z úpravy interiéru i exteriéru vozů do jednotného nátěru Českých drah od studia Najbrt, úpravy CZE kvůli podpoře napětí 3 000 V, 50 Hz a dosazení WC buňky do těch vozů, kde ÖBB jednu zrušilo, nicméně k tomu nedošlo.\n\n"}
{"id": "764088", "url": "https://cs.wikipedia.org/wiki?curid=764088", "title": "1. signální", "text": "1. signální\n\n1. signální je třetí studiové album české poprockové hudební skupiny Chinaski. Vydáno bylo v roce 1999 vydavatelstvím B&M Music a obsahuje celkem čtrnáct písní.\n\n\n"}
{"id": "764090", "url": "https://cs.wikipedia.org/wiki?curid=764090", "title": "Dlouhej kouř", "text": "Dlouhej kouř\n\nDlouhej kouř je druhé studiové album české poprockové hudební skupiny Chinaski. Vydáno bylo v roce 1997 vydavatelstvím B&M Music. Titulní skladba se dostala do českých rádií a skupině se po vydání desky podařilo prosadit se na hudebním trhu.\n\n\n"}
{"id": "764091", "url": "https://cs.wikipedia.org/wiki?curid=764091", "title": "Jozef Jantošík", "text": "Jozef Jantošík\n\nJozef Jantošík (9. února 1922 – ???) byl slovenský a československý politik a poúnorový bezpartijní poslanec Národního shromáždění ČSR.\nVe volbách roku 1954 byl zvolen do Národního shromáždění ve volebním obvodu Kysucké Nové Mesto-Čadca. V parlamentu setrval do března 1958, kdy rezignoval a nahradil ho Štefan Gašo. K roku 1954 se profesně uvádí jako dělník národního podniku Kysucké pily Brodno.\n"}
{"id": "764093", "url": "https://cs.wikipedia.org/wiki?curid=764093", "title": "Ján Jarábek", "text": "Ján Jarábek\n\nJán Jarábek (3. května 1907 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSS ve volebním obvodu Rožňava. V parlamentu zasedal do konce jeho funkčního období, tedy do voleb v roce 1960.\n\nK roku 1954 se profesně uvádí jako horník v železnorudných dolech. Bylo mu uděleno vyznamenání Za zásluhy o výstavbu a odznak Nejlepší pracovník v oboru hutního průmyslu a rudných dolů. V letech 1962-1966 se uvádí jako člen Ústředního výboru Komunistické strany Slovenska.\n"}
{"id": "764094", "url": "https://cs.wikipedia.org/wiki?curid=764094", "title": "Kozák topolový", "text": "Kozák topolový\n\nKozák topolový (\"Leccinum duriusculum\") je jedlá houba z čeledi hřibovitých.\n\nKlobouk je v mládí polokulovitý, později sklenutý až rozložený, obvykle 6-20(30) cm široký, většinou kožově hnědý. Rourky jsou v mládí bělavé, později šedavé, póry stejně zbarvené. Třeň je válcovitý nebo mírně kyjovitý, obvykle 10-20(30)cm dlouhý a 2-4(6) cm tlustý. Dužina je bělavá až šedavá, na lomu či řezu tmavnoucí do šedohněda, pevná až tvrdá. Chuť má lahodnou, vůni jemně houbovou. Výtrusný prach je světle hnědý.\n\nRoste nehojně až dosti hojně pod topolem bílým (\"Populus alba\") a dalšími topolovitými stromy, výjimečně i pod jinými listnáči, v poslední době je stále hojnější.\n\nJedná se o výbornou jedlou houbu. Podobný rovněž jedlý a výborný Křemenáč hnědý je ještě větší, klobouk má tmavě rezavě hnědý, šupinky na třeni jsou tmavě hnědé až černé.\n"}
{"id": "764096", "url": "https://cs.wikipedia.org/wiki?curid=764096", "title": "Vilma Jasenovcová", "text": "Vilma Jasenovcová\n\nVilma Jasenovcová (31. března 1928 – ???), byla slovenská a československá politička Komunistické strany Slovenska a poúnorová poslankyně Národního shromáždění ČSR.\nVe volbách roku 1954 byla zvolena za KSS do Národního shromáždění ve volebním obvodu Rajec-Žilina-Povážská Bystrica. V parlamentu setrvala až do konce funkčního období, tedy do voleb roku 1960. K roku 1954 se profesně uvádí jako dělnice ve výrobním družstvu Rajčanka.\n"}
{"id": "764100", "url": "https://cs.wikipedia.org/wiki?curid=764100", "title": "Marie Jirásková (politička)", "text": "Marie Jirásková (politička)\n\nMarie Jirásková (23. června 1916 – ???) byla česká a československá politička Komunistické strany Československa a poúnorová poslankyně Národního shromáždění ČSR a Národního shromáždění ČSSR a Sněmovny lidu Federálního shromáždění.\nVe volbách roku 1954 byla zvolena za KSČ do Národního shromáždění ve volebním obvodu Hradec Králové. Mandát obhájila ve volbách v roce 1960 (nyní již jako poslankyně Národního shromáždění ČSSR za Východočeský kraj, podílela se na projednání ústavy ČSSR v roce 1960) a volbách roku 1964. V parlamentu zasedala do konce funkčního období v roce 1968. K roku 1954 se profesně uvádí jako členka KNV a dělnice v papírnách Zdeňka Nejedlého v Hostinném.\n\n12. sjezd KSČ ji zvolil za člena Ústředního výboru Komunistické strany Československa. 13. sjezd KSČ ji ve funkci potvrdil.\n\nPo federalizaci Československa usedla roku 1969 za KSČ do Sněmovny lidu Federálního shromáždění (volební obvod Vrchlabí), kde setrvala do konce volebního období, tedy do voleb v roce 1971. K roku 1968 se profesně uvádí jako dělnice z Vrchlabí.\n\n"}
{"id": "764101", "url": "https://cs.wikipedia.org/wiki?curid=764101", "title": "Marie Jirásková", "text": "Marie Jirásková\n\nJméno a příjmení Marie Jirásková má více nositelek:\n\n"}
{"id": "764103", "url": "https://cs.wikipedia.org/wiki?curid=764103", "title": "Pavouk (rozcestník)", "text": "Pavouk (rozcestník)\n\nPavouk je členonožec z řádu pavouci, nebo může jít také o:\n\n"}
{"id": "764104", "url": "https://cs.wikipedia.org/wiki?curid=764104", "title": "Aria", "text": "Aria\n\nAria je hudební album skupiny Asia. Vydáno bylo v roce 1994.\n\n"}
{"id": "764109", "url": "https://cs.wikipedia.org/wiki?curid=764109", "title": "Krizová komunikace", "text": "Krizová komunikace\n\nKrizová komunikace patří mezi klíčové disciplíny public relations a je nedílnou součástí krizového managementu. Její úspěšné zvládnutí má zásadní význam pro ochranu a zachování dobrého jména podniku, instituce, neziskové organizace nebo veřejně exponované osoby v jejíž prospěch je vykonávána. \n\nPodstata krizové komunikace spočívá v prevenci vypuknutí krize její včasnou identifikací – prostřednictvím analýzy informačních toků uvnitř i vně subjektu (firmy, instituce, neziskové organizace), respektive v komunikačním zvládnutí krize poté, co se rozhořela. A to především s cílem omezit nebo úplně vyloučit negativní vliv krizové situace na dobrou pověst a následné fungování subjektu a na jeho schopnost dostát smluvním závazkům a stanoveným cílům. Proto má krizová komunikace mimořádný význam pro omezení ztrát, respektive zachování další existence subjektů postižených krizovou situací (např. imageové krize, zlomyslné útoky, krize spojené s působením přírodních živlů, podnikové krize). Stejně významná je také pro celou řadu zájmových skupin krizí postiženého subjektu (zaměstnance – z hlediska zachování pracovních míst, místní komunity – pro zachování stability v regionu, ve kterém je subjekt aktivní, dodavatele – kterým hrozí nebezpečí ztráty významného odběratele apod.).\n\nZa účelem splnění stanoveného zadání se krizová komunikace zaměřuje na pozitivní práci s pověstí firmy, instituce, neziskové organizace nebo veřejně exponované osoby, stejně jako s náladami a postoji jejich klíčových zájmových skupin. Vychází z toho, že bez ohledu na skutečný stav nelze krizi považovat za překonanou, pokud o tom nebudou přesvědčeny také všechny klíčové zájmové skupiny. \n\n\n"}
{"id": "764112", "url": "https://cs.wikipedia.org/wiki?curid=764112", "title": "Josef Jonáš (politik)", "text": "Josef Jonáš (politik)\n\nJosef Jonáš (17. září 1913 Miletín – ???) byl český a československý manažer a politik Komunistické strany Československa, poúnorový poslanec Národního shromáždění ČSR a ministr vlád Československa.\nPocházel z rodiny chalupníka. Otec Josefa Jonáše patřil mezi zakládající členy KSČ a Josef Jonáš byl od mládí činný v komunistických mládežnických organizacích. Zastával v nich i řídící funkce v kraji. Patřil do hnutí mladých pionýrů a od roku 1928 byl členem Komsomolu. \"Rudé právo\" v životopisném profilu z roku 1950 uvádí, že Jonáš byl politicky pronásledován a byl nucen kvůli svým aktivitám opustit studium na střední škole. Počátkem druhé světové války byl zatčen a vězněn v koncentračním táboře Dachau a koncentračním táboře Buchenwald. Během věznění se angažoval v ilegálních komunistických skupinách.\n\nIhned po osvobození se v květnu 1945 zapojil do politické činnosti. V roce 1947 byl jmenován ředitelem \"Rudého práva\", později pak podnikovým ředitelem sloučeného podniku vydavatelství Rudé právo a tiskárny s nakladatelstvím Svoboda. V listopadu 1949 se stal náměstkem ministra zahraničního obchodu.\n\nV letech 1945–1947 zasedal v Ústředním výboru Komunistické strany Československa. Byl pověřován různými funkcemi na sekretariátu ÚV KSČ. Byl rovněž členem několika československých vlád. Ve vládě Antonína Zápotockého a Viliama Širokého působil v letech 1950-1951 coby ministr lehkého průmyslu, od roku 1951 do roku 1953 jako ministr stavebnictví a v letech 1953-1954 jako ministr paliv a energetiky. Na postu ministra paliv a energetiky (od roku 1955 rezort nazýván jen ministr paliv) setrval i v následující druhé vládě Viliama Širokého až do roku 1960.\n\nVe volbách roku 1954 byl zvolen do Národního shromáždění za KSČ ve volebním obvodu Karviná-Petřvald. V parlamentu setrval do roku 1960.\n\nPo odchodu ze zákonodárných a vládních postů působil ve vysokých podnikových funkcích. V letech 1960–1966 byl generálním ředitelem podniku zahraničního obchodu Technoexport Praha, pak od roku 1966 generálním ředitelem podniku zahraničního obchodu Škodaexport Praha. V roce 1960 se rovněž stal členem prezídia obchodní komory ČSSR. A od roku 1963 zasedal v jugoslávské sekci této obchodní komory. Roku 1965 usedl na post předsedy kontrolního výboru Československé obchodní banky v Praze.\n\nV publikaci z roku 1969 je uváděn ještě jako žijící osoba. Rovněž tak v knize z roku 1978 není uváděno, že by již zemřel.\n\n"}
{"id": "764113", "url": "https://cs.wikipedia.org/wiki?curid=764113", "title": "Bethesda", "text": "Bethesda\n\nBethesda může být:\n\n\n"}
{"id": "764115", "url": "https://cs.wikipedia.org/wiki?curid=764115", "title": "Karel Škréta (opera)", "text": "Karel Škréta (opera)\n\nKarel Škréta (Karel Škreta) je komická opera o třech jednáních českého skladatele Karla Bendla. Libreto k ní napsala česká spisovatelka Eliška Krásnohorská na námět stejnojmenné veselohry Václava Aloise Svobody, jejímž předmětem je legendární historka z života českého barokního malíře Karla Škréty. Opera byla napsána počátkem roku 1883 a 11. prosince téhož roku měla premiéru v pražském Národním divadle.\n\nRoku 1881 byla oceněna a úspěšně uvedena několik let stará opera Karla Bendla \"Černohorci\". I to přispělo k Bendlovu rozhodnutí vrátit se zpátky do Prahy po působení v Itálii, kde pracoval od roku 1877, a věnovat se opět české opeře. Po více dvanácti letech obnovil spolupráci s Eliškou Krásnohorskou, libretistkou jeho prvních oper \"Lejla\" (1867) a \"Břetislav\". Symbolicky spolu zvolili námět podle starší romanticko-vlastenecké veselohry Václava Aloise Svobody-Navarovského z roku 1841 \"Karel Skreta\" uvádějící na jeviště známou postavu slavného českého malíře 17. století Karla Škrétu. Vedle milostné zápletky a tématu umění vítězícího nad penězi i silou se totiž v příběhu vyskytuje téma umělce navracejícího se z vlasteneckých i romantických pohnutek z ciziny (Itálie) zpět do vlasti, aby jí byl svým uměním prospěšný.\n\nBendl pod vlivem italských zkušeností dosti změnil svůj hudební styl, dosud vycházející zejména z hudby německé (Mendelssohn) a francouzské (Meyerbeer, Gounod). Soudobý italský repertoár zanechal největší stopy na jeho italské, jevištně nikdy neuvedené opeře \"Gina\", ale i v \"Karlu Škrétovi\" se snažil zkombinovat moderní zásady wagnerovského – ale i verdiovského – hudebního dramatu, mimo jiné pomocí využití příznačných motivů, v kombinaci s italskou melodičností a zpěvností. Italské dějiště prvního jednání, italské postavy a zmínky o Itálii i v dalších jednáních umožnily Bendlovi organicky začlenit reminiscence na své nedávné působiště, například ve scéně karnevalu v 1. dějství, ale třeba i v parodicky zpracované „italské“ árii malířského pomocníka Bobše ve 3. dějství.\nBendl i Krásnohorská zadali operu do druhé soutěže vyhlášené roku 1882 Sborem pro postavení Národního divadla k jeho druhému otevření, a to v kategoriích komická opera a libreto ke komické opeře. Porota již 24. května 1883 uznala \"Karla Škrétu\" za způsobilého k provozování v Národním divadle (spolu s Kovařovicovými \"Ženichy\") a o rok později vyhlásila Bendlovu operu vítězem v kategorii komické opery s prémií 1000 zlatých (plus 650 za přijetí k provozování). Také libreto Krásnohorské – po určitých neshodách mezi dramatickou a operní sekcí poroty – bylo nakonec oceněno jako vítěz ve své kategorii; cena obnášela 300 zlatých. Jelikož práce byly do soutěže zadávány anonymně a o ocenění libreta se v době premiéry dosud nerozhodlo, nebyla Krásnohorská zprvu na divadelních cedulích ani v tisku jako autorka libreta jmenována.\n\nKritika se opeře podrobně věnovala; přivítala navrátivšího se umělce a přiznala libretu a shodně pak i hudbě řadu nových a cenných charakteristik, současně však i nemálo problematických rysů. Jedno z posouzení například zní: \"Partitura činí dojem ne vždy stejný. Jsou v ní některé scény tak krásné, lahodné a půvabné, pracovány s gracií a delikátní jemností, že i nejzarytějšího odpůrce Bendlova nemohly by zůstaviti netečným, krom toho však objevují se momenty drsnější, povrchní, nevynořující se valně z operetní lascivnosti.\"\n\nPřes dvojnásobné ocenění, rozsáhlou publicitu a příznivé kritiky dosáhla inscenace v Národním divadle pouhých devíti repríz a opera pak již nikdy nebyla uvedena. Jako trvalá památka po ní se však zachoval monumentální obraz svaté Cecílie od Vojtěcha Hynaise – v opeře jej namaluje Karel Škréta a jeho odhalení tvoří hlavní pointu finále posledního dějství. Po derniéře opery byl umístěn do původní pracovny ředitele Národního divadla, kde je uchováván dodnes.\n\nLibreto opery vydal v Praze roku 1884 nakladatel Fr. A. Urbánek (52 stran).\n\n(Prostranství v Římě. V pozadí Colosseum. Temno večerní.) Z hluku římského karnevalu prchá Škréta v osamělý stín Colossea, očekávaje soka k souboji (zpěv \"Pryč, vy šaškovité tretky\"). Graziella, sličný model Škrétův, dala se žertem od cizího, maskovaného muže políbiti, čímž si Škréta znechutil její lásku i nevázanou veselost žití svého dosavadního, a zatouží po čistých ideálech. Vyzvaný sok, maskovaný důstojník Orlando, dlící v Římě s císařským poselstvím, v jehož čele je podmaršál z Hyršova, dostaví se k souboji (árie Grazielly \"Jsem cizí vám, signore, zcela\" a duet Škréty a Orlanda \"Ne pro tu děvu vře plápol hněvu\"), však barvotříč Bobeš a celý dav maškar odtrhnou od sebe zápasníky (sbor maškar \"Aó! Aó! Tra lari lari fari la!... Zpátky, bouřlivý signore\"). Při tom Orlando zví, že má před sebou Karla Škrétu, i chce mu vyříditi vzkaz, jejž mu krásná dáma v Praze proň uložila. Táž dáma však, odmítnuvši Orlandovu lásku, vznítila v něm žárlivou zášť proti Škrétovi, pročež Orlando, odevzdávaje mu její list, z pomsty utrhne i spálí konec jeho s jejím jménem. V listě jest prosba, aby Škréta se vrátil a vlast svým uměním zdobil. Při tomto vyřízení se Orlando i svému českému podmaršálu potupně vysmál (zpěv Orlanda \"Můj český podmaršál… Aj prosím o strpení\"). Maškary se smíchem pronásledují Škrétu, jenž touží po krásné pisatelce nevěda, kdo ona jest (ansámbl \"Ten drahý list, – tak vábivý\"). Orlando přemluví Graziellu, že ji vezme s sebou do Čech, kamž také Škréta se odebéře, i žádá, aby mu tam konala služby špehýřské, dbajíc, neshledá-li se Škréta s neznámou kráskou; Graziella svolí, jen aby mohla dlíti Škrétovi na blízku (duet \"Dívko, opustí-li Škréta\"). Podmaršál přijde hledat Orlanda, o němž se mu doneslo, že jej potupil; nenalezne ho však již zde (árie podmaršála \"Zde, pravili jste, že se smál\"). Škréta uniknuv maškarám líčí přátelům svou vlast, pro kterou opustí Itálii (árie \"Můj rodný kraj? Můj český kraj?\").\n\n(Prostranství zderazské v Praze i chrám a klášter sv. Václava. Světlo denní.) Veronika, jíž Orlando tají Škrétovu přítomnost, s hospodyní Zuzanou vejde do chrámu kláštera zderazského, kde Škréta na kůru maluje (zpěv Orlanda \"Graziello! Graziello!\", tercet Veroniky, Orlanda a Zuzany \"On z lásky v dálce váhá\" a árie Veroniky \"Ó modlit se, ó zaň se modlit budu!\"). Z kláštera vyběhne Škréta, nešťasten, že se mu jeho dílo nedaří; mniši, Bobeš a Graziella jej uprosí, aby se k práci vrátil (kvintet \"Ne, ne, nelze mi!... Neprchej, neprchej, pro Boha živého\"). Orlando, vyzvídaje na Grazielle o Škrétovi, prozradí maně, že neznámá kráska jest v chrámě; Graziella. dychtiva poznati ji, vběhne do chrámu, Orlando za ní. Přijde verbíř a najímá mladý lid n vojnu (sbor s písní verbíře \"Bude vojna, bude vojna… Jen pojďte! Již vlají prapory\"). Škréta, trápen touhou po neznámé krásce, opět uprchne od malby, jež se ideálům jeho nerovná, a dá se naverbovati. Orlando, nepoznán, představí se mu jako jeho důstojník i zjeví mu, že maskovaný vojín, jenž mu v Římě dodal list, nyní po návratu do Čech má nastoupiti trest smrti za potupení podmaršála a že jen přímluva závažná, na příklad Škrétova, mohla by podmaršála obměkčiti. Poněvadž odsouzenec jediný zná tajemství, kdo jest ona kráska, lekne se Škréta, že by tajemství toho nikdy snad se nedopátral, i přimluví se u podmaršála za svého soka tak vydatně, že podmaršál místo trestu povýší Orlanda za hejtmana (duet Škréty a podmaršála \"Když konečně jsme doma z Vlach\"). Graziella, soucitem ke Škrétovi pohnuta, prozradí mu, že neznámá její sokyně dlí v chrámě. Lid se vrací z chrámu. Veronika vystoupí, spatří Škrétu i vítá jej, an poslechnuv listu jejího do vlasti se vrátil. Škréta v ní poznává svůj ideál z nevinných dob dětství; prosí ji, aby ji malovati a tím své umění povznésti směl; ona svolí (duet Veroniky a Škréty \"Hle, Škréta zde!... Již od dětinné paměti\"). Orlando dává se Škrétovi poznat jakožto tajemný sok z Říma a tasí meč, aby dokončil souboj tam přerušený.\n\nŠkréta se brání i raní Orlanda. Sběhne se lid i vojsko; Škréta stíhán jakož vrah svého hejtmana; opat zderazský zachrání jej azylovým právem kláštera, Škréta pak rouhá se bezmocnosti podmaršála, jemuž se lid vysmívá, což podmaršála rozzuří k pomstě. Nařizuje vojenské stráži, aby se Škréty zmocnila, jakmile by vykročil z kláštera (finále \"Dřív, Karle Škréto\" s arietou podmaršálka \"Jak! Rouháš se a tupíš moji čest?\" a sborem \"Jak vykročí, jest mžikem vězeň váš').\n\n(Na kůru v chrámě sv. Václava) Na kůru zderazského chrámu Bobeš roztírá barvy pro Škrétův obraz (árie Bobeše \"Aj, aj, aj, aj! Buď já jsem blázen, nebo on!\"). Zuzana poučuje opata, že sem přijde Veronika k malování, ale pod záminkou, jako by se chtěla učiti na varhany; jinak by otec její Grönberger jí nedovolil přicházeti. Grönberger sám se přichází přesvědčiti, nejsou-li mniši mládi; spatří malířské lešení, a tu se mu starý Bobeš představí jakož malíř z Vlach(píseň Bobeše \"Si, cor po di Bacco! Io sono pittore\"); Grönberger odejde spokojen (tercet Zuzany, Jáchyma a Grönbergra \"Nuže doufám, že jste spokojen\"). Škréta, malovav již z paměti Veroniku, blažen očekává její příchod (arieta \"Ona přijde! Jako cherub zlatovlasý\"). Ona přijde, vybízí jej k útěku v cizím šatě; vyznají si lásku i ujednají, že za tmy prchnou ze střeženého kláštera (duet \"Sám! – Nuže s odvahou!... Nyní mám sílu blaho své bránit\").\n\nFrater varhaník přijde dát Veronice hudební lekci, přičemž ji Škréta maluje (árie Gabriela \"Zdroj hudby – harmonie zlatá\" a jeho hymnus \"V píseň andělů nechť plyne\"). Pak se dole v chrámě shromáždí lid k bohoslužbě, náhle však nastane zděšení, neboť Orlando prohlásí, že nikdo nesmí z chrámu ven, dokud nepřijde podmaršál, jenž vymohl u arcibiskupa na dnešek zrušení azylového práva, aby se mohl Škréty zmocniti. Graziella z horoucí lásky přemůže žárlivost a prosí Orlanda, aby dal Škrétovi uprchnouti, však prosí marně (árie Grazielly \"Ty sám, ty sám, Orlando, slyš\"). Podmaršál přijde, aby vydal Škrétu vojenskému soudu. Škréta rozloučiv se s Veronikou žádá, aby se směl posledním pohledem rozloučiti ještě s arcidílem svým, v něž vtělil svůj ideál. Podmaršál svolí; odhrne se záclona i objeví se obraz svaté Cecílie v podobě Veroniky a varhan. Všechen lid se modlí za mistra, jenž tak spanilé dílo vykonal.\n\nPodmaršál i Orlando, pohnuti krásou obrazu, se Škrétou se smiřují. Všichni provolávají slávu Škrétovi a slávu umění (finále \"Zde, opate, zde rozkaz pastýřův… Možno-li, že tak tě ztrácím… Jen chvíli, soudce můj!... Moc krásy velebné v mou duši line smír\").\n\n"}
{"id": "764119", "url": "https://cs.wikipedia.org/wiki?curid=764119", "title": "Jan Jungbauer", "text": "Jan Jungbauer\n\nJan Jungbauer (31. ledna 1908 – ???) byl český a československý politik Komunistické strany Československa německé národnosti a poúnorový poslanec Národního shromáždění ČSR.\nV mladí pracoval jako pomocný dělník na stavbách. Pak přešel do dolů. Po konci války nastoupil jako porubář do dolu Klement Gottwald. Díky pracovním výsledkům získal roku 1951 ocenění Průkopník socialistické práce a bylo mu svěřeno vedení úseku. Stal se kandidátem a později členem KSČ. Pracovníci dolu Klement Gottwald v Hrdlovce ho pak navrhli jako kandidáta do voleb.\n\nVe volbách roku 1954 byl zvolen do Národního shromáždění za KSČ ve volebním obvodu Ústí nad Labem. V parlamentu setrval do konce funkčního období, tedy do voleb roku 1960. K roku 1954 se profesně uvádí jako vedoucí úseku na Dole president Gottwald.\n\nPatřil mezi tři poslance Národního shromáždění zvolené v roce 1954 (Jan Jungbauer, Rudolf Müller a Josef Pötzl), kteří reprezentovali německou národnostní menšinu, jejíž početnost byla dramaticky snížena poté, co proběhlo vysídlení Němců z Československa.\n\n"}
{"id": "764123", "url": "https://cs.wikipedia.org/wiki?curid=764123", "title": "Bethesda (Maryland)", "text": "Bethesda (Maryland)\n\nBethesda je město (oficiálně pouze census-designated place) na východě Spojených států amerických ve státě Maryland, v okrese Montgomery (\"Montgomery County\"). Bethesda je severozápadním předměstím Washingtonu, D.C., hlavního města USA. Stejně jako Washington D.C. leží i Bethesda podél řeky Potomac.\n\nV Bethesdě sídlí mj. americký Národní institut pro zdraví (\"National Institute of Health\"), mezinárodní organizace pro výměnu mládeže Youth for Understanding (YfU), několik významných firem (např. Lockheed Martin) a velkých luxusních hotelů. Bethesda je také oblíbeným místem pro bydlení. V roce 2010 v ní žilo 60 858 obyvatel.\n\n\n"}
{"id": "764124", "url": "https://cs.wikipedia.org/wiki?curid=764124", "title": "Antonín Jura", "text": "Antonín Jura\n\nAntonín Jura (12. května 1901 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Kroměříž II. V parlamentu setrval až do konce funkčního období, tedy do voleb roku 1960.\n\nK roku 1954 se profesně uvádí jako tajemník MNV a místopředseda JZD ve Zborovicích.\n\n"}
{"id": "764125", "url": "https://cs.wikipedia.org/wiki?curid=764125", "title": "Antoine Vermette", "text": "Antoine Vermette\n\nAntoine Vermette (* 20. března 1982, Saint-Agapit, Québec, Kanada) je kanadský hokejista a momentálně nechráněný volný hráč.\n\nDříve hrál za Columbus Blue Jackets, Ottawu Senators, Binghamton Senators-AHL, Quebec City Selectes-Qahay, Quebec Remparts-QMJHL, Levis-Lauzon College a Victoriaville Tigers-QMJHL. Reprezentoval Kanadu na Mistrovství světa v ledním hokeji 2011. Byl draftován v roce 2000 na 55. místě. Hokejku drží na levou stranu. V NHL odehrál 589 zápasů v nichž si připsal 312 bodů za 139 gólů a 173 asistencí. V Columbusu nosil na dresu číslo 50. V poslední únorový den před uzávěrkou přestupů v roce 2014 přešel z Arizony do Chicago Blackhawks, ihned po sezóně se však vrátil do Arizony. Později přešel na dvě sezóny do týmu Anaheim Ducks.\n\n\n"}
{"id": "764128", "url": "https://cs.wikipedia.org/wiki?curid=764128", "title": "František Jurča", "text": "František Jurča\n\nFrantišek Jurča (19. září 1910 – ???) byl český a československý politik Komunistické strany Československa a poúnorový poslanec Národního shromáždění ČSR a Národního shromáždění ČSSR.\nPo volbách roku 1954 byl zvolen do Národního shromáždění za KSČ ve volebním obvodu Praha-venkov. Mandát nabyl až dodatečně v červenci 1958 jako náhradník poté, co rezignoval poslanec Bohumil Bureš. Mandát obhájil ve volbách v roce 1960 (nyní již jako poslanec Národního shromáždění ČSSR za Středočeský kraj. V Národním shromáždění zasedal do konce jeho funkčního období, tedy do voleb v roce 1964.\n"}
{"id": "764130", "url": "https://cs.wikipedia.org/wiki?curid=764130", "title": "Vladislav Jurčík", "text": "Vladislav Jurčík\n\nVladislav Jurčík (2. března 1927 – 13. prosince 1999) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Uherský Brod. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako dílenský mistr v Závodech přesného strojírenství.\n\n"}
{"id": "764134", "url": "https://cs.wikipedia.org/wiki?curid=764134", "title": "Zdeněk Kalaš", "text": "Zdeněk Kalaš\n\nZdeněk Kalaš (30. května 1923 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Karlovy Vary. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako lamač v jáchymovských dolech.\n\n"}
{"id": "764135", "url": "https://cs.wikipedia.org/wiki?curid=764135", "title": "Jan Horák-Hasenberger", "text": "Jan Horák-Hasenberger\n\nJan Horák-Hasenberger byl 39. proboštem litoměřické kapituly v letech 1542–1551.\n\nJan Horák byl rodák z obce Klapý pod hradem Hazmburkem u Libochovic. Jeho rodiče byli zřejmě zámožní a přestěhovali se do Litoměřic a stali se tamními měšťany. Po přestěhování rodiny Horáků do Litoměřic získal rod později roku 1541 šlechtický titul. Podle soudobých zvyků se Horák psal \"Horatius Hasenbergius\" podle hradu Hazmburku, jak se Bohuslav Balbín domníval a napsal. Hrad Hazmburk byl již roku 1586 pustý, jeho držitelé přesídlili do Budyně.\n\nJejich syn Jan byl nadaný, a proto studoval na univerzitě v saském Lipsku, nejdříve filozofii a pak teologii. Seznámil se tehdy v Lipsku s Johannem Cochläusem a Vavřincem Hochwartem, již zkušenými duchovními. Mladý Horák pomáhal uvedeným humanistům při jejich práci. Cochläus publikoval studii o Mistru Janu z Příbrami, stoupenci podobojí, a v předmluvě je studie věnována právě Horákovi. V soudobé náboženské situaci se stal i vynikajícím kazatelem a diskutérem. Jan Horák mu daroval své duchovní básně a promluvu. Začalo stále více rozporů mezi Martinem Lutherem a duchovními věrnými katolicismu. Do diskusí se zapojil i Jan Horák, který nezištně poskytl a věnoval J. Cochläusovi i další své vydané práce a rukopisy. Pasovský kanovník Vavřinec Hochwart, činný i v Římě, se účastnil známého Tridentského koncilu roku 1551 jako uznávaný významný soudobý historik. Mezi zásadní odpůrce Luthera patři i učený dominikán P. Johann Mensing (\"Mentzinger\") vedoucí ostré polemiky proti stoupencům Luthera. I s ním byl Horák ve spojení. Další četnou korespondenci měl Horák s Fridrichem Nauseou, humanistou a pozdějším biskupem ve Vídni (1541-1552).\n\nV Lipsku Jan Horák ukončil své vysokoškolské teologické vzdělání jako magistr teologie a filozofie. Saský vévoda Jindřich do Lipska povolal Luthera, Melanchtona, Jana Horáka a další.\n\nJan Horák univerzitu opustil a věnoval se vychovatelství. V Lipsku zůstal Horák až do dubna 1529, jak vyplývá z jeho korespondence s pražským administrátorem Ernestem von Schleinitz. Vychovatelství se věnoval Horák intenzivně a s velkými úspěchy. V letech 1540-1541 byl vychovatelem dětí císaře Ferdinanda I. Na radu císařovny Anny učil děti latině a češtině. Horák vypracoval pro tento typ praktické výchovy: \"„Úvod do českého jazyka“\". Císař Ferdinand poznal Horákovy schopnosti a pověřil ho důležitými diplomatickými úkoly jako svého poradce. Ferdinand I. ho jmenoval zástupcem císaře na tridentském koncilu.\n\nRoku 1528 byl Horák jmenován olomouckým kanovníkem i kanovníkem vratislavským a roku 1534 se stal kapitulním děkanem litoměřickým. Po úmrtí olomouckého biskupa Stanislava Thurza byl Horák vážným kandidátem na biskupský stolec v Olomouci a současně s ním byl kandidátem Dubravius. Již 4. dubna 1541 se Horák a Dubravius dohodli a biskupem se stal Jan Dubravius (1541-1553). Jan Horák byl jmenován papežem koadjutorem (600 zlatých ročně) a potvrzen Ferdinandem I. Následujícího roku 1542 byl Jan Horák jmenován proboštem litoměřickým a uvažovalo se, že se stane příštím papežským arcibiskupem. Čeští stavové se tehdy dohodli, že budou prosazovat toho, kdo bude ochoten světit jak katolické, tak i utrakvistické kněze. Navržen byl Jan Horák, jehož podporoval Ferdinand I., který požádal o stanovisko Jana Horáka. Ten odpověděl, že je ochoten tehdy velice obtížnou funkci převzít. Císař mu slíbil podporu při volbě. Jednání bylo vzhledem ke stávající situaci složité a obtížné a trvalo dlouho.\nRoku 1547 byl Horák po stavovské porážce pověřen císařským mandátem provést v litoměřickém děkanátu katolickou reformu.\nJan Horák bohužel roku 1551 zemřel, aniž bylo rozhodnuto o tom, kdo má být pražským arcibiskupem.\n\nEnergický probošt Horák věnoval v Litoměřicích velkou pozornost ekonomickým problémům jak kapituly, tak i jejích členů. Znovu získal zpět pro kapitulu statek Třeboutice s Křešicemi, kterého se roku 1436 zmocnilo město Litoměřice ještě za císaře Zikmunda za 100 kop českých grošů. V souvislosti se stavovským povstáním roku 1547 byl po porážce českých stavů statek Třeboutice a Křešice za trest městu Litoměřicím zkonfiskován. Probošt Horák roku 1550 poslal latinskou supliku, aby uvedené statky byly kapitule vráceny, když kapitula před rokem 1436 tak dlouho oba statky držela. Ferdinand I. prosbě vyhověl a císařským dekretem nechal předat oba statky zpět litoměřické kapitule. Statky předával kapitule podle císařského rozhodnutí Jan Kaplíř ze Sulevic seděním na Košťálově.\nProbošt Horák, na rozdíl od některých svých předchůdců, udržoval dobré styky jak s městem, tak i se sousedy. I tento vztah způsobil, že v převážně utrakvistických Litoměřicích mohly v podstatě nerušeně vykonávat své poslání dominikánský klášter sv. Michala a minoritský klášter sv. Jakuba.\nHorákovi se podařilo získat zpět i některé vinice, které využívali litoměřičtí měšťané, museli však platit nájem. V případě špatného výnosu nemohli odvádět kapitule dohodnuté naturální desátky ani víno. Proto byly roku 1545 uzavřené dohody, že místo vinohradů mohl být pěstován šafrán, ovoce nebo obilí. Kapitula získala zpět rovněž výnosnou hospodu v Želeticích za litoměřickým mostem.\n\nLitoměřický probošt měl rozsáhlé styky, přátele a dobrodince jak duchovní, tak i světské, s nimiž byl v osobním i písemném styku. O styku s humanisty v Lipsku jsme se již zmínili. Cochläus se pokusil zpracovat polemiky k dějinám husitství roku 1549 v díle \"„Septiceps Lutherio“\" (Sedmihlavý Luther), které poslal proboštu Horákovi. Roku 1535 podnítil Horák Cochläuse, aby byla vydána poetická díla humanisty, kanovníka svatovítského Fagella Villatica Šimona v Praze a probošta u Všech svatých tamže. Kanovník pak poděkoval Janu Horákovi za jeho pomoc.\nProbošt Jan Horák-Hasenberger zemřel v Augsburgu u známé rodiny Fuggerů mezi 1.-4. březnem 1551 (zde panuje drobná nejistota, který den to byl přesně). Zachovaná zůstala inventura jeho majetku, který zahrnoval také některá privilegia litoměřické kapituly, knihovnu a další.\nKapitula v něm měla starostlivého otce, který sledoval jako stále v místě sídlící prelát její život i rozvoj a s ní i rozvoj celého města Litoměřic, s jehož představiteli měl přátelské styky až do smrti.\n\n\n"}
{"id": "764140", "url": "https://cs.wikipedia.org/wiki?curid=764140", "title": "Roman Kaliský", "text": "Roman Kaliský\n\nRoman Kaliský (23. září 1922 Slovenská Ľupča – 8. listopadu 2015) byl slovenský a československý spisovatel, dramatik, publicista a politik. V poválečné době byl členem Demokratické strany. Po únorovém převratu v roce 1948 jedním z funkcionářů Strany slovenské obrody, která byla loajálním spojencem komunistického režimu. Zasedal za ni v Národním shromáždění republiky Československé. Po roce 1968 politicky pronásledován, po roce 1989 opětovně aktivní ve veřejném a politickém životě.\n\nV letech 1936–1943 vystudoval gymnázium v Banské Bystrici a v Liptovském Svätém Mikuláši. Pak studoval chemické inženýrství na Slovenské vysoké škole technické v Bratislavě, ale studia nedokončil. V roce 1944 se účastnil Slovenského národního povstání. Po válce v letech 1946–1948 pracoval jako redaktor deníku \"Práca\".\n\nBěhem únorového převratu patřil mezi hlavní postavy Strany slovenské obrody, která vznikla transformací prokomunistické frakce Demokratické strany. Strana slovenské obrody sice byla oficiálně deklarována jako loajální spojenec KSČ a nového režimu, ale její špičky přesto neunikly podezření komunistů. To se týkalo zejména Milana Poláka, který v rámci strany vedl spory s křídlem okolo Jána Ševčíka. Státní bezpečnost ve svém hlášení označovala Ševčíkovu frakci za skutečně loajální vůči státu a KSČ, zatímco Poláka a jemu blízké považovala za skryté stoupence Jozefa Lettricha. Polák měl být dokonce dohodnut s Lettrichem, že zůstane na Slovensku. Do Polákovy frakce byl počítán i Roman Kaliský. Ve straně zastával post šéfredaktora stranického tiskového orgánu \"Ľud\" (v této funkci působil v letech 1948–1953). V hlášení StB se o něm píše: „\"I když se zdá, že píše v duchu lidovědemokratickém, naladěný je protikomunisticky a v kruhu svých straníků se s tím ani netají\".“\n\nV letech 1948–1954 byl poslancem Slovenské národní rady. Ve volbách v roce 1954 byl zvolen do Národního shromáždění za Stranu slovenské obrody ve volebním obvodu Bratislava I. V parlamentu setrval až do konce funkčního období, tedy do voleb v roce 1960.\n\nK roku 1954 se profesně uvádí jako dramaturg Československého státního filmu. V letech 1953–1956 zastával post dramaturga Slovenského filmu, od roku 1956 do roku 1968 byl redaktorem listu \"Kultúrny život\", v letech 1968–1970 pak pracoval pro Slovenskou televizi. Roku 1963 na 3. sjezdu Svazu československých spisovatelů přednesl projev, ve kterém upozornil, že stalinismus na Slovensku a pro Slováky znamenal kromě českých zemí i trvalý strach z možného obvinění z buržoazního nacionalismu jen kvůli faktu, že byli Slováky. V 60. letech se zapojil i do dalších politických diskuzí. V letech 1966–1967 například Kaliský a Juraj Fabian vedli polemiku s Eduardem Frišem a Zorou Jesenskou ohledně hodnocení válečného slovenského štátu. Kaliský a Fabian naznačovali, že válečný slovenský štát měl jistou pozitivní roli při ochraně Slováků před maďarskou expanzí. Zároveň odmítal idealizaci první československé republiky, kritizoval čechoslovakismus a státoprávní postoje Edvarda Beneše. Historik Jan Rychlík hodnotí tehdejší Kaliského argumentaci jako nelišící se od ľudácké, respektive exilové neoľudácké rétoriky.\n\nPo invazi vojsk Varšavské smlouvy do Československa za normalizace byl politicky pronásledovaný.\n\nPo sametové revoluci se stal ředitelem Slovenské televize. Odtud přešel na post redaktora a zástupce šéfredaktora listu \"Slovenské národné noviny\", později do listu \"Literárny týždenník\". V roce 1993 působil jako zástupce šéfredaktora deníku \"Republika\", v letech 1993–1994 byl úředníkem Kanceláře prezidenta Slovenské republiky. Od roku 1994 byl v penzi.\n\n"}
{"id": "764141", "url": "https://cs.wikipedia.org/wiki?curid=764141", "title": "Trevor McNevan", "text": "Trevor McNevan\n\nTrevor McNevan (* 17. července 1978 Peterborough, Ontario), také známý jako Teerawk, je kanadský hudebník a zpěvák/skladatel skupiny Thousand Foot Krutch a pop-punkového projektu FM Static.\nJeho první kapela byla Oddball, v níž působili také pozdější členové Thousand Foot Krutch - Dave Smith (kytara) a Tim Baxter (basa). Oddball vydali v roce 1995 album \"Shutterbug\", z poloviny hip hopovou a z poloviny rockovou nahrávku.\n\nMcNevan je jediný původní člen Thousand Foot Krutch, kterou založil v Peterboroughu v roce 1997 spolu s původním kytaristou Dave Smithem.\n\nKoprodukoval také album Thousand Foot Krutch \"Welcome to the Masquerade\" a album FM Static \"My Brain Says Stop, But My Heart Says Go!\"\n"}
{"id": "764142", "url": "https://cs.wikipedia.org/wiki?curid=764142", "title": "Gustav Kaplan", "text": "Gustav Kaplan\n\nGustav Kaplan (14. května 1914 – ???) byl český a československý politik Komunistické strany Československa a poúnorový poslanec Národního shromáždění ČSR a Národního shromáždění ČSSR.\nVe volbách roku 1954 byl zvolen do Národního shromáždění za KSČ ve volebním obvodu Znojmo. Mandát obhájil ve volbách v roce 1960 (nyní již jako poslanec Národního shromáždění ČSSR za Jihomoravský kraj). V Národním shromáždění zasedal do konce jeho funkčního období, tedy do voleb v roce 1964.\n\nK roku 1954 se profesně uvádí jako důstojník ČSLA v hodnosti plukovníka.\n"}
{"id": "764145", "url": "https://cs.wikipedia.org/wiki?curid=764145", "title": "Svatoslava Kernerová", "text": "Svatoslava Kernerová\n\nSvatoslava Kernerová (7. února 1916 – ???) byla česká a československá politička Komunistické strany Československa a poúnorová poslankyně Národního shromáždění ČSR a Národního shromáždění ČSSR.\nPo volbách roku 1954 byla zvolena do Národního shromáždění ve volebním obvodu Ústí nad Labem. Mandát nabyla až dodatečně v červenci 1957 jako náhradnice poté, co rezignovala poslankyně Anna Nechybová. Zvolena byla jako bezpartijní poslankyně, později v průběhu výkonu mandátu uváděna jako členka KSČ. Mandát obhájila ve volbách v roce 1960 (nyní již jako poslankyně Národního shromáždění ČSSR za Severočeský kraj) a v Národním shromáždění zasedala až do konce jeho funkčního období, tedy do voleb v roce 1964.\n\n"}
{"id": "764148", "url": "https://cs.wikipedia.org/wiki?curid=764148", "title": "Gemini (detergent)", "text": "Gemini (detergent)\n\nGemini je označení pro skupinu smáčedel, které se vyrábí dimerizací klasických molekul detergentu (spojením pomocí chemických můstků). Nutnou podmínkou vzniku můstku je přítomnost vhodné funkční skupiny v hydrofilní části molekuly smáčedla. Tou je buď elektro-aktivní funkční skupina, nebo skupiny schopné s vhodným dalším komponentem utvářet polymer.\n\nNa rozdíl od standardních smáčedel poskytují gemini díky své konstituci nepřeberné množství různých variací. Rozdílná může být délka hydrofobního řetězce. Různé povahy hydrofilní části, kationaktivní, neionogenní nebo anionaktivní, podstatně rozšiřují celou paletu. Počet uhlíků ve spojovacím můstku, charakter substituentů, nabízejí další variace. Všechny tyto faktory určují vlastnosti gemin. \n\nGemini nabízejí široké spektrum použití. Od prostředků na praní, přes různá odvětví průmyslu, medicíny, vědecké účely až k zemědělství. Tam se jich používá např. ke zvýšení propustnosti půdy. Jeden z charakteristických rysů gemin určených k čištění a praní je využití funkční, nejčastěji dusíkaté skupiny k utvoření vazby se spojovacím můstkem. Gemini vynikají vysokou solubilizací olejů. Terenární soustavy existují jen při nízkých teplotách. Je popisována celá řada synergických interakcí různých smáčedel nebo anorganických solí s geminami. Manger mimo jiné uvádí, že k vytvoření kritické micelární koncentrace gemini postačuje podstatně menší koncentrace této sloučeniny, než je tomu u standardního smáčedla. \n\nUvedený typ gemini popsal v roce 1997 Castro 3. Tato představa vyústila v technologicky schůdnou cestu vedoucí k podobné sloučenině. V prvé řadě byla věnována pozornost stanovení kritické micelární koncentrace (CMC). Stanovení bylo prováděno při teplotě lázně 40 °C a hodnotě pH roztoku 10, konduktometricky a diferenční metodou.\n\n"}
{"id": "764150", "url": "https://cs.wikipedia.org/wiki?curid=764150", "title": "Stanislav Kettner", "text": "Stanislav Kettner\n\nStanislav Kettner (23. září 1919 Kněževes – 21. ledna 1972) byl český a československý politik Československé strany socialistické a poúnorový poslanec Národního shromáždění ČSR, Národního shromáždění ČSSR a Sněmovny lidu Federálního shromáždění.\nPocházel z rodiny zemědělce a kováře. Sám se vyučil kovářem a absolvoval zemědělskou Střední zemědělskou školu v Chuchli. Po smrti otce vedl kovářskou dílnu a zemědělskou usedlost s výměrou 10 hektarů.\n\nVe volbách roku 1954 byl zvolen za ČSS poslancem ve volebním obvodu Praha-venkov. V parlamentu setrval do konce volebního období, tedy do voleb v roce 1960. Znovu se do nejvyššího zákonodárného sboru dostal ve volbách v roce 1964 (nyní již jako poslanec Národního shromáždění ČSSR za Středočeský kraj). V Národním shromáždění zasedal až do konce jeho funkčního období v roce 1968.\n\nV rámci Československé strany socialistické byl předsedou ústřední komise pro zemědělství a družstevnictví. V této funkci nahradil roku 1954 Antonína Vlasáka, po němž převzal i post poslance. Profesně se tehdy uvádí jako předseda JZD v obci Kněževes. Kromě toho se v roce 1954 uvádí i jako člen ONV. Předsedou místního JZD byl od roku 1950 až do své smrti roku 1972. Řadu let také zastával vedoucí funkce v Československé straně socialistické.\n\nPo federalizaci Československa usedl roku 1969 za ČSS do Sněmovny lidu Federálního shromáždění (volební obvod Hostivice), kde setrval do konce roku 1970, kdy na mandát rezignoval.\n\n"}
{"id": "764156", "url": "https://cs.wikipedia.org/wiki?curid=764156", "title": "Josef Khek", "text": "Josef Khek\n\nJosef Khek (28. února 1920 – ???) byl český a československý politik a poúnorový bezpartijní poslanec Národního shromáždění ČSR.\nK roku 1954 se profesně uvádí jako člen ONV ve Vlašimi a soukromě hospodařící rolník v Třebešicích.\n\nVe volbách roku 1954 byl zvolen do Národního shromáždění jako bezpartijní ve volebním obvodu Praha-venkov. V parlamentu setrval do konce funkčního období, tedy do voleb v roce 1960.\n\n"}
{"id": "764158", "url": "https://cs.wikipedia.org/wiki?curid=764158", "title": "Jiří Kladenský", "text": "Jiří Kladenský\n\nJiří Kladenský (28. června 1925 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Hranice. V Národním shromáždění zasedal do konce jeho funkčního období, tedy do voleb v roce 1960. K roku 1954 se profesně uvádí jako důstojník ČSLA v hodnosti majora.\n\n"}
{"id": "764161", "url": "https://cs.wikipedia.org/wiki?curid=764161", "title": "Antonín Klečka", "text": "Antonín Klečka\n\nAntonín Klečka (23. listopadu 1899 Praha – 30. září 1986 Praha) byl český a československý agronom, vysokoškolský učitel, politik Komunistické strany Československa a poúnorový poslanec Národního shromáždění ČSR a Národního shromáždění ČSSR.\nX. sjezd KSČ ho zvolil za člena Ústředního výboru Komunistické strany Československa. XI. sjezd KSČ ho ve funkci potvrdil.\n\nK roku 1954 se profesně uvádí jako předseda Československé akademie zemědělských věd. Působil jako zemědělský a potravinářský odborník. V letech 1946–1972 působil na České zemědělské univerzitě v Praze. Publikoval práce z oboru pícninářství a rostlinného zemědělství a studie o lukách a pastvinách.\n\nVe volbách roku 1954 byl zvolen do Národního shromáždění za KSČ ve volebním obvodu Praha-město. Mandát získal opět ve volbách v roce 1960 (nyní již jako poslanec Národního shromáždění ČSSR za Jihomoravský kraj). V Národním shromáždění zasedal do konce jeho funkčního období, tedy do voleb v roce 1964.\n\n"}
{"id": "764164", "url": "https://cs.wikipedia.org/wiki?curid=764164", "title": "Anna Klejchová", "text": "Anna Klejchová\n\nAnna Klejchová (26. ledna 1905 – ???) byla česká a československá politička a poúnorová bezpartijní poslankyně Národního shromáždění ČSR.\nVe volbách roku 1954 byla zvolena do Národního shromáždění ve volebním obvodu Pardubice jako bezpartijní kandidátka. V parlamentu setrvala až do konce funkčního období, tedy do voleb roku 1960.\n\nK roku 1954 se profesně uvádí jako členka JZD v obci Dolní Újezd. Coby poslankyně se v polovině 50. let podílela na zakládání různých JZD v Pardubickém kraji. Kolega poslanec Josef Zvára v roce 1955 uváděl, že i díky její pomoci bylo v regionu založeno 14 jednotných zemědělských družstev a 6 přípravných výborů. V roce 1959 byla Klejchová členkou JZD Obránců míru v Dolním Újezdu a působila tu v sedmičlenné četě rostlinné výroby, která chtěla soutěžit o titul Brigáda socialistické práce.\n"}
{"id": "764165", "url": "https://cs.wikipedia.org/wiki?curid=764165", "title": "Stanislav Kliman", "text": "Stanislav Kliman\n\nStanislav Kliman (9. dubna 1926 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSS ve volebním obvodu Nová Baňa-Kremnica. V parlamentu zasedal do konce jeho funkčního období, tedy do voleb v roce 1960.\n"}
{"id": "764166", "url": "https://cs.wikipedia.org/wiki?curid=764166", "title": "Box 2007", "text": "Box 2007\n\nBox 2007 je box set české rockové skupiny Kabát. Vydán byl v roce 2007 a obsahuje celkem osm disků s osmi studiovými alby, které skupina vydala od roku 1991.\n\n"}
{"id": "764168", "url": "https://cs.wikipedia.org/wiki?curid=764168", "title": "Vladimír Kneip", "text": "Vladimír Kneip\n\nVladimír Kneip (11. července 1919 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění ve volebním obvodu Šternberk jako bezpartijní poslanec, později v průběhu výkonu mandátu uváděn jako člen KSČ. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako člen JZD v obci Dlouhá Loučka a vedoucí přidružené zahradnické výroby.\n\n"}
{"id": "764173", "url": "https://cs.wikipedia.org/wiki?curid=764173", "title": "Banditi di Praga Turné 2011", "text": "Banditi di Praga Turné 2011\n\nBanditi di Praga Turné 2011 je čtvrté koncertní album české rockové skupiny Kabát. Vydáno bylo jako 2CD v roce 2011, nahráno bylo 21. dubna 2011 na koncertě v pražské O Areně v rámci turné Banditi di Praga 2011.\n\n\n\n\n"}
{"id": "764176", "url": "https://cs.wikipedia.org/wiki?curid=764176", "title": "Panamské průplavové pásmo", "text": "Panamské průplavové pásmo\n\nPanamské průplavové pásmo ( \"Panama Canal Zone\", \"Zona del Canal de Panamá\") bylo území v Panamě, které bylo pod správou Spojených států amerických mezi roky 1904 a 1979. Sestávalo z Panamského průplavu a pásu země v šířce 5 mil na obě strany od osy této vodní cesty. Celková rozloha průplavového pásma byla 1 432 km², zahrnovala i vodní nádrže Gatún a Alajuela. Města Ciudad de Panamá a Colón však do průplavového pásma nepatřila.\n\nPrůplavové pásmo vzniklo na základě sepsání smlouvy Hay–Bunau-Varilla mezi nově nezávislou Panamou a USA 18. listopadu 1903 a rozdělilo teritorium Panamy na dvě části. Pásmo spravovaly Spojené státy až do roku 1979. Od tohoto roku území průplavového pásma bylo pod společnou kontrolou Panamy a USA. Nakonec roku 1999 přešel průplav i okolní půda pod suverenitu Panamy.\n\nBěhem přítomnosti USA v průplavovém pásmu bylo toto území využíváno, kromě zajištění vodní dopravy, také pro dvě vojenské základny USA na obou koncích průplavu. K zajištění bezpečnosti lodní dopravy se USA zavázalo smlouvou Hay–Bunau-Varilla. Na podstatné části průplavového pásma se nachází panamské národní parky Camino de Cruces, Soberanía a Chagres.\n"}
{"id": "764184", "url": "https://cs.wikipedia.org/wiki?curid=764184", "title": "Odpad fest", "text": "Odpad fest\n\nOdpad fest je netradiční studentský festival, který ve své první části se svými návštěvníky prochází ulicemi Českých Budějovic a demonstrativně sbírá odpadky pohozené na ulicích. Za odměnu jsou účastníci průvodu přivedeni ke kolejím Jihočeské univerzity, kde je pro ně připraven kulturní program.\n\nPrůvod je první a hlavní částí festivalu. Tradičně průvod začíná na Lannově třídě v Českých Budějovicích. Tam jsou jeho účastníci vybaveni rukavicemi a pytli na odpad. Odtud vyráží přes \"Sady\", Náměstí Přemysla Otakara II., Sokolský ostrov, Stromovku až ke kolejím Jihočeské univerzity. Průvod je veden moderátorskou dvojicí s megafonem, která řídí i freezing (aktivita, při níž skupina lidí na stanovený signál na veřejnosti ztuhne v aktuálních pozicích). Freezing je v průvodu zajímavým zpestřením a účinnou formou upoutání pozornosti kolemjdoucích. Ti jsou vystaveni velmi netradiční situaci, kdy prochází kolem dlouhé řady živých soch sbírající odpadky.\n\nKulturní program slouží festivalu jako motivace a odměna pro účastníky průvodu. Začíná ve chvíli, kdy průvod dorazí na místo jeho konání (koleje Jihočeské univerzity) a trvá tak dlouho, jak to úřady dovolí. Před tím, než průvod dorazí na místo, jsou jeho účastníci označení VIP páskami, které jim v průběhu festivalu zajišťují mnoho výhod (například výraznou slevu na veškeré občerstvení). Vstup na kulturní program je pro návštěvníky, kteří se neúčastnili průvodu možný po zaplacení symbolického poplatku - odpadku zvednutého ze země.\n\nPrvní ročník festivalu se uskutečnil 20.5.2009 jako dílčí akce na podporu Pochodu za mír a nenásilí. Jeho myšlenka a první koncept se zrodil o několik měsíců dříve na Sokolském ostrově, když tající sníh odhalil odpadky pod ním ukryté. Průvodu prvního ročníku se zúčastnilo 12 sběračů a několik dalších se přidalo cestou. Kulturního programu se zúčastnilo kolem 30 lidí a vystoupili na něm bubenické skupiny Big Bam Bulls a Bummmbuk.\n\nDruhého ročníku se zúčastnilo 48 sběračů a na amatérském pódiu postaveném z lešení vystoupila kromě bubenických skupin z prvního ročníku i kapela Fadžitulikistulán. Programu se zúčastnilo kolem stovky návštěvníků.\n\nTřetí ročník byl zlomovým okamžikem v historii festivalu. Skupina organizátorů získala grant od Nadace Vodafone ČR, čímž získala prostředky na profesionální zabezpečení festivalu a nalákání dalších kapel. Průvodu se zúčastnilo téměř 450 sběračů a posbíralo se kolem 1000 litrů odpadků. Kulturního programu se zúčastnilo kolem tisícovky návštěvníků a vystoupili na něm krom jiných kapely El-Tenere, Vees, Pub Animals a Colectiv.\n\nTento ročník také uspěl v soutěži Nadace Vodafone Česká republika The Best of Vpohybu a vyhrál hlavní cenu soutěže 150 000 Kč.\n\nČtvrtý ročník Odpad festu se konal 25.4.2012. V 15:00 se na Lannově třídě v Českých Budějovicích sešlo kolem 450 dobrovolníků, kteří prošli městem a posbírali po trase průvodu odpadky pohozené na zemi. V průvodu se posbíralo kolem 700 litrů odpadu. Účastníci průvodu byli ve druhé části projektu odměněni VIP vstupem na kulturní program u kolejí Jihočeské univerzity. Programu se zúčastnili i další návštěvníci, kteří ale museli doplatit symbolické vstupné - odpadek zvednutý ze země. Celkem se projektu zúčastnilo kolem 1200 lidí. Projekt byl o opět za podpory nadace Vodafone Česká republika a nově byl projekt spolufinancován i Statutárním městem České Budějovice.\n\n"}
{"id": "764185", "url": "https://cs.wikipedia.org/wiki?curid=764185", "title": "Štěpán Zavřel", "text": "Štěpán Zavřel\n\nŠtěpán Zavřel (25. prosince 1932 Praha – 25. února 1999 Rugolo) byl český ilustrátor, animátor, grafik, malíř a spisovatel.\n\nNarodil se v rodině krejčího a švadleny, jako nejstarší ze tří sourozenců a jediný syn. Rodiče vlastnili krejčovství v Praze-Nuslích, oba však pocházeli z Vysočiny, maminka Marie (rozená Havlová) z Hlinska v Čechách, tatínek Václav ze Studnic, obce ležící cca 3 km jižně od Hlinska.\n\nŠtěpán byl vychováván v křesťanské víře, která výrazně ovlivnila celé jeho umělecké směřování. Již od dětství projevoval zálibu v kreslení, kterou dále rozvinul profesor výtvarné výchovy Jaroslav Divíšek, Zavřelův vzor a jeden ze zdrojů počátečního nadšení. Po maturitě na Gymnáziu Jana Nerudy v roce 1952 se pokoušel dostat na různé vysoké školy uměleckého zaměření. Z důvodů neproletářského původu a katolické příslušnosti však na žádnou ze škol přijat nebyl. Externě přesto navštěvoval přednášky a knihovny na AVU, VŠUP a UK, zároveň se dost věnoval sportu a často chodil do divadel, muzeí a na výstavy. Od roku 1952 byl zaměstnán nejprve jako konturista a kolorista a později jako fázař a pomocný animátor ve filmovém studiu Bratři v triku vedeném Jiřím Trnkou.\n\nMezi lety 1953 až 1955 následovala vojenská služba, po které se přestěhoval do ateliéru v Nerudově ulici na Malé Straně a opět se vrátil do studia, kde pracoval až do roku 1959. V tomto období značně cestoval a navštívil velkou část východní Evropy, kam bylo dovoleno vyjet. Současně také experimentoval s nejrůznějšími výtvarnými technikami, včetně xylografie, která ho pak provázela po zbytek života.\n\nŠtěpánu Zavřelovi se již delší dobu kvůli tehdejší politické a kulturní nesvobodě v hlavě rodila idea útěku z vlasti. Ta nabyla podoby v červnu roku 1959. Přemluvil kamaráda Milana Klikara, společně koupili kameru Paillard 16 cm a přihlásili se na 14 denní zájezd do Albánie s oddílem horolezců. V plánu měli utéct do Řecka, ovšem po přezkoumání situace na pečlivě střežených hranicích byli nuceni plány změnit. Další možnost útěku se však naskytla při zpáteční cestě. Letadlo muselo nečekaně přistát v Bělehradě a všichni cestující byli odvedeni do odbavovací haly. Zde se cesta Štěpána Zavřela s Milanem Klikarem rozešla. Zavřel totiž využil nastalé příležitosti a při čekání na opravu letadla unikl s kamerou z hlídané budovy. Jugoslávská policie ho chytila až po odletu letadla a následně deportovala do vězeňského tábora. Zde přebýval po dobu necelých dvou měsíců, po nichž uprchl. Následně po strastiplné cestě s traumatickými zážitky, kdy stěží utekl jugoslávským pohraničníkům, překročil italsko-jugoslávskou hranici nedaleko města Terst.\n\nPo dalším putování se přes Veronu a Benátky dostal do Říma, kde se ho ujal Monsignore Planner, který velmi obětavě pomáhal českým emigrantům s vyřizováním úředních záležitostí a v neposlední řadě je i materiálně podporoval v jejich začátcích. Po přihlášení na italské policii byl Štěpán Zavřel převezen do internačního tábora do Terstu a později do Neapole. V táborech velice intenzivně studoval italštinu a angličtinu. Po několika měsících získal platné doklady a mohl se přihlásit ke studiu na umělecké akademii, kterou absolvoval v r. 1962.\n\nV dalších letech žil v několika různých zemích, studoval v Mnichově režii kresleného filmu, pracoval i vystavoval např. v Norsku, Německu, Anglii, Švýcarsku. Koncem 60. let zakoupil starou hospodářskou usedlost v obci Rugolo di Sarmede, v okrese Treviso, ve které bydlel a tvořil.\n\nV roce 1999 bylo v obci Sarmede otevřeno první Muzeum Štěpána Zavřela.\n\nV prosinci 2006 bylo v obci Rugolo di Sarmede přejmenováno místní náměstí na Piazza Štěpán Zavřel.\n\nV září 2011 bylo panem Corrado Pirzio-Biroli na jeho zámku Brazza u Udine v severní Itálii otevřeno rozsáhlé Museo Artistico ‘Štěpán Zavřel’ věnované životu a dílu Štěpána Zavřela.\n\nV únoru 2019, při příležitosti 20. výročí úmrtí Štěpána Zavřela, bylo v Sarmede v severní Itálii, v jejíž spádové obci Rugolo di Sarmede žil, tvořil a zemřel a kde je také na mísním hřbitově pochován, znovuotevřeno na radnici renovované Muzeum Štěpána Zavřela (původní muzeum zřízené bezprostředně po jeho smrti v roce 1999 sídlilo v nevyhovujících prostorách).\n\n"}
{"id": "764190", "url": "https://cs.wikipedia.org/wiki?curid=764190", "title": "Scottova letecká základna", "text": "Scottova letecká základna\n\nScottova letecká základna ( Scott Air Force Base; kód IATA je BLV, kód ICAO KBLV, kód FAA LID BLV) je vojenská letecká základna letectva Spojených států amerických nacházející se v blízkosti města Belleville ve státě Illinois.\n\nJe domovskou základnou 375. křídla vzdušné přepravy (375th Air Mobility Wing), 932. transportního křídla (932d Airlift Wing) Velitelství leteckých záloh a 126. tankovacího křídla (126th Air Refueling Wing) Letecké národní gardy (Air National Guard). Ranveje základny jsou využívány i civilními letadly z přidruženého letiště MidAmerica St. Louis Airport, takže se de facto jedná o vojensko-civilní letiště. Na Scottově základně navíc sídlí významné jednotky a velitelství amerického letectva, mezi něž patří například: Velitelství vzdušné přepravy (AMC), 18. letecká armáda, Centrum globální logistické podpory (AFGLSC) nebo Surface Deployment and Distribution Command.\n\nZákladna vznikla v roce 1917, již 20. července téhož roku byla pojmenována na počest Franka S. Scotta, desátníka Armády Spojených států, který se roku 1912 stal první obětí letecké nehody v historii amerických Ozbrojených sil.\n\n"}
{"id": "764197", "url": "https://cs.wikipedia.org/wiki?curid=764197", "title": "RFA Argus (A135)", "text": "RFA Argus (A135)\n\nRFA Argus (A135) je cvičná letadlová loď provozovaná Royal Fleet Auxiliary, pomocnou složkou britského královského námořnictva. Loď vznikla přestavbou civilní kontejnerové lodě. Primárně slouží jako nemocniční plavidlo, sekundárně k leteckému výcviku. Během války může fungovat i jako podpůrný nosič letecké techniky a nákladu. Nasazena byla například během první války v Zálivu.\n\nPlavidlo bylo původně postaveno loděnicí CNR Breda v Benátkách jako kontejnerová loď typu Ro-Ro, kterou Britové nasadili u Falkland jako transportér letecké techniky. Během 80. let bylo rozhodnuto o její přestavbě na cvičnou letadlovou loď – byla například vybavena hangárem a letovou palubou ve střední části trupu. Přestavbu realizovala loděnice Harland and Wolff v Belfastu. Do služby byla zařazena v roce 1988 a nahradila tak RFA \"Engadine\" (K08). Po přestavbě sloužila primárně k výcviku námořních pilotů a v době války mohla být nasazena jako pomocný nosič letecké techniky. \n\nV letech 2006–2009 byl \"Argus\" modernizován tak, aby mohl zůstat v provozu nejméně do roku 2020. Byly přitom významně rozšířeny jeho nemocniční kapacity a loď tak může být nasazována v místech katastrof či konfliktů jako nemocniční. Naopak její role ve výcviku poklesla. Britové její novou funkci označují \"Primary Casualty Receiving Facility\" (PCRF). Není však označena červeným křížem, protože nesplňuje kritéria daná Ženevskou konvencí – je vyzbrojena a může nést vojenskou leteckou techniku.\n\n\"Argus\" je vybaven palubní nemocnicí se 100 lůžky, zahrnující čtyři operační sály, 10 lůžek na jednotce intenzivní péče a CT skenner. V případě potřeby loď pojme až 750 vojáků. Letová paluba, umístěná mezi mohutnou hlavní a menší záďovou nástavbou, má celkem tři přistávací body. Po první přestavbě mohla loď nést šest transportních vrtulníků Sea King či dvanáct kolmostartujících letounů Sea Harrier. Do hangáru ale může naložit jiný náklad, včetně vozidel.\n\nObrannou výzbroj tvoří dva 20mm kanóny a čtyři 7,62mm kulomety. Pohonný systém tvoří dva diesely Lindholmen-Pielstick o výkonu 23 400 shp. Nejvyšší rychlost je 22 uzlů. Dosah je 20 000 námořních mil při rychlosti 20 uzlů.\n\nV říjnu 2014 byla loď vyslána na šestiměsíční misi do Sierra Leone, aby se zapojila do opatření proti epidemii viru Ebola.\n"}
{"id": "764198", "url": "https://cs.wikipedia.org/wiki?curid=764198", "title": "Androfobie", "text": "Androfobie\n\nAndrofobií trpí ženy, které mají chorobný strach z mužů. Tato fobie značně znepříjemňuje a ovlivňuje profesní, sociální a osobní život. Takové ženy nedokáží vstoupit do manželství, i když chtějí.\nAčkoli se androfobie obtížně léčí je léčitelná a zcela vyléčitelná. Čím dřív od výskytu androfobie se začne s léčbou, tím lehčí je proces k vyléčení.\n\nAndrofobie může vzniknout, když se žena stane obětí znásilnění (což může mít za následek i virginitifobii), psychického (slovního) týrání, fyzického týrání – ať už domácího násilí, jednorázového či opakovaného týrání; je svědkem takové události či o něčem takovém slyšela. Také se může vyskytnout v dětství, když dítě vidí, že je jeho matka nějakým způsobem týrána. Ale ne vždy je to způsobeno nějakým nepříjemným zážitkem – dítě může třeba vyrůstat v domácnosti bez muže a se svým otcem se nestýká a tak si k mužům nevytvoří žádný vztah.\n\nU androfobika se při vystavení stresového podnětu (setkání s mužem, vidí muže na fotce/v televizi, nebo při pomyšlení) objevují následující příznaky:\n\nExistují různé způsoby léčby. U každého je účinnější jiná terapie (neboli to je individuální). \n\nTato léčba je založena na verbální i neverbální komunikaci s cílem pomoci pacientce znovu získat sebedůvěru a zbavit se strachu z mužů. Dotyčná mluví o svém problému, o tom co vyvolalo, nebo mohlo vyvolat strach z mužů a také mluví o svých pocitech.\n\nPři této terapii je dotyčná vystavena situaci, které se obává. Začíná se u situace, která způsobuje nejmenší strach. Tím po určité době začne úzkost klesat.\nExpoziční terapie by měla:\n\nJsou to metody, které učí zvládat klidné a vyrovnané myšlení – to pomáhá vyhnout se záchvatům paniky.\n\nV některých případech je nutné spolu s jednou z výše uvedených léčebných postupů podávat i léky tlumící úzkost.\n\n"}
{"id": "764203", "url": "https://cs.wikipedia.org/wiki?curid=764203", "title": "Jiří Žalud", "text": "Jiří Žalud\n\nJiří Žalud (*  Plzeň) je český tanečník – baletní sólista. Jeho působení je spojeno s Divadlem J. K. Tyla v jeho rodném městě, kde je půl století sólistou, nyní (aktuálně k roku 2014) emeritním.\n\nPočátkem 90. let, v období provizoria po sametové revoluci, byl zde jako dlouholetý člen pověřen vedením baletního souboru.\n\nJako jediný z plzeňského divadla získal Cenu Thálie za celoživotní jevištní mistrovství.\n\n\n"}
{"id": "764208", "url": "https://cs.wikipedia.org/wiki?curid=764208", "title": "Československá medaile za zásluhy", "text": "Československá medaile za zásluhy\n\nČeskoslovenská vojenská medaile za zásluhy bylo vojenské vyznamenání udělované příslušníkům československé armády či armád spojeneckých za vojenské činy a zásluhy o československou armádu vykonané mimo boj.\n\nO zřízení bylo rozhodnuto nařízením vlády republiky Československé z 20. dubna 1943, č. Úř. věstníku čsl. Platnost byla potvrzena vyhláškou ministra vnitra č. 56/1946 Sb. ze dne 23. března 1946. Nařízením č. 70/1946 Sb. mohla být udělena i příslušníkům spojeneckých armád, cizím státním příslušníkům, vojenským útvarům, skupinám osob a symbolům, znázorňujícím skupiny osob. Autor návrhu je neznámý.\n\nZřízena byla jako viditelné vyznamenání. Má dva stupně:\n\n\nUdělována byla prezidentem republiky na návrh vlády. Udělení mohlo být prezidentem svěřeno ministru národní obrany, ministru vnitra a velitelům vyšších vojenských uskupení\n\nLícová strana obsahuje nápis Za zásluhy a poprsí tří československých vojáků. V dolní části medaile se nachází zkratka ČSR. Rubová strana obsahuje lipovou větévku v mezikruží paprsků.\n\nZávěs je proveden ve tvaru zkřížených mečů. Kříž je o stejných ramenech zakončených hroty. Na líci je malý státní znak, na líci v kruzích státní znaky Čech, Slovenska, Moravy, Slezska a Podkarpatské Rusi. Stuha je stejného vzoru jako u Československého válečného kříže 1914-1918, úzké červené proužky jsou ale nahrazeny modrými.\n\nStužka je v základní barvě modrá s bílými proužky. Stužka medaile I. stupně je doplněna stříbrnou hvězdičkou.\n\n"}
{"id": "764217", "url": "https://cs.wikipedia.org/wiki?curid=764217", "title": "Ludwig Krysta", "text": "Ludwig Krysta\n\nLudwig Krysta (též \"Krista\") (* 7. prosince 1877 Lipowiec – † za druhé světové války) byl esperantista působící v Československu.\n\nRoku 1931 založil \"Regiona Esperanto-Ligo\" v Českém Těšíně.\n\n"}
{"id": "764220", "url": "https://cs.wikipedia.org/wiki?curid=764220", "title": "ISO 3166-2:BQ", "text": "ISO 3166-2:BQ\n\nKódy ISO 3166-2 pro Karibské Nizozemsko identifikují 3 speciální obce, přičemž každá z nich zaujímá jeden ostrov (stav v roce 2015). První část (BQ) je mezinárodní kód pro Karibské Nizozemsko, druhá část sestává ze dvou písmen identifikujících ostrov. Každý z ostrovů má zároveň přiřazen kód v rámci . \n\n\n"}
{"id": "764222", "url": "https://cs.wikipedia.org/wiki?curid=764222", "title": "Okres Leszno", "text": "Okres Leszno\n\nOkres Leszno (polsky \"Powiat leszczyński\") je okres v polském Velkopolském vojvodství. Rozlohu má 804,6 km² a v roce 2010 zde žilo 52 194 obyvatel. Sídlem správy okresu je město Leszno, které však není jeho součástí, ale tvoří samostatný městský okres.\n\nMěstsko-vesnické:\n\nVesnické:\n\n"}
{"id": "764227", "url": "https://cs.wikipedia.org/wiki?curid=764227", "title": "Německá národně lidová strana", "text": "Německá národně lidová strana\n\nNěmecká národně lidová strana (nebo také \"Německá nacionální lidová strana\", německy \"Deutschnationale Volkspartei\", zkratka DNVP) byla pravicová národně konzervativní politická strana, působící v Německu v období Výmarské republiky. Strana se hlásila k ideologiím nacionalismu, národního liberalismu, antisemitismu, císařského monarchismu a konzervatismu.\n\nPoté, co se zpočátku profilovala jako jednoznačně protirepublikánská strana, jak se též prokázalo během Kappova puče v roce 1920, se od poloviny dvacátých let 20. století podílela jak na zemských, tak na říšských vládách.\n\nPo volební prohře v roce 1928 a po zvolení Alfreda Hugenberga do čela strany se strana opětovně přiklonila k nacionálním postojům. Strana později spolupracovala s NSDAP, v červnu 1933 se její poslanecký klub s klubem NSDAP sloučil.\n\n\nVolební výsledky strany do Říšského sněmu.\n"}
{"id": "764230", "url": "https://cs.wikipedia.org/wiki?curid=764230", "title": "Třaskavka", "text": "Třaskavka\n\nTřaskavka je výbušný výrobek určený k vyvolání akustického efektu — třesku. Podle účelu použití se jedná o:\n\n"}
{"id": "764231", "url": "https://cs.wikipedia.org/wiki?curid=764231", "title": "Samuel Kodaj", "text": "Samuel Kodaj\n\nSamuel Kodaj (12. října 1922 Myjava – 5. února 1992 Trenčín) byl slovenský a československý generál, politik Komunistické strany Slovenska, poúnorový poslanec Národního shromáždění ČSR a Národního shromáždění ČSSR a poslanec Sněmovny lidu a Sněmovny národů Federálního shromáždění v době normalizace. Během pražského jara představitel konzervativní protireformní levice.\nZastával významné funkce ve slovenské i celostátní komunistické straně. V roce 1957 se uvádí jako kandidát Ústředního výboru Komunistické strany Slovenska, v letech 1958-1989 pak jako člen ÚV KSS. XI. sjezd KSČ ho také zvolil za kandidáta Ústředního výboru Komunistické strany Československa.\n\nPo desítky let rovněž zasedal v nejvyšších zákonodárných sborech. Ve volbách roku 1954 byl zvolen do Národního shromáždění za KSS ve volebním obvodu Levice. Mandát získal i ve volbách v roce 1960 (nyní již jako poslanec Národního shromáždění ČSSR za Západoslovenský kraj) a volbách v roce 1964 . V Národním shromáždění zasedal až do konce jeho funkčního období v roce 1968. K roku 1954 se profesně uvádí jako podplukovník a nositel Řádu Slovenského národního povstání.\n\nBěhem pražského jara byl představitelem konzervativní protireformní levice v KSČ, ovšem s některými rysy slovenského národovectví. 11. května 1968 v interview pro slovenský oficiální komunistický list Pravda připustil v rámci debat o budoucím státoprávním uspořádání možnost zřízení branné kanceláře při Slovenské národní radě, která by se vyjadřovala k armádním otázkám, a prosazoval, aby většina slovenských branců sloužila na Slovensku. V roce 1968 označil v parlamentu prohlášení Dva tisíce slov, které napsal Ludvík Vaculík, za kontrarevoluční dokument. Čelil pak rozsáhlé kritice proreformně naladěné veřejnosti. Na tajné schůzi komunistických poslanců měl Kodaj rovněž ještě před Srpnem prosazovat vyhlášení stanného práva a represe proti nejradikálnějším reformistům.\n\nJeho kariéra pokračovala i po invazi vojsk Varšavské smlouvy do Československa za nastupující normalizace. V prvních dnech okupace však byl invazními vojsky zbaven funkce správce posádky ČSLA v Trenčíně a dočasně vzat \"pod ochranu\". Po federalizaci Československa nicméně usedl roku 1969 za KSS do Sněmovny lidu Federálního shromáždění (volební obvod Zlatovce). Mandát získal i ve volbách v roce 1971, nyní jako člen Sněmovny národů, a znovu ve volbách v roce 1976 a 1981. V parlamentu setrval do konce volebního období, tedy do roku 1986.\n\nZastával i významné funkce v československé lidové armádě. V letech 1968-1982 byl v hodnosti generálplukovníka velitelem Východního vojenského okruhu.\n\n"}
{"id": "764236", "url": "https://cs.wikipedia.org/wiki?curid=764236", "title": "Václav Kolář (politik)", "text": "Václav Kolář (politik)\n\nVáclav Kolář (19. března 1908 Chrást (okres Nymburk) – 24. října 1993 Praha) byl český a československý politik Komunistické strany Československa, diplomat a poúnorový poslanec Národního shromáždění ČSR.\n\nVyučil se obchodním příručím a stal se skladníkem. V roce 1931 se stal členem KSČ. V roce 1933 se stal vedoucím prodejny družstva Včela a od roku 1935 působil jako ředitel Dělnického družstva v Týništi nad Orlicí. V roce 1937 přešel zpět do Včely. Za nacistické okupace působil v odboji. Působil ve skupině, která šířila protinacistické letáky a opatřovala peníze pro příbuzné politických vězňů. Byl zatčen a stanul před soudem v Drážďanech, který mu v roce 1941 vyměřil čtyřletý trest odnětí svobody. Po odpykání trestu byl propuštěn. \n\nPo válce se zapojil do politického života. Od roku 1948 pracoval na ÚV KSČ nejprve v pozici vedoucího hospodářského oddělení a později vedl oddělení plánování, obchodu a financí. V letech 1951-1953 byl vedoucím tajemníkem KV KSČ v Gottwaldově a v letech 1953-1958 vykonával stejnou funkci v KV KSČ v Ostravě.\n\nVe volbách roku 1954 byl zvolen do Národního shromáždění za KSČ ve volebním obvodu Ostrava-Slezská Ostrava. V Národním shromáždění zasedal do konce jeho funkčního období, tedy do voleb v roce 1960. K roku 1954 se profesně uvádí jako vedoucí tajemník Krajského výboru KSČ v Ostravě.\n\n10. sjezd KSČ ho zvolil za kandidáta Ústředního výboru Komunistické strany Československa. 11. sjezd KSČ ho ve funkci potvrdil. V období leden – září 1951 byl členem organizačního sekretariátu ÚV KSČ.\n\nOd srpna 1959 začal pracovat ve službách ministerstva zahraničních věcí. V letech 1959-1964 působil jako vedoucí vnitřní správy ministerstva. V září 1964 se stal velvyslancem v NDR a podílel se na přípravách k uzavření spojenecké smlouvy mezi tehdejší ČSSR a NDR, k jejímuž podpisu došlo v roce 1967. V srpnu 1968 se odmítavě vyjádřil k invazi vojsk Varšavské smlouvy, na základě čehož byl v listopadu 1968 ze své funkce odvolán a následně odešel do důchodu.\n"}
{"id": "764241", "url": "https://cs.wikipedia.org/wiki?curid=764241", "title": "Moje krevní skupina", "text": "Moje krevní skupina\n\nMoje krevní skupina je název třetího studiového alba skupiny Mandrage, vydaného v roce 2011. Album obsahuje 13 písní.\n\n\n"}
{"id": "764242", "url": "https://cs.wikipedia.org/wiki?curid=764242", "title": "Václav Kolář", "text": "Václav Kolář\n\nJméno a příjmení Václav Kolář má více nositelů:\n\n"}
{"id": "764243", "url": "https://cs.wikipedia.org/wiki?curid=764243", "title": "Atlas mraků", "text": "Atlas mraků\n\nAtlas mraků (: ) je postmoderní sci-fi román britského spisovatele Davida Mitchella. Román vyšel roku 2004, česky v roce 2006 v překladu Jany Housarové. V roce 2012 byl i zfilmován Tomem Tykwerem a sourozenci Wachowskými.\n\nDílo se skládá ze šesti příběhů („povídek“) psaných jiným stylem a odehrávajících se v jiných časových dobách a na jiných místech. Všechny příběhy jsou, až na \"Slooshův brod\", rozděleny na dvě části. Kniha začíná Deníkem Adama Ewinga, cestuje do budoucnosti a poté se vrací v čase zpět. Jednotlivé příběhy na sebe částečně navazují a jejich postavy jsou tak ovlivňovány událostmi minulými. Vyskytují se zde motivy pádu a vzestupu, a to jak jednotlivců tak společnosti, států či korporací. Samotný název „Atlas mraků“ se vyskytuje v knize pouze jako sextet Roberta Frobishera, jako mapa vzpomínek Timothyho Cavendishe a jako putující duše, jež sleduje Zachry.\n\nRomán byl vydán také jako audiokniha načtená sedmi interprety – Kryštof Rímský (Adam Ewing), Jan Zadražil (Robert Frobisher), Kristýna Frejová (Luisa Reyová), Jan Vlasák (Timothy Cavendish), Jana Stryková (Sonmi~451), Martin Stránský (pastevec Zachry) a Jan Herget (nakladatelství OneHotBook).\n\nPrvní a zároveň poslední kapitola knihy je deník Adama Ewinga, amerického notáře a účetního, který se plaví z Chathamových ostrovů u Nového Zélandu zpět do Spojených států. Deník využívá spisovného a občas archaického jazyka, aby popsal život na těchto vzdálených ostrovech, jejich kolonizaci, násilné zavádění křesťanského náboženství a místní kulturu Maorů.\n\nBěhem cesty po Tichém oceánu zachrání Adam život ukrytému moriorskému otrokovi Autuovi a zajistí mu na lodi práci námořníka. Společně s posádkou ještě cestuje doktor Henry Goose, Ewingův jediný domnělý přítel, který ho léčí před nebezpečným parazitem. Ewingův stav se však přes všechnu léčbu neustále zhoršuje, než vyjde najevo, že Goosův záměr byl Ewinga otrávit a odcizit mu jeho cennosti a finance. Život mu na poslední chvíli zachraňuje Autua, který mu po doplutí k Havaji zajistí lékařskou péči. Ewing přísahá, že se pod návratu do San Franciska připojí k abolicionistům, aby pomohl zrušit otroctví.\n\nV druhé kapitole, jež je psána formou dopisů, se setkáváme s bohémským anglickým hudebníkem Robertem Frobisherem, který přijíždí roku 1931 do belgického zámku Zedelghem, aby se zde ucházel o místo orchestrátora a pomocníka hudebního skladatele Vyvyana Ayrse.\nMísto získává a začíná se na zámku zabydlovat. Zatímco většinu času rozvádí Ayrsovy nápady, začíná Frobisher také pracovat na svém vlastním díle, sextetu Atlas Mraků. Po nějaké době se rozvíjí i milostný románek mezi ním a Ayrsovou manželkou Jocastou, zatímco s jejich dcerou Evou nemůže najít Robert společnou řeč. Až po jejím návratu ze Švýcarska se zdá, že Eva jeví o Roberta zájem.\n\nNa zámku dojde k několika konfliktům se syfilidou postiženým Ayrsem, který už pouze vykrádá Frobisherovu invenci a ten narychlo odchází do Brugg, aby zde vyznal lásku Evě. Ta se však již dávno zasnoubila a zdrcený Frobisher páchá po dokončení sextetu sebevraždu. Poslední dopis společně s deníkem Adama Ewinga, který na zámku nalezl a jehož pravost zpochybňuje, zasílá Frobisher svému blízkému příteli Rufusi Sixsmithovi.\n\nTřetí kapitola knihy sleduje v thrillerové detektivce ze 70. let americkou novinářku Luisu Reyovou, která píše pro bulvární plátek Spyglass. Jednoho večera se Luisa setkává s britským fyzikem Rufusem Sixsmithem, který jí věnuje několik dopisů od Roberta Frobishera. Luisa využívá tohoto přátelství a na vlastní pěst se rozhodne vytvořit reportáž o energetické společnosti Seaboard, pro niž napsal Sixsmith zprávu kritizující jejich reaktor Hydra. Luisa se však se svojí investigativní novinařinou ocitá v ohrožení života, když je nejprve zabit samotný Sixsmith, vrchní představitelé společnosti a poté téměř i ona. Luisa však v rozplétání záhad pokračuje, značně jí v tom pomáhá jeden z bývalých nájemných zabijáků společnosti Seaboard, Joe Napier. Společně zjišťují, že je vedlejším produktem reaktoru uran a na zachování chodu společnosti tak má velký zájem i samotné ministerstvo obrany. Po sérii nebezpečných a téměř smrtících událostí získávají oba dva Sixsmithovu zprávu, těsně poté je však zabit Joe Napier. Luisa zprávu zveřejňuje a dočkává se tak, i se zbývajícími Frobisherovámi dopisy, prvního sólokapra.\n\nČtvrtý příběh sleduje ve 21. století anglického postaršího vydavatele Timothyho Cavendishe, který se i přes úspěch svého bestselleru ocitá ve finančních potížích. Život mu s nelibostí zachrání jeho bratr, který mu na venkově zajišťuje ubytování v hotelu Aurora, ze kterého se však vyklube domov důchodců. Cavendish je zde proti své vůli uvězněn a po zotavení se z mozkové mrtvice spřádá s několika novými přáteli útěk. Cavendish nejprve předstírá smrt, aby zamkl ve svém pokoji nepřátelskou vrchní sestru, poté přivolají syna jedné z postarších dam a ujedou v jeho automobilu. Cavendish se vrací do Londýna a na základě svého zážitku sepisuje úspěšnou autobiografii, jež se dočká zfilmování.\n\nDo kanceláře je mu taktéž zaslána zbeletrizovaná forma Poločasů rozpadu. Příběh je psán jako intelektuální komedie s množstvím odkazů, skrytých vtípků a typickým anglickým humorem.\n\nPátá kapitola je přepisem rozhovoru mezi Archivářem a dívkou Sonmi~451 odehrávajícím se v dystopické budoucnosti. Orison je název pro zvláštní druh záznamového zařízení.\n\nSonmi~451 je druhem servanta, speciálně vytvořeným klonem, jež v tomto případě plní funkci jídlonošky v rychlém občerstvení Papá Songa ve státě Nea So Copros, jež zabírá oblast dnešní Koreje a Japonska. Sonmi~451, je stejně jako ostatní jídlonošky upravena tak, aby mohla pracovat 19 hodin denně po dobu 12 let pouze na základě stravování se speciální substancí nazvanou Mýdlo. Jeden z dalších klonů, Juna~939, však vykazuje podivné chování neslučující se s tradičním chováním servantů a je později v jednom incidentu zastřelena.\n\nU hrdinky příběhu se toto „povznesení“ začíná také projevovat a Sonmi~451 se začíná více chovat jako obyčejný „čistokrevný“ člověk. S pomocí pana Čena a rady Mephiho uniká od Papá Songa do univerzity Taemosan, kde se začíná vzdělávat pod záminkou jejího zkoumání tamními studenty. Spřátelí se zde s mladým mužem jménem Hae-Ju a společně pak při razii proti univerzitě unikají. Sonmi zjišťuje, že Hae-Ju je členem Unie, protivládní skupiny, jež má za cíl povznést miliony servantů a společně s podlidmi na okraji společnosti svrhnout totalitní vládu Korporatokracie. Sonmi a Hae-Ju se ukrývají v horách a dostávají se i na loď, která má odvážet po 12 letech vysloužilé servantky do Ráje na Havaj. Ty jsou však pouze zabity a přetvořeny v Mýdlo, což je proces, se kterým není široká veřejnost seznámena. Sonmi sepisuje s členy Unie deklaraci a je poté zatčena, aby se stala obětí obrovského procesu a po své popravě následně mučednicí. Z jejího rozhovoru s Archivářem plyne, že je na konci příběhu přesvědčena, že vše, co se stalo po jejím odchodu z rychlého občerstvení bylo připraveno vládnoucí Korporatokracií a Hae-Ju i rada Mephiho jednali z popudu Korporatokracie s cílem, aby upevnila své postavení a potlačila snahy o přiznání lidských práv servantům.\n\nPosledním přáním Sonmi~451 je dokoukat autobiografický film Timothyho Cavendishe.\n\nŠestá kapitola se odehrává na Havaji v postapokalyptické vzdálené budoucnosti. Hlavní postavou je Zachry, domorodec žijící primitivním životem poté, co většina lidstva zemřela během „Pádu“.\n\nZachry vypráví svůj příběh retrospektivně jako stařec. V mládí mu zabil divoký kmen Kónů otce a unesl bratra. Zachry žil v mírumilovném Údolí s matkou a několika obyvateli do doby, než zde jako každý rok zakotvila loď Jasnozřivých (poslední zbytky moderní lidské civilizace), aby zde protentokrát vysadila Meronym, ženu, která má strávit v komunitě několik měsíců za účelem jejího studia. Zachry je nejprve nedůvěřivý, avšak postupně se mezi ním a Meronym rozroste přátelství, které vyvrcholí výstupem na sopku Mauna Kea a návštěvou tamní observatoře. Zachry je po cestě mámen jistým ztělesněním ďábla Starym Georgiem k tomu, aby Meronym zabil. Oba se však v pořádku vrací do Údolí. Den před odjezdem Meronym napadnou přilehlé městečko Kónové a zotročí Zachryho. Je však zachráněn Meronym a společně s ní přeplují s posledními Jasnozřivými na sousední ostrov. V příběhu se vyskytuje jeden z orisonů, na kterém je přehráván výslech Sonmi, která je považována v této společnosti za Bohyni. Kapitola je psána nespisovným „vesnickým“ jazykem.\n\nV roce 2012 měl premiéru americký film \"Atlas mraků\" (: ), jehož režie se ujali Tom Tykwer, Lana Wachowski a Andy Wachowski.\n"}
{"id": "764244", "url": "https://cs.wikipedia.org/wiki?curid=764244", "title": "František Komárek", "text": "František Komárek\n\nFrantišek Komárek (5. října 1920 – ???) byl český a československý politik a poúnorový bezpartijní poslanec Národního shromáždění ČSR.\nK roku 1954 se profesně uvádí jako vedoucí konstrukce n. p. Koh-i-noor.\n\nVe volbách roku 1954 byl zvolen do Národního shromáždění ve volebním obvodu Praha-město jako bezpartijní kandidát. V parlamentu setrval až do konce funkčního období, tedy do voleb roku 1960.\n"}
{"id": "764247", "url": "https://cs.wikipedia.org/wiki?curid=764247", "title": "Jana Volfová", "text": "Jana Volfová\n\nJana Volfová (* 2. listopadu 1957 Praha) je česká učitelka a politička, v letech 1998 až 2002 poslankyně Poslanecké sněmovny PČR za ČSSD a předsedkyně organizace Sociálně demokratické ženy. Po odchodu ze strany byla v letech 2005 až 2007 místopředsedkyní NEZ/DEM, v letech 2007 až 2011 předsedkyní strany SDŽ - Strana důstojného života, od roku 2011 statutární místopředsedkyní formace SUVERENITA - Blok Jany Bobošíkové a od ledna 2014 její předsedkyně pod novým názvem Česká Suverenita. Od června 2015 je také první místopředsedkyní spolku Blok proti islámu.\n\nJana Volfová uvádí, že je „z rodiny německých antifašistů, kteří za své názory skončili v koncentračních táborech“:\njejí prarodiče z otcovy strany byli krátce po 15. březnu 1939 zatčeni v Brně, dědeček zahynul v koncentračním táboře Mauthausen, babička byla celou válku vězněna v Ravensbrücku. Otec Volfové po srpnu 1968 emigroval do Švédska.\n\nPo maturitě na gymnáziu v roce 1977 Volfová pracovala v základním a středním školství; v letech 1982 až 1989 vystudovala Pedagogickou fakultu UK, obor český jazyk a občanská nauka. V letech 2002–2004 byla ředitelkou městské Střední odborné školy pro administrativu Evropské unie v Horních Počernicích.\n\nJe rozvedená, má dceru Janu a syna Zdeňka.\nVolfová v listopadu 1989 vstoupila do České strany sociálně demokratické, v letech 1993–1997 vykonávala funkci organizační tajemnice strany. V letech 1993–2004 byla předsedkyní organizace Sociálně demokratické ženy. Ve funkci předsedkyně ženské sekce ČSSD se profilovala jako výrazná politická osobnost. V době vlády Miloše Zemana (v níž nebyla žádná žena) dokonce netradičním způsobem přikročila k ustavení Stínové vlády žen. Jinak ale byla politickou spojenkyní Miloše Zemana již od počátku 90. let.\n\nV komunálních volbách roku 1994 a znovu komunálních volbách roku 1998 byla za ČSSD zvolena do zastupitelstva městské části Praha 7. Ve volbách v roce 2002 byla zvolena z 2. místa kandidátky ve městě Světlá nad Sázavou.\n\nVe volbách v roce 1998 byla zvolena do Poslanecké sněmovny za ČSSD (volební obvod Praha). Byla členkou sněmovního výboru pro sociální politiku a zdravotnictví a členkou petičního výboru.\n\nV březnu 2004 předsednictvo ČSSD Volfovou vyškrtlo z kandidátky listiny na Vysočině, oficiálně pro podezření z finančních nesrovnalostí na střední škole, kde působila jako ředitelka; Volfová v červnu ze strany vystoupila. V následných volbách do Evropského parlamentu v červnu 2004 podpořila kandidátní listinu Vladimíra Železného a byla poradkyní Jany Bobošíkové, která na této kandidátní listině vstoupila do Evropského parlamentu. V roce 2004 nastoupila jako OSVČ na post asistentky poslance Evropského parlamentu. Spoluzakládala potom s Vladimírem Železným stranu Nezávislí demokraté, ve které se v srpnu 2005 stala místopředsedkyní. V lednu 2007 ovšem Nezávislé demokraty opustila v rámci odchodu skupiny Strany za životní jistoty.\n\nTa se následně přetvořila do SDŽ - Strany důstojného života, jejíž předsedkyní byla v letech 2007 až 2011 právě Volfová. V komunálních volbách roku 2010 za ni neúspěšně kandidovala do Zastupitelstva Městské části Praha 7.\n\nV roce 2011 spoluzaložila politickou stranu SUVERENITA - Blok Jany Bobošíkové a do roku 2014 byla její statutární místopředsedkyní. Kvůli krajským volbám v roce 2012 se formálně přehlásila do Ústí nad Labem. Ve volbách do Poslanecké sněmovny PČR v roce 2013 kandidovala v Jihomoravském kraji jakožto členka strany SUVERENITA - Blok Jany Bobošíkové na kandidátce subjektu HLAVU VZHŮRU - volební blok. Byla v pozici krajské lídryně, vzhledem k zisku 0,42 % hlasů v celé ČR se do Sněmovny nedostala.\n\nPo odchodu Jany Bobošíkové do subjektu HLAVU VZHŮRU - volební blok se Volfová stala v srpnu 2013 úřadující předsedkyní strany SUVERENITA - Blok Jany Bobošíkové. Tou byla až do poloviny ledna 2014, kdy sjezd strany rozhodl o změně názvu strany na Česká Suverenita a Volfová byla zvolená její předsedkyní. Bobošíková k tomu uvedla, že ona sama nadále zůstává předsedkyní subjektu HLAVU VZHŮRU - volební blok a že obě strany mají podobné zaměření a budou spolu úzce spolupracovat jako dvě politické eurorealistické síly.\n\nVe volbách do Evropského parlamentu v červnu 2014 kandidovala jako lídryně České Suverenity, ale strana získala pouze 0,13 % hlasů.\n\nV komunálních volbách v říjnu 2014 byla Volfová na 2. místě magistrátní kandidátky koalice hnutí Pro a České suverenity pod názvem PRO PRAHU. Magistrát kandidátní listinu odmítl zaregistrovat pro podobnost názvu s hnutím Pro Prahu developera Zbyňka Passera, ale městský soud v Praze nařídil magistrátu stranu zaregistrovat s odůvodněním, že volební zákon nesvěřuje registračnímu úřadu pravomoc přezkoumávat zaměnitelnost názvů volebních stran, které pro volby do zastupitelstev obcí podají kandidátní listinu. Koalice Jany Volfové se hájila tím, že jednak se oba názvy liší způsobem zápisu, jednak její koalice avizovala tento název již koncem roku 2013, kdy se Passerovo hnutí ještě prezentovalo pod názvem Starostové pro Prahu. Nejasnosti vznikly i ohledně log obou hnutí. Logo se srdcem používalo Passerovo hnutí Pro Prahu, ale zaregistrované ho měla koalice PRO PRAHU. Passer z toho viní agenturu SPIN PR Petra Dimuna, která se v roce 2013 podílela na vzniku konceptu loga a poté jej prodala koalici Jany Volfové. Passer naznačoval podezření, že by mohlo jít o Dimunův pokus o podvod a parazitování na dobrém jménu a úspěchu Passerova hnutí. Volfová získala nejvyšší počet hlasů, ale koalice propadla.\n\nVe volbách do Evropského parlamentu v květnu 2019 kandidovala na 3. místě kandidátky strany Česká Suverenita, ale zvolena nebyla.\n\n"}
{"id": "764250", "url": "https://cs.wikipedia.org/wiki?curid=764250", "title": "Josef Komárek (politik)", "text": "Josef Komárek (politik)\n\nJosef Komárek byl český a československý politik Komunistické strany Československa a poúnorový poslanec Národního shromáždění ČSR.\nOd roku 1950 působil jako předseda Místního národního výboru v obci Třesovice na Královéhradecku, tehdy jako velmi mladý funkcionář, navíc ve vojenské službě. Byl totiž předsedou MNV zvolen již několik týdnů před koncem vojenské služby. Pracoval v kotlárně Škodových závodů v Hradci Králové. Podílel se na vzniku JZD v Třesovicích.\n\nVe volbách roku 1954 byl zvolen do Národního shromáždění za KSČ ve volebním obvodu Liberec. V Národním shromáždění zasedal do konce jeho funkčního období, tedy do voleb v roce 1960. K roku 1954 se profesně uvádí jako kotlář v Závodech Vítězného února.\n"}
{"id": "764251", "url": "https://cs.wikipedia.org/wiki?curid=764251", "title": "Okres Rawicz", "text": "Okres Rawicz\n\nOkres Rawicz (polsky \"Powiat rawicki\") je okres v polském Velkopolském vojvodství. Rozlohu má 553,23 km² a v roce 2010 zde žilo 60 056 obyvatel. Sídlem správy okresu je město Rawicz.\n\nMěstsko-vesnické:\n\nVesnická:\n\n"}
{"id": "764252", "url": "https://cs.wikipedia.org/wiki?curid=764252", "title": "Josef Komárek", "text": "Josef Komárek\n\nJméno a příjmení Josef Komárek má více nositelů:\n\n"}
{"id": "764254", "url": "https://cs.wikipedia.org/wiki?curid=764254", "title": "Royal Rangers v ČR", "text": "Royal Rangers v ČR\n\nRoyal Rangers v ČR je křesťanská organizace pro děti a mládež školního věku. Podle celosvětového standardu pracuje s dětmi a mládeží s cílem pozitivně ovlivnit jejich duševní, duchovní, fyzický i sociální život. V České republice byla založena nejdříve jako účelové zařízení Apoštolské církve v roce 1992, později od roku 1996 je registrována jako občanské sdružení. Ve výroční zprávě za rok 2019 vykazovala členskou základnu 1 661 členů v 45 městech České republiky.\n\nJako organizace nabízí ucelený program pro volný čas dětí a mládeže v duchu křesťanské etiky a morálky. Připravuje originální letní tábory a celou řadu zajímavých aktivit jak pro děti, tak pro vedoucí. Royal Rangers v ČR je držitelem čestného titulu „Uznaná organizace ministerstva školství ČR“. Pracuje v evangelikálních církvích, kde poskytuje mimoškolské vzdělávací a zájmové aktivity.\n\nOrganizace Royal Rangers vznikla v USA po roce 1960 a postupně se rozšířila do mnoha zemí ve světě. V České republice byla pod názvem \"Royal Rangers v ČR\" zaregistrována jako občanské sdružení 16. dubna 1996 se sídlem v Třinci, Oldřichovice 328. Jejími základními články jsou \"Přední hlídky\". V roce 2018 působilo 45 Předních hlídek na 39 místech Česka. Organizace uspořádala 58 letních táborů, kterých se zúčastnilo 2 170 dětí. Organizuje řadu svých akcí, zúčastňuje se evropských setkání dalších Royal Rangers i akcí typu Bambiriáda. Je kolektivním členem České rady dětí a mládeže.\n\nOrganizace má čtyři věkem odlišené kategorie dětí a mládeže:\n\n\"Ve všem dělám druhým to, co chci, aby oni dělali mně\"\n\nOrganizace má čtyři hlavní oblasti své činnosti nejen v Česku. Jsou to \n\n"}
{"id": "764258", "url": "https://cs.wikipedia.org/wiki?curid=764258", "title": "Okres Milicz", "text": "Okres Milicz\n\nOkres Milicz (polsky \"Powiat milicki\") je okres v polském Dolnoslezském vojvodství. Rozlohu má 715,01 km² a v roce 2010 zde žilo 37 063 obyvatel. Sídlem správy okresu je město Milicz.\n\nMěstsko-vesnická:\n\nVesnické:\n"}
{"id": "764264", "url": "https://cs.wikipedia.org/wiki?curid=764264", "title": "Ludmila Kopecká", "text": "Ludmila Kopecká\n\nLudmila Kopecká (21. srpna 1928 – ???) byla česká a československá politička Komunistické strany Československa a poúnorová poslankyně Národního shromáždění ČSR, Národního shromáždění ČSSR a Sněmovny lidu Federálního shromáždění.\nVe volbách roku 1954 byla zvolena za KSČ do Národního shromáždění ve volebním obvodu Třebíč. Mandát obhájila ve volbách v roce 1960 (nyní již jako poslankyně Národního shromáždění ČSSR za Jihomoravský kraj) a ve volbách v roce 1964. V Národním shromáždění zasedala až do konce jeho funkčního období, tedy do roku 1968. K roku 1954 se profesně uvádí jako dělnice v závodech Gustava Klimenta v Třebíči.\n\nK roku 1958 se rovněž uvádí jako poslankyně Krajského národního výboru.\n\n13. sjezd KSČ ji zvolil za členku Ústředního výboru Komunistické strany Československa. Z funkce byla uvolněna v lednu 1969. K roku 1968 se profesně uvádí jako dělnice.\n\nPo federalizaci Československa usedla roku 1969 za KSČ do Sněmovny lidu Federálního shromáždění (volební obvod Třebíč). V parlamentu zasedala do března 1970, kdy rezignovala na svůj mandát.\n\n"}
{"id": "764276", "url": "https://cs.wikipedia.org/wiki?curid=764276", "title": "Jaromír Kopecký", "text": "Jaromír Kopecký\n\nJaromír Kopecký (4. dubna 1921 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Chotěboř-Chrudim. V Národním shromáždění zasedal do konce jeho funkčního období, tedy do voleb v roce 1960.\n"}
{"id": "764278", "url": "https://cs.wikipedia.org/wiki?curid=764278", "title": "Wu-čung (Ning-sia)", "text": "Wu-čung (Ning-sia)\n\nWu-čung ( , pchin-jinem \"Wúzhōng\") je městská prefektura v Čínské lidové republice, kde je součástí autonomní oblasti Ning-sia. V roce 1999 měla necelé dva miliony obyvatel.\n\nWu-čung leží ve střední části Ning-sie, přičemž na východě i západě sahá až k hranici oblasti. Na severozápadě a severovýchodě hraničí s Vnitřním Mongolskem, na severu s Jin-čchuanem, na východě s provincií Kan-su, na jihovýchodě s provincií Šen-si, na jihu s Ku-jüanem a na západě s Čung-wejem.\n"}
{"id": "764282", "url": "https://cs.wikipedia.org/wiki?curid=764282", "title": "Antonín Kotáb", "text": "Antonín Kotáb\n\nAntonín Kotáb (20. května 1919 Dlažov – 28. října 1985 Klatovy) byl český a československý politik Československé strany lidové a poúnorový poslanec Národního shromáždění ČSR.\nPo absolvování měšťanky v Nýrsku začal hospodařit na rodinném statku, který v roce 1942 převzal. Od 1950 byl členem JZD Dlažov, v letech 1950-1962 byl předsedou JZD a v letech 1962-1978 působil jako ošetřovatel dojnic. Od 1945 byl členem ČSL, v letech 1978-1980 okresním tajemníkem ČSL v Klatovech. Působil především na regionální úrovni (roku 1952 členem ONV Domažlice, roku 1954 člen KNV Plzeň, roku 1962 tajemník MNV Dlažov).\n\nVe volbách roku 1954 byl zvolen za ČSL poslancem ve volebním obvodu Plzeň. V Národním shromáždění zasedal až do konce jeho funkčního období, tedy do voleb v roce 1960. K roku 1954 se profesně uvádí jako člen KNV a člen JZD v obci Dlažov.\n\n"}
{"id": "764285", "url": "https://cs.wikipedia.org/wiki?curid=764285", "title": "Topi Pigula", "text": "Topi Pigula\n\nTopi Pigula či Topí Pigula, původním jménem Tomáš Pigula (* 15. dubna 1966, Ostrava) je český fotograf.\n\nJméno Topi používal od svých 15 let jako akronymovou trampskou přezdívku složenou z počátečních slabik jména a příjmení, od roku 1989 usiloval o oficiální změnu jména a v roce 2009 si na toto jméno nechal vystavit doklady díky tomu, že na internetu našel, že Topí je skandinávská varianta jména Tobias a toto jméno nese i albánský exprezident Bamir Topi.\n\nPo Středním odborném učilišti Hornickém studoval na Střední průmyslové škole Hornické, kterou ukončil maturitou v roce 1987. V roce 1993 ukončil závěrečnou zkouškou specializační pomaturitní studium Českého ústavu ochrany přírody. O rok později absolvoval seminář „Strategy Planning and Public Participation“ organizace KNO Worldwide pořádaný v rámci projektu Environmental Training Project. Vystřídal řadu profesí – od důlního zámečníka prošel přes dřevorubce,\nkuchaře, pedagogického pracovníka až k novinařině. V roce 2000 ukončil roční rekvalifikační studium \"Časopisecká žurnalistika\" a stal se členem Syndikátu novinářů.\n\nOd roku 1985 publikoval stovky článků včetně fotografií širokém spektru periodik: \"Koktejl\", \"Hospodářské noviny\", \"Britské listy\", \"Mladá fronta\", \"Lidové noviny\", a v řadě dalších. Na kontě má několik vlastních fotografických výstav, jak samostatných (\"Island\", \"Skrytá krása Krkonoš\"), tak společných (např. \"Jeden okamžik v Německu, Příběh cestovatele, Výběr magazínu Koktejl\") v ČR i v zahraničí. Zároveň se autorsky podílel na čtyřech knihách (\"Krkonošská čítanka\", \"Čítanka z Jesenicka\", \"Bioindikace a biomonitoring\" a \"Na cestě 1\"). Na jaře roku 2016 pokřtil svou první samostatnou knihu \"Příběh Martinovy boudy\".\n\nV rámci práce u Správy Krkonošského národního parku absolvoval několik zahraničních konferenci a pobytových akcí (Lake District Velká Británie, Touch – Thermal spring Řecko, Environmental Education in Europe Holandsko, Het Wolthuis te Apeldoorn Holandsko) a vedl několika desítek seminářů k ekologické výchově a problematice ochrany přírody a životního prostředí.\n\nNa konci 90. let se stal členem realizačního týmu Střediska ekologické výchovy a etiky Rýchory – SEVER. Ve funkci garanta programů ekologické výchovy byl odpovědný za realizaci programů ekologické výchovy: mimo jiné vedení a organizace odborných seminářů spolupracoval s: KNO Worldwide, Partners for Democratic Change, Informačním centrem nadací, v létech 1995–1998 spolupracoval s Fakultou sociálně ekonomickou Univerzity Jana Evangelisty Purkyně, Ústí nad Labem. Na přelomu století pracoval jako pedagogický pracovník Centra volného času Lužánky (přírodovědné oddělení) a v letech 2001 2007 jako reportér geografického magazínu Koktejl. Od června roku 2007 pracuje jako šéfredaktor geografického magazínu Travelfocus a zároveň pracuje v pozici volného novináře a vede kurzy fotografie. Ve spolupráci s Botanickou zahradou realizuje projekt Fotofata v Praze. Do roku 2016 působil jako lektor fotografických workshopů pro společnost NICOM a.s. V roce 2016 nastoupil na pozici šéfredaktora webového obsahu Prima ZOOM v rámci skupiny FVT Prima.\n\nByl členem Českého svazu ochránců přírody a od roku 1984 je členem Hnutí Brontosaurus (z toho rok v Radě Hnutí Brontosaurus). V letech 1992–2003 byl realizátorem vzdělávacího projektu Zvířetice. Od roku 2011 je členem fotografické skupiny Světloplaši.\n\nMá vlastní rubriku pro cestovatele na internetových stránkách ihned.cz, inspirační rubriku cestovatelské fotografie na webu Zoneru – milujemefotografii.cz, bloguje na stránkách týdeníku Respekt a chystá cestovatelskou rubriku na stránkách cestovní kanceláře Kudrna. Jeho vášní je cestování, díky kterému rozšiřuje soubor fotografií z cest jež jsou k vidění na pravidelných cestovatelských přednáškách. Zároveň se v rámci fotografických kurzů věnuje amatérským zájemcům o fotografování. V roce 2015 se stal spoluzakladatelem fotografické Cestovní Agentury Foto-trip a od roku 2018 je členem poroty Czech Nature Photo.\n\n\n\n"}
{"id": "764293", "url": "https://cs.wikipedia.org/wiki?curid=764293", "title": "Jan Kouba", "text": "Jan Kouba\n\nJan Kouba (6. srpna 1907 Komařice – 5. srpna 1982 České Budějovice) byl český a československý tesař, rolník, politik Československé strany lidové a poúnorový poslanec Národního shromáždění ČSR, Národního shromáždění ČSSR a Sněmovny lidu Federálního shromáždění.\nPo absolvování základní školy se vyučil tesařem a pracoval na řadě míst. Od roku 1931 pomáhal na rodinném hospodářství, které v roce 1941 převzal. V letech 1949–1957 působil jako předseda JZD Komařice, v období 1957–1967 v témže JZD pracoval jako tesař. Členem ČSL byl již za první republiky, ale více se politicky uplatnil až po roce 1948. Rychlý vstup do JZD mu zaručil oblibu ze strany „obrozeného“ vedení ČSL. V letech 1945–1953 zastával post člena MNV Komařice, v letech 1950–1960 byl předsedou okresního vedení ČSL v Trhových Svinech a členem Ústředního výboru ČSL. Byl dlouholetým poslancem za ČSL a nositelem vyznamenání Za zásluhy o výstavbu.\n\nVe volbách roku 1954 byl zvolen za ČSL poslancem ve volebním obvodu České Budějovice. Mandát obhájil ve volbách v roce 1960 (nyní již jako poslanec Národního shromáždění ČSSR za Jihočeský kraj) a ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1954 se profesně uvádí jako předseda JZD v obci Komařice.\n\nPo federalizaci Československa usedl roku 1969 za ČSL do Sněmovny lidu Federálního shromáždění (volební obvod Trhové Sviny), kde setrval do konce volebního období, tedy do voleb v roce 1971. K roku 1968 je profesně uváděn jako člen JZD.\n\n"}
{"id": "764294", "url": "https://cs.wikipedia.org/wiki?curid=764294", "title": "DF", "text": "DF\n\nSpojení písmen D a F může mít různé významy:\n"}
{"id": "764297", "url": "https://cs.wikipedia.org/wiki?curid=764297", "title": "Filip Josef Celesta z Celestinu", "text": "Filip Josef Celesta z Celestinu\n\nFilip Josef Celesta z Celestinu († 1806) byl slezský šlechtic, poslední člen rodu Celestů z Celestinu.\n\nByl synem Jana Rudolfa Ignáce Celesty z Celestinu a jeho ženy Anny Barbory Beesové z Chrostiny. Po smrti otce roku 1789 získal statek Kalubice, avšak již roku 1792 jej odprodal Těšínskému knížectví. V roce 1789 se stal radou při těšínském zemském soudu, roku 1792 se stal zemským kancléřem tohoto knížectví. Zemřel bezdětný a jeho smrtí zanikl i jeho rod.\n"}
{"id": "764298", "url": "https://cs.wikipedia.org/wiki?curid=764298", "title": "Jolana Kovalčíková", "text": "Jolana Kovalčíková\n\nJolana Kovalčíková byla slovenská a československá politička Komunistické strany Slovenska a poúnorová poslankyně Národního shromáždění ČSR.\nVe volbách roku 1954 byla zvolena za KSS do Národního shromáždění ve volebním obvodu Ružomberok. V parlamentu setrvala až do konce funkčního období, tedy do voleb roku 1960. K roku 1954 se profesně uvádí jako dělnice v Bavlnářských závodech V. I. Lenina v obci Rybárpole.\n"}
{"id": "764300", "url": "https://cs.wikipedia.org/wiki?curid=764300", "title": "Třaskavka (železnice)", "text": "Třaskavka (železnice)\n\nTřaskavka je v železniční dopravě explozivní - výbušný výrobek určený k vyvolání akustického efektu — třesku takové intenzity, který je slyšitelný pro strojvedoucího nebo obsluhu vlaku za jízdy; cílem je předat strojvedoucímu požadavek k zastavení vlaku všemi dostupnými prostředky. Deformace materiálu kolejnice nebo železničního kola dvojkolí jako následek je nežádoucí.\n\nTřaskavka je inicializována (uvedena v činnost) najetím kola na třaskavku umístěnou na kolejnici, kdy mechanické zatížení uvede v činnost roznětku třaskaviny. Ve Francii byly vyvinuty třaskavky i v provedení, které nepoškozovalo pryžové obruče motorových vozů.\n\nTřaskavka je Řádem pro mezinárodní železniční přepravu nebezpečných věcí (RID) klasifikována jako předmět obsahující pyrotechnickou látku, která při nárazu vybuchuje se silným zvukovým efektem. Předměty jsou určeny k umístění na železničních kolejích.\n\nVzhledem k tomu, že je třaskavka předmět — zařízení, které svoji funkci vykonává výbuchem, vztahují se na ni odpovídající předpisy pro práci s výbušninami. Třaskavky jsou vedeny v seznamu nebezpečných látek pod UN číslem 0192 (třída 1.1), 0193 (třída 1.4), 0492 (třída 1.3) a 0493 (třída 1.4), všechny v podtřídě G. Z toho vyplývají povinnosti řádného skladování, ochrana obyvatelstva, požární riziko, znečištění a likvidace a první pomoc.\n\n\nK bezpečnosti patří také zkoušky funkčnosti třaskavek, neboť nesprávná funkce (neexplodující) by naopak ohrozila jedoucí vlak. Například návěstní předpisy z roku 1920 předepisovaly prohlídku třaskavek alespoň dvakrát do roka a provedení zkoušek, byly-li třaskavky starší 20 let na vzorku 10 kusů. Při selhání poloviny zkoušených kusů muselo být informováno Ministerstvo železnic. O dva roky později byl interval zkoušek prodloužen. Příloha 5 Návěstních předpisů ČSD D1 z roku 1983 byla posledním předpisem upravujícím v ČR uchovávání a zkoušky třaskavek. S koncem jejich platnosti byly třaskavky zrušeny.\n\nSignalizaci pomocí traskavek navrhl v roce 1841 E. A. Cowper v Anglii. Po čtyřech letech byly zavedeny u Jihozápadní dráhy na trati z Londýna do Birminghamu. Důvodem pro používání třaskavek byla mlha, která snižovala možnost rozeznání návěstidla v poloze \"Stůj\". Pokládání třaskavek měl na starosti \"„fogsignalman“\" (muž, který při zhoršené viditelnosti návěstidel klade třaskavky v určeném místě). Postupně se používání třaskavek rozšířilo do ostatních zemí, v roce 1850 je začala používat Severní dráha císaře Ferdinanda, od roku 1865 byly používány v Prusku. Používání třaskavek bylo poměrně nebezpečné pro obsluhu, a proto v Anglii v roce 1859 sestrojil Brush automatický pokladač třaskavek, zkoušela se i doplňující řešení, jako doplňující optická signalizace, kterou v roce 1867 v Rakousku dořešil Ing. Kuttig třaskavkou, která vyvíjela červený dým. Francouzská konstrukce třaskavky v provedení, které nepoškozovalo pryžové obruče motorových vozů, byla v roce 1947 spisem č. 75756 patentována i v Československu.\n\nUžití třaskavky jako signálu k zastavení vlaku je popsáno v návěstních předpisech příslušné dráhy; u ČSD a později u ČD to tak bylo do roku 1997, kdy bylo novelizací návěstního předpisu D1 její použití zrušeno.\n\nTřaskavky se používaly jako doplňková návěst, umisťovaná na kolej ručně nebo mechanismem spojeným s návěstidlem. U návěstidla v poloze stůj ležela třaskavka na kolejnici a při projetí návěstidla explozí upozornila strojvedoucího na projetí návěsti v poloze stůj. Podobným zařízením bylo smykadlo, které bylo upevněno na lokomotivě a při projetí návěstidla v poloze stůj rozhoupalo zvonec na lokomotivě. Oba případy vyžadovaly mechanické řešení, které umisťovalo třaskavku na koleje nebo aktivovalo smykadlo podle polohy návěstidla.\n\nPřipevňují se na kolejnici pomocí ocelové spony — pružiny, která zajišťuje aby třaskavka nebyla nákolkem kola smýkána nebo odhozena stranou. Třaskavky na koleje umisťuje zaměstnanec (strojvedoucí, návěstník, obchůzkář, strážník oddílu, strážník trati, vedoucí drobného vozidla) podle příslušného předpisu - obvykle na zábrzdnou vzdálenost před kryté místo nebo před návěst zakazující jízdu.\n\nPro návěstění se v poslední verzi československého a následně českého předpisu používaly dvě třaskavky kladené na pravou kolejnici ve směru k překážce na zábrzdnou vzdálenost od ní ve vzájemném odstupu nejméně 20 metrů. Výbuch i jediné třaskavky znamenal návěst č.  62c \"Stůj, zastavte všemi prostředky\". Informoval strojvedoucího o neprůjezdnosti tratě v místě, kdy situace vznikne náhle, ke krytí nesjízdného místa nebo jako doplňková signalizace uzávěry kryté přenosnými návěstmi; nebyl-li čas na instalaci přenosných návěstí, užily se nejprve pouze třaskavky; přenosné návěsti se doplnily, jakmile to bylo možné. Pobyt nekrytých osob byl zakázán v okruhu 50 metrů od položené třaskavky.\n\nPodle předchozí verze předpisu se instalovaly tři třaskavky na obě kolejnice střídavě v rozestupu několika desítek metrů.\n\nVzhledem k tomu, že vlak nemůže zastavit ihned, v místě umístění třaskavek, a ujede ještě zábrzdnou vzdálenost, vynalezl a nechal si patentovat v roce 1909 F. Petera z Gerstungenu poblíž Eisenachu pohyblivou třaskavku poháněnou raketkami. Třaskavka na malém vozíku se usadila na kolejnici ve směru proti přijíždějícímu vlaku a obsluha zapálila doutnák k raketovým motorkům. Po bezpečnostním zpoždění hoření doutnáku byly zažehnuty raketové motorky a vozík se s třaskavkou dal do pohybu proti přijíždějícímu vlaku. Signalizaci k zastavení dávaly nejen dýmové spaliny hoření motorků a následně, při nárazu na dvojkolí byl vyvolán i signál akustický. Použití v Českých zemích není známo, informace o tomto typu třaskavky pocházejí ze zahraničí.\n\nAby přijíždějící železniční kolejové vozidlo některou svou částí, například písečníkem nebo smetadlem, třaskavku z kolejnice neshodilo nebo ji neodsunulo, je v předepsaném limitním obrysu pro vozidla s možností použití třaskavky počítáno.\n\nV Československu vyráběla třaskavky společnost Sellier & Bellot, a.s. Vlašim.\n\n\n"}
{"id": "764303", "url": "https://cs.wikipedia.org/wiki?curid=764303", "title": "Matouš Cythardus", "text": "Matouš Cythardus\n\nMatouš Cythardus (Sittard; 2. února 1522 – 31. října 1566) byl dominikán, proslavený kazatel, dvorní kaplan a zpovědník císaře Ferdinanda I., dvorní kazatel Maxmiliána II., a 42. proboštem litoměřické kapituly v letech 1565–1566.\n\nV městeču Sittard u Limburku se 2. února 1522 v rodině Esche narodil syn Matouš. Po absolvování základní povinné školy odešel studovat do Cách (Aachen) a v šestnácti letech vstoupil do dominikánského řádu. Brzy vzbudil pozornost, když převzal nejen kázání, ale i řečnictví a stal se tak všeobecně známý v širokém okolí. Od svých devatenácti let kázal v Cáchách dvakrát denně. V roce 1542 odešel na studium na univerzitu v Kolíně nad Rýnem a dosáhl doktorátu „v Písmu svatém“. I při studiu na univerzitě pokračoval v oblíbených kázáních. Po studiu církevní historie se zabýval problémy nově vznikajících církví a stal se jejich zásadním odpůrcem. Rada města Cách ho požádala, aby se do města vrátil a pokračoval ve vynikajících kázáních, která měla vždy velký pozitivní ohlas u početných posluchačů.\nPapežský nuncius Commendone, přítel litoměřického probošta Viléma Prusínovského, sledoval pečlivě Matoušovu činnost a 1. června 1561 podal o něm a o jeho schopnostech zpráv do Říma, v níž napsal: \"„V Cáchách a okolí je známa horlivost tohoto kněze, všeobecně se těší velké úctě.“\"\n\nCythardus se účastnil tzv. disputace Wormsu spolu s nejproslulejšími teology této doby. V disputaci aktivně vystupoval a po jejím ukončení ho osobně poznal císař Ferdinand I. Proto ho povolal roku 1559 do Vídně ke královskému dvoru, kde byl Cythard řadu let dvorním kazatelem a zpovědníkem císaře. Cythard měl velký vliv na císařova syna, pozdějšího císaře Maxmiliána II., který měl v mládí určitou náklonnost k protestantství. Maxmilián se pravidelně účastnil kázání a proslovů Cytharda, který tak získal jeho plnou důvěru. K jednomu ze základních problémů té doby patřilo přijímání pod obojí způsobou, a Cythard vůči němu zaujal vstřícné stanovisko. Umírající císař Ferdinand I. požádal Cytharda, aby u něj zůstal \"„do posledního dechu“\". Císař zemřel 25. července 1564.\n\nNový panovník Maxmilián II. Cytharda potvrdil jako dvorního kaplana a kazatele, který doprovázel císaře na jeho cestách. Na říšském sněmu roku 1566 v Augsburgu vystoupil Cythard ostře jak proti kalvinistům, tak proti luteránům. Jako císařův stálý průvodce se účastnil tažení proti Turkům. V blízkosti města Rábu v Uhrách ale náhle onemocněl a musel se co nejrychleji vrátit do Vídně. Již 31. října 1566 ve věku 44 let zemřel. Jeho smrt přivítali odpůrci katolicismu jako trest Boží.\n\nJednou z prvních funkcí Cytharda byl 1. května 1565 post probošta litoměřické kapituly. Jmenování Cytharda mělo symbolicky pro Litoměřice značný církevní, politický i kulturní význam, pro celkovou situaci litoměřické kapituly však jeho jmenování nepřineslo bohužel žádaný užitek, protože Cythard byl stále povoláván na císařský dvůr. Jmenování Maxmiliánem II. dokazuje, jak do vnitrocírkevních problémů panovník zasahoval. Habsburkové totiž vycházeli ze svého patronátního práva a postupně si přisvojovali stále více rozhodovacích pravomocí a svrchovanosti nad církví. Cythard byl jistě ve své době vynikající církevní učitel, ale pro konkrétní řízení litoměřického proboštství nebyl pro nedostatek času způsobilý. Neměl také žádné praktické církevní a ekonomické vzdělání.\n\nCírkevní a národnostní poměry se dále zostřovaly. V době působení Cytharda se vztah proboštství k městu Litoměřicím vyhrotil ještě více, než tomu bylo za jeho předchůdce. Po prezentaci Cytharda císařem následoval pokyn, aby pražský arcibiskup nového probošta instaloval. V Praze byl Cythard znám již dříve, zvláště roku 1562, kdy pronesl řadu vysoce ceněných kázání. Mohl se také seznámit se členy dómské kapituly a byl i jmenován titulárním dómským kanovníkem, i když církevní hodnostáři v českých zemích byl zvláště ostražití a neradi viděli, když cizinci získávali v českých zemích hodnosti. Cythard sám se o litoměřické proboštství osobně nikdy nezajímal, a proto se zdráhal proboštskou funkci v Litoměřicích přijmout. Jeho aktivní činnost na císařském dvoře byla jak pro panovníka, tak i pro Cytharda natolik významná, že byl Cythard přesvědčen, že nikdy nebude moci vykonávat proboštskou funkci. Požádal proto pražského arcibiskupa Bruse, aby sám převzal dozor nad litoměřickou kapitulou. Císař Maxmilián však trval na tom, aby proboštem v Litoměřicích byl Cythard. Cythard se ještě před svým jmenováním proboštem přesvědčil, jak je kapitula zadlužená, a chtěl proto hned rezignovat. Z výtěžku kapituly Cythard dostal za celý rok sotva 200 zlatých. Začalo tak složité jednání o řešení nastalé situace, přičemž Cythard navrhl, aby se stal správcem proboštství bývalý arcibiskupský dvorní maršálek Jeroným Schönfeld, který souhlasil s převzetím tohoto úřadu po Vánocích. Cythard, který se právě vrátil ze služební cesty v Belgii, byl téměř bez prostředků. Roku 1566 se připravoval říšský sněm v Augsburgu, a tak požádal pražského arcibiskupa o pomoc, protože sám byl přípravou sněmu velmi přetížen.\n\nCythard navrhl pražskému arcibiskupovi, aby rozhodl pověřit instalací dómského svatovítského probošta Jindřicha Scribonia a Cytharda měl zastupovat arcibiskupský oficiál D. Peter Peristerius. Tato zcela neobvyklá instalace se pak uskutečnila 22. listopadu 1565. Cythard pro nával práce na císařském dvoře zřejmě do Litoměřic nikdy již nepřijel. Nepřítomnost probošta se musela projevit na všech úsecích proboštské činnosti a činnosti celé kapituly. Když 31. října 1566 ve stáří teprve 44 let však Cythard zemřel, jeho pohřeb měl být zaplacen kapitulou, ale jelikož celková finanční situace kapituly byla velmi zlá, nenašly se pro tento účel žádné peníze. Řešení finanční situace kapituly trvalo delší dobu. 3. dubna 1567 bylo rozhodnuto vyplatit dlužníkům pouze to, co jim byl dlužen zemřelý probošt.\n\nOsobnost Cytharda byla zcela výjimečná. Ačkoliv byl pro císařský dvůr nepostradatelný, proboštství v Litoměřicích pravděpodobně nikdy nenavštívil a proboštský úřad s jeho dignitám byl v jeho době v hluboké ekonomické krizi.\n\n\n\n"}
{"id": "764305", "url": "https://cs.wikipedia.org/wiki?curid=764305", "title": "Michail Nikolajevič Čisťakov", "text": "Michail Nikolajevič Čisťakov\n\nMichail Nikolajevič Čisťakov (18. listopadu 1896 Moskva, Ruské impérium – 26. dubna 1980) byl sovětský vojenský velitel, maršál dělostřelectva Sovětského svazu.\n\n"}
{"id": "764306", "url": "https://cs.wikipedia.org/wiki?curid=764306", "title": "Jaroslav Kozel", "text": "Jaroslav Kozel\n\nJaroslav Kozel (16. března 1921 - 30. dubna 1992) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Ostrava-Mariánské Hory-Třebovice. V Národním shromáždění zasedal do konce jeho funkčního období, tedy do voleb v roce 1960. K roku 1954 se profesně uvádí jako vedoucí tajemník Krajského výboru Československého svazu mládeže.\n\nV období listopad 1968 - září 1969 byl tajemníkem byra Ústředního výboru Komunistické strany Československa pro řízení stranické práce v českých zemích. V květnu 1969 tajemník ÚV KSČ Jaroslav Kozel a předseda Národní fronty Evžen Erban doporučili komunistům z Koordinačního výboru tvůrčích svazů, aby jako „politicky nevhodné“ odvolali své plánované shromáždění. Navzdory tlaku funkcionářů se ale Koordinační výbor tvůrčích svazů sešel a šlo o jedno z posledních velkých vystoupení na podporu reformních myšlenek pražského jara. V lednu 1970 Jaroslav Kozel rezignoval na funkci tajemníka byra odpovědného za práci oddělení ideologického, oddělení kultury a oddělení školství a vědy. Místo něj pak tuto funkci obsadil Oldřich Švestka.\n\n"}
{"id": "764307", "url": "https://cs.wikipedia.org/wiki?curid=764307", "title": "Prosper Ludwig von Arenberg", "text": "Prosper Ludwig von Arenberg\n\nProsper Ludwig von Arenberg (1785 – 1861) byl sedmý vévoda z Arenbergu. Jeho otcem byl vévoda Ludwig Engelbert von Arenberg.\n\nSprávu rodového majetku mu jeho slepý otec předal již roku 1803. Stejného roku dosáhl povýšení statků Meppen a Recklinghausen na vévodství Arenberg (původní vévodství zaniklo francouzskou anexí levého břehu Rýna roku 1801). V roce 1806 byl přinucen vstoupit do Rýnského spolku. Podílel se na Napoleonově tažení proti Prusku a Španělsku. Ve španělsku byl roku 1811 zajat Angličany a vězněn až do roku 1814.\n\nZa manželku si vybral Marii Ludmillu Lobkowitzovou. Dědicem vévodství a hlavou rodu se po Prosperově smrti stal jeho syn Engelbert I. von Arenberg.\n"}
{"id": "764309", "url": "https://cs.wikipedia.org/wiki?curid=764309", "title": "USS Mississippi (1841)", "text": "USS Mississippi (1841)\n\nUSS Mississippi byla parní kolesová fregata, jedna z prvních parních lodí amerického námořnictva.\n\nByla postavena v pennsylvánské loděnici válečného námořnictva. Byla vyrobena za dřeva a měla barkové oplachtění. Jako výzbroj sloužila na palubě dvě děla ráže 254 mm a dalších 19 203mm děl.\n\nMezi léty 1845 až 1847 byla vlajkovou lodí Západoindické eskadry (\"West Indian Squadron\", Západní Indie bylo pojmenování pro Karibik) pod velením komodora Matthewa Perryho. Poté působila v letech 1849 až 1851 ve Středozemním moři. Byla součástí Perryho mise do Japonska z roku 1852, která měla za cíl otevřít tuto zemi pro obchod. Na Dálném východě zůstala, kromě zastávky v USA kvůli údržbě (1855 až 1856), až do roku 1860. Účastnila se zde například společného britsko-francouzského ostřelování čínské pevnosti Taku z června 1859. Ve stejném roce v srpnu vylodila oddíl námořní pěchoty v Šanghaji.\n\nDo USA se vrátila v roce 1860. Za americké občanské války byla v červnu 1861 vyslána blokovat Key West. V dubnu 1863 se účastnila proniknutí floty Unie na řeku Mississippi, přičemž u New Orleans potopila CSS Manassas. Poté se plavila od New Orleans za Port Hudson, ale najela na dno a byla zaměřena pevnostní baterií. Pod palbou se nepodařilo kapitánovi loď zprovoznit a vydal proto rozkaz loď zapálit. Zahynulo 64 členů posádky.\n"}
{"id": "764311", "url": "https://cs.wikipedia.org/wiki?curid=764311", "title": "DI", "text": "DI\n\nSpojení písmen D a I může mít různé významy:\n\n\n"}
{"id": "764316", "url": "https://cs.wikipedia.org/wiki?curid=764316", "title": "Karel Traugott Spens z Boodenu", "text": "Karel Traugott Spens z Boodenu\n\nKarel Traugott svobodný pán Spens z Boodenu († 19. srpen 1796) byl slezský šlechtic pocházející z rodu Spensů z Boodenu.\n\nByl synem Karla Leopolda Spense z Boodenu a jeho ženy Anny Josefy Halamové z Jičína. V roce 1762 se oženil s Marií Annou Beesovou z Chrostiny. Patřila mu panství Kačice (od 1760), Otrubkov (od 1760), Pohvizdov (od 1775) a Blahotice (od 1780).\n\nV roce 1765 se stal přísedícím zemského soudu v Těšínském knížectví. Ke dni 22. srpnu 1781 byl povýšen do stavu svobodných pánů.\n"}
{"id": "764321", "url": "https://cs.wikipedia.org/wiki?curid=764321", "title": "Aulus Postumius Tubertus", "text": "Aulus Postumius Tubertus\n\nAulus Postumius Tubertus byl římský vojevůdce, diktátor, velitel ve válkách s Aequi a Volsci během 5. století př. n. l.\n\nV roce 433 př. n. l. sloužil jako magister equitum (velitel jezdectva) pod diktátorem Mamercem Aemiliem Mamercinem. Jeho zetěm byl Titus Quinctius Cincinnatus Pennus, římský konzul v letech 431 př. n. l. a 428 př. n. l. Když bylo v roce 431 př. n. l. rozhodnuto zvolit diktátora pro vedení války s Aequi a Volsci, konzulové se nemohli dohodnout a možnost volby tak padla na Cincinnata, který se rozhodl pro svého tchána Postumia. Postumius poté spolu s Cincinnatem vyrazil proti nepříteli a dne 18. června vybojoval velké vítězství v bitvě na hoře Algidus. Po svém návratu do Říma obdržel Postumius triumf.\n\nK bitvě se váže jeden známý příběh. Postumiův syn byl tak natěšen na boj s nepřítelem, že opustil svůj otcem přidělený post, za což ho jeho otec dal popravit. Livius zpochybňoval pravdivost tohoto příběhu s poukazem, že podobná historie je spojována s Titem Manliem Torquatem, konzulem v letech 347, 344 a 340 př. n. l.\n"}
{"id": "764322", "url": "https://cs.wikipedia.org/wiki?curid=764322", "title": "Třída Leaf", "text": "Třída Leaf\n\nTřída Leaf byla třída podpůrných tankerů postavených pro pomocné síly britského královského námořnictva. Jejich jediným zahraničním uživatelem byla Austrálie. Britská plavidla byla nasazena například během první války v Zálivu. Jako poslední byl v září 2015 vyřazen tanker RFA \"Orangeleaf\" (A110).\n\nTankery postavila loděnice Hudson Fuel and Shipping Co. v loděnicích Cammell Laird v Birkenheadu. Postaveny byly čtyři jednotky této třídy, zařazené do služby v letech 1970–1984.\n\nJednotky třídy \"Leaf\":\nJednalo se o tankery s jedním trupem, mající jedno zásobovací stanoviště na každém boku ve středu trupu a tři jeřáby pro pevný náklad. Přepravní kapacita činila 20 000 tun motorové nafty, 3000 tun leteckého paliva a 1500 tun vody. Elektroniku tvořily navigační radary Decca 1226 a Decca 1229. Obrannou výzbroj tvořily dva 20mm kanóny, čtyři 12,7mm kulomety (\"Westralia\" nesla kulomety ráže 7,62 mm) a protiletadlové řízené střely RBS 70. V případě války bylo možné instalovat ještě dva obranné systémy Phalanx CIWS. Obranu zesilovaly odpalovače klamných cílů. Plavidla poháněly dva diesely SEMT-Pielstick 14 PC2.2V 400 o výkonu 10 440 kW. Lodní šroub byl jeden. Nejvyšší rychlost dosahovala cca 16 uzlů.\n\nRoku 1989 byl tanker \"Appleleaf\" předán Austrálii, kde dostal jméno HMAS \"Westralia\" (O 195) a byl vybaven přistávací plošinou pro vrtulníky.\n\nBritská plavidla byla nasazena například během falklandské války a první války v Zálivu.\n\n"}
{"id": "764323", "url": "https://cs.wikipedia.org/wiki?curid=764323", "title": "Josef Kraus (politik KSČ)", "text": "Josef Kraus (politik KSČ)\n\nJosef Kraus byl český a československý politik Komunistické strany Československa a poúnorový poslanec Národního shromáždění ČSR.\nJosef Kraus pocházel z rodiny, kde otec pracoval jako horník. V mládí se vyučil zámečníkem, ale toto zaměstnání nevykonával, jelikož začal pracovat na Bílinsku v dole. V době okupace Československa nacisty pobýval ve vnitrozemí Protektorátu Čechy a Morava, kde se seznámil se členy ilegální buňky „Vlast“ Josefem Brožem a Josefem Svobodou. Po osvobození Československa nastoupil do dolu \"Alois Jirásek\".\n\nNa tomto dole byl každoročně vyznamenáván jako vzorný pracovník dolu a v roce 1953 obdržel \"Čestný odznak nejlepšího pracovníka ministerstva paliv a energetiky\". O rok později obdržel od prezidenta republiky Antonína Zápotockého vyznamenání Za zásluhy o výstavbu. Dle tehdejšího krajského deníku Průboj byl v kolektivu oblíben a jednomyslně zvolen za kandidáta KSČ do Národního shromáždění za Bílinský obvod číslo 111.\n\nVe volbách roku 1954 byl zvolen do Národního shromáždění za KSČ ve volebním obvodu Ústí nad Labem. V Národním shromáždění zasedal do konce jeho funkčního období, tedy do voleb v roce 1960.\n\nProfesně se k roku 1954 uvádí jako vedoucí rypadla č. 415 dolu Jirásek v Bílině.\n\n"}
{"id": "764330", "url": "https://cs.wikipedia.org/wiki?curid=764330", "title": "Antonín Krček", "text": "Antonín Krček\n\nAntonín Krček (16. prosince 1921 – 8. září 1970) byl český a československý politik Komunistické strany Československa, poúnorový poslanec Národního shromáždění ČSR, Národního shromáždění ČSSR a Sněmovny lidu Federálního shromáždění.\nV letech 1954–1957 působil jako vedoucí tajemník Krajského výboru KSČ v Ústí nad Labem, pak v letech 1957–1966 coby vedoucí tajemník Městského výboru KSČ v Praze. Od roku 1969 byl tajemníkem severočeského Krajského výboru KSČ. 11. sjezd KSČ ho zvolil za člena Ústředního výboru Komunistické strany Československa. Ve funkci ho potvrdil 12. sjezd KSČ a 13. sjezd KSČ. V období červen 1958 – červen 1966 byl navíc členem sekretariátu ÚV KSČ. Angažoval se i v odborech. V období let 1966–1968 byl tajemníkem Ústřední rady odborů. V roce 1958 mu byl udělen Řád práce, v roce 1970 Řád republiky.\n\nPo mnoho let zasedal v nejvyšších zákonodárných sborech. Po volbách roku 1954 byl zvolen do Národního shromáždění za KSČ ve volebním obvodu Praha. Mandát nabyl až dodatečně v dubnu 1958 jako náhradník poté, co se poslanec Antonín Novotný stal prezidentem republiky. Mandát obhájil ve volbách v roce 1960 (nyní již jako poslanec Národního shromáždění ČSSR za hlavní město Praha) a volbách v roce 1964 . V Národním shromáždění zasedal až do konce jeho funkčního období v roce 1968.\n\nPo federalizaci Československa usedl roku 1969 za KSČ do Sněmovny lidu Federálního shromáždění (volební obvod Praha 9-Vysočany). V parlamentu setrval do své smrti v září 1970. Ve vzpomínce na zesnulého se na zasedání Federálního shromáždění konstatovalo, že „\"v kritickém období let 1968 a 1969, jako věrní členové Komunistické strany Československa, bojovali nekompromisně proti všem kontrarevolučním a protisocialistickým silám. Soudruzi Krček a Pecha, přestože byli dlouhou dobu těžce nemocni, věnovali všechny své poslední síly straně\".“\n\n"}
{"id": "764332", "url": "https://cs.wikipedia.org/wiki?curid=764332", "title": "Vilém Krejčí", "text": "Vilém Krejčí\n\nVilém Krejčí (8. října 1927 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Karviná-Fryštát. V Národním shromáždění zasedal do konce jeho funkčního období, tedy do voleb v roce 1960. K roku 1954 se profesně uvádí jako horník dolu Československé armády a nositel vyznamenání Za zásluhy o výstavbu.\n\n"}
{"id": "764338", "url": "https://cs.wikipedia.org/wiki?curid=764338", "title": "Božena Marečková", "text": "Božena Marečková\n\nBožena Marečková, též Božena Marečková-Krejstová (25. července 1922 – ???), byla česká a československá politička Komunistické strany Československa a poúnorová poslankyně Národního shromáždění ČSR, Národního shromáždění ČSSR a Sněmovny lidu Federálního shromáždění. Během pražského jara v roce 1968 představovala konzervativní protireformní křídlo KSČ a stala se aktérkou kontroverze, v níž část veřejnosti požadovala její rezignaci na veřejné funkce. Po invazi vojsk Varšavské smlouvy do Československa se ale do politiky vrátila.\n\nPo druhé světové válce zastávala řadu veřejných funkcí na MNV i ONV (zde byla místopředsedkyní). Byla členkou předsednictva Okresního výboru KSČ ve Svitavách a členkou celozávodního výboru KSČ. Pracovala v n. p. Vlněna v Brněnci, kde byla členkou brigády socialistické práce. K roku 1954 se profesně uvádí jako 2. náměstkyně předsedy ONV.\n\nVe volbách roku 1954 byla zvolena za KSČ do Národního shromáždění ve volebním obvodu Svitavy. Mandát obhájila ve volbách v roce 1960 (nyní již jako poslankyně Národního shromáždění ČSSR za Východočeský kraj) a ve volbách v roce 1964. V Národním shromáždění zasedala až do konce jeho funkčního období, tedy do roku 1968. 11. sjezd KSČ ji zvolil kandidátkou Ústředního výboru Komunistické strany Československa.\n\n18. července 1968 vystoupila na rozšířeném zasedání Okresního výboru KSČ ve Svitavách. Následovala takzvaná „aféra poslankyně Boženy Marečkové“. Marečková totiž v diskuzi k obsahu dopisu pěti zemí Varšavské smlouvy (stupňující se výhrůžky vůči politickému vývoji v ČSSR) a následné odpovědi, kterou na dopis dal ÚV KSČ, obhajovala éru Antonína Novotného a měla na schůzi mimo jiné odsoudit manifest Dva tisíce slov. Její vystoupení zveřejnil regionální list \"Nové Svitavsko\" (jisté formulace otištěné v článku ovšem prý neodpovídaly skutečnému zápisu ze schůze OV KSČ). Článek každopádně vyvolal kritickou reakci části veřejnosti.\n\nProti výrokům poslankyně protestovala řada pracovních kolektivů, například závodní výbor ROH n. p. Vigona Svitavy nebo zástupci podniku TOS Svitavy či Městský výbor ČSS ve Svitavách. Následoval článek nazvaný „Adresováno poslankyni“, který podepsalo 562 zaměstnanců podniku Technolen Svitavy, v němž byla Božena Marečková vyzvána k rezignaci na poslanecký mandát. Výzvu k rezignaci vydal i předseda okresního výboru klubu K231 ve Svitavách František Chlup. O kauze psala i celostátní média (Literární listy). Poslankyně reagovala nabídkou složení mandátu, což OV KSČ vzal na vědomí. Současně se objevily i názory, že Marečková je příkladem cílené kampaně vedené proti některým funkcionářům. Došlo i k fyzickému napadení jednoho ze zastánců Marečkové. Celá kauza pak nabrala odlišný vývoj po invazi vojsk Varšavské smlouvy do Československa a poslankyně se vrátila do parlamentu.\n\nPo federalizaci Československa usedla roku 1969 za KSČ do Sněmovny lidu Federálního shromáždění (volební obvod Polička). V parlamentu zasedala do konce funkčního období, tedy do voleb v roce 1971. Roku 1966 bydlela v obci Bělá nad Svitavou. K roku 1968 se profesně uvádí jako dělnice.\n\n"}
{"id": "764342", "url": "https://cs.wikipedia.org/wiki?curid=764342", "title": "Serie A 2002/03", "text": "Serie A 2002/03\n\nSoutěžní ročník Serie A 2002/03 byl 101. ročník nejvyšší italské fotbalové ligy a 71. ročník od založení Serie A. Soutěž začala 15. září 2002 a skončila 24. května 2003. Účastnilo se jí opět 18 týmů z toho 14 se kvalifikovalo z minulého ročníku. Poslední čtyři týmy předchozího ročníku, jimiž byli Hellas Verona FC, US Lecce, AC Fiorentina a poslední tým ročníku - AC Benátky, sestoupily do Serie B. Opačným směrem putovali čtyři týmy, jimiž byli Como Calcio (vítěz druhé ligy), Modena FC, Reggina Calcio a Empoli FC.\n\nTitul v soutěži obhajoval Juventus FC, který v minulém ročníku získal již 26. prvenství v soutěži.\n\n\nNejlepším střelcem tohoto ročníku Serie A se stal italský útočník Christian Vieri. Hráč FC Inter Milán vstřelil 24 branek. \n"}
{"id": "764349", "url": "https://cs.wikipedia.org/wiki?curid=764349", "title": "Okres Trzebnica", "text": "Okres Trzebnica\n\nOkres Trzebnica (polsky \"Powiat trzebnicki\") je okres v polském Dolnoslezském vojvodství. Rozlohu má 1025,55 km² a v roce 2010 zde žilo 79 482 obyvatel. Sídlem správy okresu je město Trzebnica.\n\nMěstsko-vesnické:\n\nVesnické:\n\n"}
{"id": "764350", "url": "https://cs.wikipedia.org/wiki?curid=764350", "title": "Vratislav Krutina", "text": "Vratislav Krutina\n\nVratislav Krutina (29. června 1913 Praha – 22. listopadu 1999) byl český a československý politik Komunistické strany Československa, poúnorový poslanec Národního shromáždění ČSR, Národního shromáždění ČSSR a Sněmovny lidu Federálního shromáždění a ministr vlád Československa.\nVyučil se truhlářem. Od roku 1931 byl členem KSČ. Za druhé světové války vězněn v koncentračním táboře za kurýrní činnost v rámci Národního hnutí pracující mládeže.\n\nV letech 1949–1950 zastával post generálního tajemníka Československého svazu mládeže. V letech 1950–1953 byl tajemníkem Městského výboru KSČ v Praze. VIII. sjezd KSČ ho zvolil za člena Ústředního výboru Komunistické strany Československa. IX. sjezd KSČ, X. sjezd KSČ, XI. sjezd KSČ, XII. sjezd KSČ a XIII. sjezd KSČ ho ve funkci potvrdil. V období leden 1953 – červen 1954 byl navíc členem organizačního sekretariátu ÚV KSČ, od června do října 1955 členem sekretariátu ÚV KSČ, přičemž v této funkci působil opětovně od června 1956 do června 1961. V období leden 1953 – říjen 1955 a červen 1956 – červen 1961 byl také tajemníkem ÚV KSČ. V roce 1955 a znovu roku 1963 mu byl udělen Řád republiky, v roce 1983 získal Řád Vítězného února.\n\nByl rovněž členem vlád. V druhé vládě Viliama Širokého působil v letech 1955–1956 coby ministr zemědělství. Do této funkce se vrátil v letech 1961–1963 v třetí vládě Viliama Širokého (oficiálně ministr zemědělství, lesního a vodního hospodářství). Ve vládě Jozefa Lenárta pak byl v letech 1963–1967 ministrem potravinářského průmyslu.\n\nPo mnoho let zasedal i v nejvyšších zákonodárných sborech. Ve volbách roku 1954 byl zvolen do Národního shromáždění za KSČ ve volebním obvodu Olomouc-město. Mandát opětovně získal ve volbách v roce 1960 (nyní již jako poslanec Národního shromáždění ČSSR za Severomoravský kraj) a volbách v roce 1964. V Národním shromáždění zasedal až do konce jeho funkčního období v roce 1968.\n\nPo federalizaci Československa usedl roku 1969 za KSČ do Sněmovny lidu Federálního shromáždění (volební obvod Chotěboř). V parlamentu setrval do konce funkčního období, tedy do roku 1971. V období let 1967–1968 působil na postu předsedy Ústřední rady družstev. V letech 1970–1973 byl generálním tajemníkem federálního Ústředního výboru Československého svazu protifašistických bojovníků. Po roce 1990 byl členem Českého svazu bojovníků za svobodu.\n\nV roce 1965 stál u vzniku SČSF a byl členem jeho ÚV, dále byl členem komise znalců SČSF, členem komise čs. známky, svazový juryman a vystavovatel. Věnoval se specializovaně a studijně čs. poštovním známkám, zejméně emisi Pošta Československá 1919 a sovětským známkám. Byl nositelem nejvyššího svazového vyznamenání ve filatelii.\n\n[na 1. máje 1968] nikdo hesla nevyvolával. Členové ÚV KSČ se radovali do té doby, než se objevil ostrůvek v moři usmívajících se manifestujících: Klub angažovaných nestraníků (KAN). Ti jediní neúnavně provolávali svou sérii hesel: „Lidé jako Novotný, ať se drží u plotny!“ „Chceme svobodné volby!“ „Nechceme jednotnou kandidátku!“ „Nezůstanem u kultu, nechcem svého Gomulku!“ „Ozývá se ze všech stran, kdy nám povolíte KAN!“ „Je nás šest miliónů!“ – „\"Tady máte novodobé sokolíky. Eště nemaj uniformy, necvičí, ale už mašírujou ve vyrovnaných řadách! A zejtra nás převálcujou!\"“ vykřikoval bývalý tajemník ÚV KSČ, člen ÚV a nedávno abdikující předseda Ústřední rady družstev Vratislav Krutina. Patřil mezi novotnovce, kteří horko těžko zakrývali svou minulou a nynější tvář.\n\n"}
{"id": "764352", "url": "https://cs.wikipedia.org/wiki?curid=764352", "title": "Václav Křičenský", "text": "Václav Křičenský\n\nVáclav Křičenský (10. ledna 1915 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Pardubice. V Národním shromáždění zasedal do konce jeho funkčního období, tedy do voleb v roce 1960.\n\nV roce 1951 se zmiňuje jako první předseda nově ustaveného JZD v obci Černá u Bohdanče. Byl do této funkce uvolněn ze svého dosavadního pracoviště Východočeské chemické závody. K roku 1954 se profesně uvádí jako dělník Východočeských chemických závodů v Rybitví.\n\n"}
{"id": "764353", "url": "https://cs.wikipedia.org/wiki?curid=764353", "title": "Sokolí hnízdo", "text": "Sokolí hnízdo\n\nZámeček Sokolí hnízdo stojí v blízkosti Pravčické brány v národním parku České Švýcarsko.\n\nS počátky turistiky v Českosaském Švýcarsku jsou spojeny také počátky existenci zámečku, resp. jeho předchůdce. Tím byl malý domek pokrytý kůrou, jenž byl vystavěn kolem roku 1826 a sloužil jako výčep. V roce 1881 nechal na jeho místě kníže Edmund Clary-Aldringen postavit výletní zámeček. Ten si na jeho výstavbu pozval dělníky z Itálie, kteří tehdy představovali nejlevnější pracovní sílu. Stavba zámečku trvala pouhý jeden rok. Koncem 70. let 19. století došlo k vydláždění cesty \"Palagiensteig\", která objekt spojovala s Hřenskem. Ve stejné době byla vytvořena i promenádní stezka na Mezní Louku. První turisté, kteří sem mířili, pocházeli z řad měšťanstva či šlechty. V minulosti také bývalo zvykem si na cestu najímat mezky či nosiče. V roce 2003 bylo v prvním patře zámečku zřízeno muzeum Českého Švýcarska.\n\nZámeček je dostupný po červené turistické značce od Mezní Louky na Hřensko, jehož trasu kopíruje NS Okolím Hřenska.\n\n\n"}
{"id": "764357", "url": "https://cs.wikipedia.org/wiki?curid=764357", "title": "Marcel Kubec", "text": "Marcel Kubec\n\nMarcel Kubec (16. května 1920 – ???) byl český a československý politik Československé strany socialistické a poúnorový poslanec Národního shromáždění ČSR.\nVe volbách roku 1954 byl zvolen za ČSS poslancem ve volebním obvodu Liberec. V parlamentu setrval do konce volebního období, tedy do voleb v roce 1960. Je v té době uváděn jako tajemník krajského sdružení poslanců Národního shromáždění v Hradci Králové. K roku 1954 se profesně uvádí jako vedoucí průmyslového odboru KNV.\n\n"}
{"id": "764360", "url": "https://cs.wikipedia.org/wiki?curid=764360", "title": "Zdeněk Kubín", "text": "Zdeněk Kubín\n\nZdeněk Kubín (27. června 1924 – ???) byl český a československý politik Komunistické strany Československa a poúnorový poslanec Národního shromáždění ČSR.\nK roku 1954 se profesně uvádí jako vedoucí provozu podniku Spolana Neratovice. Byl mu udělen Řád republiky.\n\nVe volbách roku 1954 byl zvolen do Národního shromáždění za KSČ ve volebním obvodu Praha-venkov. V Národním shromáždění zasedal do konce jeho funkčního období, tedy do voleb v roce 1960.\n\n"}
{"id": "764361", "url": "https://cs.wikipedia.org/wiki?curid=764361", "title": "Jaroslav Kuboš", "text": "Jaroslav Kuboš\n\nJaroslav Kuboš (26. dubna 1909 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění ve volebním obvodu Nový Jičín-Kopřivnice jako bezpartijní poslanec, později v průběhu výkonu mandátu uváděn jako člen KSČ. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako předák údržbové čety národního podniku Tatra Kopřivnice.\n\n"}
{"id": "764364", "url": "https://cs.wikipedia.org/wiki?curid=764364", "title": "Jaroslav Kučera (politik KSČ)", "text": "Jaroslav Kučera (politik KSČ)\n\nJaroslav Kučera (26. ledna 1914 – ???) byl český a československý politik Komunistické strany Československa a poúnorový poslanec Národního shromáždění ČSR.\nK roku 1954 se profesně uvádí jako generálmajor ČSLA.\n\nVe volbách roku 1954 byl zvolen do Národního shromáždění za KSČ ve volebním obvodu Praha-město. V Národním shromáždění zasedal do konce jeho funkčního období, tedy do voleb v roce 1960.\n\n"}
{"id": "764365", "url": "https://cs.wikipedia.org/wiki?curid=764365", "title": "Peter von Vécsey", "text": "Peter von Vécsey\n\nPeter svobodný pán von Vécsey de Hernádvécse et Hajnácskeő (13. června 1768 – 21. července 1809) byl rakouský generál původem z Uher.\n\nDo rakouské armády stoupil v 17 letech, sloužil u tzv. německého jezdectva. Dne 25. srpna 1796 přeplaval tento mladý rytmistr švališérského pluku \"Kaiser\" v čele 15 jezdců řeku Vernitz nedaleko Rottenburku a zajal tamní francouzský oddíl. Poté se 20. října vyznamenal v bojích u Riegelu, kde se jeho jednotka zmocnila dvou nepřátelských děl. Sám Vécsey byl těžce raněn. Za tyto činy byl vyznamenán Vojenským řádem Marie Terezie a povýšen do šlechtického stavu. Stal se velitelem 3. husarského pluku. se kterým bojoval v bitvě u Caldiera roku 1805. Po znovuvypuknutí války s Francií v roce 1809 velel Německé detašované brigádě II. sboru a padl v bitvě u Wagramu.\n"}
{"id": "764369", "url": "https://cs.wikipedia.org/wiki?curid=764369", "title": "Jan Kukrecht", "text": "Jan Kukrecht\n\nJan Kukrecht (15. října 1908 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Třešť. V Národním shromáždění zasedal do konce jeho funkčního období, tedy do voleb v roce 1960. K roku 1954 se profesně uvádí jako dělník Uměleckoprůmyslových závodů.\n\n"}
{"id": "764370", "url": "https://cs.wikipedia.org/wiki?curid=764370", "title": "Johann Weikhard von Auersperg", "text": "Johann Weikhard von Auersperg\n\nJohann Weikhard von Auersperg (11. březen 1615, zámek Seisenberg – 11. listopad 1677, Lublaň) byl kníže minsterberský, hrabě z Gottschee, rakouský šlechtic, diplomat a politik. Pocházel z rodu Auerspergů.\n\nVelmi si ho oblíbil císař Ferdinand III. Habsburský, který dokonce Johanna pověřil výchovou svého syna Ferdinanda. Johann ve službách Ferdinanda III. zastával funkce jako tajný rada, státní a konferenční ministr. V letech 1650 až 1657 se stal neoficiálně jakýmsi \"prvním\" ministrem habsburské monarchie. Roku 1650 se stal rytířem Řádu zlatého rouna, jako první člen rodu a roku 1653 byl povýšen do říšského knížecího stavu (dědičného prvorozenému synovi), získal velký palatinát a právo razit mince. V druhé polovině šedesátých let začal usilovat o kardinálský čepec. Pro svůj záměr sice získal nového císaře Leopolda, ale pro jistotu se obrátil i na francouzského krále Ludvíka XIV. Toto spojení bylo prozrazeno a Johann upadl u císaře v nemilost. Roku 1669 byl vypovězen do Lublaně, kde také později zemřel.\n\nJohann Weikhard také výrazně rozšířil rodové statky. Od svého svěřence Ferdinanda IV. obdržel hrabství Wels v Horních Rakousích, od jeho otce pak roku 1654 lénem Minstrberské knížectví s městem Frankenstein. Roku 1673 zdědil po svém bratru Wolfu Engelbrechtovi hrabství Gottschee.\n"}
{"id": "764371", "url": "https://cs.wikipedia.org/wiki?curid=764371", "title": "Wolf Engelbrecht von Auersperg", "text": "Wolf Engelbrecht von Auersperg\n\nWolf Engelbrecht von Auersperg, hrabě z Gottschee (1610 – 1673) byl šlechtic pocházející z rodu Auerspergů.\n\nPro svůj rod získal kraňské hrabství Gottschee (\"Kočevje\"). Zde byl vybudován reprezentativní zámek a hrabství se roku 1653 stalo centrem auersperského majorátu. Wolf Engelbert zemřel bezdětný, proto hrabství připadlo jeho mladšímu bratru, bývalému císařskému ministrovi Johannu Weikhardovi.\n"}
{"id": "764374", "url": "https://cs.wikipedia.org/wiki?curid=764374", "title": "Josef Kulička", "text": "Josef Kulička\n\nJosef Kulička (24. července 1909 – ???) byl český a československý politik Československé strany socialistické a poúnorový poslanec Národního shromáždění ČSR a Národního shromáždění ČSSR.\nPo volbách roku 1954 byl zvolen za ČSS poslancem ve volebním obvodu Praha-venkov. Mandát nabyl až dodatečně v listopadu 1959 jako náhradník poté, co rezignoval poslanec Václav Hulínský. Mandát obhájil ve volbách v roce 1960 (nyní již jako poslanec Národního shromáždění ČSSR za Středočeský kraj) a v parlamentu setrval do konce volebního období, tedy do voleb v roce 1964.\n\nV roce 1986 se jistý Josef Kulička uvádí jako místopředseda Okresního výboru ČSS v Kolíně.\n\n"}
{"id": "764375", "url": "https://cs.wikipedia.org/wiki?curid=764375", "title": "Jindřich Hukovský z Ochab", "text": "Jindřich Hukovský z Ochab\n\nJindřich Hukovský z Ochab († 1530) byl moravský a slezský šlechtic, rytíř, zemský úředník Opavského knížectví.\n\nByl synem Jana z Ochab a z Bartošovic a jeho ženy Hedviky z Bítova. Ke konci 15. století se oženil s Annou z Petřvaldu. V roce 1500 odprodal veškerý svůj majetek v Opavském knížectví, skládající se z panství Velká Polom, Jiříku Šípovi z Branice, ale již o 6 let později jej odkoupil zpět. V lednu 1507 se stal zemským sudím a roku 1511 pak zemským komorníkem Opavského knížectví. Brzy se dostal do sporů s okolními šlechtici, především nově příchozím Hynkem Bruntálským z Vrbna. Mocenský boj mezi šlechtici na Opavsku vyvrcholil rokem 1523, kdy byl Jindřich Hukovský odvolán z funkce zemského komorníka.\n"}
{"id": "764376", "url": "https://cs.wikipedia.org/wiki?curid=764376", "title": "Chemnitzer FC", "text": "Chemnitzer FC\n\nChemnitzer Fußballclub (dříve znám pod názvem FC Karl-Marx-Stadt) je německý fotbalový klub, který sídlí v saském městě Chemnitz (česky: \"Saská Kamenice\", v letech 1953 – 1990: \"Karl-Marx-Stadt\"). Od sezóny 2018/19 působí v Regionallize Nordost, čtvrté německé nejvyšší fotbalové soutěži. Své domácí zápasy odehrává na stadionu community4you ARENA s kapacitou 15 000 diváků.\n\nIhned po svém vzniku, roku 1967, se stal mistrem tehdejší NDR, byl to však zároveň jeho poslední titul. Třikrát se probojoval do finále východoněmeckého poháru (1969, 1983, 1989), nikdy ho však nezískal.\n\nPo ukončení druhé světové války byla všechna dřívější sportovní sdružení v sovětské okupační zóně zrušena, což po sportovní stránce citelně poznamenalo většinu pozdějších východoněmeckých měst. Fotbal v Saské Kamenici měl před prohranou válkou dvě velmi úspěšná fotbalová mužstva – Chemnitzer BC a Polizei SV Chemnitz. Oba celky bývaly několikanásobnými účastníky Gauligy Sachsen, jedné ze skupin nejvyšší fotbalové soutěže na území Německa.\n\nTeprve v roce 1946 byla na území města zakládaná nová sportovní sdružení, nejúspěšnější z nich byl klub SG Chemnitz Nord. V celkem krátkém období vystřídal několik názvů (od SG Nord až po BSG Fewa nebo BSG Chemie), jeho konec ovšem přichází brzy a to v roce 1953 po přejmenování města na Karl-Marx-Stadt. Komunistické orgány z něj vytvořily nové sportovní sdružení, které nazvali BSG Chemie Karl-Marx-Stadt. V roce 1966 se od sportovního klubu osamostatnil fotbalový oddíl, který se nazval zjednodušeně FC Karl-Marx-Stadt. Současný klub si svoji historii píše právě od tohoto data.\n\nZdroj: \n\n\n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n\n"}
{"id": "764377", "url": "https://cs.wikipedia.org/wiki?curid=764377", "title": "František Kupčík", "text": "František Kupčík\n\nFrantišek Kupčík byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Vyškov. V Národním shromáždění zasedal do konce jeho funkčního období, tedy do voleb v roce 1960. K roku 1954 se profesně uvádí jako seřizovač strojů v Závodech Jana Švermy Brno.\n\n"}
{"id": "764378", "url": "https://cs.wikipedia.org/wiki?curid=764378", "title": "Mezní Louka", "text": "Mezní Louka\n\nMezní Louka je rekreační osada na východě katastrálního území Mezná u Hřenska, části obce Hřensko.\n\nPůvodně stávala v místech osady pouze lesovna, poprvé zmiňovaná roku 1794. Roku 1838 zde byl postaven penzion. Do konce 19. století v osadě stály 2 domy a žilo zde 10 obyvatel. V roce 1892 zde nechal kníže Edmund Clary-Aldringen postavit lázně, později přestavěné na hotel. Pokus o lázeňství však dopadl neúspěšně. Do roku 1945 zde stály 4 domy a žilo zde 25 obyvatel. V letech 1859-1867 došlo k vybudování silnice s Vysokou Lípou.\n\nMezní Louka představuje křižovatku turistických a cyklistických stezek, které vedou celým NP České Švýcarsko. U silnice na Hřensko rostl Cikánský smrk. Jednalo se o solitérní smrk ztepilý vysoký 30 metrů a stářím odhadovaným na 200 let. Smrk v prosinci 2013 zlomila vichřice orkánu Xaver. Správa národního parku ponechá strom na místě jako útočiště pro hmyz.\n\nOsadou vede silnice z Hřenska na Vysokou Lípu s odbočkou na Meznou. Z turistický stezek tudy vedou hned čtyři – červená (od Pravčické brány na Šaunštejn a Malou Pravčickou bránu), zelená (od Mezné do Hlubokého dolu) a začínají zde žlutá (na Šaunštejn) a modrá (na Vysokou Lípu). Kromě toho se jedná o jedno z východisek naučné stezky Okolím Hřenska a vede odtud cesta k Pravčické bráně, Divoké soutěsce a Edmundově soutěsce. Cyklisty sem přivede cyklotrasa 21 (od Hřenska na Vysokou Lípu) a začínají zde cyklotrasy 21A (na Meznou) a 3030 (Tondovou dírou do Hlubokého dolu).\n\n"}
{"id": "764379", "url": "https://cs.wikipedia.org/wiki?curid=764379", "title": "Rudolf Kupka", "text": "Rudolf Kupka\n\nRudolf Kupka byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Liberec. V Národním shromáždění zasedal do konce jeho funkčního období, tedy do voleb v roce 1960. K roku 1954 se profesně uvádí jako vedoucí provozu tiskárny v Broumově.\n\n"}
{"id": "764385", "url": "https://cs.wikipedia.org/wiki?curid=764385", "title": "Ján Kuriš", "text": "Ján Kuriš\n\nJán Kuriš (25. února 1920 – ???) byl slovenský a československý politik a poúnorový bezpartijní poslanec Národního shromáždění ČSR.\nVe volbách roku 1954 byl zvolen do Národního shromáždění ve volebním obvodu Lučenec-Zvolen. V parlamentu setrval do konce funkčního období, tedy do voleb roku 1960.\n\nBydlel v obci Veľká Ves v domě čp. 83. Profesí byl středním rolníkem. Patřil mezi zakladatele místního JZD, kde působil jako zootechnik a skupinář. Za snaživou práci byl nominován na kandidátní listinu do Národního shromáždění.\n\n"}
{"id": "764388", "url": "https://cs.wikipedia.org/wiki?curid=764388", "title": "Oulun Palloseura", "text": "Oulun Palloseura\n\nOulun Palloseura, někdy zkráceně označovaný OPS, je finský fotbalový klub. Sídlí ve městě Oulu. Dvakrát se stal finským mistrem (1979, 1980). Při obou následných účastech v Poháru mistrů evropských zemí však narazil na FC Liverpool a vždy vypadl v 1. kole.\n\n"}
{"id": "764389", "url": "https://cs.wikipedia.org/wiki?curid=764389", "title": "Alois Lapiš", "text": "Alois Lapiš\n\nAlois Lapiš (27. října 1907 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Ostrava-Přívoz. V Národním shromáždění zasedal do konce jeho funkčního období, tedy do voleb v roce 1960. K roku 1954 se profesně uvádí jako horník dolu Jan Šverma.\n\n"}
{"id": "764390", "url": "https://cs.wikipedia.org/wiki?curid=764390", "title": "Michael von Kienmayer", "text": "Michael von Kienmayer\n\nMichael svobodný pán von Kienmayer (1755 – 1828) byl rakouský podmaršálek, vojevůdce za válek proti revoluční a napoleonské Francii.\n\nDo rakouské armády vstoupil roku 1774 jako kadet u pěšího pluku č. 28. Brzy však přestoupil ke kavalerii, kdy u 10. husarského pluku bojoval ve válce o bavorské dědictví. Za rakousko-turecké války byl roku 1788 povýšen na plukovníka. Za francouzských revolučních válek získal hodnost generálmajora a roku 1802 byl jmenován majitelem 8. husarského pluku. Stal se velitelel jednoho z rakouských sborů, ale po znovuvypuknutí války v roce 1805 stál v čele rakouského generálního štábu a spolupodílel se tak na vypracování plánů bitvy u Slavkova, které se sám účastnil jako velitel předvoje I. kolony ruského generála Dochturova. V další koaliční válce z roku 1809 velel II. záložnímu sboru. Roku 1813 se stal zemským velitelem v Haliči, mezi léty 1814 až 1820 v Sedmihradsku a následně od roku 1820 na Moravě.\n"}
{"id": "764391", "url": "https://cs.wikipedia.org/wiki?curid=764391", "title": "Košík (rozcestník)", "text": "Košík (rozcestník)\n\nKošík je malý koš, nebo může jít také o:\n\n\n\n\n\n"}
{"id": "764393", "url": "https://cs.wikipedia.org/wiki?curid=764393", "title": "Jiří Lederer (politik)", "text": "Jiří Lederer (politik)\n\nJiří Lederer (23. května 1924–2001) byl český a československý politik a poúnorový bezpartijní poslanec Národního shromáždění ČSR.\nVe volbách roku 1954 byl zvolen do Národního shromáždění ve volebním obvodu Ústí nad Labem jako bezpartijní poslanec. V Národním shromáždění zasedal do konce jeho funkčního období, tedy do voleb v roce 1960. K roku 1954 se profesně uvádí jako pracovník Výzkumného ústavu strojního skla v Řetenicích.\n\n"}
{"id": "764395", "url": "https://cs.wikipedia.org/wiki?curid=764395", "title": "Jiří Lederer", "text": "Jiří Lederer\n\nJméno a příjmení Jiří Lederer má více nositelů:\n\n"}
{"id": "764397", "url": "https://cs.wikipedia.org/wiki?curid=764397", "title": "Jefim Vasiljevič Bojčuk", "text": "Jefim Vasiljevič Bojčuk\n\nJefim Vasiljevič Bojčuk (1918–1991) byl sovětský vojenský velitel, maršál dělostřelectva Sovětského svazu.\n\n"}
{"id": "764398", "url": "https://cs.wikipedia.org/wiki?curid=764398", "title": "Třída Rover", "text": "Třída Rover\n\nTřída Rover je třída malých flotilových tankerů postavených pro Pomocné služby Britského královského námořnictva. Slouží k zásobování válečných lodí palivem a omezeným množstvím dalšího materiálu. Celkem jich bylo postaveno pět jednotek. Britské námořnictvo k roku 2017 provozovalo poslední tanker RFA \"Black Rover\" (A273). Zahraničními uživateli třídy jsou Indonésie a Portugalsko.\n\nVšech pět tankerů postavila loděnice Swan Hunter ve svých loděnicích v Hebburnu na řece Tyne. Postaveny byly jednotky RFA \"Green Rover\" (A268), RFA \"Grey Rover\" (A269), RFA \"Blue Rover\" (A270), \"Gold Rover\" (A271) a \"Black Rover\" (A273), zařazené do služby v letech 1969–1974. V roce 1992 byl do Indonésie prodán \"Green Rover\" a přejmenován na \"Arun\". Roku 1993 byl tanker \"Blue Rover\" prodán Portugalsku, které ho do služby zařadilo jako \"Bérrio\".\n\nJednotky třídy \"Rover\":\n\nJedná se o malé tankery s jedním trupem. Na zádi jsou vybaveny přistávací plochou pro vrtulník. Přepravní kapacita činí 6600 tun motorové nafty a leteckého paliva, dále mohou nést omezené množství pitné vody a zásob. Obrannou výzbroj tvoří dva 20mm kanóny a dva 7,62mm kulomety. Pohonný systém tvoří dva diesely SEMT-Pielstick o výkonu 11 450 kW. Lodní šroub je jeden. Nejvyšší rychlost dosahuje 19 uzlů.\n\n"}
{"id": "764399", "url": "https://cs.wikipedia.org/wiki?curid=764399", "title": "Letectvo Korejské lidové armády", "text": "Letectvo Korejské lidové armády\n\nLetectvo Korejské lidové armády (조선인민군 공군, hanča: 朝鮮人民軍 空軍, Korean People's Army Air Force) je název pro vzdušné síly Severokorejské lidově demokratické republiky. Je druhou největší složkou Korejské lidové armády, přičemž v jeho řadách slouží přibližně 110 000 příslušníků. K výzbroji tohoto letectva patří přibližně 1600–1700 letadel různého typu, obvykle sovětské a čínské provenience a jejich hlavním úkolem je obrana severokorejského vzdušného prostoru. Ke vzniku a vyčlenění letectva do samostatné subjektu došlo dne 20. srpna 1947 a od té doby je tento den v Severní Koreji slaven jako „Den vzniku letectva“.\n\nDo výzbroje letectva patří např. letouny Suchoj Su-7, Nanchang Q-5, Suchoj Su-25, Harbin H-5, Chengdu J-7, Shenyang J-5, Shenyang J-6, MiG-21, MiG-23, MiG-29, Antonov An-24, bezpilotní letoun Antonov An-24, Aero L-39 Albatros, MiG-15, Nanchang CJ-6, Iljušin Il-76, Antonov An-24 a Antonov An-2. Většina strojů nacházejících se ve výzbroji je technicky a morálně zastaralá a nedisponuje elektronickým vybavením srovnatelným s moderními letadly. \n\n"}
{"id": "764402", "url": "https://cs.wikipedia.org/wiki?curid=764402", "title": "Klik", "text": "Klik\n\nKlik je posilovací cvik zaměřený rozvíjející hlavně a především horní část těla. Je vhodný pro všechny věkové kategorie i pro různě pokročilé cvičence. Je zaměřen především na prsní svalstvo, tricepsy, (břišní svaly – např. přímý sval břišní, zádové svaly a deltové svaly v menší míře) a nepatrně i na bicepsy. Cvik lze změnou polohy rukou různě obměňovat a tím měnit zatížení jednotlivých svalů. Kliky jsou základním cvičením v atletice, obecně tělesném rozvoji a vojenském fyzickém tréninku. Jsou také běžná forma potrestání používaného v armádě, sportovních školách a školách bojových umění.\n\nCvik se provádí na podložce. Ruce jsou na ni položeny tak, aby byly stejně daleko od sebe jako ramena (pod nimi). Během celého cviku se dotýká cvičenec země jen dlaněmi a špičkami nohou. Trup, břicho a nohy musí být celou dobu provádění kliku v rovině.\n\nJedno opakování cviku začíná pokrčením rukou v loktech a pomalým spouštěním hrudníku dolů, těsně nad podložku. V tom okamžiku nastává změna a cvičenec vytlačí hrudník zpět nahoru do výchozí polohy. Důležité je nepřerušovat napětí prsního svalstva, ve spodní poloze nelehat na zem a ve svrchní poloze nepropínat lokty. Spousta začátečníků provádí pomocné pohyby pánve a zadku, které snižují efektivitu cviku a nebo neudržují trup, břicho a nohy v rovině, to kvůli nedostatečně rozvinutému svalstvu břicha. Musí pracovat pouze hrudník, ostatní části těla jsou fixované.\n\nNadechovat se při pohybu dolů a vydechovat při pohybu nahoru.\n\nTato varianta kliku posiluje tricepsy a prsní svaly, v menší míře i ramenní a také břišní i zádové svaly.\n\nTakzvaný Dámský klik je jednodušší variantou kliku. Cvik se provádí s tím rozdílem, že se během něho neopírá o špičky chodidel, ale o kolena. Je to výborná varianta pro začátečníky, protože na paže nejsou vyvíjeny takové tlaky, které by cvičenec nezvládl.\n\nPaže se v této variantě cviku spouští podél těla, zhruba na šířku ramen. Na rozdíl od standardního kliku nesměřují lokty do stran, ale dozadu a je nutné je držet u těla. Více zaměřeno na tricepsy.\n\nV této variantě jsou paže dále od sebe než u standardních kliků, více se tak zapojují svaly ramen (deltový sval).\n\nV této variantě se ukazováčky a palce paží dotýkají a vytváří tak obrazec, který vypadá jako diamant; lokty jsou drženy co nejblíže k tělu. Tato varianta je ještě více zaměřena na tricepsy než úzký klik.\n\nTato varianta počítá s nohama podepřenýma ve výši ramen o nějakou překážku. Ideální je například lavička nebo gymnastický míč. Tato varianta je více zaměřená na ramenní svaly.\n\nTato varianta vychází ze standardního kliku. V této variantě je důležité se odrazit od země, někdy je klik doplněn i tlesknutím. Tento cvik rozvíjí výbušnost zapojených svalů.\n\nTento druh kliků vychází ze širokých kliků, s tím rozdílem, že místo aby byl klik prováděn rovnoměrně oběma pažemi, tak v této variantě je střídavě jedna paže vždy napnutá (ale dlaň se vždy dotýká stejného místa na zemi) a druhá dělá klik. To způsobí, že tělo, když dělá klik, vždy přesune do strany paže, která zrovna vykonává práci.\n\nTato varianta opět vychází ze standardního kliku. Tato varianta je náročné pro břišní svaly šikmé, protože se v průběhu cviku vždy na střídačku zvedá do boku směrem k lokti vždy jedna noha.\n\nTato varianta se liší od standardního tím, že během něho není trup s nohama ve vodorovné přímce, ale nohy s trupem jsou v pravém úhlu, jakoby v předklonu. Klik je zaměřen na ramena. Čím se budou ruce dotýkat země blíže nohám, tím více budou zatížené ramenní svaly oproti prsním.\n\nObtížná varianta kliku, které opět vychází ze standardního provedení. V této variantě je jedna ruka za zády a druhou je prováděn klik. Nohy jsou široce roztaženy. Důležité je provádět na každou ruku stejný počet opakování.\n\nJedna z obtížnějších variant cviku, ve které se už nohy nedotýkají země, ale jsou opřeny ve stojce o zeď. Cvik je obtížný, ať už z hlediska síly cvičence nebo koordinace pohybů, protože už při malé chybě hrozí zranění. Cvik se provádí ze stojky (například opřené o zeď), ruce jsou zhruba na šířce ramen. Opakování se provádí spuštěním celého těla a po dotyku hlavy se zemí je vytlačeno tělo zpět nahoru.\n\nNejobtížnější varianta cviku. Cvik začíná ve stojce, ruce jsou trochu šíř než na šířku ramen a tělo je svisle vzhůru. Opakování se provádí spuštěním celého těla dolů a držením ho ve vodorovné pozici, pak ještě spuštěním (pouze na pažích, bez dotyku nohou) k zemi, vytlačením nahoru do vodorovné polohy a dalším vytlačením nahoru do stojky. Cvik je vysoce náročný na koordinaci, sílu a koncentraci, protože je nutnou během celého cviku mít váhu celého těla jenom v rukou a přes páku ramen a břicha zvedat celé tělo.\n\nNejzákladnější forma dand začíná od pozice jógy směrem dolů a přechází do pozice pozice kobry. To je také známé jako hindský push-up. To je obyčejné v indické fyzické kultuře a indických bojových uměních, zvláště Pehlwani. Bruce Lee to také používal ve svém tréninkovém režimu a označoval jej jako „kočičí úsek“. Jedná se o efektivní cvičení síly jádra, protože dynamicky zahrnuje jak přední, tak zadní řetězce harmonickým způsobem. Existuje mnoho variací hindského push-upu, i když většina zahrnuje dvě polohy použité v nejzákladnější verzi.\n\n"}
{"id": "764403", "url": "https://cs.wikipedia.org/wiki?curid=764403", "title": "Ivan Leščišin", "text": "Ivan Leščišin\n\nIvan Leščišin (29. května 1928 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nK roku 1954 se profesně uvádí jako ředitel průmyslové školy.\n\nVe volbách roku 1954 byl zvolen do Národního shromáždění za KSS ve volebním obvodu Bardejov. V parlamentu zasedal do konce jeho funkčního období, tedy do voleb v roce 1960. V letech 1971-1976 se uvádí jako člen Ústředního výboru Komunistické strany Slovenska.\nV roce 2000 oslavil se svými bývalými studenty 50. výročí založení Střední průmyslové školy v Bardejove, o které se zasloužil a posléze byl jejím ředitelem dalších 32 let.\n"}
{"id": "764405", "url": "https://cs.wikipedia.org/wiki?curid=764405", "title": "Jan Rudolf Ignác Celesta z Celestinu", "text": "Jan Rudolf Ignác Celesta z Celestinu\n\nJan Rudolf Ignác svobodný pán Celesta z Celestinu († 1789) byl slezský šlechtic, císařský rada a hodnostář Těšínského knížectví pocházející z rodu Celestů z Celestinu.\n\nByl synem Jana Rudolfa Celesty z Celestinu a jeho ženy Johanny Aloisie von Suenne. Roku 1743 si v Těšíně vzal Annu Barboru Beesovou z Chrostiny. Dne 20. srpna 1767 byl povýšen do stavu svobodných pánů. V letech 1766 až 1789 vlastnil statek Kalubice.\n\nZastával mnoho úřadů Těšínského knížectví, v roce 1751 se stal zemským starším Těšínského a Bílského knížectví, v roce 1769 pak těšínským zemským maršálkem. Vrchol jeho kariéry nastal v letech 1780 až 1788, kdy byl těšínským zemským hejtmanem a od roku 1784 také prezidentem zemského práva. Byl také císařským radou.\n"}
{"id": "764406", "url": "https://cs.wikipedia.org/wiki?curid=764406", "title": "Maroubra (pláž)", "text": "Maroubra (pláž)\n\nMaroubra () je jedna z nejdelších pláží v Sydney. Svojí délkou přibližně jednoho kilometru přesahuje i slavnou Bondi. Leží v zátoce dlouhé přesně 1,8 km. Pláž, nacházející se ve čtvrti Maroubra, asi deset kilometrů jihovýchodně od centra metropole, je po většinu roku jednou z těch klidnějších pro rekreaci a vyhledávaná právě surfaři.\n\nVyjma jižního konce se nachází větší část pláže v zátoce otevřené do Tasmanského moře. Vysoké vlny, silné zpětné proudy zvané \"Backpackers Express\" (\"Batůžkářský expres\") a útoky žraloků jsou důvodem, proč je na pláži místo s jedním z nejvyšších v počtu záchran lidských životů v celém Novém Jižním Walesu.\n\nJméno \"Maroubra\" pochází z jazyka Austrálců a znamená doslova „místo hromů“.\n\n6. května 1898 vichřice zachytila loď \"The Hereward\" plně naloženou železem a mrštila ji proti útesům na severní části pláže. Vrak lodi se nepodařilo nikdy odstranit, a tak byla nakonec zasypána a stala se součástí pobřeží.\n\nÚtesy jižní části zátoky jsou mezi obyvateli Maroubry oblíbené místo pro procházky, využívají je i potápěči. Občas je zde provozováno i tzv. rock fishing. Na vrcholu tohoto cípu pláže je i střelnice, jež je z bezpečnostních důvodů ohrazena plotem a varovnými cedulemi. O kus dále se nachází zbytky děl, jejichž základy jsou stále ještě zachované.\n\nNaopak ze severní pláže je možné udělat si velmi příjemnou a i naučnou procházku táhnoucí se téměř celou cestu po pobřeží, až k turisticky oblíbené pláži Bondi. Cesta se různě klikatí a vede přes několik menších pláží - Coogee, Clovelly a Tamarra Beach.\n\nPláž je oblíbená i mezi surfaři.\n\nAutobusová doprava je jediný typ MHD, který spojuje předměstí Maroubra s ostatními částmi města. Přímo na pláž jezdí linky 317, 353, 376, 377, 395 a 396.\n\nV případě dopravy z letiště lze použít linku 400 a dojet na Maroubra Junction, odkud se dá na pláž i dojít; jedinou další možností je taxi anebo auto.\n\n"}
{"id": "764409", "url": "https://cs.wikipedia.org/wiki?curid=764409", "title": "Václav Leška", "text": "Václav Leška\n\nVáclav Leška (25. září 1897 Božejov – 28. října 1981 Proseč-Obořiště) byl český a československý politik Československé strany lidové a poúnorový poslanec Národního shromáždění ČSR.\nPocházel z velmi chudých poměrů. Po absolvování základního vzdělání pracoval jako výčepní. V letech 1916–1918 byl vojákem v rakousko-uherské armádě. Po skončení války nastoupil jako dělník v Pelhřimově. Od roku 1927 působil v pelhřimovském pivovaře, kde se stal kvasmistrem. Po vzniku ČSR vstoupil do ČSL. Ve straně patřil k levicové frakci. Byl dlouholetý předseda MO ČSL v Pelhřimově. Po roce 1975 žil v domově důchodců.\n\nVe volbách roku 1954 byl zvolen za ČSL poslancem ve volebním obvodu Humpolec-Pelhřimov. V Národním shromáždění zasedal až do konce jeho funkčního období, tedy do voleb v roce 1960. K roku 1954 se profesně uvádí jako dělník Horáckého pivovaru v Pelhřimově.\n\n"}
{"id": "764413", "url": "https://cs.wikipedia.org/wiki?curid=764413", "title": "Pavla Letavajová", "text": "Pavla Letavajová\n\nPavla Letavajová (28. srpna 1919 – ???) byla slovenská a československá politička a poúnorová bezpartijní poslankyně Národního shromáždění ČSR.\nVe volbách roku 1954 byla zvolena do Národního shromáždění ve volebním obvodu Šahy-Krupina. Zvolena byla jako bezpartijní poslankyně. V parlamentu setrvala až do konce funkčního období, tedy do voleb roku 1960. K roku 1954 se profesně uvádí jako členka ONV a členka JZD v obci Malinovec.\n\n"}
{"id": "764416", "url": "https://cs.wikipedia.org/wiki?curid=764416", "title": "Jozef Líška", "text": "Jozef Líška\n\nJozef Líška (16. března 1905 – ???) byl slovenský a československý politik a poúnorový bezpartijní poslanec Národního shromáždění ČSR.\nVe volbách roku 1954 byl zvolen do Národního shromáždění ve volebním obvodu Žilina jako bezpartijní poslanec. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako člen ONV v Martině a člen JZD v obci Blatnica.\n\n"}
{"id": "764422", "url": "https://cs.wikipedia.org/wiki?curid=764422", "title": "Bratři Gracchové", "text": "Bratři Gracchové\n\nBratři Gracchové, Tiberius a Gaius, byli římští měšťané, kteří působili jako tribuni ve 2. století př. n. l. Prosazovali pozemkovou reformu, která by rozdělila půdu velkých vlastníků mezi plebs. Kvůli tomuto úsilí a kvůli příslušnosti ke straně Populárů jsou považováni za duchovní otce socialismu a populismu. Poté, co dosáhli jistých úspěchů, byli kvůli svým reformním snahám zavražděni.\n"}
{"id": "764425", "url": "https://cs.wikipedia.org/wiki?curid=764425", "title": "Vladimír Litvaj", "text": "Vladimír Litvaj\n\nVladimír Litvaj (26. srpna 1926 – 29. května 1990) byl slovenský a československý politik Komunistické strany Slovenska a poúnorový poslanec Národního shromáždění ČSR a Národního shromáždění ČSSR.\nVe volbách roku 1954 byl zvolen do Národního shromáždění za KSS ve volebním obvodu Púchov-Ilava. Mandát obhájil ve volbách v roce 1960 (nyní již jako poslanec Národního shromáždění ČSSR za Středoslovenský kraj). V Národním shromáždění zasedal až do konce jeho funkčního období, tedy do voleb v roce 1964.\n\nK roku 1954 se profesně uvádí jako inženýr na stavbě v Nosicích-Púchově.\n\nV roce 1968 se uvádí jako člen Ústředního výboru Komunistické strany Slovenska. Absolvoval studium v Leningradě. V letech 1953-1958 byl vedoucím střediska n. p. Hydrostav Bratislava, v letech 1958-1964 místopředsedou Krajského národního výboru Banská Bystrica, kde pak v letech 1968-1969 působil i jako předseda KNV. V letech 1969-1971 zastával post náměstka ministra průmyslu. Od roku 1978 pracoval jako technický ředitel generálního ředitelství podniku Inženýrské stavby v Bratislavě. Státní bezpečnost ho evidovala jako důvěrníka s krycím jménem \"Inžinier\".\n\n"}
{"id": "764426", "url": "https://cs.wikipedia.org/wiki?curid=764426", "title": "Jiří Rudolf Lehnický", "text": "Jiří Rudolf Lehnický\n\nJiří Rudolf Břežsko-Lehnický (německy \"Georg Rudolf von Liegnitz\"; 22. leden 1595, Oława (Ohlau) – 14. leden 1653, Vatislav) byl kníže lehnický, volovský a goldberský, vrchní slezský hejtman. Pocházel z dynastie slezských Piastovců.\n\nByl synem břežsko-lehnického knížete Jáchyma Fridricha a jeho ženy Anny Marie z Anhaltu. Po smrti svého otce roku 1602 si s bratrem Janem Kristiánem rozdělili knížectví – Jan obdržel Břežsko, Jiří Lehnicko s Volovskem. Za bratry však do roku 1609 vládl regent, sami bratři vládli do roku 1613 společně. V červenci 1618 se vyslovil pro vyslání pomoci, kterou žádaly české stavy za jejich povstání proti Habsburkům. Přesto se po uzavření míru s Ferdinandem II. z února 1621 stal po svém bratrovi Janu Kristiánovi, který musel emigrovat, vrchním slezským hejtmanem.\n\nPo vpádu Dánů do Slezska se snažil pro císařské sebrat posily, nebyl však příliš úspěšný. Když v roce 1632 obsadila sasko-švédská protestantská armáda Slezsko, utvořil 9. srpna 1633 spolu se svým navrátivším se bratrem Janem Kristiánem, olešnickým knížetem Karlem Fridrichem a vratislavskými měšťany konjunkci (svazek) s protestantskými armádami o společném boji proti císaři.\n\nPo sasko-švédské porážce ke konci roku 1633 však musel uprchnout do exilu v Polsku, ze kterého se vrátil až po podepsání míru v roce 1648. Přestože byl dvakrát ženat, poprvé s Žofií Alžbětou z Anhaltu, podruhé s Alžbětou Magdalénou Minstrbersko-Olešnickou, zemřel bezdětný v roce 1653, knížectví po něm zdědil jeho synovec Ludvík.\n\nJiří Rudolf byl velikým mecenášem umělců, zejména literátů a hudebníků. Již v mladých letech založil lehnickou knihovnu \"Biblioteca Rudolphiana\", nesoucí jeho jméno a v roce 1624 jmenoval básníka Martina Opitze svým dvorním radou. Slavný hudební skladatel období baroka, Heinrich Schütz, knížeti věnoval svou sbírku \"Cantiones sacrae\". Jiří Rudolf byl také sám vynikajicím hudebním skladatelem.\n"}
{"id": "764429", "url": "https://cs.wikipedia.org/wiki?curid=764429", "title": "Athlone Town FC", "text": "Athlone Town FC\n\nAthlone Town Football Club ( ), je irský fotbalový klub z města Athlone v hrabství Westmeath. Založen byl roku 1887. Dvakrát vyhrál irskou ligu (1980–81, 1982–83) a jednou získal irský pohár (1923–24). V evropských pohárech startoval třikrát, v Poháru mistrů evropských zemí 1981/82 vypadl v 1. kole s Kodaň BK, v Poháru mistrů 1983/84 rovněž v 1. kole se Standardem Lutych a v Poháru UEFA 1975/76 vyřadil v 1. kole Vålerengu Oslo, aby v 2. kole vypadl s AC Milán.\n\n"}
{"id": "764431", "url": "https://cs.wikipedia.org/wiki?curid=764431", "title": "Čung-wej", "text": "Čung-wej\n\nČung-wej ( , pchin-jinem \"Zhōngwèi\") je městská prefektura v Čínské lidové republice, kde je součástí autonomní oblasti Ning-sia. Leží v západní části provincie u hranic s Vnitřním Mongolskem a provincií Kan-su. V rámci Ningsie hraničí východním okrajem na severu s Wu-čungem a na jihu s Ku-jüanem. Má rozlohu 16 986 čtverečních kilometrů a žije zde zhruba milion obyvatel.\n"}
{"id": "764442", "url": "https://cs.wikipedia.org/wiki?curid=764442", "title": "Brayden Schenn", "text": "Brayden Schenn\n\nBrayden Schenn (* 22. srpen 1991 v Lloydminsteru, Saskatchewan, Kanada) je kanadský profesionální hokejista, který nastupuje v NHL za klub St. Louis Blues.\n\nReprezentoval v mládežnických kategoriích. Za kanadský tým do 18 let hrál na mistrovství světa 2008 v Rusku (zlato) a ve stejném roce i na Memoriálu Ivana Hlinky (zlato). V dresu reprezentace do 20 let hrál dvakrát na juniorském mistrovství světa – 2010 v Kanadě a 2011 v USA (v obou případech stříbro). Jeho 18 kanadských bodů z roku 2011 je kanadským rekordem v rámci jednoho mistrovství, navíc byl zvolen do All star týmu turnaje a vyhlášen nejužitečnějším hráčem i nejlepším útočníkem.\n\nByl účastníkem na mistrovství světa 2014 v Bělorusku, 2015 v Česku (zlato), a 2017 ve Francii a Německu (stříbro). \n\nDo roku 2007 hrál dorosteneckou ligu v klubu Saskatoon Contacts, než zamířil do celku juniorské Western Hockey League Brandon Wheat Kings. V dresu tohoto týmu zažil dobrou nováčkovskou sezonu 2007/08 a v té další své výkony potvrdil, což se odrazilo i ve vstupním draftu NHL, kde si jej již na celkové 5. pozici vybral klub Los Angeles Kings. V sezoně 2009/10 působil jako kapitán Brandonu a na jedno utkání se objevil i za Los Angeles – 26. listopadu 2010 si odbyl premiéru v NHL na ledě Vancouver Canucks.\n\nRočník 2010/11 rozdělil mezi tři soutěže. Sezonu začal v Los Angeles, kde odehrál v říjnu osm utkání. Vedení jej po nich odeslalo na farmu do American Hockey League, v dresu Manchester Monarchs sehrál sedm zápasů. Pak se rozhodl pro návrat do WHL, Brandon jej po dvou utkáních vyměnil do Saskatoon Blades. Po vyřazení Saskatoonu v play off ještě posílil ve vyřazovacích bojích AHL Manchester.\n\nV létě 2011 se stal součástí výměny mezi Los Angeles Kings a Philadelphií Flyers. V sezoně 2011/12 se prosadil do mužstva Flyers, v úvodu sezony hrál i za záložní celek Adirondack Phantoms v AHL. V jeho dresu strávil i začátek sezony 2012/13, protože v NHL probíhala výluka.\n\nV létě 2016 podepsal s Flyers čtyřletou smlouvu, která mu zaručuje příjem 20,5 milionů dolarů (dohromady za všechny ročníky). V létě 2017 byl ale vyměněn do St. Louis Blues.\n\n\n\nStarší bratr Luke byl spoluhráčem v klubu Philadelphia Flyers. Momentálně působí v Syracuse Crunch v AHL.\n\n"}
{"id": "764452", "url": "https://cs.wikipedia.org/wiki?curid=764452", "title": "Mistrovství Evropy ve fotbale žen 1991", "text": "Mistrovství Evropy ve fotbale žen 1991\n\nMistrovství Evropy ve fotbale žen 1991 bylo čtvrtým ročníkem tohoto turnaje. Vítězem se stala německá ženská fotbalová reprezentace, která tak obhájila titul z minulého ročníku.\n\nCelkem 18 týmů bylo rozlosováno do pěti skupin po čtyřech, resp. třech týmech. Ve skupinách se utkal každý s každým dvoukolově (doma a venku). První dva týmy ze čtyřčlenných a vítězové tříčlenných skupin postoupili do čtvrtfinále hraného systémem doma a venku. Čtveřice vítězů postoupila na závěrečný turnaj.\n\n"}
{"id": "764457", "url": "https://cs.wikipedia.org/wiki?curid=764457", "title": "Tinkerova letecká základna", "text": "Tinkerova letecká základna\n\nTinkerova letecká základna ( Tinker Air Force Base; kód IATA je TIK, kód ICAO KTIK, kód FAA LID TIK) je vojenská letecká základna letectva Spojených států amerických nacházející se na jihovýchodě území města Oklahoma City ve státě Oklahoma. Sídlí zde Centrum vzdušné logistiky Oklahoma City (Oklahoma City Air Logistics Center), spadající pod Velitelství zásobování vzdušných sil (AFMC), jehož úkolem je zajištění a doručení potřebných náhradních dílů pro širokou škálu letadel, motorů, raket, avioniky apod., a to v celosvětovém měřítku.\n\nJe domovskou základnou 72. křídla týlové služby letecké základny (72d Air Base Wing), které poskytuje podporu a servis výše zmíněnému logistickému centru a ostatním přidruženým jednotkám. Dále zde sídlí 552. křídlo letové kontroly (552d Air Control Wing), vybavené letouny E-3 Sentry AWACS, což je speciálně upravená verze Boeingu 707. Toto křídlo provádí podrobnou kontrolu vzdušného prostoru, poskytuje včasnou výstrahu v případě jeho narušení a zároveň pomáhá vlastním bojovým letadlům a ostatním jednotkám protivzdušné obrany identifikovat a zadržet případného narušitele.\n\nTato základna bylo zprovozněna roku 1941. Dne 13. ledna 1948 byla pojmenována na počest generálmajora Clarence L. Tinkera z řad někdejších United States Army Air Forces, který 7. června 1942 zemřel během japonského útoku na ostrov Midway.\n\nV roce 1964 byly poblíž základny prováděny testy dopadu nadzvukové letecké dopravy na obyvatele a infrastrukturu velkoměsta. \n\n"}
{"id": "764465", "url": "https://cs.wikipedia.org/wiki?curid=764465", "title": "Jiří František Novák", "text": "Jiří František Novák\n\nJiří František Novák (15. srpna 1913 Litoměřice – ? 1993) byl český hudební skladatel a pedagog.\n\nZákladní hudební vzdělání získal doma. Studoval práva na Karlově univerzitě a vedle toho klavír na Pražské konzervatoři. Za 2. světové války byl totálně nasazen jako klavírista u Duisburgské opery. Po skončení války dokončil studium práv a dále studoval skladbu na Akademii múzických umění v Praze u Jaroslava Řídkého.\n\nNejprve působil jako administrativní úředník na Pražské konzervatoři, později se stal profesorem teoretických předmětů. Vedle toho vystupoval jako koncertní umělec. Zaměřoval se především na uvádění soudobé hudby.\n\n\n\n\n\n\n"}
{"id": "764470", "url": "https://cs.wikipedia.org/wiki?curid=764470", "title": "Tawarovo raménko", "text": "Tawarovo raménko\n\nTawarovo raménko je součást převodního systému srdečního, který na srdci zajišťuje vznik a převod vzruchu po srdečních oddílech. Rozeznává se pravé a levé Tawarovo raménko, na tyto se dělí Hisův svazek v horní části mezikomorové přepážky srdeční. \nPravé Tawarovo raménko převádí vzruch na pravou komoru, levé se dělí na přední svazek (fasciculus anterior) a zadní svazek (fasciculus posterior) a převádí vzruch na mezikomorovou přepážku a levou komoru. Tawarova raménka se následně ve svalovině komor dělí na Purkyňova vlákna. \n\nŠíření vzruchu Tawarovými raménky podmiňuje vzhled komplexu QRS (komorového komplexu) na EKG. Předpokladem normálního tvaru a šíře QRS komplexu (do 0,12 sekundy) je (kromě nepostižené svaloviny komor) také normální vedení Tawarovými raménky. Za patologických stavů může docházet k poruše vedení vzruchu některým z ramének (prodloužení či úplnému přerušení vedení), mluví se o blokádě Tawarova raménka (či zkráceně raménkové blokádě). Vzruch se pak po svalovině komor šíří abnormální cestou a překážku vedení obchází přes buňky pracovního myokardu (nikoliv tedy po buňkách specializovaných pro vedení vzruchu). To má za následek zpomalené vedení vzruchu po svalovině komor až poruchu synchronizace stahu pravé a levé komory. Na EKG se projeví rozšířením QRS komplexu a změnou jeho tvaru, které je daný typ blokády charakteristická. \n\n"}
{"id": "764472", "url": "https://cs.wikipedia.org/wiki?curid=764472", "title": "Česko-kubánské vztahy", "text": "Česko-kubánské vztahy\n\nTento článek popisuje bilaterální vztahy mezi Českou republikou a Kubou a jejich vzájemný vývoj.\n\nOd oficiálního navázání diplomatických styků s Kubou dne 23.11.1920 Československo zastupoval na Kubě velvyslanec ČSR ve Washingtonu. Vyslanci pro Kubu tedy byli:\n\n\nV roce 1928 na Kubě existoval i Československo-jugoslávský podpůrný a vzdělávací spolek s přibližně 30 československými členy.\n\nV této době působil na Kubě efektivní československý zastupitelský úřad, otevřený 1. října 1942. Za jeho působení bylo několik lokalit na Kubě přejmenováno názvem „Lidice“, úřad měl i řadu dalších propagačních aktivit a z této doby pochází i používání názvu Lidice jako dívčího jména. V zemi pracoval i československý spolek s asi 40 členy\n\nVyslanci pro Kubu:\n\nNový stálý velvyslanec byl vyslán na ostrov až po převzetí moci Fidelem Castrem v roce 1960. Československo tak podporovalo Castrovu Kubu od samého počátku, mj. i dodávkami zbraní, půjčkami, odpouštěním plateb atp. Československo současně zastupovalo Kubu v USA, se kterými Havana neměla diplomatické vztahy. V kubánském oddělení velvyslanectví do počátku roku 1966 i diplomat František Telička, otec současného lobbisty Pavla Teličky. Do Československa přicestoval v roce 1961 a poté podruhé president Osvaldo Dorticos a následně proběhly i cesty premiéra Fidela Castra a ministra Che Guevary i dalších delegací do Československa. Počet Čechoslováků žijících a pracujících na Kubě v té době dosahoval rekordního počtu kolem tisícovky.\n\nVztahy s ČSR zkomplikoval až rok 1968. Již počátkem roku 1968 začali Kubánci stahovat své studenty z Československa (pokles z 268 v roce 1966 na 31 v roce 1968), snížili také počet kontaktů na všech úrovních. Fidel Castro poté ve svém projevu z 23.8.1968 rozporuplně a emotivně zareagoval na okupaci Československa vojsky Varšavské smlouvy a současně silně kritizoval kvalitu československých dodávek na Kubu. Tento projev po „normalizaci“ situace v Československu a návazných jednáních s ministry zahraničí ČSSR Markem a Chňoupkem jen těžko bral zpět. Ochlazení vztahů se dramaticky neprojevilo ve vzájemném obchodu a dluh Kuby tak koncem roku 1968 dosahoval podle tehdejších údajů 930 milionů Kčs a neustále narůstal.\n\nPo okupaci Československa se vztahy začaly vracet do starých kolejí a v lednu 1969 již Castro československé dodávky opětovně pochválil.\n\nČeskoslovenskými velvyslanci na Kubě za totality byli:\n\n\nČeskoslovensko patřilo v době socialismu k největším dodavatelům elektráren na Kubu, z ostrova současně odebíralo cukr a nikl. Československo na Kubě dále vystavělo řadu podniků. Patří mezi ně například cementárna Siguaney, stavěná koncem 60. let.\n\nPodle údajů Ministerstva financí ČR dluží Kuba České republice z této doby více než 6 miliard Kč (přesně 6 393 323 tis. Kč), o kterých odmítá vyjednávat.\n\nZatímco Česká republika kritizuje stav lidských práv na Kubě, je Havana k České republice extrémně kritická. Její postoje signalizuje např. dopis, který byl českým úřadům zaslán po zatčení dvou českých aktivistů I. Pilipa a J. Bubeníka na ostrově.\n\nKuba dluží České republice 278 milionů USD, v roce 2016 navrhla ho vyrovnat neobvyklým způsobem – místo peněz dodá České republice známý rum.\n\nV létě roku 1990 došlo k výraznému konfliktu zvanému „krize ambasád“, kdy velvyslanectví Československa bylo přepadeno kubánskými agenty pod záminkou žádosti o azyl. Diplomaté byli drženi jako rukojmí a interiér velvyslanectví byl zdemolován. Obdobná akce byla poté zorganizována i na velvyslanectví dalších zemí.\n\nPo pádu režimu v ČSSR československá diplomacie byla nucena opustit centrálně umístěný Dům československé kultury v Havaně (otevřen roku 1962) a Kuba uzavřela svůj Dům kubánské kultury v Praze (otevřen roku 1963).\n\nČeská republika v současnosti nemá na Kubě mimořádného a zplnomocněného velvyslance, totéž platí pro zastoupení Kuby v Praze a vedoucí ambasády pracuje na nižší úrovni chargé d'affaires.\n\nMezi vedoucí české a československé ambasády na Kubě v posledních letech patřili, jako chargé d’affaires (dočasní vedoucí velvyslanectví):\n\n\"Československo\"\n\n\"Česká republika\"\n\nV letech 2002-2006 českou ambasádu v Havaně vedly osobnosti s předchozí zkušeností velvyslance, nicméně nadále s titulem chargé d'affaires:\nObchodní výměna mezi oběma zeměmi není příliš veliká, v porevoluční době se českým podnikům mezi větší obchody podařilo vyjednat stavbu elektrárny Felton v 90. letech (smlouva podepsána v roce 1997). Elektrárna s výkonem 2 x 250 MW je největší kubánskou elektrárnou. Jejím dodavatelem je Škodaexport, a.s. Elektrárna byla plně uvedena do provozu v roce 2001. Významné jsou ještě dodávky potravin (nově), hutních produktů (firma Z-Group) a dílů na montáž motocyklů Jawa.\n\nDo České republiky naopak putují kubánské doutníky a rum, pocházející z někdejších předrevolučních palíren firmy Bacardi. Na Kubě se každoročně rekreují tisíce českých občanů. Na oficiální kubánské státní licenci stojí i pražská restaurace Bodeguita del Medio, součást řetězce pojmenovaného podle oblíbené Hemingwayovy restaurace v Havaně. V restauraci hrají i státem vysílané hudební skupiny.\n\nV roce 2010 přijala Česká republika svého prvního politického azylanta z Kuby. Stal se jím Rolando Jiménez Pozada.\n\nOd roku 2016 dochází k prudkému nárůstu kubánské migrace do ČR, Kubánci byli v tomto roce 3-4. nejčastějšími žadateli o azyl v České republice.\n"}
{"id": "764473", "url": "https://cs.wikipedia.org/wiki?curid=764473", "title": "Interaktivní video", "text": "Interaktivní video\n\nInteraktivní video je druh videosekvence, filmu nebo animace obsahující klikatelné oblasti. Pomocí myši nebo klávesnice lze vyvolat uživatelem volitelné akce (pozastavit obraz, zobrazit menu, přejít na jinou část, zobrazit nápovědu atd.).\n\nInteraktivní video se skládá ze základní části - filmu / videosekvence a z interaktivní vrstvy, která v sobě nese informace o klikatelných oblastech (hotspotech), událostech a akcích, které jsou vyvolány při najetí myši, kliknutí nebo stiskutí dané klávesy.\n\nOd roku 2005 se počet interaktivních filmů / videí razantně zvýšil v důsledku nárůstu počtu uživatelů, kteří mají přístup na internet a vývojem videí typu Flash.\n\nJedním z druhů interaktivních videí jsou plně klikatelná videa. Využívají nový způsob kódování videa, umožňující uživatelům kliknout na každou osobu, místo nebo objekt na videu.\n\nPřizpůsobitelná interaktivní videa umožňují uživateli upravit některé složky možné změny a poté přehrát video přizpůsobené konkrétním požadavkům uživatele.\n\nKonverzační videa umožňují uživateli komunikovat s videem ve formě imaginární jednoduché konverzace s postavami ve videu.\n\nPrůzkumná videa umožňují uživateli pohybovat se prostorem, nebo prohlížet si určitý objekt, např. umělecká díla z několika úhlů, čímž je prakticky vytvářen reálný pohled jako při skutečném fyzickém zkoumání určitého objektu. Objekt nebo prostor je popsán pomocí video smyčky.\n\nPojem interaktivní video vznikl současně s vynálezem Laser disců (LD) (s předchůdci mediálních nosičů CD a DVD). Hráč mohl náhodně přeskakovat pořadí kapitol a zvolit si tak vlastní děj hraného příběhu. První interaktivní počítačovou hrou bylo arkádové Dračí doupě, kde hráč ovládal plně pohyblivou postavu a v překážkových situacích vytvořených tvůrcem, rozhodoval o dalším jednání své postavy pomocí joysticku.\n\nNedostatek interaktivity, omezená paleta barev (maximálně 64 barev), která způsobila výrazně zhoršený obraz, způsobily pokles oblíbenosti u hráčů a přechod ke hrám na modernějším mediálním nosiči.\n\nLaserdisc nabízel vyšší kvalitu zvuku i obrazu než jeho předchůdci MCA a VHS, přesto byl populárnější v oblastech jihovýchodní Asie než ve Spojených státech amerických, Evropě a Austrálii. Stal se tedy spíše inspirací k výrobě jeho dalších následovníků - CD a DVD.\nK prodeji byl nabízen až roku 1978, což bylo čtyři roky po jeho patentování společností Philips, dva roky po uvedení VHS rekordérů na trh a čtyři roky před zahájením používání CD, která jsou na technologii Laserdisců. Výroba LD pokračovala do roku 2009, kdy byla distribuce ukončena. V celém světě se dohromady prodalo 16,8 milionů LD, z toho 9,5 milionů pod značkou Pioneer. Od roku 2000 byl LD plně nahrazen formátem DVD.\n\nStandardní domácí Laser disc měl v průměru 30 cm a skládal se dvou hliníkových disců v plastovém obalu. Obsahoval analogové video s analogovým, později digitálním zvukem.\n\nPrvní interaktivní film v tehdejší Československé republice, jehož autorem je Radúz Činčera, byl představen v roce 1971 a následně režimem této doby zakázán. Jednalo se o snímek Člověk a jeho dům, představený v Kinoautomatu. V průběhu děje vystoupil před diváky moderátor a požádal je o zvolení pokračování příběhu formou volby mezi dvěma tlačitky. Většinové hlasování pak rozhodlo o pokračování děje. V roce 2007 se tento snímek vrátil na scénu díky dceři Radúze Činčery, Aleně Činčerové. Celý příběh nabízí osm voleb diváků a tak vytvoření děje filmu dle jejich přání.\n\n"}
{"id": "764478", "url": "https://cs.wikipedia.org/wiki?curid=764478", "title": "Pod jařmem", "text": "Pod jařmem\n\nPod jařmem ( ) je historický román Ivana Vazova, popisující Bulharsko těsně před a během dubnového povstání. Napsal jej během svého pobytu v Oděse v roce 1888 a stal se veleúspěšným dílem – kromě surového popisu násilností v Bulharsku během roku 1876 v něm Vazov také podrobně vylíčil městské i venkovské prostředí tehdejšího Bulharska, ve kterém se rezignovanost vůči Turkům střídala s odhodlaným bojem a touhou po ozbrojeném povstání.\n\nAutor se držel známých poměrů; městečko Bjala Čerkva, kde se příběh odehrává, odkazuje na Vazovovo rodné město Sopot (dříve neslo také po nějakou dobu jeho jméno), a ačkoliv jsou postavy, které se v románu vyskytují, povětšinou fiktivní, občas se mezi nimi objevují i reálné historické osobnosti. Hlavní hrdina Bojčo Ogňanov je však přece jen spíše než realistický bojovník za nezávislost Bulharska romantický snílek a revolucionář, mající daleko k jakékoliv jiné postavě, která přispěla k boji Bulharska za nezávislost na Osmanské říši. Román \"Pod jařmem\" byl přeložen celkem do 30 jazyků a v Bulharsku patří k základním dílům národní literatury. Dílo bylo také v roce 1952 zfilmováno.\n"}
{"id": "764482", "url": "https://cs.wikipedia.org/wiki?curid=764482", "title": "Mistrovství Evropy ve fotbale žen 1993", "text": "Mistrovství Evropy ve fotbale žen 1993\n\nMistrovství Evropy ve fotbale žen 1993 bylo pátým ročníkem tohoto turnaje. Vítězem se stala norská ženská fotbalová reprezentace.\n\nCelkem 23 týmů bylo rozlosováno do osmi skupin po třech, resp. dvou týmech. Ve skupinách se utkal každý s každým dvoukolově (doma a venku). Vítězové jednotlivých skupin postoupili do čtvrtfinále hraného systémem doma a venku. Čtveřice vítězů postoupila na závěrečný turnaj.\n\n"}
{"id": "764488", "url": "https://cs.wikipedia.org/wiki?curid=764488", "title": "Avenue Montaigne", "text": "Avenue Montaigne\n\nAvenue Montaigne (\"Montaignova třída\") je ulice v Paříži. Nachází se v 8. obvodu a patří mezi tři nejdražší ulice v Paříži. Je obdobně jako nedaleká \"Avenue des Champs-Élysées\" a \"Rue du Faubourg-Saint-Honoré\" známá vysokou koncentrací obchodů s luxusním zbožím. Nacházejí se zde prodejny společností jako Chanel, Christian Dior, Gucci, Louis Vuitton, Armani, Prada, Versace, Valentino, Dolce & Gabbana, Nina Ricci, Ralph Lauren, Bvlgari, ST Dupont aj.\n\nUlice spojuje náměstí \"Place de l'Alma\" a \"Rond-point des Champs-Élysées\". Ulice je orientována z jihozápadu na severovýchod.\n\nV roce 1672 se zde nacházela jen polní cesta mezi zelinářskými zahradami. Nazývala se též \"Allée des Soupirs\" (kolem roku 1720) nebo \"Avenue verte\" (Zelená cesta) kolem roku 1750. V roce 1770 nechal Abel-François Poisson de Vandières (1727-1781), ředitel královských staveb, osázet po obou stranách aleje jilmy a cesta byla přejmenována na \"Allée des Veuves\" (Alej vdov), neboť zde byla oblíbená promenáda osamělých žen. Místo, kde se nacházelo jen několik tančíren, se vyskytuje v románu \"Tajnosti pařížské\" Eugèna Suea.\n\nV roce 1850 byla alej přejmenována na \"Avenue Montaigne\" podle spisovatele Michela de Montaigne (1533-1592). Během světové výstavy 1855 zde byl vystavěn palác umění. Poté zde byly postupně vystaveny elegantní domy, které zcela změnily dosavadní chudinský charakter čtvrti.\n\nPo druhé světové válce se zde usídlil Christian Dior, čímž začal rozvoj ulice jako místa luxusu.\n\n\n\n"}
{"id": "764490", "url": "https://cs.wikipedia.org/wiki?curid=764490", "title": "Hôtel Lejeune", "text": "Hôtel Lejeune\n\nHôtel Lejeune je městský palác ve stylu art deco v Paříži na Montmartru. Nachází se na křižovatce \"Avenue Junot\" a \"Rue Simon-Dereure\" v 18. obvodu.\n\nDům si nechal postavit v roce 1927 francouzský sochař Louis-Aimé Lejeune (1884-1969). Architektem byl Adolphe Thiers. Fasáda a střechy jsou od roku 1982 chráněny jako historická památka.\n\n"}
{"id": "764494", "url": "https://cs.wikipedia.org/wiki?curid=764494", "title": "Navigátor bezpečného úvěru", "text": "Navigátor bezpečného úvěru\n\nNavigátor bezpečného úvěru je index porovnávající míru možného rizika úvěru u jednotlivých bankovních a nebankovních poskytovatelů.\n\nIndex vznikl ve spolupráci Univerzity Karlovy a EEIP. Garantem Navigátoru je prof. Ing. Michal Mejstřík, CSc., člen rady vlády NERV.\n\nIndex má hodnoty v rozmezí 0 až 10 bodů, Věřitelé se známkou 0-4,99 jsou považováni za predátory, a věřitelé se známkou 5-10 jsou považováni za bezpečné.\n\n\"„Poznatky Navigátoru bezpečného úvěru by měly primárně zlepšit orientaci Čechů na poli spotřebitelských úvěrů a pomoci jim rozeznat bezpečné a predátorské poskytovatele.“\n\nNavigátor bezpečného úvěru ve své první verzi z konce roku 2011 má tři dílčí části, podle kterých vytváří celkovou známku věřitele.\nPrvní dva parametry mají stejnou váhu – 40 % na celkovém výsledku, důsledky nesplácení mají váhu 20 %. Každá kategorie má své dílčí kritéria, kterých je celkem 14.\n\n"}
{"id": "764495", "url": "https://cs.wikipedia.org/wiki?curid=764495", "title": "Seznam dekretů prezidenta republiky", "text": "Seznam dekretů prezidenta republiky\n\nToto je seznam dekretů prezidenta republiky z let 1940–1945. Prezidentem Benešem byly podepisovány do února 1945 za prozatímního státního zřízení v Londýně, poté dva v Košicích a zbylé už v Praze, v osvobozeném Československu. Ústavním zákonem Prozatímního Národního shromáždění z roku 1946 byly všechny prohlášeny za zákon, resp. ústavní dekrety za ústavní zákon, a většina exilových dekretů, které do té doby nebyly znovu uveřejněny ve Sbírce zákonů a nařízení, pak vyšla jako příloha jejího ročníku 1947 (londýnské dekrety byly původně vyhlašovány prostřednictvím Úředního věstníku československého, republikované proto nejsou v druhém seznamu uvedeny znovu).\n\n"}
{"id": "764500", "url": "https://cs.wikipedia.org/wiki?curid=764500", "title": "Dluhová spirála", "text": "Dluhová spirála\n\nDluhová spirála (také dluhová past) je stav v rodinném rozpočtu a osobních financích, při kterém postupné zadlužování může vést k neschopnosti splácet jednotlivé zápůjčky a úvěry. Dlužníci tuto situaci řeší novými zápůjčkami nebo úvěry většinou s horšími podmínkami, prostřednictvím kterých se pokoušejí splácet své předchozí závazky. Měsíční výše jejich splátek neustále roste, tím se situace dále zhoršuje a často vede až k osobnímu bankrotu. Mezi nejohroženější skupiny obyvatel patří lidé s nižšími příjmy.\n\nDo dluhové spirály se lidé mohou dostat z několika důvodů. Mezi vnitřní důvody patří především vlastní předlužení se, kdy má dlužník více úvěrů, než je schopen splácet. Většinou jde o kombinaci více typů úvěrů, jako jsou nákupy zboží na splátky, hotovostní úvěry a kreditní karty. Lidé mnohdy uzavírají úvěry, jejichž měsíční splátky jsou vyšší, než si mohou dovolit platit. Často také přecení svou finanční situaci a své budoucí příjmy.\n\nMezi vnější příčiny dluhové pasti patří hlavně ztráta zaměstnání, dlouhodobá nemoc, rozvod, úmrtí partnera atd. Dlužníci mají jeden nebo několik úvěrů, které například po ztrátě zaměstnání nejsou schopní splácet. Proto opět uzavírají nové úvěry, aby mohli zaplatit své splátky.\n\nLidé se do dluhové spirály dostávají tím, že si berou stále více úvěrů, ty nejnovější používají na splátky starších úvěrů. Přitom novější úvěry jsou již méně výhodné než ty předchozí, tedy i náklady na měsíční splátky rostou stále nahoru. Taková situace je dlouhodobě neudržitelná a končí neschopností splácet jednotlivé úvěry. Často je jediným řešením osobní bankrot.\n"}
{"id": "764501", "url": "https://cs.wikipedia.org/wiki?curid=764501", "title": "Mukopolysacharidóza", "text": "Mukopolysacharidóza\n\nMukopolysacharidóza (MPS) je metabolické onemocnění způsobené neschopností těla štěpit mukopolysacharidy. Mukopolysacharidózy představují geneticky podmíněnou velkou skupinu klinicky závažných a postupně progredujících multisystémových onemocnění, která se řadí mezi lysosomální onemocnění se střádáním. Porucha funkce enzymů nezbytných pro degradaci glykosaminoglykanů vede k postupnému hromadění glykosaminoglykanů v buňkách a následným morfologickým i funkčním změnám tkání.\n\nKlinické projevy mukopolysacharidózy jsou velice heterogenní a postihují různou měrou takřka všechny tkáně. Způsobují vážné poruchy funkce kloubů, nedomykavost aortální chlopně, a v případě Hurlerova syndromu i zakalení rohovky. Dále však mohou působit i retardaci růstu, hluchotu nebo zvětšení jater či sleziny.\n\nRozdělení mukopolysacharidóz podle enzymatického defektu a typu zvýšeně vylučovaného glykosaminoglykanu:\n\nDiagnóza je založena na klinickém podezření a průkazu zvýšeného množství glykosaminoglykanů vyloučených v moči, ale konkrétní typ onemocnění je nutno stanovit na enzymatické a molekulárně genetické úrovni.\n\nV léčbě pacientů s MPS III se zkouší substrát redukční terapie pomocí genisteinu, který inhibicí syntézy glykosaminoglykanů omezuje jejich střádání. Pro pacienty s mukopolysacharidózou I., II., IV. a VI. typu je dostupná kauzální léčba pomocí enzymové substituční terapie, u pacientů s těžší formou mukopolysacharidózy I. typu a mukopolysacharidózou VI. a VII. typu se uplatňuje léčba pomocí transplantace hematopoetických kmenových buněk z kostní dřeně nebo pupečníkové krve od dárce s identickým HLA, ale metoda není účinná u dětí, u kterých již došlo k postižení funkce mozku.\n\n"}
{"id": "764502", "url": "https://cs.wikipedia.org/wiki?curid=764502", "title": "Splátkový kalendář", "text": "Splátkový kalendář\n\nSplátkový kalendář nebo také amortizační plán je dokument, který stanoví, kdy a po jakých splátkách bude dlužník splácet úvěr nebo jiný dluh. Určuje tedy jak přesné částky, tak také data splatnosti. Pokud se splácení děje převodem na bankovní účet, nerozumí se tím datum odeslání peněz, ale jejich připsání na účet věřitele.\n\nSplátkový kalendář má obvykle tyto části:\n\n\nSplátkový kalendář bývá nedílnou součástí úvěrových a hypotečních smluv, ale také splátkových obchodů a podobně. V nich se dlužník zavazuje zaplatit domluvenou částku v jedné nebo více splátkách věřiteli. Nedodržení splátkového kalendáře je obvykle spojeno se sankcemi (penále). \n\nSplátkový kalendář je možné měnit jen po dohodě obou stran. To se může týkat i spotřebitelských úvěrů, pokud se dlužník dostane do dočasných problémů se splácením. Věřitel mu může splátky odložit nebo změnit jejich výši. Takové rozhodnutí je ze strany věřitele dobrovolné a nevzniká na ně žádný nárok. Věřitelé k němu však mohou být motivováni tím, že náklady spojené se změnou mohou být nižší než náklady na soudní vymáhání a případné insolvenční řízení. \n\nU velkých a složitých úvěrů či dluhů se někdy hovoří o restrukturaci dluhu, která ovšem nezahrnuje jen změny splátkového kalendáře.\n"}
{"id": "764505", "url": "https://cs.wikipedia.org/wiki?curid=764505", "title": "Túrán", "text": "Túrán\n\nTúrán (též Turán, Turan, ) je perský název pro střední Asii, doslova znamená „Túrova země“. Obyvatelé Túránu byly íránské kmeny avestského období. Íránská mytologie popisuje Túránce jako samostatnou větev íránského národa, sídlící v Túránu a svářící se s Íránci. \n\nPodle eposu Šáhnáme (z počátku 11. století, cca o patnáct století mladší než Avesta) byly kočovné kmeny osídlující střední Asii poddanými legendárního Túra, syna Ferejdúna (jehož další syn Íradž byl mýtickým vládcem Íránců). Spojení Túránců s Turky vzniklo až po poturčení střední Asie, které se částečně projevilo až v této době. V Šáhnáme je Túr považován za Turka, přestože Túránci ze Šáhnáme a staří Turci byly zcela odlišné národy. \n\nOd počátku 20. století byl pojem Túrán používán na Západě jako všeobecné označení pro střední (či centrální) Asii. Z této doby pochází geografický termín Turanská nížina.\n\nV 19. století a na počátku 20. století byly evropskými učenci (zejména v Německu, Maďarsku a na Slovensku) za túránské považovány národy hovořící neindoevropskými, nesemitskými a nehamitskými jazyky, zejména mluvčí altajské, uralské, drávidské a japonské jazykové rodiny.\n"}
{"id": "764511", "url": "https://cs.wikipedia.org/wiki?curid=764511", "title": "Kámišlí", "text": "Kámišlí\n\nKámišlí ( ) je město na severovýchodě Sýrie u hranice s Tureckem, které sousedí s tureckým městem Nusaybin. Leží na řece Jaghjagh na severovýchodu Sýrie. V roce 2004 mělo 184 231 obyvatel.\n\nMěsto bylo původně malá vesnice, kterou Asyřané nazývali \"beṯ zálin\" (ܒܝܬ ܙܐܠܝ̈ܢ) – „dům rákosu“. Současný název je poturčená podoba tohoto jména – \"kamış\" znamená turecky „rákos“.\n\n \n"}
{"id": "764530", "url": "https://cs.wikipedia.org/wiki?curid=764530", "title": "Robinsova letecká základna", "text": "Robinsova letecká základna\n\nRobinsova letecká základna ( Robins Air Force Base; kód IATA je WRB, kód ICAO KWRB, kód FAA LID WRB) je vojenská letecká základna letectva Spojených států amerických nacházející se 29 kilometrů jihovýchodně od města Macon ve státě Georgie. Sídlí zde Centrum vzdušné logistiky Warnera Robinse (Warner Robins Air Logistics Center), spadající pod Velitelství zásobování vzdušných sil, jehož úkolem je zajištění a doručení potřebných náhradních dílů pro širokou škálu letadel, motorů, raket, avioniky apod., a to v celosvětovém měřítku. Je jedním ze tří zařízení tohoto druhu, dalšími jsou Centrum vzdušné logistiky Oklahoma City na Tinkerově letecké základně v Oklahomě a Ogdenovo centrum vzdušné logistiky na Hillově letecké základně v Utahu.\n\nJe domovskou základnou 78. křídla týlové služby letecké základny (78th Air Base Wing), které poskytuje podporu a servis výše zmíněnému logistickému centru a ostatním přidruženým jednotkám. Sídlí zde také 330. křídlo údržby letadel (330th Aircraft Sustainment Wing), které má na starost logistiku týkající se zbraňových systémů letadel, kontroluje řádné plnění plánované i mimořádné údržby a dále zajišťuje dohled nad technickými modifikacemi letadel amerického letectva jako jsou např. C-5 Galaxy, C-130 Hercules, C-17 Globemaster III, F-15 Eagle, U-2 Dragon Lady aj. Dále na základně sídlí 402. křídlo technické údržby (402d Maintenance Wing), jehož úkolem je údržba, technická podpora a vývoj speciálního softwaru pro zbraňové systémy výše uvedených letadel.\n\nZákladna byla zprovozněna roku 1942 pod názvem Georgia Air Depot a někdy též Warner Robins Army Air Depot. Později byla pojmenována na počest brigádního generála Augustinea Warnera Robinse, který je považován za duchovního otce vzdušné logistiky amerického letectva.\n\n"}
{"id": "764534", "url": "https://cs.wikipedia.org/wiki?curid=764534", "title": "Stumblin' In", "text": "Stumblin' In\n\nStumblin' In je píseň, kterou napsali Mike Chapman a Nicky Chinn, nazpívali ji Suzi Quatro a Chris Norman jako součást alba \"If You Knew Suzi\".\n\nV roce 1979 se umístila na čtvrtém místě v Billboard Hot 100. Tato píseň byla jedinou písní Suzi Quatro, která se umístila mezi prvními 40 v USA.\n\nObjevila se v roce 2002 ve filmu \"National Lampoon's Van Wilder\".\n\n\n"}
{"id": "764536", "url": "https://cs.wikipedia.org/wiki?curid=764536", "title": "Marek z Kytlice", "text": "Marek z Kytlice\n\nMarek z Kytlice byl 43. proboštem litoměřické kapituly v letech 1567–1579 a kapitulní děkan ve Vratislavi.\n\nMarek, svobodný pán z Kytlice rodem pocházel ze Slezska a předkové jsou doloženi již od 13. století v Polsku. Kolem roku 1200 byl Jindřich z Kytlice vzorným hnězdenským arcibiskupem. Kytlicové se objevují ve 14. století v Čechách. Mezi kanovníky pražské dómské kapituly byl v letech 1376–1383 Jan z Kytlice, který byl současně arcijáhnem v Žatci.\nMarek z Kytlice byl synem Oty a jeho matka byla rozená „ze Stentsch“. Její otec byl dvorním maršálkem biskupa z Vratislavi Baltazara z Promnitz (1539–1562). Mladý Marek zahájil svou aktivní činnost v armádě, později se však rozhodl stát se duchovním. Kdy a kde se Marek z Kytlice narodil, není doposud známo. Již roku 1553 byl jmenován kanovníkem dómské kapituly ve Vratislavi, následujícího roku se stal členem kolegiátní kapituly ve Velkém Hlohově ve Slezsku. Další jeho prebendou bylo členství v kolegiátní kapitule u sv. Kříže ve Vratislavi. Dne 3. září 1567 byl jmenován proboštem v Litoměřicích a roku 1574 zvolen kapitulním děkanem dómské kapituly ve Vratislavi.\n\nLitoměřická kapitula byla v této době po všech stránkách v těžké situaci, protože litoměřičtí probošti měli další funkce u dvora v Praze a v Litoměřicích pobývali málo. Navíc byli někteří probošti cizozemci a neznali místní poměry ani konkrétní situaci. Jak proboštství, tak i chrám sv. Štěpána byly ve velice špatném stavu, protože péče o majetek probošta a částečně i kapitulního děkana byly nedostatečné. Po rezignaci probošta Prusínovského podal pražský arcibiskup Antonín Brus z Mohelnice, který se o situaci v Litoměřicích mimořádně staral, císaři podrobnou relaci o celkovém špatném stavu kapituly. \"Vždyť téměř třicet let v Litoměřicích nesídlil žádný probošt!\" Během této doby Brus podával císaři další neutěšené informace. Například roku 1565 navrhl, aby císař nejméně dva roky neobsazoval dignity kapituly, aby příjmy mohly být použity pro nezbytné stavební úpravy na Dómském pahorku. Upozornil císaře, že i interiér chrámu sv. Štěpána je ve špatném stavu. Ani o úrodné vinice nebylo řádně postaráno. Pokud by císař nesouhlasil s podaným návrhem a chtěl by mít dignity litoměřické kapituly obsazeny, měl by jmenovat pouze aktivní a schopné, češtinu ovládající kandidáty, jak vyplývá z dopisu císaři z 5. listopadu 1566. Uvedená arcibiskupa doporučení byla ale splněna jen zčásti.\n\nNa konci roku 1566 požádal kanovník dómské kapituly ve Vratislavi Marek z Kytlice o proboštství v Litoměřicích, které bylo uvolněné. Na tuto žádost odpověděla císařská dvorní kancelář 4. prosince, že se záležitost odsouvá do doby, dokud se císař nevrátí do Čech, což se mělo brzy uskutečnit. Jeho žádost byla sice vyřízena pozitivně, ale císařův souhlas přišel až 3. září 1567. Marek dostal císařskou prezentaci. Císaři Maxmiliánovi připomněl dosavadní věrné služby a pomoc jeho zemřelému otci Ferdinandu I. Pražský arcibiskup dostal pokyn, aby instalace byla uskutečněna co nejdříve, aby Marek mohl okamžitě začít zlepšovat neutěšenou situaci litoměřické kapituly.\nPo dohodě s kapitulou se nový probošt Marek rozhodl upravit dosavadní pronájmy (29. července 1569) v Chyšnově. Byly určeny povinnosti a práva nájemců a zvlášť bylo zdůrazněno, že bez vědomí probošta a souhlasu kapituly není možný žádný pronájem nebo prodej. Pokud by nájemce zemřel bez dědice, vrátil by se celý majetek zpět kapitule. Pražská arcibiskupská kancelář novou úpravu nájemních vztahů potvrdila, a tak byl konečně pro probošta zajištěn značně spolehlivý příjem. Postupně se zlepšila i péče o polnosti a zvláště o vinice. Se souhlasem arcibiskupa Bruse a členů kapituly prodal 31. ledna 1571 vinice na tzv. Bílé hoře u Křešic místním poddaným za 189 kop grošů českých. Získaný peněžní obnos byl použit na nákup mlýna v Třebouticích.\n\nOvšem stále nejdůležitější zůstávala nutnost reformy statut kapituly. Protože mnozí probošti pobývali velice často mimo Litoměřice, zvláště probošti Kašpar z Logau, Matouš Cythardus a částečně i Marek z Kytlice, získal kapitulní děkan Pěčín mimořádný vliv. Dosavadní statuta však byla kapituláři různě vykládá, bylo tedy nutno co nejdříve tento problém jednoznačně vyřešit. Na podnět arcibiskupa byla svolána zvláštní porada, aby byly některé pasáže statut definitivně vyjasněny. Porada se konala v srpnu 1569 a předsedal jí oficiál pražské dómské kapituly Tomáš Albín z Helfenburka (byl roku 1574 zvolen olomouckým biskupem, 1574–1575). Na základě porady byla zpracována stanoviska a formulace k upřesnění statut. Podle těchto schválených statut byli kapituláři povinni plnit všechny povinnosti vyplývající z reformovaných statut, žádný kapitulár se nesmí vměšovat do práv jiného, musí přestat oboustranné narážky a pomluvy. Kapituláři mají společný nárok na kapitulní poddané a poddaní mají být ke všem duchovním slušní a respektovat je. Ohledně příjmů z labského cla mají se dvakrát ročně pravidelně vybírat celní desátky. Pozornost byla věnována i kapitulním krčmářům, patřícím k proboštskému pivovaru. Naopak má být s poddanými jednáno důsledně a ohleduplně. I když měl kapitulní děkan právo svolávat zasedání kapituly, pokud byl probošt přítomný, přecházela tato právě na něj. Z tzv. cejnoviánské nadace byl vyplácen po ustanovení zvláštní kaplan. Pokud by to nebylo možné, je třeba vyřešit to ve smyslu uvedené nadace. Dary kapitule mají být po vzoru pražské dómské kapituly věnovány převážně pro potřeby chrámu sv. Štěpána. Nezbytné stavební úpravy církevních budov se mají finančně krýt s odúmrtí atd. V závěru se znovu důrazně připomíná, že v kapitule má být vzájemná svornost i láska, od duchovních se musí požadovat vzájemný respekt a důsledně trvat na zákazu všech urážek. Uvedený přehled změn ve statutech kapituly měl doplňovat reformovaná statuta z roku 1559.\n\nPřesto již 2. října 1570 žaloval probošt Kytlice na děkana kapituly Bartoloměje Pěčína. Po smrti Pěčína roku 1573 navrhl probošt nejprve převzít všechny povinnosti kapitulního děkana. Pražský arcibiskup však souhlasil pouze s převzetím duchovních povinností zemřelého děkana Pěčína. Císař Maxmilián II. potvrdil pak dočasné sloučení obou církevní povinností (30. listopadu 1573). Odpůrci probošta Marka z Kytlice žalovali císaři, že probošt nevede děkanství kapituly dobře. O jeho silném zájmu o hospodářství však svědčí jím roku 1573 založená hospodářská registra, česky psaná písařem Jakubem Srkalem, s některými kronikářskými poznámkami.\nCísař nařídil, aby se Marek k tomuto obvinění vyjádřil, a jakmile císař přijede do Prahy, chce s proboštem žaloby projednat. Ukázalo se však, že žaloby nebyly podloženy a že Marek z Kytlice své přikázané povinnosti plní svědomitě. Potvrzuje to jeho dopis ze 7. března 1574, kde dokazuje, že o kapitulní děkanství nebylo nikdy tak pečováno jako z Pěčína a vyslovil přesvědčení, že císař bude s jeho správou spokojen. Vysvětlil důvod odložení celkového vyúčtování a požádal, aby kontrolu provedli císařští komisaři, protože se probošt kontroly nemusí obávat.\n\nCísař jmenoval roku 1574 nového kapitulního děkana Jindřicha z Donína (1574–1584). Temporalia za něj převzal jeho otec Abraham z Donína, který se s celou rodinou proto přestěhoval do Litoměřic a ubytoval se na kapitulním děkanství, přestože nebyl katolíkem. Arcibiskup pražský poslal na kontrolu svého delegáta kanovníka Mgr. Felixe de Lindu. Mezi oběma jmenovanými vznikl brzy spor a následovaly žaloby císaři. Ke sporu se vyjádřil i probošt Marek, který zjistil, že Abraham z Donína s manželkou řídil celé děkanství, které bylo s proboštstvím v jedné budově. Bylo zjištěno, že v rezidenci jsou zaměstnány civilní osoby. Vyšetřování nebylo dokončeno, když probošt Marek z Kytlice roku 1579 zemřel.\nMarek z Kytlice se jako probošt věnoval především duchovním záležitostem, bohoslužbám v chrámu a mladým pomocným kněžím. Jako poslední jmenovaný duchovní byl proboštem Markem z Kytlice jmenován německý kazatel z kláštera ve slezské Zaháni.\nNa tomto místě připomeňme opět velké zásluhy a péči arcibiskupa Bruse o litoměřickou kapitulu, což dokazuje překvapivě rozsáhlá dochovaná korespondence mezi ním a kapitulou. Důležité bylo zejména řešení právních problémů a zprostředkování styků probošta s císařem. Zvláště cenná je konfirmace práv a privilegií z 23. dubna 1571. Probošt Marek se snažil nejen práva kapituly bránit, ale za pomoci arcibiskupa získat i práva nová, například potvrzení péče o poddané, výše roboty a zejména práva a povinnosti poddaných. Proto probošt postupně odstraňoval nespravedlnosti proti poddaným. Arcibiskup tak mohl poznat velké schopnosti a zásluh probošta Marka z Kytlice a po smrti vratislavského biskupa (4. června 1574) mu navrhl, aby se ucházel o uvolněné místo, což se však nepodařilo. Biskupem se stal Martin Gerstmann (1574–1858) a probošt Marek byl zvolen dómskou kapitulou kapitulním děkanem v říjnu 1574 a 11. října téhož roku byl instalován.\n\nVýznamným počinem doby působení probošta Marka z Kytlice bylo i celkové zkrášlení interiéru chrámu sv. Štěpána. Probošt pořídil roku 1575 mramorové trůnní křeslo na pravé straně chóru. Když roku 1576 čeští královští komisaři dostali příkaz podstatně zvýšit poplatky, zaslal probošt Marke arcibiskupovi prosbu, aby převzal ochranu nad litoměřickou kapitulou, která byla v té době ve špatném stavebním stavu. Arcibiskup opět pomohl. Dne 14. listopadu 1572 poslal do Vídně císaři dopis, aby litoměřická kapitula dostala zvláštní „rezervu“ 400 kop českých grošů, která by byla do Litoměřic přednostně zaslána. 200 tolarů nečekaně věnoval pražský dómský kanovník Václav; by byly určeny ke stavbě chrámové věže. Arcibiskup však doporučil obnos použít k celkovému vybavení chrámového interiéru. Další doklady o získávání peněz pro vybavení interiéru svatoštěpánského kostela se bohužel nedochovaly.\n\nTo však bylo již v době, kdy Marek z Kytlice vícekrát vážně onemocněl a jeho zdravotní stav se stále zhoršoval. Při návštěvě Vratislavi v létě roku 1577 musel být převezen do tamního špitálu sv. Matouše. V Čechách se dokonce brzy rozšířila zprva o jeho úmrtí ve špitálu, jak dokazuje dopis arcibiskupa Bruse z 16. srpna 1577 vedoucímu uvedeného špitálu. Tentokrát se probošt zotavil, ale znovu těžce onemocněl a 5. prosince 1579 zemřel a byl pohřben v dómské katedrále ve Vratislavi. Na náhrobku byl velmi dlouhý nápis popisující životní osudy. Probošt Marek zemřel bez závěti, proto o jeho pozůstalost vznikly brzy spory. Ve Vratislavi byli za této situace určeni dva exekutoři – dómský kanovník Vincenc Solinus a kapitulní notář J. Kornius. Krátce po smrti probošta Kytlice napsal arcibiskup Brus litoměřickému kanovníku Adamovi Drogerovi, že má vzít do úschovy vše, co po smrti probošta v Litoměřicích zůstalo, a aby nic nebylo nikomu vydáno. Litoměřický městský rychtář Mgr. Jindřich Mráz z Milešovky poslal obdobný dopis bratru zemřelého Marka Baltazarovi, který uplatnil nároky na celou pozůstalost. Vznikla tak složitá právní situace, do níž nakonec zasáhl i císař Maxmilián II. Bratr zemřelého Baltazar požadoval celou pozůstalost včetně nemovitostí – polností, vinic, mlýna v Třebouticích. Situaci komplikovalo i nezaplacení financí za pozemky, mlýn atd. Císař odpověděl, aby mlýn a dvůr v Třebouticích dostal Baltazar z Kytlice, nejdříve však mají být zaplaceny dluhy a zvláště církevní nadace. Baltazar musel mít na císařském dvoře a úřadech vlivné příznivce. Dne 1. listopadu 1581 byl vydán císařský příkaz, aby pražský dómský děkan Petr de Linda, dolanský probošt Vít a dr. Johannes Seliphus odevzdali veškerou pozůstalost probošta Marka z Kytlice, nezaplacené dluhy měl zaplatit nový probošt Wolfgang Pistorius.\n\n"}
{"id": "764537", "url": "https://cs.wikipedia.org/wiki?curid=764537", "title": "Aktivní naklápění vozidla", "text": "Aktivní naklápění vozidla\n\nAktivní naklápění vozidla je projekt naklápění vozidla dovnitř zatáčky, prvně publikovaný již v r. 1982, který používá snímač příčného zrychlení a aktivní vypružení vozidla. Vyžaduje také mezinápravovou regulaci se vzduchohydraulickými pružinami a s hydraulickým šroubovým čerpadlem jako regulátorem. Zahrnuje v sobě statickou regulaci a pracuje s minimálním příkonem. Zvyšuje bezpečnost a pohodlí jízdy.\n\n"}
{"id": "764539", "url": "https://cs.wikipedia.org/wiki?curid=764539", "title": "Aktivní vypružení vozidla", "text": "Aktivní vypružení vozidla\n\nAktivní vypružení vozidla je projekt prvně publikovaný již v r. 1971, který používá snímač svislého zrychlení, dvě vzduchohydraulické pružiny s hydraulickým šroubovým čerpadlem v sérii s pružinou jako regulátorem pro každé kolo. Zahrnuje v sobě statickou regulaci a pracuje s minimálním příkonem. Vozidlo se při zatáčení nenaklápí.\n\n"}
{"id": "764540", "url": "https://cs.wikipedia.org/wiki?curid=764540", "title": "Štola Marie Pomocná", "text": "Štola Marie Pomocná\n\nŠtola Marie Pomocná je přírodní památka ev. č. 5656 zhruba 4 km jižně od města Zlaté Hory v okrese Jeseník v Zlatohorské vrchovině. Přírodní památku spravuje Krajský úřad Olomouckého kraje.\n\nŠtola Marie Pomocná (původní německý název \"Maria Hilfe\") je pozůstatkem těžby zlatonosných a měděných rud v oblasti Zlatohorského rudního revíru. V důsledku hornické činnosti vznikly podzemní prostory, které slouží jako přechodný úkryt a zimoviště letounů i dalších druhů živočichů. Povrchový areál Panny Marie Pomocné III je součástí \"Zlatohorské naučné stezky\" a je zařazen mezi kulturní památky.\n\nDůvodem ochrany je biotop letounů, zejména evropsky významného druhu netopýr velký\n(\"Myotis myotis\"). Dále zde zimují vrápenec malý (\"Rhinolophus hipposideros\"), netopýr řasnatý (\"Myotis nattereri\"), netopýr vodní (\"Myotis daubentonii\"), netopýr vousatý (\"Myotis mystacinus\"), netopýr brvitý (\"Myotis emarginatus\"), netopýr severní (\"Eptesicus nilssonii\"), netopýr ušatý (\"Plecotus auritus\") a netopýr černý (\"Barbastella barbastellus\"). Památka zahrnuje i EVL netopýra velkého ev.č. CZ0713742.\n\n\n"}
{"id": "764545", "url": "https://cs.wikipedia.org/wiki?curid=764545", "title": "Furry fandom", "text": "Furry fandom\n\nFurry fandom je „fandom“, který se zabývá antropomorfními zvířecími postavami. Tyto postavy mají lidskou osobnost a další lidem podobné vlastnosti. Příkladem takových vlastností jsou obličejové výrazy, schopnost mluvit, chodit po dvou a nosit oblečení. Furry fandom tvoří komunita lidí, kteří se schází na internetu nebo na Furry srazech.\n\n\n"}
{"id": "764547", "url": "https://cs.wikipedia.org/wiki?curid=764547", "title": "Bogumił Šwjela", "text": "Bogumił Šwjela\n\nBogumił Šwjela ( , 5. září 1873 Skjarbošć – 20. května 1948 Naumburg) byl dolnolužický evangelický duchovní, sestavovatel slovníků, jazykovědec, publicista, dlouholetý předseda Matice srbské a spoluzakladatel Domowiny.\n\n"}
{"id": "764549", "url": "https://cs.wikipedia.org/wiki?curid=764549", "title": "Třída River", "text": "Třída River\n\nTřída River se může vztahovat k následujícím třídám:\n"}
{"id": "764552", "url": "https://cs.wikipedia.org/wiki?curid=764552", "title": "Lindsay Pearce", "text": "Lindsay Pearce\n\nLindsay Heather Pearce (* 30. dubna 1991 Modesto, Kalifornie) je americká herečka a zpěvačka. Stala se finalistkou v reality show \"The Glee Project\", která ji přinesla vedlejší roli v seriálu \"Glee\". \n\nNarodila se v městě Modesto v Kalifornii a je adoptovaná. Od svých třinácti let začala účinkovat v amatérských pořadech. Prvních šest měsíců jejího života byla hluchá a kvůli tomu oceňuje svůj nynější hudební sluch. \n\nJe sestrou fotbalisty Heatha Pearce.\n\nNa začátku roku 2011 byla na konkurzu pořadu \"The Glee Project\", reality show pro lidi, kteří umí zpívat, hrát a tančit a kde vítěz získá možnost účinkovat v sedmi epizodách třetí série seriálu \"Glee\". Byla vybrána do nejlepších dvanácti účastníků z více než 40 000 přihlášených. Po celou show byla „divadelní dívkou“, kterou chválili za její hlasové dovednosti a profesionalitu. Dostala se do finále soutěže, ale nevyhrála; ale producenti se rozhodli dát jí a Alexovi Newellovi, dalšímu finalistovi, příležitost a tak se každý z nich objeví v \"Glee\" po dvě epizody. \n\nV prvním díle třetí série \"Glee\" byla Pearce představena jako Harmony, ambiciózní a talentovaná zpěvačka, která vyděsí Kurta a Rachel, když ji a její skupinu slyší a vidí zpívat mashup písní \"Anything Goes\" ze stejnojmenného muzikálu a \"Anything You Can Do\" z muzikálu \"Annie Get Your Gun\". Po druhé se v seriálu objevila v osmé epizodě, kde zpívala píseň „Buenos Aires“ z muzikálu Evita. \n\nOd 30. listopadu do 18. prosince 2011 účinkovala jako Sněhurka v muzikálu \"A Snow White Christmas\", v El Portal Theatre v New Yorku. Spolu s ní ve hře hráli Neil Patrick Harris jako kouzelné zrcadlo a Marina Sirtis jako zlá královna.\n\n"}
{"id": "764557", "url": "https://cs.wikipedia.org/wiki?curid=764557", "title": "Tung-chaj Ta-čchiao", "text": "Tung-chaj Ta-čchiao\n\nTung-chaj Ta-čchiao ( , pchin-jinem \"Dōnghǎi Dàqiáo\", doslova \"Velký most přes Východočínské moře\") je jeden z nejdelších mostů světa. Má celkovou délku 32,5 kilometru a šířku 31,5 metru. Leží na území Čínské lidové republiky, kde vede nad mořem a spojuje Šanghaj ležící na pevnině s přístavem Jang-šan v provincii Če-ťiang. Většinu mostu tvoří nízký viadukt, ale jsou zde až 420 metrů dlouhé zvýšené zavěšené úseky, kde je most až čtyřicet metrů nad hladinou, aby jej mohly podeplout lodě.\n\nPráce začaly v červnu 2002 a most byl dokončen 10. prosince 2005.\n\n"}
{"id": "764559", "url": "https://cs.wikipedia.org/wiki?curid=764559", "title": "Troska (planetka)", "text": "Troska (planetka)\n\n(17776) Troska je planetka v hlavním pásu asteroidů. Objevil ji 22. března 1998 Petr Pravec z astronomickém ústavu v Ondřejově. Byla pojmenována po českém spisovateli sci-fi J. M. Troskovi.\n\n\n"}
{"id": "764570", "url": "https://cs.wikipedia.org/wiki?curid=764570", "title": "Moses Hess", "text": "Moses Hess\n\nMoses (Moše) Hess (21. června 1812 – 6. dubna 1875) byl marxisticky orientovaný filozof židovského původu a jeden z čelných představitelů tzv. dělnického sionismu.\n\nNarodil se v Bonnu, který v té době nenáležel k Německu, ale Francii. Jméno Moses (francouzsky \"Moises\") dostal po svém dědečkovi z matčiny strany. Byl to právě dědeček, kdo mu vštípil základy židovské filozofie a směřoval jej k pozdějšímu studiu filozofie na univerzitě, svá univerzitní studia však Hess nedokončil.\n\nNázorově začal brzy tíhnout k socialismu a zároveň se spolupodílet na rodícím se sionistickém hnutí. Své názory nastínil v dílech \"Svaté dějiny lidstva\" (1837), \"Evropská triarchie\" (1841) a \"Řím a Jeruzalém: Poslední národnostní otázka\" (1862). Aby svým postojům dodal na váze, navzdory svému buržoazně-židovskému původu se oženil se Sibyllou Pesch, manuálně pracující dělnicí a navíc katoličkou. Údajně se měla živit i jako kurtizána a měl to být právě on sám, kdo ji napravil, jeho životopisec Silberner však soudí, že jde o smyšlenou legendu.\n\nV Paříži, kde se později usadil, působil jako dopisovatel listu \"Rheinische Zeitung\", plátku vydávaného porýnskými podnikatelskými kruhy, v němž mj. publikoval i Karel Marx. Potlačení francouzské revoluce v r. 1848 a vypuknutí prusko-francouzské války jej donutilo hledat dočasný azyl mimo Francii, nejprve v Belgii, posléze ve Švýcarsku. Zemřel v Paříži, pohřben byl, dle svého přání, na židovském hřbitově v Kolíně. V roce 1961 byly jeho ostatky památně uloženy na hřbitov dělnických sionistů v severoizraelském kibucu Kvucat Kineret. Na jeho počest byl pojmenován mošav Kfar Hess.\n\nVe svých myšlenkách předložil originální syntézu myšlenek marxismu a sionismu, jeho ideálem je vybudovat židovský stát s fungujícím komunistickým zřízením. Jako marxista prosazuje syntézu Hegelovy dialektické metody s materialismem, tzv. dialektický materialismus.\n\nBývá mu připisováno několik výroků, které vstoupily do učebnic marxismu, údajně právě on, nikoliv Marx, měl jako první pronést, že \"náboženství je opium lidstva\".\n\nPřes nesporný přínos marxistické teorii se jeho myšlenky v mnoha ohledech od tradiční marxistické nauky odlišují. Podle něj např. není dějinný vývoj určován ani tak třídním bojem, jak tvrdí tradiční marxisté, nýbrž mnohem spíše bojem mezi různými národy či rasami.\n\n\n\n\n\n\n\n\n\n"}
{"id": "764576", "url": "https://cs.wikipedia.org/wiki?curid=764576", "title": "Audra (řeka)", "text": "Audra (řeka)\n\nAudra je říčka 3. řádu v severovýchodní Litvě, v Aukštaitiji, která se vlévá 19 km na jihovýchod od okresního města Rokiškis do výběžku jezera Sartai jménem Audrakampis (v povodí Šventoji) u vsi Anapolis.\n\nPramení na severním okraji rašeliniště Varaščinos durpynas na jih od silnice č. 122 Kupiškis - Obeliai, uprostřed cesty mezi městy Rokiškis a Obeliai. Horní tok až do jezera Rokiškėlių ežeras se někdy nazývá Audrupys (neplést s pravým přítokem Audry se stejným nýzvem). Teče zpočátku směrem jižním, protéká rozsáhlým rašeliništěm Varaščinos durpynas, míjí od východu jezero Audrelis, protéká jezerem Rokiškėlių ežeras, po soutoku s pravým přítokem Audrupys se stáčí pozvolným obloukem k západu, ve vsi Audra se stáčí k jihovýchodu a protéká postupně rybníky Beičių II a Beičių I tvenkinys, dále od severu míjí rozsáhlou soustavu sádkových rybníků \"Aukštakalnių žuvininkystės tvenkiniai\", těsně navazující na rybník Beičių I a táhnoucí se až do blízkosti ústí řeky do výběžku jezera Sartai. U vsi Petrešiūnai na severním břehu řeky je další soustava sádkových rybníků \"Margėnų žuvininkystės tvenkiniai\". Jejím středem prochází kanál, spojující nejsevernější ze západních výběžků jezera Sartai s řekou Audra. Dolní tok řeky je dosti bažinatý. Průměrný spád na horním toku je 383 cm/km, na středním toku 110 cm/km a na dolním toku jen 20 cm/km. \n\nLevé:\nPravé:\n"}
{"id": "764579", "url": "https://cs.wikipedia.org/wiki?curid=764579", "title": "Říšský zákoník", "text": "Říšský zákoník\n\nŘíšský zákoník (zkratka ř. z.), také Obecný říšský zákoník, německy Reichsgesetzblatt (RGBl.), byl oficiálním publikačním prostředkem obecně závazných právních aktů (předpisů), tj. promulgačním listem. Byl vydáván v letech 1849 až 1918, zprvu pro Rakouské císařství, od roku 1867 jen pro Předlitavsko (rakouskou část Rakouska-Uherska). Autentické znění zákonů bylo po roce 1853 dostupné pouze v němčině, nicméně říšský zákoník vycházel i v dalších jazycích monarchie. Vedle říšského zákoníku vycházely v rakouské monarchii též sbírky zákonů pro jednotlivé země, tzv. zemské zákoníky (\"Landesgesetzblatt\", LGBl.), kde byly tištěny zákony vycházející ze zemské zákonodárné moci.\n\nObecný říšský zákoník se stal de facto první oficiální (úřední) sbírkou, jelikož byl zřízen a vydáván přímo na základě výslovného zmocnění zákona a pod ingerencí státní mocí, na rozdíl od předchozích úředních (poloúředních) sbírek vydávaných před rokem 1848. Lišil se tím, že byl poprvé založen na principu tzv. \"formální publikace\". Všechny právní předpisy, aby se staly obecně závaznými a platnými, musely být vydány skrze takovou úřední sbírku. Tento princip byl výslovně vyjádřen spolu se vznikem sbírky ve zřizovacím tzv. prvním publikačním patentu z března 1849 (č. 153/1848-49 ř. z. (dopl. svazku)). \n\nSamotná první částka prvního ročníku říšského zákoníku vyšla až s půlročním zpožděním od zřízení sbírky, a to v říjnu 1849. Do konce kalendářního roku bylo v prvním svazku (za rok 1849) vydáno 48 předpisů. \n\nSbírka měla obsahovat veškeré zákony říšské a zemské, patenty, císařská nařízení, všechny smlouvy s jinými státy, nařízení vydaná ministerstvy a jinými ústředními orgány. V praxi v zákoníku byly publikovány i jiné druhy aktů, v některých případech to nebyly ani obecně závazné předpisy, ale spíše akty individuální normativní povahy. \n\nAutentické znění vydaných předpisů, tj. originální právně závazný text pro výklad byl původně od roku 1849 do roku 1852 zaveden původně v 10 vyjmenovaných zemských jazycích (mezi nimi i čeština). Posléze od roku 1853 byla jako jediný originální text určena němčina. Česká verze zákoníku vycházela nejdříve jako originál, později alespoň jako úřední překlad až do roku 1918. Jediným rokem, kdy nevyšla česká verze, byl ročník 1860.\n\nÚplný název se v průběhu času měnil, mezi lety 1849–1852 \"Allgemeines Reichs-Gesetz- und Regierungsblatt für das Kaiserthum Österreich\", poté mezi lety 1853–1869 \"Reichs-Gesetz-Blatt für das Kaiserthum Österreich\" a konečně mezi lety 1870–1918 \"Reichsgesetzblatt für die im Reichsrathe\" (od roku 1903 pravopis změněn \"Reichsrate\") \"vertretenen Königreiche und Länder\".\n\nObecný říšský zákoník nastavil pravidla vyhlašování či publikace právních předpisů na základě formální publikace. Jeho koncepce a celá forma publikace byly kompletně převzaty a překlopeny po roce 1918 do nově zřízené československé Sbírky zákonů. Ta se tak stala navazujícím publikačním prostředkem na ústřední úrovni.\n\n\n"}
{"id": "764584", "url": "https://cs.wikipedia.org/wiki?curid=764584", "title": "Hřib modračka", "text": "Hřib modračka\n\nHřib modračka (\"Cyanoboletus pulverulentus\" ), také známý jako hřib lipový, je nepříliš hojná nejedlá houba z čeledi hřibovitých. Dříve byla řazena do sekce \"Subpruinosi\" rodu \"Boletus\".\n\n\nMá 40 – 80 mm široký klobouk, jenž bývá zpočátku polokulovitý, později vyklenutý a dužnatý, ve stáří téměř plochý. U dospělých jedinců je světle či tmavě hnědý, případně olivově hnědý, může být i jemně plstnatý. Za vlhka je mírně lepkavý.\n\nRourky a póry jsou žluté, na třeni žebernatě protažené.\n\nTřeň bývá 30 – 110 mm dlouhý a 20 – 30 mm široký, zpočátku tlustý, postupně se ztenčuje do špičky, jemně šupinkatý, ovšem bez síťky. Barva třeně je žlutá až krémově žlutá, na bázi červenohnědá.\n\nDužnina je na řezu žlutá, ale intenzivně se zbarvuje do tmavomodra, později dochází k odbarvení. Vůně i chuť je mírně nakyslá.\n\nVýtrusy dosahují 11 - 15 × 4 - 6 μm, jsou hladké, široce vřetenovité, z bočního pohledu je patrná suprahilární deprese. Výtrusný prach je olivový.\n\nHřib modračka se vyskytuje vzácně, roztroušeně od nižších poloh do podhorských oblastí, preferuje nevápnité půdy. Roste v listnatý, smíšených i jehličnatých lesích, objevuje se i mimo les, například v parcích, alejích a zahradách. Obvykle pod lipami, duby, buky a smrky. Plodnice se objevují od konce května do října.\n\nRoste v Evropě (Anglie, Belgie, Česká republika, Dánsko, Francie, Chorvatsko, Irsko, Itálie, Lucembursko, Maďarsko, Německo, Nizozemí, Norsko, Polsko, Rakousko, Slovinsko, Španělsko, Švédsko), Severní Americe (Kanada, USA), Austrálii a Asii (Japonsko)\n\nV rámci chráněných území České republiky byl hřib rudonachový popsán mimo jiné na následujících lokalitách:\n\nRoku 2001 byl zveřejněn popis variety \"Boletus pulverulentus\" var. \"sublateritius\" , která se vyznačuje červeně zbarveným kloboukem.\n\nSmotlacha popsal formy:\n\n\"Boletus citrinus\" syn. \"Boletus hortensis\" f. \"citrinus\" . Hřib modrák citronový popsal Smotlacha jako formu, která se vyskytuje při silném zastínění. Vyznačuje se převládajícím žlutým zbarvením celé plodnice.\n\n\n\nVzhledem ke kombinaci světlého vybarvení, menších plodnic a intenzivního modrání jde o snadno poznatelný druh.\n\nTento druh přirozenou cestou akumuluje v plodnicích arsen i v čistém prostředí, s koncentracemi až 1300 mg/kg. Dominantní formou arzénu je v plodnicích kyselina dimethylarsinová, která má karcinogenní účinky.\n\n"}
{"id": "764587", "url": "https://cs.wikipedia.org/wiki?curid=764587", "title": "Il Divo", "text": "Il Divo\n\nIl Divo (italsky „mužská diva“) je mezinárodní operní pop vokální skupina, založená roku 2003 Simonem Cowelem která nahrává pro značku Sony BMG. Il Divo tvoří španělský baryton Carlos Marín, švýcarský tenor Urs Bühler, americký tenor David Miller a francouzský popový zpěvák Sébastien Izambard. Il Divo zpívá francouzsky, španělsky, italsky, anglicky a latinsky. Za deset let existence prodali víc jak 28 miliónů alb, získali přes 130 platinových a zlatých desek a absolvovali čtyři světové monstrózní turné (čtyřikrát navštívili Prahu, a to 13. září 2012, 3. října 2014, 30. května 2016 a 12. září 2018)\n\n\n"}
{"id": "764592", "url": "https://cs.wikipedia.org/wiki?curid=764592", "title": "Mien-jang", "text": "Mien-jang\n\nMien-jang ( , pchin-jinem \"Miányáng\") je městská prefektura v Čínské lidové republice, kde patří k provincii S’-čchuan v jihozápadní Číně. Celá prefektura má přes čtyři a půl milionu obyvatel a rozlohu 20 281 čtverečních kilometrů.\n\nPři zemětřesení 12. května 2008 bylo město zasaženo jen lehce, ale naopak okres Pej-čchuan, který do prefektury spadá, patřil k nejhůře zasaženým oblastem – zhroutilo se tam zhruba 80 % budov a jen ve dvou budovách místní střední školy zemřelo přes tisíc studentů. Celá prefektura napočítala k 7. červenci 2008 celkem 21 963 mrtvých, 167 742 zraněných a 8 744 pohřešovaných.\n\nMien-jang leží na severozápadním konci Sečuánské pánve v horním a středním povodí řeky Fu-ťiang. Na severovýchodě sousedí s Kuang-jüanem, na východě s Nan-čchungem, na jihu se Suej-ningem, na jihozápadě s Te-jangem, na západě s autonomní prefekturou Ngawa a na severu má krátkou společnou hranici s provincií Kan-su.\n"}
{"id": "764593", "url": "https://cs.wikipedia.org/wiki?curid=764593", "title": "Nathalie Daoust", "text": "Nathalie Daoust\n\nNathalie Daoust (* 31. března 1977 Montreal) je kanadská fotografka. Fotografii studovala v Montrealu v letech 1994 až 1997 na Cégep du Vieux Montreal. Ve své tvorbě se zajímá o nejintimnější a nejtemnější aspekty ženské sexuality a jejich projevy, rozvracením genderových stereotypů a omezení pohlavní zaujatosti.\n\nNa konci 90. let poprvé vstoupila na fotografickou scénu sérií záběrů z Hotelu Carlton (New York), která vyústila v roce 1997 v její první vydanou knihu \"New York Hotel Story\". Využívá tradiční způsob tvorby fotografií v temné komoře, přičemž se jedná o poměrně experimentální práce.\n\nNa svých fotografiích se snaží vylíčit průzkum ženské sexuality a touhu po úniku. Její práce si pohrává s dynamikou veřejného a soukromého, zaměřuje se na témata na veřejnosti silně regulovaná, na nejhlubší cenzurované lidské emoce a touhy.\n\n\n"}
{"id": "764595", "url": "https://cs.wikipedia.org/wiki?curid=764595", "title": "Lední hokej na Týdnu zimních sportů 1940", "text": "Lední hokej na Týdnu zimních sportů 1940\n\nHokejový turnaj v rámci Týdne zimních sportů se konal od 1. do 4. února Garmisch-Partenkirchenu Německu. Turnaje se zúčastnilo šest mužstev, rozdělených do dvou tříčlenných skupin. Vítězové skupin hráli finále. Turnaj vyhráli hokejisté Protektorátu Čechy a Morava.\n\n Protektorát Čechy a Morava – Slovensko 12:0 (5:0, 4:0, 3:0)\n\n1. února 1940 – Ga-Pa\nBranky: 1:0 2. Maleček (Troják), 2:0 2. Kučera, 11. Drobný (Pergl), 12. Maleček, 14. Maleček, 24. Drobný, 25. Pergl (Lonsmín), 27. Maleček, 30. Kučera, 10:0 Drobný, 11:0 Pergl, 12:0 Drobný.\nRozhodčí: Kreisl, Leinweber (GER)\n\nPČM: Hertl – Pácalt, Šťovík, Košek – Troják, Maleček, Kučera – Pergl, Drobný, Lonsmin.\n\nSlovensko: Fulka – Tomášek, Demko – Šmída, Javůrek, Štolc – Olejník, Bihari, Luther.\n\n2. února 1940 – Ga-Pa\nBranky: 29. Innocenti, 43. Innocenti, 45. Innocenti - 1:1 Luther.\n\n3. února 1940 (15:00) – Ga-Pa\nBranky: 9. Šťovík, 18. Maleček (Troják), 38. Drobný, 43. O. Kučera, 44. Maleček.\nRozhodčí: Römer, Leinweber (GER)\n\nPČM: Modrý – Pácalt, Šťovík, Plocek – Troják, Maleček, Kučera – Pergl, Drobný, Lonsmín.\n\nItálie: Gerosa – Mazzeri, Rossi – Mussi, Innocenti, Bruciamonti – Federici, Venosta, Fabris.\n\n Německo – Jugoslávie 9:0 (3:0, 3:0, 3:0)\n\n1. února 1940 – Ga-Pa\nBranky: Kuhn 3, Jaenecke 2, Schibukat 2, Ball, vlastní.\nRozhodčí: Kuderna (PČM), di Rossa (ITA)\n\n2. února 1940 – Ga-Pa\nBranky: Miklós 6, Helmeczy 2, Haray, Szamosi.\n\n3. února 1940 – Ga-Pa\nBranky: 11. Miklós, 18. Miklós, 39. Gergely - 8. Schneider, 27. Jaenecke.\n\nMaďarsko: Csák – Jeney, Barcsa, Hubay – Gergely, Miklós, Gosztonyi – Helmeczy, Haray, Szamosi.\n\nNěmecko: Hoffmann – Jaenecke, Toblen – Feistritzer, Demmer, Schneider – Ertl, Rudi Ball, Schibukat.\n Protektorát Čechy a Morava – Maďarsko 6:0 (3:0, 1:0, 2:0)\n\n4. února 1940 – Ga-Pa\nBranky: 8. Drobný, 9. O. Kučera (Maleček), 15. Pácalt (Maleček), 21. F. Pergl, 33. O. Kučera (Maleček), 42. Lonsmín.\nRozhodčí: Römer, Leinweber (GER)\nVyloučení: 2:2\n\nPČM: Hertl – Pácalt, Šťovík – Troják, Maleček, Kučera – Pergl, Drobný, Lonsmín.\n\nMaďarsko: Csák – Jeney, Barcsa (Hubay) – Gergely, Miklós, Gosztonyi – Helmeczy, Haray, Szamosi.\n\n"}
{"id": "764599", "url": "https://cs.wikipedia.org/wiki?curid=764599", "title": "Kris Marshall", "text": "Kris Marshall\n\nKristopher „Kris“ Marshall (* 1. dubna 1973, Malmesbury, Wiltshire, Spojené království) je anglický herec. Jeho nejznámější role je Nick Harper v seriálu \"Moje rodina\" a Adam v reklamách pro BT Group od roku 2005.\n\nMarshall začal s herectvím ji od raného věku, když se objevil v britském seriálu \"Poldové\", jeho velký průlom přišel ale a v roce 2000, kdy začal hrát Nicka Harpera v seriálu BBC s názvem \"Moje rodina\". V roce 2003 se objevil v populární filmu \"Láska nebeská\" jako Colin Frissell, nespokojený Brit, který jede do Ameriky, aby našel lásku.\n\nV roce 2004 se objevil jako \"DS Luke Stone\" v kriminálním a dramatickém seriálu \"Vraždy v Londýně\". Od roku 2005 se objevuje v televizních a tištěných reklamách pro BT Group spolu s Esther Hall. V roce 2003 opustil seriál \"Moje rodina\" jako hlavní role, ale už dvakrát se do něj znovu vrátil. Poprvé se vrátil do jedné epizody v páté sérii (2004) a po druhé na Comic Relief speciál v roce 2005. V jednom rozhovoru řekl, že jeho ztvárňování Nicka je trapné, protože je o hodně starší, než postava, kterou ztvárňuje. V roce 2006 se objevil v televizním filmu \"Heist\". Během léta 2008 se objevil v divadelní hře \"Fat Pig\" v Trafalgar Studios.\n\nV roce 2011 získal hlavní roli Ethana v televizním seriálu \"Pravidla milostného provozu\".\n\nMarshall se narodil v Malmesbury ve Wiltshire a poté se se svou rodinou přestěhovali do Hong Kongu a Kanady. Chodil na Wells Cathedral School.\n\nMarshall žije se svou přítelkyní v Long Barton blízko Wells v Somerset.\n\nV říjnu 2011 byl Marshall obviněn, protože odmítl poskytnout dechovou zkoušku, poté co policie zastavila jeho auto na parkovišti obchodního domu Tesco ve Wells. Marshall odmítl dechovou zkoušku na místě i později na policejní stanici. Později byl shledán vinným a byl mu uložen zákaz řízení na šest měsíců.\n\nV roce 2008 v Bristolu utrpěl vážné zranění hlavy po srážce s autem. K nehodě došlo 28. dubna 2008 v časných ranních hodinách, když si Marshall užíval noc s přáteli v centru města. Byl odvezen do místní nemocnice, kde rentgen odhalil poranění hlavy. Plně se zotavil a za necelý měsíc začal opět hrát v divadle ve hře play \"Fat Pig\".\n\nMarshall podporuje fotbalový klub Aston Villa a říká, že karta klubu mu pomohla při jeho uzdravování.\n\n\n"}
{"id": "764600", "url": "https://cs.wikipedia.org/wiki?curid=764600", "title": "Zoofobie", "text": "Zoofobie\n\nZoofobie je panický strach ze zvířat - a to buď ze všech zvířat, nebo z konkrétního zvířete. Jedná se o nejčastější druh fobie. Vyskytuje se častěji u žen než u mužů. U postiženého vede strach ze zvířete až k mohutnému stresu a k celkově vyhýbavému chování.\n\nJe normální se bát hada, agresivního psa či se štítit pavouka. U zoofobie je ale tento strach iracionální - kynofobik se psa bojí ať je pes klidný nebo agresivní, ať má náhubek a vodítko či nikoliv. Arachnofobik se bojí pavouka i když není jedovatý. U každého druhu zoofobie může postižený panikařit už jen z pohledu na fotografii zvířete. Dotyčný si uvědomuje nesmyslnost těchto pocitů, ale nedokáže to ovládnout.\n\nExistují různé příčiny tohoto onemocnění. Může se jednat o vrozený strach, strach způsobený nepříjemným zážitkem, dotyčný byl svědkem napadení nebo o tom slyšel.\n\nZáchvat je vyvolán v přítomnosti zvířete, může se vyskytnout i když zoofobik vidí zvíře v televizi, na fotografii, či při pomyšlení na zvíře. Při záchvatu fobie se u dotyčného vyskytují tyto příznaky:\n\nSeznam fobií\n\nhttps://web.archive.org/web/20090809102606/http://constricted.pise.cz/94408-druhy-strachu-nebo-vedecky-fobie.html\n\nhttp://jung.sneznik.cz/forum/read.php?3,19089\n\nhttp://ivet-k.blog.cz/0703/druhy-fobie\n\nhttp://naposledy.blog.cz/0901/druhy-fobii\n\nhttp://wisegeek.com/how-common-is-a-fear-of-animals.htm\n"}
{"id": "764602", "url": "https://cs.wikipedia.org/wiki?curid=764602", "title": "Willy Ronis", "text": "Willy Ronis\n\nWilly Ronis [wiˈli ʀɔˈni] (14. srpna 1910 v Paříži – 11. září 2009 tamtéž) byl francouzský fotograf. Tak jako Henri Cartier-Bresson a Robert Doisneau se řadí k francouzskému hnutí tzv. \"fotografického humanismu\".\n\nJeho rodiče byli židovští imigranté, kteří odešli do Francie na počátku 20. století před pogromy. Jeho otec pocházel z Oděsy a matka z Litvy. Původně se chtěl Ronis stát skladatelem, ale po své vojenské službě od roku 1932 musel vypomáhat otci v jeho fotoateliéru na \"Boulevardu Voltaire\" v Paříži. Ronis začal svou profesionální kariéru fotografa v roce 1936, kdy jeho otec zemřel a on prodal fotostudio a věnoval se reportážím. Po druhé světové válce ve své fotografické práci zachycoval převážně běžný život na ulicích Paříže a v Provence. V roce 1946 začal spolupracovat s agenturou Rapho a jeho snímy se objevovaly v časopisech \"Time\", \"Life\" aj. V 50. letech se stal členem spolku fotografů \"Groupe des XV\". Od roku 1972 bydlel v L'Isle-sur-la-Sorgue a v 70. a 80. letech působil na uměleckých školách v Avignonu, Aix-en-Provence a Marseille.\n\nV roce 1979 získal \"Grand Prix national de la photographie\" ministerstva kultury a v roce 1981 byl oceněn \"Prix Nadar\".\n\nByl členem Klubu 30 × 40.\n\nV letech 2005-2006 mu uspořádalo město Paříž velkou retrospektivní výstavu na pařížské radnici, kterou navštívilo přes 500 000 návštěvníků.\n\n\n"}
{"id": "764605", "url": "https://cs.wikipedia.org/wiki?curid=764605", "title": "Laughlinova letecká základna", "text": "Laughlinova letecká základna\n\nLaughlinova letecká základna ( Laughlin Air Force Base; kód IATA je DLF, kód ICAO KDLF, kód FAA LID DLF) je vojenská letecká základna letectva Spojených států amerických nacházející se na území města Del Rio ve státě Texas. Jedná se o největší základnu amerického letectva zaměřenou na výcvik pilotů, především o víkendech zaznamenává velký počet vzletů a přistání.\n\nJe domovskou základnou 47. cvičného křídla (47th Flying Training Wing) Leteckého výukového a tréninkového velitelství, které poskytuje specializovaný základní pilotní výcvik pro americké letectvo, letecké zálohy (Air Force Reserve), Leteckou národní gardu (Air National Guard) a letectva amerických spojenců. 47. cvičné křídlo je pro tento účel vybaveno letadly Cessna T-41 Mescalero, Cessna T-37, Northrop T-38 Talon, Raytheon T-1 Jayhawk a Beechcraft T-6 Texan II.\n\nZákladna vznikla 3. března 1943 pod tehdejším názvem Laughlinovo armádní letiště (Laughlin Army Air Field). Pojmenována byla na počest Jacka T. Laughlina, co-pilota bombardéru Boeing B-17 Flying Fortress, který 29. ledna 1942 během své první bombardovací mise spadl i s ostatními členy posádky B-17 do moře v blízkosti Makassarského průlivu. 11. listopadu téhož roku získalo zjednodušený název „Laughlin Field“, zanedlouho poté „Army Air Force Auxiliary Field“. V průběhu druhé světové války sloužilo toto letiště především k výcviku pilotů a posádek středních bombardérů Martin B-26 Marauder. Od října 1945 však bylo na poměrně dlouhou dobu uzavřeno.\n\nDne 1. května 1952 bylo letiště znovu otevřeno, již pod svým současným názvem. V říjnu téhož roku přesunulo někdejší Velitelství leteckého výcviku (Air Training Command) tuto základnu pod jurisdikci Letectva pro výcvik posádek (Crew Training Air Force; CREWTAF), které zde posléze zřídilo 3645. cvičné křídlo (3645th Flying Training Wing), jehož úkolem byl výcvik stíhacích pilotů potřebných pro nasazení v Korejské válce. Piloti zde měli možnost získat základní bombardovací a střelecký výcvik na letadlech Lockheed P-80 Shooting Star, Republic F-84 Thunderjet a Lockheed T-33 Shooting Star. V září 1955 přešla základna pod správu Výcvikového letectva (Flying Training Air Force) s tím, že si vyměnila role s dnes již neexistující Williamsovou leteckou základnou v Arizoně, od níž převzala program výcviku pilotů na jednomotorových letadlech.\n\n1. dubna 1957 přešla Laughlinova základna pod Velitelství strategického letectva (Strategic Air Command), které sem nechalo přesunout 4080. křídlo strategického průzkumu (4080th Strategic Reconnaissance Wing; 4080 SRW) z někdejší Turnerovy letecké základny v Georgii. Poté, co v březnu 1957 absolvovala poslední třída studentů pilotního výcviku, nechalo Velitelství leteckého výcviku 3645. cvičné křídlo rozpustit. 4080 SRW provádělo letecký průzkum a snímkování z velkých výšek za použití letadel Lockheed U-2 a Martin B-57 Canberra. 15. června 1960 bylo přejmenováno na 4080. strategické křídlo (4080th Strategic Wing) a zároveň došlo k vyřazení letadel B-57 z jeho výzbroje.\n\nV roce 1962 poskytla letadla U-2 z Laughlinovy základny, jako jedna z prvních, fotografické důkazy o rozmístění sovětských balistických raket na území Kuby, když pilot 4080. SW, major Steve Heyser, odstartoval z Edwardsovy letecké základny a se svým U-2C přeletěl nad Kubou a pořídil zmíněné snímky. Heyser posléze přistál na McCoyově letecké základně v Kalifornii, která se po dobu Karibské krize stala hlavní operační základnou letadel U-2. Heyserovy snímky byly vyvolány, analyzovány a následně předloženy Radě bezpečnosti OSN na jejím zasedání dne 22. října 1962. Američané tak mohli světu předložit důkaz, že sověti skutečně rozmísťují útočné rakety na Kubě. Jiný pilot 4080 SW, Rudolf Anderson, byl během přeletu se svým U-2 nad Kubou zasažen protiletadlovým raketovým kompletem S-75 Dvina sovětské výroby. Raketa sice Andersonovo letadlo přímo nezasáhla, nicméně ho zasáhly střepiny z blízkého výbuchu její hlavice a prošly trupem letadla. Střepiny poškodily Andersonovu tlakovou kombinézu natolik, že se stala zcela nefunkční. Prudká dekomprese ve značné výšce tak Andersona během okamžiku usmrtila a jeho U-2 se nekontrolovatelně zřítilo. Jeho tělo, stále oblečené do tlakové kombinézy, bylo po vyřešení krize navráceno zpět do vlasti. Anderson byl in memoriam vyznamenán medailí Air Force Cross, což je druhé nejvyšší vyznamenání amerického letectva.\n\nJeště během roku 1961 byla Laughlinova základna pověřena, aby obnovila svůj původní specializovaný výcvik stíhacích pilotů pod hlavičkou Velitelství leteckého výcviku (ATC). ATC tedy v říjnu 1961 reaktivovalo 3645. cvičné křídlo, aby mohl být opět zahájen příjem studentů k pilotnímu výcviku na letadlech T-37 a T-33. 4080 SW fungovala na Laughlinově základně do roku 1963 jako přidružená jednotka.\n\nV současnosti (2012) probíhá pilotní výcvik na letadlech T-6A Texan II, T-38C Talon a T-1A Jayhawk.\n\n"}
{"id": "764610", "url": "https://cs.wikipedia.org/wiki?curid=764610", "title": "Balzám na rty", "text": "Balzám na rty\n\nBalzám na rty je kosmetický přípravek používaný k ochraně rtů před vysoušením. Obsahuje mimo jiné včelí vosk nebo karnaubský vosk, kafr, cetylalkohol, lanolin a parafín. Regeneruje kůži rtů, tvoří ji odolnou vůči mrazu či suchým klimatickým podmínkám. Má většinou tuhou konzistenci v tyčince, kalíšku či tubičce. Při aplikaci se spojí s pokožkou a dodává ji ochranné a výživné látky. Balzámy se vyrábějí v různých příchutích, velice oblíbené jsou ovocné. Nejznámější balzámy na rty jsou Eos, Baby lips, Jelení lůj od družstva Detecha, Astrid, Labello, atd...\n\nJelení lůj je chráněné označení pro balzámy na rty družstva Detecha z Nového Města nad Metují. K jeho výrobě se místo jeleního tuku používá hovězí tuk.\n\n"}
{"id": "764611", "url": "https://cs.wikipedia.org/wiki?curid=764611", "title": "Hugh Welch Diamond", "text": "Hugh Welch Diamond\n\nHugh Welch Diamond (1809 – 21. června 1886) byl průkopník britské psychiatrie a fotograf. Je považován za zakladatele psychiatrické fotografie.\n\nPovoláním byl lékař, otevřel si soukromou praxi v londýnském Soho, specializoval se na psychiatrii, byl jmenován do Brookwoodské nemocnice. Byl jedním ze zakladatelů fotografické společnosti Photographic Society, později byl jejím tajemníkem a redaktorem časopisu \"Photographic Journal\".\n\nByl fascinován možnostmi využití fotografie v léčbě duševních poruch, některé z jeho mnoha kalotypií s námětem chování lidí, kteří trpí duševními poruchami, jsou velmi úchvatné. Byly pořízeny nejen kvůli záznamu, ale podle Diamonda také pro léčbu pacientů – i když k tomu existuje málo důkazů úspěchu.\n\nNapsal mnoho článků popularizujících fotografii, byl populární přednášející a snažil se také povzbuzovat mladé fotografy. Mezi pozdějšími umělci byl také tehdy mladý Henry Peach Robinson, který později odkazoval na Diamonda jako na \"otce fotografie\".\n\nUznání za jeho podporu a ochotu dělit se o své vědomosti přišlo v roce 1855 ve formě daru ve výši 300 liber. V roce 1867 mu společnost Photographic Society udělila medaili jako uznání za \"jeho dlouhodobou a úspěšnou práci a jednoho z hlavních průkopníků fotografického umění a jeho pokračující snahy o její rozvoj.\" Následující rok se z vlastní iniciativy vzdal jakéhokoli dalšího platu tajemníka společnosti.\n\nAmatérský fotograf a právník Peter Wickens Fry založil pro svůj vlastní zájem s přáteli ve svém domě Calotype Club. První setkání klubu se konalo v roce 1847. Bylo to neformální shromáždění 12 fotografů zapojených do procesu kalotypie. Setkávali se jednou nebo dvakrát měsíčně a diskutovali o technickém vývoji a praktickém použití. Klub byl v roce 1848 přejmenován na Royal Photographic Club.\n\nNěkteří další členové klubu kromě doktora Hugha Welche Diamonda byli například: vědec Robert Hunt, člen RSA, který byl ředitelem Muzea praktické geologie a na počátku fotografie byl v této věci autoritou nebo sochař Archer.\n\n\n"}
{"id": "764612", "url": "https://cs.wikipedia.org/wiki?curid=764612", "title": "Allobrogové", "text": "Allobrogové\n\nAllobrogové byl keltský galský kmen. V porovnání s ostatními keltskými kmeny byl středně velký. Allobrogové byli spojenci důležitého keltského kmene Arvernů.\n\nAllobrogové žili na jihu Francie v okolí dnešního města Vienne, kde se v té době nacházelo oppidum tohoto kmene s názvem Vienna.\n\nV roce 122 př. n. l. došlo k bitvě s Římany, kteří Allobrogy porazili a ti tak přišli tak o část svého kmenového území.\n\nV roce 47 př. n. l. Viennu dobyli Římané pod vedením Julia Caesara. Allobrogové však Římany vytlačili a ti založili v roce 43 př. n. l. nedaleko odtud město Lugdunum (dnešní Lyon).\n\n"}
{"id": "764615", "url": "https://cs.wikipedia.org/wiki?curid=764615", "title": "Thráčtina", "text": "Thráčtina\n\nThrácký jazyk, příležitostně označovaný jako dáko-thrácký jazyk, je samostatná větev indoevropských jazyků. Ve starověku jím hovořili Thrákové, obývající značnou část Balkánského poloostrova, nazývanou Thrákie, několik ostrovů v Egejském moři a některá území na serozápadě Malé Asie, jako byly Mýsie, Bithýnie a Frýgie. Užívání této řeči ustalo v období raného středověku a jedná se tedy o mrtvý jazyk.\n"}
{"id": "764617", "url": "https://cs.wikipedia.org/wiki?curid=764617", "title": "Zdeněk Flídr", "text": "Zdeněk Flídr\n\nZdeněk Flídr (* 8. června 1940, České Budějovice) je český scenárista, režisér a producent audiovizuálních děl.\n\nOtec byl zatčen a odsouzen ve vykonstruovaném procesu s tzv. Jihočeskou skupinou bratří Zenáhlíků za velezradu a špionáž a ke ztrátě občanských práv a majetku. Navrhovaný trest smrti, byl vzhledem ke změně politického klimatu – po smrti J.V. Stalina a K. Gottwalda – postupně změněn na doživotí, pak na dvacet pět let a nakonec na pět.\n\nPo ukončení základní školní docházky byl místo na gymnázium zařazen do tzv. procesu převýchovy prací a zařadili ho jako pomocného stavebního dělníka do Armastavu. Po čase se ale ukázalo, že tam pracuje s jednou z posledních skupin vojáků PTP a tak ho převedli do Uhelných skladů na vykládku vagonů. Vzhledem k věku a tělesné kondici pak pracoval jako pomocný dělník v autoskladu.\nKdyž došlo ke změně stalinského klimatu mohl vystudovat Vyšší průmyslovou školu – obor elektro, ovšem s doložkou „pobyt ve vnitrozemí nežádoucí“ a tak po absolvování nastoupil do ZVIL Rotava, pak do ZVIL Ostrov nad Ohří. Po několikaleté práci na elektro zkušebně v Jáchymově se stal vedoucím největšího a nejaktivnějšího západočeského Sdružení klubů a mládeže – JUNIOR KLUB /1967-1969/. V té době rovněž působil jako autor, dramaturg a režisér kabaretu ŠKAMNA. Poté marně hledal práci, až ho nakonec přijali na Barrandově, nejprve jako asistenta produkce, pak jako asistenta režie. Po letech jsem se stal pomocným režisérem a nakonec režisérem.\nNásledně začal dálkově studovat FAMU – Katedru dokumentární tvorby u profesorů A. F. Šulce a Jiřího Lehovce, obor scenáristika a dramaturgie dokumentární tvorby v letech 1975 – 1980.\n\n\n\n"}
{"id": "764618", "url": "https://cs.wikipedia.org/wiki?curid=764618", "title": "Sozopol", "text": "Sozopol\n\nSozopol ( \"Созопол\")je město na východě Bulharska, na břehu Černého moře. Žijí tu necelé 4 tisíce stálých obyvatel. V současnosti je významným turistickým střediskem.\n\nJedná se o správní středisko stejnojmenné obštiny v Burgaské oblasti.\n\nMěsto bylo ve starověku známo jako \"Apollonia\", případně \"Apollonia Pontika\". Jeho počátky spadají do 7. století př. n. l., kdy ho založili kolonisté z Mílétu.\n\nVe městě žije 3 686 stálých obyvatel a je zde trvale hlášeno 4 876 obyvatel. Podle sčítáni 1. února 2011 bylo národnostní složení následující:\n"}
{"id": "764620", "url": "https://cs.wikipedia.org/wiki?curid=764620", "title": "Římská villa", "text": "Římská villa\n\nVilla se ve starověkém Římě nazývalo venkovské stavení s přilehlými pozemky, obývané příslušníky vyšších tříd. Rozlišují se dva typy vill. \"Villa rustica\" představovala statek tvořený vedle hlavní budovy také prostorami pro hospodářskou činnost a pro ubytování otroků. Naproti tomu \"villa urbana\" bylo venkovské sídlo poskytující svým obyvatelům luxus a pohodlí městského života. Mezi nejproslulejší patří Hadriánova vila v dnešním Tivoli.\n\n"}
{"id": "764623", "url": "https://cs.wikipedia.org/wiki?curid=764623", "title": "Derick Thomson", "text": "Derick Thomson\n\nDerick Thomson (5. srpna 1921, Stornoway - 21. března 2012), v gaelštině Ruaraidh MacThòmais, byl skotský básník píšící zejména ve skotské gaelštině, autor literárněvědných studií o skotské gaelské poezii a univerzitní pedagog v oblasti keltských studií.\n\nNarodil se ve Stornoway na ostrově Lewis a vyrůstal ve vesnici Bayble. Studoval na Aberdeenské univerzitě, na Cambridge ve velšském Bangoru. Působil i na univerzitách v Edinburghu a zejména v Glasgow, kde v letech 1963 - 1991 působil jako profesor keltských studií. Krom vlastní básnické tvorby se Thomson o záchranu a další rozvoj gaelštiny zasloužil i svými dalšími aktivitami: významně se podílel mimo jiné na založení gaelsky psaného časopisu Gairm (1951), s ním spojeného stejnojmenného nakladatelství a Rady pro gaelskou literaturu, které v letech 1968 až 1991 předsedal. Roku 1974 získal za své básně Ossianovu cenu.\n\n\n\n"}
{"id": "764630", "url": "https://cs.wikipedia.org/wiki?curid=764630", "title": "Jared Aulin", "text": "Jared Aulin\n\nJared Aulin (* 15. března 1982 v Calgary, Alberta) je kanadský hokejový útočník.\n\nV sezóně 1997/98 hrával v lize AMBHL za tým Airdrie Xtreme Bantam AAA, za který odehrál 55 zápasů v nichž nasbíral 103 bodů. V sezóně se připojil k juniorskému týmu Kamloops Blazers hrající v lize WHL. V následující sezóně hrával už jen za tým Blazers, za který odehrál celkem pět sezón, přesněji 230 zápasů za které nasbíral 256 bodů a v průměru bod za zápas má 1.11. V létě roku 2000 byl draftován týmem Colorado Avalanche ve druhém kole ze 47. místa. 22. března 2001 byl společně s Adamem Deadmarshem, Aaronem Millerem, 1. kolo draftu 2001 (David Steckel) a 1. kolo draftu 2003 (Brian Boyle) a později byla jeho práva vyměněna do týmu Los Angeles Kings za obránce Roba Blake a útočníka Steveho Reinprechta. V závěru své juniorské kariéry si zahrál za kanadskou juniorskou reprezentaci v mistrovství světa juniorů 2002, kde s reprezentací vybojovali stříbrné medaile.\n\n1. června 2002 podepsal tříletý vstupní kontrakt s klubem Los Angeles Kings. Do prvních zápasů v profesionální soutěži debutoval v na farmě Kings v Manchester Monarchs. Během sezóny byl povolán do hlavního kádru Kings, se kterým odehrál sedmnáct zápasů v NHL a nasbíral v nich čtyři body, dva góly a asistence. Ve svém předposlední zápase v NHL odehrál 7. únor 2003 svůj nejlepší zápas v lize v bodové kategorii, kdy nasbíral tři body (dva góly a jednu asistenci). Poslední zápas v kariéře v NHL odehrál 9. únor 2003 proti týmu Dallas Stars. Před sezónou 2003/04 jsi v přípravném zápase nováčků NHL poranil levé ramene, které si vyžádalo artroskopickou operaci. Nakonec zůstal zraněný pro většinu sezóny a následně byl 9. března 2004 vyměněn do týmu Washington Capitals za útočníka Ansona Cartera. V závěru ročníku se vrátil po zranění na led, Capitals ho však poslal na jejich farmu v Portland Pirates, kde dokončil sezónu. Za Portland Pirates odehrál i následující sezónu 2004/05, která byla výlukou v NHL.\n\nDo nové sezóny 2005/06 se vedení Capitals představil s novou spolupráci s farmářským týmem Hershey Bears, kde byli převedeni všichni hráči z minule sezóny, kteří oblékali dres Portland Pirates včetně Aulina. S Bears odehrál poslední ročník za farmářský celek Capitals, s kádrem Bears pomohl k zisku Calder Cupu. Po vypršení smlouvy odešel do klubu Springfield Falcons, se kterým podepsal smlouvu jako volný hráč. Za klub však odehrál třináct zápasů, poté byl z klubu propuštěn kvůli zhoršujícímu stavu zranění ramene. Během léta v roce 2007 se vrátil opět k hokeji, hrál v lize CIS za tým University of Calgary. Celou sezónu 2008/09 musel vynechat, jelikož si opět přivodil zranění ramene. Do profesionálního hokeje se opět pokouší vrátit a 1. října 2009 byl pozván na přípravný kemp Columbus Blue Jackets. Do základní sestavy se již nevešel a vedení klubu se rozhodlo poslat Aulina do farmářského týmu Syracuse Crunch. Po 31 odehraných zápasech byl umístěn na třetím místě v celé lize v kanadském bodování a 2. ledna 2010 podepsal smlouvu do konce sezóny s klubem Syracuse Crunch.\n\nPo vypršení smlouvy se stal volným hráčem a 27. září 2010 přijal pozvání na zkoušku do týmu Edmonton Oilers, ale v klubu Oilers nezůstal. 29. října 2010 opustil Severní Ameriku a rovněž podepsal jednoletou smlouvu se švédský klubem Leksands IF, hrající druhou nejvyšší soutěž (HockeyAllsvenskan). Za klub Leksands IF odehrál jednu sezónu, ve které si zahrál 36 zápasů v nichž nasbíral celkem 30 bodů. S týmem se jim podařilo postoupit do nadstavby o kvalserien, ale dále se již neprobojovali. Po vypršení kontraktu podepsal 28. června 2011 jednoletou smlouvu s klubem Örebro HK, taktéž hrající v lize HockeyAllsvenskan.\n\n\n\n"}
{"id": "764631", "url": "https://cs.wikipedia.org/wiki?curid=764631", "title": "Festival (EP)", "text": "Festival (EP)\n\nFestival je třetí EP české rockové skupiny Synkopy 61. Vydáno bylo v roce 1972 vydavatelstvím Panton (katalogové číslo 08 0248) na sedmipalcové gramofonové desce s netypickou rychlostí 33 a 1/3 otáček za minutu. Na album byly zařazeny písně nahrané v letech 1971 a 1972 s jedinou výjimkou, kterou je skladba „Žárlivá dívka“. Tu Synkopy na koncertech hrály již ve druhé polovině 60. let, přičemž její studiová nahrávka pochází z roku 1967.\n\nNa CD vyšlo album poprvé v roce 2008 na kompilaci \"Festival-Xantipa-Formule 1\".\n\n"}
{"id": "764633", "url": "https://cs.wikipedia.org/wiki?curid=764633", "title": "Sokol (časopis)", "text": "Sokol (časopis)\n\nSokol je časopis stejnojmenné tělovýchovné organizace Sokol, vydávaný od roku 1871. Několikrát bylo vydávání přerušeno, v lednu 2015 pokračoval 70. ročníkem.\n\nV roce 1864 byla založena první česká sokolská tělocvičná jednota, dodnes existující Sokol Pražský. Rychle se rozrůstající organizace Sokola (v roce 1874 deset tisíc členů) i mimo Prahu si vynutila potřebu své členy a jednoty oslovovat centrálním časopisem. V roce 1871 bylo vydáno první číslo časopisu \"Sokol\", v němž jeden ze zakladatelů organizace Dr. Miroslav Tyrš uveřejnil pro sokolské hnutí dodnes platnou stať \"Náš úkol, směr a cíl\". \n\nKrátce nastalo období poklesu členské základny i aktivity. Roku 1881 se podařilo tento trend zvrátit a díky dr Tyršovi obnovit v tomto roce i vydávání časopisu. Jeho stránky využil pro propagaci chystaného prvního všesokolského sletu. V pozdějších letech v časopise uveřejnil Josef Klenka pravidla řady nových sportů (kopané, košíkové ap.) \n\nPrvní kroky k vydávání časopisu Sokol na Slovensku podnikli v roce 1859 Ján Palárik a Jozef Karol Viktorin. Uvažovali o vydávání politických novin podle vzoru Štúrových Slovenských národních novin a jejich přílohy «Orol Tatranský» (Orel Tatranský). První číslo, jehož redaktorem byl Pavol Dobšinský, vyšlo v Banské Štiavnici 5. května 1860. Vzhledem k tomu, že byl Dobšinský odvolán do Drienčan, vyšly jen dva ročníky. V letech 1862-1869 vedl redakci Sokola Viliam Pauliny-Tóth (básník, prozaik, dramatik, překladatel, publicista a místopředseda «Matice slovenskej» (od roku 1867). Roku 1863 se přestěhoval do Uherské Skalice. Na stránkach Sokola dával prostor mladé hviezdoslavovské generaci. Časopis tiskl Martin Bagóa v Budíně.\n\nPo roce 1867 (Rakousko-uherské vyrovnání) a zejména po roce 1873, kdy byl založen Maďarský svaz (magyar szővetsvég), se maďarizace dotkla i zakládání spolků. Jedinou státně uznanou řečí se stala maďarština. Všechno, co nebylo maďarské, bylo zakázáno. To se týkalo i spolkových stanov a veškeré písemné spolkové agendy. Po vzniku Československa byla v Uherské Skalici založena první oficiální jednota sokolská na Slovensku. V letech 1919-1922 vycházel vlastní slovenský časopis «Slovenský Sokol», dále si pak každá župa vydávala svůj vlastní věstník (například Masarykova župa „Bradlo”, Považská župa „Sokol na Považí”, Pohronská župa „Detvan”, Podtatranská župa „Tatranský Sokol”, Východoslovenská župa „Spravodaj Východoslovenskej župy”).\n\nČasopis byl vydáván 51 let, až do roku 1915, kdy došlo k pozastavení činnosti centrální organizace České obce sokolské. Později byl nahrazen jinými věstníky (např. od roku 1897 \"Sokolský věstník\", či \"Sokolský vzdělavatel\" z roku 1936) V dubnu 1941 nařídil Karl Hermann Frank rozpuštění Sokola a zabavení jeho majetku. Na Slovensku byl Sokol zakázán o několik let dříve. Po roce 1945 byla činnost organizace v Československu obnovena (k 1. lednu 1946), na Slovensku až v roce 1947. Časopis v letech 1945 – 1990 nevycházel.\n\nČasopis Sokol navazuje na časopis Sokol vydávaný od roku 1871 a Sokolský věstník vydávaný od roku 1897. Od roku 2011 začal vycházet v elektronické podobě (e-Sokol) a od roku 2013 čtvrtletně v tištěné verzi. Redakce časopisu sídlí na adrese: Praha 1, Újezd 450. Hlavním redaktorem je Zdeněk Kubín. Roční předplatné tištěného vydání činí 196,- Kč.\n\n"}
{"id": "764636", "url": "https://cs.wikipedia.org/wiki?curid=764636", "title": "Barfleur", "text": "Barfleur\n\nBarfleur je francouzská obec, která se nachází v departmentu Manche ve francouzském regionu Normandie.\n\nSe svou rozlohou 60 ha, jde o nejmenší obec v departmentu Manche.\n\nBarfleur se v současné době může pyšnit titulem \"Nejkrásnější francouzská vesnice\" (\"Les plus beaux villages de France\"), uděleném nezávislou asociací, která se zaměřuje na propagaci turistických zajímavostí v malých francouzských obcích.\n\nStarý přístav vznikl v 9. či 10. století. Geoffrey z Monmouthu v deváté knize své \"Historia Regum Britanniae\" uvádí, že král Artuš vyjel z Barfleuru bojovat proti Římanům na straně Allobrogů.\nPo celé období vlády vévodů (do roku 1204), kdy byla Normandie znovu připojena k francouzskému království, byl Barfleur přístavem, který vévodové z Normandie (kteří byli současně panovníky Velké Británie) upřednostňovali.\n\nV roce 1066 znamenala bitva u Hastingsu dobytí Anglie Normany, přičemž této bitvy se zúčastnila i řada místních obyvatel z Cotentinu a Avranches. V barfleurském přístavu je na skále umístěn nápis připomínající, že Vilém Dobyvatel vyplul z Barfleuru na lodi jménem \"Mora\" řízené mladým Barfleuranem Etiennem. 28. září 1066 se vylodil v Pevensey ve Východním Sussexu. 14. října porazil svého protivníka Harolda v bitvě u Hastings, během které byl Harold zabit, a 25. prosince 1066 získal ve Westminsterském opatství anglosaskou korunu.\n\nV roce 1120 se na moři u Barfleuru potopila královská loď Bílá loď a na ní tak zahynul Vilém Aetheling, jediný legitimní syn anglického krále Jindřicha I.. Toto ztroskotání znamenalo úpadek věrnosti vévodovi. Na konci 12. století se v Barfleuru nalodil Richard Lví srdce, aby Anglii znovu získal.\n\nJan Bezzemek v Barfleuru pobýval v roce 1200.\n\nV roce 1346 byl Barfleur poničen anglickými jednotkami Eduarda III., které se vylodily u Hougue.\n\nV roce 1865 byla v Barfleuru postavena první záchranná stanice po vzoru britských, z důvodu nebezpečí, které představovala výběžek u Barfleuru.\n\nBěhem 2. světové války byl Barfleur osvobozen 24. června 1944 americkými jednotkami bez bojů. Přístav byl pak používán k vyloďování materiálu a potravin.\n\n\nStaré názvy jsou: \"Barbefloth\" (1066-77), \"Barbeflet\" (1163), \"Barbeflo\" (1175, 1198), \"Barflue\" (1227), \"Barefleu\" (1317) a latinský přepis z 11. století \"Barbatum fluctum\". Název je zřejmě anglo-skandinávského původu.\n\nPrvní část \"Bar\" je pravděpodobně odvozena od jména osoby \"Barbey\", \"Barbay\", \"Barbatus\" či starofrancouzského \"Barbé\", což se podobně vyskytuje i v dalších názvech např. Barbeville (Calvados) a Barbetot v Épretotu (Seine-Maritime). Existují však i názory, že jde o odvozeninu staroseverského \"barmr\", což znamená špičku, výběžek, avšak skutečnost, že Barfleur se nenachází na žádném výběžku či v jeho blízkosti tento výklad spíše popírají. Výběžek \"Pointe de Barfleur\" na sever od Barfleuru byl takto pojmenován až poté, co vznikl název Barfleur.\n\nDruhá část vznikla ze staroseverské \"floth\" (podle Reného Lepelleyho); staroanglické \"flod\" (podle Françoise de Beaurepairea); staroseverské \"fljot\" (podle Alberta Dauzata a Charlese Rostainga), což je voda, která teče, proud, resp. řeka, která se vlévá do moře. Toto vysvětlení převzal Dominique Fournier do svého díla o názvu Honfleuru právě pro vysvětlení názvu Honfleuru.) Postupně došlo k přetvoření na \"-fleu\" a poté \"-fleur\". \"R\" na konci se datuje až z 16. století.\n\nPodobně vznikly názvy i řady dalších míst v Normandii, jako je Honfleur, Harfleur, Fiquefleur, Vittefleur, Crémanfleur v Crémanville a Gerfleur.\n\nBarfleur je rybářský přístav, zaměřený zejména na lov slávek jedlých na otevřeném moři. Jeho centrum pro vyloďování je řízeno Obchodní a průmyslovou komorou v Cherbourgu-Cotentinu.\n\n\n\n"}
{"id": "764638", "url": "https://cs.wikipedia.org/wiki?curid=764638", "title": "Synkopy 61 (EP, 1970)", "text": "Synkopy 61 (EP, 1970)\n\nSynkopy 61 je druhé EP české rockové skupiny Synkopy 61. Vydalo jej vydavatelství Panton v roce 1970 s katalogovým číslem 03 048 v rámci edice Mikrofóra.\n\nNa CD vyšly všechny skladby z tohoto EP na kompilaci \"\".\n\n"}
{"id": "764644", "url": "https://cs.wikipedia.org/wiki?curid=764644", "title": "Arco Progresista", "text": "Arco Progresista\n\nArco Progresista (\"Pokrokový oblouk\") je opoziční politická strana na Kubě. Byla založena 9. července 2008 jako koalice menších levicových sdružení. Její ideologií je sociální demokracie, bývá řazena k umírněnější části Castrových odpůrců. Strana není oficiálně zakázaná (od roku 1992 není na Kubě zakládání politických stran trestným činem), ale nemůže se účastnit voleb.\n\n"}
{"id": "764645", "url": "https://cs.wikipedia.org/wiki?curid=764645", "title": "Synkopy 61 (EP, 1968)", "text": "Synkopy 61 (EP, 1968)\n\nSynkopy 61 je první EP české rockové skupiny Synkopy 61. Vydáno bylo v roce 1968 ve vydavatelství Panton s katalogovým číslem 03 0122 v rámci edice Mikrofóra.\n\nNa CD byly všechny skladby z tohoto EP vydány na kompilacích \"Válka je vůl (The Best of)\" a \"\".\n\n"}
{"id": "764647", "url": "https://cs.wikipedia.org/wiki?curid=764647", "title": "The Rhythm of the Saints", "text": "The Rhythm of the Saints\n\nThe Rhythm of the Saints je osmé studiové album Paula Simona, vydané v roce 1990. Stejně jako předchozí deska \"Graceland\", také toto album zaznamenalo komerční úspěch a obdrželo kladné profesionální kritiky. V roce 1992 bylo nominováno na dvě ceny Grammy v kategoriích \"album roku\" a \"producent roku\". Na podzim 1990 dosáhlo v britské a kanadské albové hitparádě na 1. místo.\n\nAlbum obsahuje impresionistické texty. Například skladba „Can't Run But“ se dotýká černobylské havárie. Vedle latinsko-amerických rytmů se inspirací stala hudba z regionů Západní a Střední Afriky.\n\nVšechny skladby složil Paul Simon, pokud není uvedeno jinak.\n\n\nČlánek v časopisu \"Stereophile\" uvádí, že původní Simonova posloupnost skladeb musela být změněna poté, co na odlišném řazení trvalo vydavatelství Warner Bros. z důvodu čestného umístění titulní písně „The Obvious Child“ jako první. Autorem preferovaná posloupnost skladeb tak byla odlišná a vyjadřuje ji následující seznam v původním pořadí písní 3–6–4–7–8–1–2–9–5–10:\n\n\nV roce 2004 bylo album remasterováno Danem Herschem a Billem Inglotem. Nová edice obsahuje původní skladby a čtyři dosud nevydané bonusy:\n\n\nPaul Simon se spoluhráči zahráli většinu skladeb z alba na koncertu konaném 15. srpna 1991 před více než 100 tisíci diváky v newyorském Central Parku. Záznam živého vystoupení byl zaznamenán a vydán v podobě koncertního alba „Paul Simon's Concert in the Park, August 15, 1991“.\n"}
{"id": "764651", "url": "https://cs.wikipedia.org/wiki?curid=764651", "title": "Jaroslav Valenta (historik)", "text": "Jaroslav Valenta (historik)\n\nJaroslav Valenta (27. října 1930 Kryry – 23. února 2004 Praha) byl český historik specializující se na dějiny Polska a česko-polských vztahů.\n\nPo maturitě na Masarykově reálném gymnáziu v Plzni (1950) pokračoval ve studiu na Filozofická fakulta Univerzity Karlovy v Praze (obor historie–filosofie). Už během studia se jeho hlavním zájmem staly dějiny česko-polských vztahů. Po dokončení univerzitního studia (1955) nastoupil do Slovanského ústavu ČSAV, kde působil až do roku 1965. V roce 1959 se stal kandidátem věd, v roce 1967 se habilitoval v oboru nejnovějších obecných dějin a v roce 1969 se stal doktorem věd. Hodnost DrSc. mu však po nástupu normalizace nebyla uznána.\n\nV 50. a 60. letech spolupracoval se Slezským studijním ústavem (pozdějším Slezským ústavem ČSAV) v Opavě a Pedagogickou fakultou v Ostravě. S nástupem normalizace musel opustit ČSAV a pracoval především mimo obor (např. jako korektor). Pod cizími jmény uveřejnil několik monografií osobností českého národního obrození (viz Publikace). Ve stejné době začal spolupracovat s komunistickou státní bezpečností. Jako agent (krycí jméno Jaroslav, 271030, registrační číslo 20708, správy StB 88) podával Státní tajné bezpečnosti zprávy přinejmenším o jednom historikovi („Akce Milan“) v jehož svazku jsou dochovány v rozsahu desítek stran.\n\nOd roku 1989 pracoval v Ústavu dějin střední a východní Evropy ČSAV, odkud v roce 1993 přešel do Historického ústavu ČSAV. V letech 1990–1995 pedagogicky působil na Filozofické fakultě Univerzity Karlovy. V roce 1991 byl jmenován profesorem. Po roce 1989 se stal členem řady vědeckých a redakčních rad. V letech 1990–1993 zastával funkci předsedy vědecké rady Slezské univerzity v Opavě.\n\nZa své celoživotní dílo v oblasti česko-polských vztahů byl v roce 1993 dekorován důstojnickým křížem Záslužného řádu Polské republiky. Polska akademie věd jej v roce 1996 zvolila zahraničním členem.\n\nValentova kniha \"Smrt generála\" o osudu Władysława Sikorského nikdy nespatřila světlo světa - jako důsledek nástupu normalizace byla sazba rozmetána krátce předtím, než měl titul vyjít.\n\n"}
{"id": "764652", "url": "https://cs.wikipedia.org/wiki?curid=764652", "title": "Mezinárodní svaz architektů", "text": "Mezinárodní svaz architektů\n\nMezinárodní svaz architektů (UIA, fran. \"Union internationale des Architectes\", ang. \"The International Union of Architects\"). UIA je mezinárodní organizací architektů (ve skutečnosti celosvětová organizace národních organizací architektů) založena 1948. Sdružuje tzv. nevládní organizace architektů (svazy, obce, někdy komory nebo jiné pospolitosti) ze 124 států a její sídlo je v Paříži.\n\nUIA byla založena 21. června 1948 zástupci 27 států v Lausanne ve Švýcarsku.\nČeská republika (tehdy Svaz architektů) byla mezi zakládajícími státy. UIA byla při svém založení organizací pod silným frankofonním a také sovětským vlivem. Od roku 1961 udílí Cenu Augusta Perreta architektům světového významu, nebo za použití moderních technologií.\n\nČinnost UIA je od počátku rozdělena do pěti geografických regionů podle kontinentů s jednou výjimkou.\n\n\nČeská republika připadla a stále náleží do regionu II. Českou republiku reprezentují podílně Česká komora architektů a Obec architektů a disponuje 4 hlasy.\n\nSoučasným presidentem UIA, který byl zvolen na zářijovém kongresu v Tokiu je Albert Dubler z Francie, odstupující prezidentkou je Louise Cox z Austrálie. UIA sám deklaruje, že sdružuje ve 124 zemích (a \"teritoriích\") celkem 1,3 milionů členů.\n\nV roce 1967 se světový kongres konal v Praze a tehdy byl také zvolen Vladimír Machonin.\n\n\n"}
{"id": "764664", "url": "https://cs.wikipedia.org/wiki?curid=764664", "title": "Federace dělnických tělocvičných jednot", "text": "Federace dělnických tělocvičných jednot\n\nFederace dělnických tělocvičných jednot byla levicově orientovaná tělovýchovná organizace existující v Československu v letech 1921 až 1938. Odštěpila se od Svazu dělnických tělocvičných jednot (SDTJ) a zanikla v předvečer druhé světové války.\n\nV roce 1903 byl ustaven SDTJ odštěpením od Sokola. Těsně před založením Šturcovy a Šmeralovy KSČ (16. května 1921) se SDTJ radikalizovala, levicoví příznivci pod vedením Jiřího Františka Chaloupeckého v ní vytvořili opoziční pracovní výbor a 8. května 1921 v Praze založili Federaci dělnických tělocvičných jednot. Prvním starostou byl zvolen Karel Trombars, pekařský dělník.\n\nNecelý měsíc po založení vydala FDTJ první číslo svého časopisu \"Výboj\". Prvním redaktorem se stal Chaloupecký. První velkou akcí byla I. dělnická spartakiáda v Praze na Maninách (Maninská spartakiáda), které se v červnu 1921 zúčastnily tisíce cvičenců a přes 100 000 diváků. Levicově zaměřená federace se dostávala do opakovaných sporů s úřady a SDTJ. Uvnitř Federace pak rozvíjeli činnost Spartakovi skauti práce. Tato později extrémně radikalizovaná organizace vykazovala brzy 100 000 členů. FDTJ uspořádala roku 1923 svou Kulturní výstavu v Průmyslovém paláci na pražském výstavišti.\n\nV roce 1926 úsilí KSČ o sjednocení organizací, v níž měla rozhodující vliv, vyústilo v ustavení Federace proletářské tělovýchovy (FPT), což v podstatě původní FDTJ oslabilo. První, ustavující sjezd byl 25. – 26. prosince 1926. Původně odmítavý postoj DTJ vůči soutěžnímu sportu se měnil, i časopis Výboj po roce 1926 začal otiskovat propagační články ke kopané, lyžování a dalších druzích sportů. Do programu župních cvičení byly zařazovány od roku 1926 sportovní soutěže. V roce 1927 odjelo 20 členů FDTJ do SSSR na mezinárodní spartakiádu, znovu dostali povolení až roku 1935. V roce 1937 měla FPT již jen necelých 73 000 příslušníků.\n\nPo Mnichově byla FPT včetně dříve začleněných organizací FDTJ a Spartakových skautů práce vládním výnosem zakázána a již nikdy nebyla obnovena. \n"}
{"id": "764666", "url": "https://cs.wikipedia.org/wiki?curid=764666", "title": "Marylandská univerzita v College Parku", "text": "Marylandská univerzita v College Parku\n\nMarylandská univerzita v College Parku (anglicky \"University of Maryland, College Park\", někdy označovaná jen jako \"The University of Maryland\", tedy Marylandská univerzita, nebo zkratkami UM, UMD či UMCP) sídlící ve městě College Park ve státě Maryland je hlavní složkou Marylandského univerzitního systému. S více než 37 tisíci studenty je největší univerzitou v Marylandu a v metropolitní oblasti Washingtonu D.C. Vznikla v roce 1856 jako \"Maryland Agriculture College\" (Marylandská zemědělská vysoká škola). Její sportovní tým, Maryland Terrapins, soupeří v Atlantic Coast Conference. Nejvyšší reputaci ve srovnání s ostatními americkými vysokými školami dosahují především ekonomické programy, programy leteckého a vesmírného inženýrství, žurnalistika a vzhledem k blízkosti hlavního města také politologické obory.\n\nMarylandská univerzita v College Parku nabízí 127 bakalářských a 112 navazujících programů administrovaných třinácti různými fakultami:\n\nUniverzita se rozkládá na více než 5 kilometrech čtverečních ve městě College Park ležícím uvnitř Capital Beltway, dálničního obchvatu Washingtonu D.C. Kampusem prochází silnice US1, značená jako Baltimore Avenue. Většina kampusu leží nalevo od Baltimore avenue (při cestě z Washingtonu do Baltimoru). Napravo od US1 se nachází Ritchie Colliseum, basketbalová hala využívaná v letech 1932-55, Fraternity row (sídla bratrstev a sesterstev) a residentní čtvrť Leonardtown.\n\nStředem kampusu ve směru východ-západ prochází silnice Campus drive, křižovatka s ulici Regents drive tvoří kruhový objezd s velkým písmenem \"M\", které je jednou z dominant kampusu. Po většinu roku kvete červeně nebo žlutě, jednou z barev státu Maryland. Na západě ohraničuje kampus silnice University Boulevard. Západně od ní leží golfové hřiště, také patřící univerzitě.\n\nStřed kampusu tvoří park McKeldin Mall pojmenovaný po bývalém guvernérovi státu Maryland Robertu McKeldinovi. Na západním konci Mallu leží největší knihovna univerzity, McKeldin library, na východním potom administrativní budova. Na severní a jižní straně Mallu najdeme budovy pojmenované po významných osobnostech spojených s univerzitou nebo státem Maryland. Uspořádání připomíná střed Washingtonu D.C., kde na východním konci National Mall najdeme Washingtonův monument a na západním Kapitol Spojených států amerických.\n\nNa Campus drive leží budova Adele H. Stamp Student Union, centrum studentských aktivit, basketbalová hala Cole Field House, využívaná v letech 1955 až 2002 nebo zastávka autobusů, jak washingtonského Metrobus, tak autobusů UM-Shuttle bus poskytujících spojení se stanicí metra College Park - University of Maryland, vzdálenějšími částmi kampusu či přilehlými oblastmi, kde jsou ubytováni někteří studenti na něž nevyzbylo místo na kolejích.\n\nUbytovací komplexy leží na jižním a severním konci kampusu. Nejstarší koleje potom také za McKeldin Library, tyto nesou jména podle okresů ve státě Maryland (Dorchester Hall, Queen Ann´s Hall). Univerzita nabízí tradiční koleje i apartmány (Leonardtown, Campus Commons). Většina pokojů je klimatizována. V centru obou residentních oblastí leží menzy. V severním kampusu potom v akademickém roce 2011/12 bude otevřena třetí.\n\nVětší severní kampus nabízí rekreační prostory pro studenty, především Eppley Recreation Center, třípatrovou budovu s posilovacími stroji, krytou běžeckou dráhou, dvěma bazény (jeden má olympijské parametry), tělocvičnami, kurty na racquetball a squash. K ECR přiléhá venkovní plovárna a hřiště na beach volleyball. Na severní části kampusu se potom nachází také všechny sportoviště univerzitního týmu Maryland Terrapins, tedy především stadion na Americký fotbal Byrd stadium s kapacitou 55 tisíc diváků. Stadion nese jméno Curleyho Byrda, dlouholetého prezidenta univerzity a fotbalového trenéra. V roce 1950 na něm britská královna Alžběta II a její manžel princ Filip sledovali svůj první zápas amerického fotbalu. S fotbalovým stadionem sousedí baseballový stánek Shipley Field. Atletický a fotbalový komplex Ludwig Field leží východním směrem. Na severním okraji kampusu byla v roce 2004 postavena největší sportovní dominanta Marylandské univerzity, basketbalová hala pro 18 tisíc diváků Comcast Center.\n\nSportovní týmy Marylandské univerzity v College Parku se nazývají Maryland Terrapins. Pojmenování dostaly podle diamantových želv přirozeně žijících v oblasti Chesapeake Bay. Původně se sportovní týmy nazývaly Old Liners. Státu Maryland se přezdívá The Old Line State, ale v roce 1932 na přání tehdejšího fotbalového trenéra (a pozdějšího prezidenta univerzity) Harryho C. Byrda univerzita převzala nový název. Maskotem je želva Testudo. Týmy nastupují v bílých, červených, zlatých nebo černých dresech (barvy na vlajce státu Maryland).\n\nTerrapins, nebo také zkráceně Terps, dosáhli na rovných 40 národních titulů. Nejvíce si připsal tým mužského lakrosu - celkem 11, poslední v roce 1975. Nejčerstvějšími šampiony se v roce 2011 staly pozemní hokejistky. Největší popularitě se těší především americký fotbal (tituly v letech 1953 a 1955) a basketbal (mužský titul v roce 2002 a ženský v roce 2006).\n\nTýmy soupeří v nejvyšší divizi NCAA-I v konferenci Atlantic Coast Conference (ACC). Hlavními rivaly jsou Duke University (v basketbalu), Johns Hopkins University (lakros), Námořní akademie v Annapolisu, Penn State University, University of Virginia a West Virginia University (všechny americký fotbal). Především basketbalové zápasy s Duke Blue Devils prosluly výbušností a výtržnostmi marylandských studentů po domácích zápasech.\n\nOd roku 1963 se 33 bývalých basketbalistů Maryland Terrapins dočkalo draftování do NBA. Buck Williams, draftovaný v roce 1983 jako trojka draftu týmem New Jersey Nets odehrál v NBA 1307. John Lucas (1976) a Joe Smith (1995) byli draftováni jako jedničky v prvním kole draftu. Fotbalový tým vychoval 3 budoucí vítěze Super bowlu. Dalšími úspěšnými atlety oblékajícími dres Maryland Terrapins byly Vicky Bulletová (ženský basketbal, olympijská vítězka 1988 a mistryně světa 1990), Maurice Edu (fotbalista Glasgow Rangers a americký reprezentant), gymnastka Dominique Dawesová (zlatá olympijská medaile z Atlanty 1996) nebo Renaldo Nehemiah (držitel světového rekordu na 55m překážek a bývalého světového rekordu na 110m překážek).\n\n\n\n\n<br>\n"}
{"id": "764676", "url": "https://cs.wikipedia.org/wiki?curid=764676", "title": "Kostel Panny Marie Pomocné (Teplice nad Metují)", "text": "Kostel Panny Marie Pomocné (Teplice nad Metují)\n\nŘímskokatolický kostel Panny Marie Pomocné v Teplicích nad Metují se nachází u pravého břehu Metuje v místní části Kamenec. Je chráněn jako kulturní památka České republiky.\n\nBarokní poutní kostel z let 1754-1763 byl postaven stavitelem G. J. Kühnem.\n\nZařízení je barokní. Hlavní oltář zobrazuje Pannu Marii Pomocnou zvanou podle místa uložení originálu též Pasovská. Jednalo se o populární obraz barokních Čech, kterému bylo zasvěceno na šedesát kaplí a kostelů. Dále jsou zde dva boční oltáře. Poblíž hlavního vchodu visí obraz z roku 1763 s vyobrazením zakladatele, pražského lékaře a filosofa Jana Maxmiliána z Peytersbergu, který vedle kostela nechal postavit dřevěnou poustevnu ivanitů a žil v ní až do své smrti. V současné době se v tomto filiálním kostele bohoslužby nekonají.\n\n"}
{"id": "764679", "url": "https://cs.wikipedia.org/wiki?curid=764679", "title": "Mary Pearceyová", "text": "Mary Pearceyová\n\nMary Pearceyová (1866 – 23. prosince 1890) byla anglická vražedkyně. Jejími oběťmi byly manželka bývalého milence Pearceyové, Phoebe Hoggová a její dcera, která se rovněž jmenovala Phoebe. Svůj čin spáchala 24. října 1890 a 23. prosince téhož roku za něj byla popravena. Její zločin je někdy zmiňován v souvislosti s Jackem Rozparovačem a Mary Pearceyová bývá zmiňována jako jedna z možných pachatelek těchto zločinů. \n\nMary Pearceyová se narodila jako Mary Eleanor Wheelerová, zřejmě v roce 1866. \n\nNěkdy se mylně uvádí, že její otec, Thomas Wheeler, byl oběšen za vraždu, historička Sarah Beth Hoptonová se ale domnívá, že jde o omyl novinářů a že mezi těmito osobami není žádná spojitost.\n\nPoužívala jméno Pearceová podle Johna Charlese Pearceyho, tesaře, s nímž žila. Když ji ale pro nevěru opustil, začala žít se stěhovákem Frankem Hoggem, který měl ale další milenku, Phoebe Stylesovou. Stylesová otěhotněla, Hogg se s ní se souhlasem Perceyové oženil a manželé se přestěhovali do Kentish Town v Londýně. Stylesová porodila dceru, která se rovněž jmenovala Phoebe.\n\n24. října 1890 přišla Hoggová s dítětem k Pearceyové na návštěvu. Sousedé kolem čtvrté hodiny slyšeli křik. Večer bylo na kupě odpadků v Hampsteadu nalezeno tělo Hoggové s rozbitou lebkou a téměř uřezanou hlavou, asi o jeden a půl kilometru dále senašel zkrvavený černý kočárek, ve Finchley se později našlo udušené osmnáctiměsíční dítě. Těla byla identifikována jako pozůstatky Phoebe Hoggové a její dcery. \n\nKdyž policie prohledala byt Pearceyové, našla skvrny od krve na zdech, na stropě, na její sukni a zástěře a dalších věcech, a také zkrvavený pohrabáč a kuchyňský nůž. Pearceyová tvrdila, že se snažila zabít myši. \n\nPřípad vyvolal obrovskou pozornost tisku, muzeum voskových figurín Madame Tussaud pořídilo její figurínu pro svou síň hrůzy, rovněž zakoupilo kočárek a předměty z kuchyně, v níž došlo k vraždě. Při prvním vystavování těchto předmětů přišel dav třiceti tisíc lidí. Oprátka, na níž byla Pearceyová oběšena, se vystavuje v muzeu Scotland Yardu.\n\nJako mnoho jiných viktoriánských vrahů byla i Mary Pearceyová podezřelá z vražd, připisovaných Jacku Rozparovači. Byla patrně jedinou ženou, která byla ve své době podezírána. Sir Arthur Conan Doyle, autor povídek o Sherlocku Holmesovi, vyslovil domněnku, že by vrahem mohla být žena – ženy mohly vydávat za porodní báby a tak se mohly objevit na veřejnosti ve zkrvaveném oděvu, aniž by vzbudily podezření. Tuto teorii rozvinul v roce 1939 William Stewart v knize \"Jack the Ripper: A New Theory\", kde je už výslovně jmenována Pearceyová. Důkazy jsou ale pouze nepřímé, neexistuje žádný fyzický důkaz ani očité svědectví, které by Pearceyovou s Rozparovačem spojovaly. \n\nDNA testy z května 2006 ukázaly, že sliny na známkách dopisů, které Jack Rozparovač údajně posílal do londýnských novin, jsou pravděpodobně ženské, což ve světovém tisku opět rozvířilo diskusi o Pearceyové a jejím činu.\n"}
{"id": "764683", "url": "https://cs.wikipedia.org/wiki?curid=764683", "title": "Žáry", "text": "Žáry\n\nŽáry nebo Žary je název více sídel:\n\n\nŽáry je také slovenské příjmení:\n"}
{"id": "764686", "url": "https://cs.wikipedia.org/wiki?curid=764686", "title": "Ondřej Avellino", "text": "Ondřej Avellino\n\nSvatý Ondřej Avellino, občanským jménem Lancellotto Avellino (1521, Castronuovo di Sant'Andrea, provincie Basilicata - 10. listopadu 1608, Neapol) byl italský kněz, člen řádu teatinů, prohlášený v roce 1712 papežem Klementem XI. za svatého.\n\nNarodil se v Castronuovu v roce 1521, jeho otcem byl Giovanni Avellino a jeho matkou Margherita, rozená Appellová. Byl pokřtěn jménem Lancellotto, měl mladšího bratra. Jeho základní vzdělání zajistil strýc Cesare Appella, místní děkan. V roce 1532 odešel do několik kilometrů vzdálené obce Senise, kde po čtyři roky studoval klasickou filologii, matematiku a hudbu. 17. dubna 1537 přijal podjáhenské svěcení, další čtyři roky pomáhal svému strýci děkanovi jako katecheta. V roce 1545 nebo 1546 byl vysvěcen na kněze. V následujícím roce se zapsal na univerzitu v Neapoli, kde studoval právo.\n\nV roce 1548 se seznámil se španělským jezuitou Diegem Lainezem, jehož duchovní cvičení v něm vyvolala hlubokou změnu smýšlení a pravou konverzi. Od té doby se rozhodl pokračovat v právnických studiích, zřeknout se však titulu, ovládat svou vůli, každý den postupovat na cestě k dokonalosti a zcela se oddat Bohu v teatinském řádu, který založil sv. Kajetán z Thieny v roce 1524.\n\nDokončil právnická studia, ale nechtěl usilovat o světskou slávu a proto odmítl akademický titul. Než byl přijat do teatinského řádu, pracoval jako advokát u arcibiskupské kurie v Neapoli. V tomto období se stalo, že musel u soudu hájit jistého kněze. Spor vyhrál, ale jen za pomoci lži. Po této události se Lancellotto rozhodl opustit vše, co by mu mohlo bránit ve službě Bohu. Vrátil se do rodné vsi a zřekl se svého dědického podílu ve prospěch bratra, odtud ho ale brzy generální vikář Scipione Rebiba povolal zpět do Neapole.\n\nV roce 1551 byl pověřen úkolem reformovat mravy v klášteře sv. Archanděla v Baianu. V oněch dobách bylo zvykem šlechtických rodin dávat do kláštera děti, pro něž se nepodařilo najít vhodné manželství, což vedlo k úpadku klášterů a prostředí velmi vzdálenému ideálu mnišského života. Lancelotto se všemi svými silami snažil pomocí pečlivého dohledu nad mnichy zavést přísnou disciplínu, což vedlo k nelibosti mnichů a vyústilo až k pokusu o vraždu.\n\n14. dubna 1556 vstoupil do postulátu k teatinům v klášteře sv. Pavla v Neapoli. Třicátého listopadu téhož roku se stal novicem a přijal řeholní jméno Ondřej. Řeholní sliby složil 25. ledna 1558. V roce 1560 se stal představeným noviců, tuto funkci zastával po deset let. Byl velmi ceněn jako zpovědník.\n\nV roce 1567 se stal představeným kláštera sv. Pavla, tím byl následujících deset let. V letech 1573-1577 byl vizitátorem lombardské provincie teatinů, v letech 1590-1591 vizitátorem kampánské provincie.\n\nV květnu 1585 došlo v Neapoli k hladomoru a povstání chudiny. Ondřej Avellino v tomto povstání působil jako vyjednavač a dal chudým k disposici majetek svého řádu.\n\nJeho řád zažil v neapolské, milánské a římské provincii v době jeho působení obrovský rozmach. Významná je také jeho korespondence, která čítá tisíce dopisů, a jeho spisy z oblasti asketiky a biblické výklady, svědčící o velké mariánské úctě. Jeho texty byly inspirovány převážně sv. Augustinem, sv. Janem Zlatoústým a sv. Tomášem Akvinským. K jeho blízkým spolupracovníkům patřili sv. Karel Boromejský a mystik Lorenzo Scupoli, autor knihy \"Duchovní boj\". Jeho korespondence byla publikována ve dvou svazcích v roce 1731.\n\nZemřel 10. listopadu 1608 v Neapoli.\n\nProces beatifikace začal v prosinci 1614, za blahoslaveného byl nakonec prohlášen papežem Urbanem VIII. 14. října 1624 a za svatého Klementem XI. 22. května 1712.\n\nJe pohřben v bazilice sv. Pavla v Neapoli. Katolická církev slaví jeho svátek 10. listopadu. Je ochráncem před neočekávanou smrtí a patronem italské obce Badolato v Kalábrii.\n\n"}
{"id": "764690", "url": "https://cs.wikipedia.org/wiki?curid=764690", "title": "Stolování", "text": "Stolování\n\nStolování je souhrn společenských pravidel a estetických norem, která se týkají hygieny, prostírání a vybavení stolu nádobím i náčiním, správného chování při jídle, pití a obsluhy. Stolování označuje i přípravu a úpravu stolu, židlí a prostředí jídelny například při slavnostní příležitosti.\n\n\n\n\n\n\n\n"}
{"id": "764691", "url": "https://cs.wikipedia.org/wiki?curid=764691", "title": "Wolfgang Pistorius", "text": "Wolfgang Pistorius\n\nWolfgang Pistorius, původním českým jménem Pekař († 1586) byl 44. probošt litoměřické kapituly v letech 1580–1586.\n\nWolfgang Pistorius, původním českým jménem Pekař, pocházel z Horšovského Týna a narodil se mezi léty 1535–1538. Patřil později mezi dvanáct studentů, kteří po předchozím projednání odešli v létě 1555 do Říma studovat teologii a byli přijati na Collegium Germanicum. Po přijetí na již proslulou jezuitskou vysokou školu nastaly určité problémy, ale osm z uvedených studentů bylo tak spokojeno, že požádali o přijetí do jezuitského řádu. V té době byl Wolfgang uváděn podle svého rodiště jako Týnecký, ale pak Pistorius, aby se jeho jméno lišilo od Wolfganga Maria, který byl rovněž z Horšovského Týna a který byl přijal o jeden rok později na studium v Germaniku. Všichni přijatí uchazeči studovali velmi pilně a dosáhli hodnosti doktorské. Císař, který kolegiu posílal každoročně 400 dukátů jako dar za takto vyškolené duchovní, byl s absolventy Germanika velice spokojen.\n\nWolfgang Pistorius se po ukončení studia v Římě vrátil do Čech a brzy převzal na nové jezuitské koleji v Praze katedru teologie. Měl tak veliký úspěch, že řada duchovních požádala pražského arcibiskupa, aby se mohli přednášek Pistoria účastnit. Přednášky navštěvoval i pražský dómský probošt dr. H. Scribonius. Pistorius působil také jako kazatel u sv. Jakuba v Praze a rovněž zde byl vynikajícím řečníkem. S jeho činností byli ale velmi nespokojeni pražští utrakvisté, kteří se rozhodli dokonce podat na Pistoria k císaři žalobu, s ním však neuspěli. Roku 1564 kázal Pistorius ve svém rodišti Horšovském Týně a tamní katolíci byli jeho kázáním nadšeni. Držitel týnského panství Jan mladší z Lobkovic patřil také mezi četné posluchače jeho kázání. V roce 1566 byl Pistorius poslán do Jindřichova Hradce, kde byla právě založena jezuitská kolej; tam působil dva roky. Vedení koleje se zdálo, že Pistorius vystupuje velice ostře, měl se proto vrátit do Prahy. Pistorius to však odmítl a požádal jezuitského provinciála o propuštění z jezuitské koleje.\n\nPražský arcibiskup Brus silně pociťoval nedostatek katolických duchovních. Ustanovil proto Pistoria arciknězem a arciděkanem v Plzni. Nové poslání Pistoria velice uspokojovalo, protože mohl plně realizovat své široké aktivity. Zvláštní pozornost věnoval potírání bludného učení utrakvistů. Také vystupoval proti vlastním kněžím, kteří neplnili základní povinnosti.\n\nPistorius žádal velice často arcibiskupa Bruse o radu a pomoc a byl s ním v častém písemném kontaktu. Protivníci Pistoria v Plzni začali brzy proti němu a obsahu jeho kázání vystupovat. Začali i ničit obrazy Krista a arcibiskupské pastýřské listy. Roku 1570 vydal Jiří Wolf ostudný pamflet o Pistoriovi. Arcibiskup se Pistoria energicky zastal a žádal městskou radu o potrestání pachatele. Přes všechny toto útoky byl Pistorius úspěšný. Právě tato jeho činnost se stala předpokladem, aby se po smrti probošta Kytlice stal hlavním kandidátem na litoměřického probošta.\n\nJiž v době těžké nemoci 43. probošta Marka z Kytlice roku 1577 se začali hlásit uchazeči o ještě neuvolněné proboštství Litoměřice. Bratr probošta Baltazar se snažil, aby jeho blízký příbuzný tuto funkci dostal, i když šlo o velmi mladého muže, který nebyl ani duchovním. O litoměřické proboštství se ucházel také děkan z Budyšína Johann Leisentritt von Julisberg, pozdější administrátor markrabství Lužice. Uchazeč sloužil již 22 let třem císařům, převzal také administraturu osiřelého biskupství, jemuž věnoval z vlastního jmění značnou sumu financí. Rovněž se osvědčil ve sporech katolické církve se saskými luteránskými pastory a superintendenty, kdy opět musel vynaložit vysoké vlastní jmění. Jmenovaný Leisentritt sice byl císařem placen při jeho činnosti a cestách pro císaře, ale to nebylo zdaleka tolik, co sám vydal. Žádost bratra zemřelého Baltazara z Kytlice nebyla ani císařem, ani arcibiskupem doporučena, nejen pro jeho mladý věk, ale i proto, že nebyl duchovní. Arcibiskup Brus prodléval roku 1580 v cisterciáckém klášteře v Oseku, který přešel tehdy do držby arcibiskupství. Dne 28. srpna 1580 zemřel Brus a vystřídal ho arcibiskup Martin Medek (1581–1590). Arcibiskup znovu upozornil, že litoměřická kapitula má mít probošta, dva kanovníky a kaplana. Řešení rozhodl nakonec císař Maxmilián II. jako patron a kolator (udělující obročí). Na doporučení arcibiskupa, aby byly zaručeny pravidelné bohoslužby, měl být zpracován celkový katolický řád pro chrám sv. Štěpána. Císař Maxmilián II. měl velice špatné zkušenosti se jmenováním mladého, dosud nevysvěceného duchovního Jindřicha Donína, který ani v Litoměřicích nikdy nebyl. Až nový císař Rudolf II. jmenoval nakonec 3. září 1580 litoměřickým proboštem Wolfganga Pistoria. Protože na nového probošta připadlo mnoho povinností a byl bez kapitulního děkana, žádal, aby kapitulní děkanství bylo co nejdříve obsazeno. V dopise arcibiskupovi Medkovi 12. října 1583 sdělil nový probošt, že již nemůže zodpovědně plnit i povinnosti děkana. Slíbil jednoznačně plnit všechny povinnosti probošta, ale i další povinnosti v kapitule určující reformovaná statuta kapituly z roku 1559, která byla již i doplněna a upřesněna. Povinnost bydlet při proboštském kostele mají děkan a dva zbylí kanovníci. Probošt mohl z příjmů za Orasice platit ubytování. Protože předchozí probošt byl v Litoměřicích vždy jen krátce, není možné, aby probošt sám řídil a platil opravu dómského děkanství, když Jindřich z Donína se sotva rozhodne stát se knězem i jako děkan kapituly (1574–1584). To vše potvrdil Pistoriovi císařský vicekancléř Schönfeld při svém setkání v Litoměřicích.\n\nJindřich z Donína byl jmenován děkanem nejvýše na tři roky (1579–1582) a do té doby měl být vysvěcen. Lhůta uplynula již dávno a probošt Pistorius žádal důrazně, aby arcibiskup odstranil tyto vážné nedostatky, zabraňující kapitule plnit důsledně všechny stanovené povinnosti.\n\nProbošt Pistorius všechny povinnosti plnil a jako výborný řečník plnil vzorně i funkci kazatele. V této době se ve svatoštěpánském chrámu střídala česká a německá kázání. Česká kázání měl probošt Pistorius, německá zprvu kanovník Adam Droger (1577–1584) a po něm kanovník Jan Herold (1584–1589). Probošt Pistorius dozíral důsledně na konání německých kázání. Probošt potvrdil v dopise arcibiskupovi, že bohužel neumí německy, takže po jistou dobu nebyla zajištěna německá kázání. Již dříve, 6. února 1580 napsal Baltazar z Kytlice, že hodnost probošta nemá být nikdy udělena mladému laikovi, protože by to poškodilo celou kapitulu.\n\nV roce 1582 vypukl v Praze a středních Čechách mor, právě když byl arcibiskupský vizitátor a pražský dómský probošt Scribonius na Plzeňsku a v Horšovském Týně. Litoměřický probošt Pistorius se vizitace v západních Čechách účastnil s uvedenými pražskými dignitám a po vypuknutí moru celou skupinu pozval, aby se v době morové nákazy v Litoměřicích ubytovala. I arcibiskup Medek se před morem uchýlil do Oseka.\n\nJako rozhodný aktivní katolík usilující o katolickou reformu nebyl probošt Pistorius litoměřickými utrakvisty oblíben, docházelo proto k názorovým střetům a ke sporům s městskou radou. Probošt důsledně bránil už potvrzená práva kapituly, a usiloval proto také o práva na pozemky, o něž proboštství postupně přišlo. Ztraceny byly například Malíč, Chyšnov nebo košický mlýn. Dále se kapitula starala o to, aby se její poddaní mohli účastnit na trzích apod. Pistorius nezapomínal na další zlepšení stavu chrámu sv. Štěpána a jeho vybavení. V roce 1582 císař Rudolf II., bez vědomí kapituly, předal ves Slatinu, patřící od počátku kapitule, držitelům libochovického panství Lobkovicům. Proboštství bylo výjimečně dočasně osvobozeno od jednoroční daně 120 kop grošů českých.\n\nPapež Řehoř XIII. (1572–1585) vyhlásil 24. února 1582 nový, tzv. gregoriánský, kalendář, který ale v Čechách vešel v platnost až 6. ledna 1584. V roce 1584 požádal nemocný Pistorius císaře, aby mohl napsat svou závěť s veškerými údaji o své osobě a majetku. Náhlou smrt probošta, která znemožnila napsání jeho závěti, popsal podrobně litoměřický kanovník Mgr. Jan Herold. Pistorius měl podle těchto podkladů ve Starém Městě pražském v Kapří ulici svůj vlastní dům, v Pokraticích u Litoměřic vlastnil další objekt – hospodářský dvůr, který zdědil po svém příbuzném, zemřelém Václavu Mrázkovi. Císař dal proboštovi souhlas k napsání závěti, ale s podmínkou, že dočasný držitel dvora musí plnit vše, co patřilo právem proboštství, zejména předepsané povinnosti. V dochovaném dopise císaře Rudolfa II. z 11. srpna 1586 je sdělení, že probošt Pistorius náhle zemřel, aniž vypracoval svou závěť. Rudolf II. jako patron diecéze dostal obilí, víno, šatstvo, knihy, klenoty a další cenné věci. Tento akt byl opět proti platnému rozhodnutí. Již Ferdinand I. vydal 23. ledna 1552 pro duchovní plnou svobodu při sepisování svých závětí. Pokud duchovní zemřel bez závěti, rozhodl zemský sněm, že třetinu dostane kostel nebo fara, druhou patron a třetí buď příbuzní, nebo chudí. Po smrti probošta Pistoria byl tak porušen zákon, který postihl především litoměřickou kapitulu, jejíž objekty byly již od 15. století ve velmi špatném stavu. Dne 6. října 1586 vyšel tzv. mandát císaře (\"mandátům imperatori\"), který vše ještě znovu oficiálně potvrdil. Česká dvorská kancelář při instalaci nového probošta po Pistoriovi zjistila, že kapitulní děkan Adam Droger převzal z pozůstalosti probošta Pistoria se souhlasem pražského arcibiskupa některá zemědělská zařízení zemřelého probošta pro hospodaření církevních majetků.\n\n"}
{"id": "764693", "url": "https://cs.wikipedia.org/wiki?curid=764693", "title": "Štefan Livinka", "text": "Štefan Livinka\n\nŠtefan Livinka (24. prosince 1913 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSS ve volebním obvodu Čalovo-Galanta. V Národním shromáždění zasedal až do konce jeho funkčního období, tedy do voleb v roce 1960. K roku 1954 se profesně uvádí jako předseda JZD v obci Číčov.\n\n"}
{"id": "764698", "url": "https://cs.wikipedia.org/wiki?curid=764698", "title": "František Lohynský", "text": "František Lohynský\n\nFrantišek Lohynský (1. dubna 1918 - ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Liberec. V Národním shromáždění zasedal do konce jeho funkčního období, tedy do voleb v roce 1960.\n\nV letech 1950-1971 se František Lohynský uvádí jako starosta (dobově \"předseda MNV\") v obci Chrastava. K roku 1954 se profesně uvádí jako montér národního podniku Totex Chrastava.\n\n"}
{"id": "764700", "url": "https://cs.wikipedia.org/wiki?curid=764700", "title": "Serie A 2001/02", "text": "Serie A 2001/02\n\nSoutěžní ročník Serie A 2001/02 byl 100. ročník nejvyšší italské fotbalové ligy a 70. ročník od založení Serie A. Soutěž začala 26. srpna 2001 a skončila 5. května 2002. Účastnilo se jí opět 18 týmů z toho 14 se kvalifikovalo z minulého ročníku. Poslední čtyři týmy předchozího ročníku, jimiž byli Reggina Calcio, Vicenza Calcio, SSC Neapol a poslední tým ročníku - AS Bari, sestoupily do Serie B. Opačným směrem putovali čtyři týmy, jimiž byli Turín Calcio (vítěz druhé ligy), Piacenza FC, AC ChievoVerona a AC Benátky.\n\nTitul v soutěži obhajoval AS Řím, který v minulém ročníku získal 3. prvenství v soutěži.\n\n\nNejlepšími střelci tohoto ročníku Serie A se stali dva hráči. Francouzský útočník David Trezeguet z týmu Juventus FC a italský útočník Dario Hübner z týmu Piacenza Calcio. Oba vstřelili 24 branek.\n"}
{"id": "764702", "url": "https://cs.wikipedia.org/wiki?curid=764702", "title": "Július Lörincz", "text": "Július Lörincz\n\nJúlius Lörincz (16. ledna 1910 Diosek – 14. prosince 1980 Bratislava) byl slovenský a československý malíř, politik Komunistické strany Slovenska maďarské národnosti, poúnorový poslanec Národního shromáždění ČSR a Národního shromáždění ČSSR a poslanec Sněmovny lidu Federálního shromáždění za normalizace.\nV mládí se profiloval jako umělec – malíř. Studoval na sokromých školách G. Mallého v Bratislavě a K. Harmose v Komárně. V letech 1929–1934 absolvoval Vysokou školu výtvarných umění v Budapešti u profesorů Rétiho a Vaszaryho. V roce 1935 přesídlil do Bratislavy. Toho roku měl v Bratislavě svou první výstavu. Byl tehdy členem Masarykovy akademie, která mu udělila za výstavu stipendium a zlatou medaili. Díky tomu pak prodělal studijní pobyty v Paříži, Belgii a Nizozemsku. Na přelomu let 1938–1939 odešel do emigrace do Paříže, ale koncem roku 1939 se přestěhoval do Budapešti, kde byl vězněný a žil zde pod setrvalým policejním dozorem po celou válku. Žánrově ho ovlivnil expresionismus a dílo Pabla Picassa, s nímž se osobně znal.\n\nPo druhé světové válce se angažoval politicky a zastával vedoucí pozice v slovenské i československé komunistické straně. V letech 1953–1976 se uvádí jako člen Ústředního výboru Komunistické strany Slovenska. V letech 1964–1968 byl zároveň členem předsednictva ÚV KSS. 11. sjezd KSČ ho také zvolil za člena Ústředního výboru Komunistické strany Československa. Ve funkci ho potvrdil 12. sjezd KSČ, 13. sjezd KSČ, 14. sjezd KSČ a 15. sjezd KSČ.\n\nPo desítky let zasedal i v nejvyšších zákonodárných sborech. Ve volbách roku 1954 byl zvolen do Národního shromáždění za KSS ve volebním obvodu Fiľakovo-Lučenec-Rimavská Sobota. Mandát obhájil ve volbách v roce 1960 (nyní již jako poslanec Národního shromáždění ČSSR za Středoslovenský kraj, podílel se na přípravě nové ústavy z roku 1960) a volbách v roce 1964. V Národním shromáždění zasedal až do konce jeho funkčního období v roce 1968.\n\nJeho kariéra pokračovala i po invazi vojsk Varšavské smlouvy do Československa za nastupující normalizace. Po federalizaci Československa usedl roku 1969 za KSS do Sněmovny lidu Federálního shromáždění (volební obvod Veľký Krtíš). Mandát obhájil ve volbách v roce 1971 a volbách v roce 1976 (volební obvod Zemianska Olča). V parlamentu setrval až do své smrti roku 1980.\n\nV letech 1948–1968 a znovu od roku 1972 byl předsedou Ústředního výboru organizace maďarské národnostní menšiny v Československu Csemadok. K roku 1954 se navíc profesně uvádí jako redaktor listu \"Uj szó\". Od roku 1977 byl předsedou Svazu slovenských výtvarných umělců a od roku 1978 i místopředsedou Svazu československých výtvarných umělců. Byl nositelem četných státních vyznamenání. V roce 1960 mu byl udělen Řád práce, roku 1973 Řád Vítězného února, roku 1977 Leninova státní cena. V roce 1975 získal titul zasloužilý umělec, v roce 1980 pak i národní umělec.\n\n"}
{"id": "764704", "url": "https://cs.wikipedia.org/wiki?curid=764704", "title": "Farní sbor Českobratrské církve evangelické v Českých Budějovicích", "text": "Farní sbor Českobratrské církve evangelické v Českých Budějovicích\n\nFarní sbor Českobratrské církve evangelické v Českých Budějovicích je sborem Českobratrské církve evangelické v Českých Budějovicích. Sbor spadá pod Jihočeský seniorát.\n\nDuchovními sboru jsou farář David Nečil a farář Daniel Freitinger, kurátorem sboru Jan Matějka.\n\n\n"}
{"id": "764706", "url": "https://cs.wikipedia.org/wiki?curid=764706", "title": "Štefan Ludva", "text": "Štefan Ludva\n\nŠtefan Ludva (22. července 1928 - ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Ústí nad Labem. V Národním shromáždění zasedal do konce jeho funkčního období, tedy do voleb v roce 1960. K roku 1954 se profesně uvádí jako strojní zámečník závodu Julia Fučíka v Chomutově.\n\n"}
{"id": "764707", "url": "https://cs.wikipedia.org/wiki?curid=764707", "title": "Franz Sebastian de Croix von Clerfayt", "text": "Franz Sebastian de Croix von Clerfayt\n\nFranz Sebastian de Croix hrabě von Clerfayt (1733 – 1798) byl rakouský polní zbrojmistr.\n\nPocházel z Hennegavska v rakouském Nizozemí. V roce 1750 vstoupil jako podporučík k pěšímu pluku č. 30. Bojoval v řadě bitev sedmileté války, např. u Štěrbohol, Lehnice či Leuthenu, získal hodnost plukovníka a Vojenský řád Marie Terezie. Kvůli nesouhlasu s osvícenskými reformami císaře Josefa II. na čas odešel z armády. Vrátil se však po vypuknutí války o bavorské dědictví, již v hodnosti generálmajora. Za rakousko-turecké války velel sboru rozmístěnému v Banátu a porazil Turky roku 1789 v bitvě u Toplice. Tím si vysloužil povýšení na podmaršálka, navíc získal komandérský stupeň tereziánského řádu. Velkokříž obdržel o rok později, kdy 26. června 1790 rozhodl svým útokem bitvu u Kalefatu.\n\nRoku 1792 byl pověřen velením sboru v rakouském Nizozemí. Za francouzských revolučních válek obsadil města Longwy a Verdun. Po prohrané bitvě u Jemmapes, které velel Albert Kazimír Sasko-Těšínský, získal Clerfayt velení nad celou armádou v Nizozemí. Nezbývalo mu však nic jiného než ustupovat na východ. Příštího roku velel divizi sloužící pod princem Sasko-Kobursko-Saalfeldským a participoval na porážce Francie u Aldenhoven, Neerwinden a Famars. Rok 1794 zastihl Clerfayta v čele pozorovacího sboru, s nímž se podílel na neúspěchu u Fleurus. Poté se stal opět velitelem celé armády a řídil její ústup z Nizozemí. V roce 1795 velel Dolnorýnské armádě, avšak onemocněl a byl nahrazen arcivévodou Karlem. Poté působil až do své smrti ve Dvorní válečné radě.\n"}
{"id": "764709", "url": "https://cs.wikipedia.org/wiki?curid=764709", "title": "Farní sbor Českobratrské církve evangelické v Jindřichově Hradci", "text": "Farní sbor Českobratrské církve evangelické v Jindřichově Hradci\n\nFarní sbor Českobratrské církve evangelické v Jindřichově Hradci je sborem Českobratrské církve evangelické v Jindřichově Hradci. Sbor spadá pod Jihočeský seniorát.\n\nFarářem je David Balcar a kurátorem sboru Jaroslav Hojný.\n\nPlánovaným dalším farářem je Michal Kitta, t.č. farářem v Hronově.\n\n\n"}
{"id": "764710", "url": "https://cs.wikipedia.org/wiki?curid=764710", "title": "Fridrich Josias Sasko-Kobursko-Saalfeldský", "text": "Fridrich Josias Sasko-Kobursko-Saalfeldský\n\nPrinc Bedřich Josiáš Sasko-Kobursko-Saalfeldský, (26. prosince 1737, Coburg] – 26. února 1815, tamtéž) byl rakouský vojevůdce, který dosáhl hodnosti polního maršála. Bývá stručněji označován také jen jako Josiáš, princ koburský. Účastnil se 13 tažení a 16 bitev, z nichž 10 velel a pouze tu poslední prohrál.\n\nNarodil se coby čtvrtý syn a nejmladší dítě vévody Františka Josiáše Sasko-Kobursko-Saalfeldského a jeho ženy Anny Sofie. Jak bylo zvykem, k nástupnictví byl veden pouze nejstarší syn, mladší synové byli vychováváni k vojenské kariéře, které se také plně věnoval od svých 18 let. V dětství studoval jazyky, náboženství (byl luterán) a přírodní vědy. Pro nedostatek prostředků v mládí necestoval, poprvé opustil vévodství až těsně před nástupem do vojenské služby, když doprovázel svou sestru Charlotte Sofii na její svatbu do Schwerinu.\n\nJako vojevůdce na vrcholu kariéry se během tažení do Rumunska, resp. tehdejší Moldávie seznámil s prostou ženou jménem Therese Stroffeck. 24. září 1789 se jim ve městě Roman narodil syn Frederick (podle jiných zdrojů Bedřich ()), k jehož otcovství se hlásil. Oddáni byli po návratu do Koburku 24. prosince 1789. Syn byl povýšen do šlechtického stavu císařem 25. září 1808. Do dynastických záležitostí zasáhl jednou, kdy pro něho 17. února 1853 vytvořil Ernest II. poslední vévoda sasko-koburský a gothajský titul \"svobodný pán z Romanu\" () podle místa jeho narození. Bylo to v době nástupnické krize vévodství. Ale situaci to nevyřešilo, jako nemanželsky narozený nikdy nebyl následníkem vévodského stolce.\n\nI pro vleklou nemoc (trpěl růží na noze, nemohl už do sedla) odešel princ Josiáš v roce 1794 do výslužby a uchýlil se do Koburku. Sepsal paměti a zemřel stářím v roce 1815. Pochován je v kostele sv. Mořice v Koburku.\n\nPři příležitosti svatby své další sestry v roce 1755 získal od svého nového švagra Karla Alexandra Braniborsko-Ansbašského hodnost rytmistra v jeho kyrysnickém pluku. Poprvé bojoval v bitvě u Lovosic. Začal velet a zúčastnil se bitvy u Štěrbohol, následného obléhání Prahy a bitvy u Kolína. Pak se účastnil odstřelování Žitavy a bitvy u Vratislavi. V roce 1758 byl povýšen na podplukovníka. Při tažení v roce 1759 byl postřelen do paže a povýšen do hodnosti plukovníka Ansbašského pluku. Pod velením polního maršála Laudona bojoval v bitvě u Lehnice a dobyl Svídnici.\n\nDále kariérně postupoval, v roce 1766 se stal generálmajorem a velel brigádě, v roce 1773 byl povýšen na podmaršálka. V letech 1778 až 1788 byl vojenským velitelem v Uhrách a v Haliči a byl povýšen na generála jezdectva.\n\nPo vypuknutí války v roce 1787 dostal za úkol odrazit tureckou invazi do Bukoviny. Pod velením polního maršála Laudona se svým osmnáctitisícovým haličským sborem zvolil útočnou strategii a vpadl na území turecké Moldávie. Zde v dubnu 1788 spolu s ruským vojskem dobyl pevnost Pojana-Losi a v srpnu pevnost Chotin. Pochodem přes území nově založeného Rumunska se spojil s oddíly generála Suvorova, se kterým v srpnu 1789 porazil osmanské vojsko v bitvě u Fokšan. Za toto vítězství obdržel velký kříž vojenského řádu Marie Terezie. V říjnu 1789 byl povýšen na polního maršála. Dále dobyl pevnost Orsowa. Po uzavření míru v Svištovu v roce 1791 byl jmenován velícím generálem v Maďarsku.\n\nZa francouzských revolučních válek byl roku 1793 jmenován velitelem v Rakouském Nizozemí. S francouzskými vojsky svedl vítězné bitvy u Aldenhovenu a Neerwindenu, dobyl pevnost Maastrichtu a zajistil tak Nizozemí. Po bitvě u Famars překročil francouzské hranice a uštědřil revolučním silám další porážky.\n\nV roce 1794 obnovil svou francouzskou kampaň. V dubnu zvítězil v bitvě u Landrecy a následně obsadil i tuto pevnost. V květnu opět triumfoval dokonce za přítomnosti císaře jako velitel pravého křídla u Tournai a zatlačil nepřítele až k Arrasu. Pak se ale síly francouzských a rakouských vojsk vyrovnaly a 26. června 1794 prohrál bitvu u Fleurus a musel ustoupit z Nizozemí za řeku Maas.\n\nNejvětšího věhlasu dosáhl po porážce turecké armády v Rumunsku v roce 1789. Tehdy na jeho počest složil J. Haydn přehlídkový pochod, dnes zvaný \"Koburský pochod\" a W. A. Mozart složil contredanse \"Vítězství hrdiny z Koburku\" (KV 587). V Čechách byla na jeho počest pojmenována v tom roce nově založená vesnice Koburk.\n\nVděčni mu byli i v jeho rodném v bavorském Koburku, 24. října 1911 mu na Divadelním náměstí v Koburku odhalili pomník.\n"}
{"id": "764711", "url": "https://cs.wikipedia.org/wiki?curid=764711", "title": "Farní sbor Českobratrské církve evangelické v Písku", "text": "Farní sbor Českobratrské církve evangelické v Písku\n\nFarní sbor Českobratrské církve evangelické v Písku je sborem Českobratrské církve evangelické v Písku. Sbor spadá pod Jihočeský seniorát.\n\nFarářem je Jiří Ježdík a kurátorem sboru Jiří Vačkář.\n\n\n"}
{"id": "764712", "url": "https://cs.wikipedia.org/wiki?curid=764712", "title": "Václav Lyčka", "text": "Václav Lyčka\n\nVáclav Lyčka (9. dubna 1920 - ???) byl český a československý politik Komunistické strany Československa a poúnorový poslanec Národního shromáždění ČSR a Národního shromáždění ČSSR.\nVe volbách roku 1954 byl zvolen do Národního shromáždění za KSČ ve volebním obvodu Ostrava-Hrabová-Hrabůvka-Brušperk. Mandát obhájil ve volbách v roce 1960 (nyní již jako poslanec Národního shromáždění ČSSR za Severomoravský kraj). V Národním shromáždění zasedal až do konce jeho funkčního období, tedy do voleb v roce 1964.\n\nV roce 1954 získal kromě poslaneckého křesla i post předsedy MNV v obci Proskovice. V roce 1954 byl uváděn profesně jako zámečník Vítkovických železáren Klementa Gottwalda, k roku 1960 již jako předseda odborové organizace ve Vítkovických železárnách.\n\n"}
{"id": "764713", "url": "https://cs.wikipedia.org/wiki?curid=764713", "title": "Božena Lyčková", "text": "Božena Lyčková\n\nBožena Lyčková (22. června 1911 – ???) byla česká a československá politička Komunistické strany Československa a poúnorová poslankyně Národního shromáždění ČSR.\nVe volbách roku 1954 byla zvolena za KSČ do Národního shromáždění ve volebním obvodu Místek-Morávka. V parlamentu setrvala až do konce funkčního období, tedy do voleb roku 1960. K roku 1954 se profesně uvádí jako vedoucí oddělení v národním podniku Slezan v Místku.\n"}
{"id": "764714", "url": "https://cs.wikipedia.org/wiki?curid=764714", "title": "Farní sbor Českobratrské církve evangelické v Soběslavi", "text": "Farní sbor Českobratrské církve evangelické v Soběslavi\n\nFarní sbor Českobratrské církve evangelické v Soběslavi je sborem Českobratrské církve evangelické v Soběslavi. Sbor spadá pod Jihočeský seniorát.\n\nFarářem je Richard Dračka a kurátorem sboru Radovan Žák.\n\n\n"}
{"id": "764717", "url": "https://cs.wikipedia.org/wiki?curid=764717", "title": "Kostel svatého Josefa (Stárkov)", "text": "Kostel svatého Josefa (Stárkov)\n\nKostel svatého Josefa ve Stárkově je postaven na okraji svahu a ke hlavním vstupním dveřím vedou kamenné schody. Nad vstupními dveřmi je hluboká nika, ve které stojí socha svatého Josefa. Kostel je chráněn jako kulturní památka České republiky.\n\nPůvodní dřevěný kostel z roku 1321 byl zasvěcen sv. Barboře. Současný barokní kostel byl postaven v letech 1654-1662. V roce 1668 byl kostel poškozen požárem a tehdejší farář Zachariáš Ruther nechal zesílit stavbu opěrnými pilíři. Věž byla přistavěna v roce 1765. Z boku kostela jsou vsazeny náhrobní kameny Čertorejských z Čertorej. Uvnitř kostela je hrobka rodu. Před kostelem je dřevěná roubená patrová fara z roku 1581.\n\n"}
{"id": "764718", "url": "https://cs.wikipedia.org/wiki?curid=764718", "title": "Farní sbor Českobratrské církve evangelické v Strmilově", "text": "Farní sbor Českobratrské církve evangelické v Strmilově\n\nFarní sbor Českobratrské církve evangelické v Strmilově je sborem Českobratrské církve evangelické v Strmilově. Sbor spadá pod Jihočeský seniorát.\n\nFarářkou je Ludmila Míchalová Mikšíková a kurátorem sboru Ladislav Svoboda.\n\nV listopadu 2012 byla zrušena kazatelská stanice ve Studené. Sbor má tedy již jen jednu kazatelskou stanici v Zahrádkách.\n\n\n"}
{"id": "764719", "url": "https://cs.wikipedia.org/wiki?curid=764719", "title": "Farní sbor Českobratrské církve evangelické v Táboře", "text": "Farní sbor Českobratrské církve evangelické v Táboře\n\nFarní sbor Českobratrské církve evangelické v Táboře je sborem Českobratrské církve evangelické v Táboře. Sbor spadá pod Jihočeský seniorát.\n\nKazatelem sboru je Christof Lange a kurátorem Zdeněk Beneš.\n\n\n"}
{"id": "764720", "url": "https://cs.wikipedia.org/wiki?curid=764720", "title": "Farní sbor Českobratrské církve evangelické ve Volyni", "text": "Farní sbor Českobratrské církve evangelické ve Volyni\n\nFarní sbor Českobratrské církve evangelické ve Volyni je sborem Českobratrské církve evangelické ve Volyni. Sbor spadá pod Jihočeský seniorát.\n\nFarářkou sboru je od 1. srpna 2017 Daniela Zapletalová Grollová, kurátorem sboru je Petr Kučera.\n\n\n\n"}
{"id": "764721", "url": "https://cs.wikipedia.org/wiki?curid=764721", "title": "Kuang-an", "text": "Kuang-an\n\nKuang-an ( , pchin-jinem \"Guǎng'ān\") je městská prefektura v Čínské lidové republice, kde patří k provincii S’-čchuan. Celá prefektura má rozlohu 6 344 čtverečních kilometrů a žije v ní bezmála čtyři a půl milionu obyvatel.\n\nKrajina je na východě hornatá, na západě plochá a ve středu kopcovitá; Kuang-an leží na okraji Sečuánské pánve v nadmořských výškách od 185 metrů nad mořem do 1704 metrů nad mořem. Středem prefektury protéká řeka Čchü, západní částí řeka Ťia-ling-ťiang.\n\nV prefektuře leží vesnice Pchaj-fang patřící k městu Sie-sin, kde je muzeum v rodném domě Tenga Siao-pchinga.\n"}
{"id": "764722", "url": "https://cs.wikipedia.org/wiki?curid=764722", "title": "Pavol Majling", "text": "Pavol Majling\n\nPavol Majling (13. června 1911 Banská Bystrica-Rudlová – 15. února 1984 Bratislava) byl slovenský a československý politik Komunistické strany Slovenska, poúnorový poslanec Národního shromáždění ČSR, Národního shromáždění ČSSR Slovenské národní rady a Sněmovny lidu Federálního shromáždění, diplomat a ministr vlád Československa. V roce 1968 představitel kolaborační prosovětské ultralevice v KSČ, později odstraněn z funkcí.\nVystudoval obchodní akademii v Banské Bystrici, v letech 1930–1948 v tomto městě pracoval v městské spořitelně. V roce 1948 byl ředitelem Okresní spořitelny a záložny v Banské Bystrici. Za druhé světové války se podílel na odboji a byl účastníkem Slovenského národního povstání, přičemž působil jako pobočník velitele partyzánských jednotek v Banské Bystrici.\nPo druhé světové válce se angažoval politicky a zastával vedoucí pozice ve slovenské i československé komunistické straně. V letech 1946–1962 se uvádí jako člen Ústředního výboru Komunistické strany Slovenska, přičemž v tomto období zastával navíc i posty člena revizní komise KSS nebo člena byra ÚV KSS. X. sjezd KSČ ho také zvolil kandidátem Ústředního výboru Komunistické strany Československa. XI. sjezd KSČ a XII. sjezd KSČ ho zvolil členem ÚV KSČ.\n\nK roku 1954 se profesně uvádí jako pověřenec a předseda Slovenského plánovacího úřadu. V období březen 1953 – srpen 1954 zastával post pověřence financí v 10. Sboru pověřenců, od srpna 1954 v něm přešel na pozici pověřence – předsedy Slovenského úřadu plánovacího. Funkci pověřence a předsedy Slovenského plánovacího úřadu si uchoval i v 11. Sboru pověřenců a ve 12. Sboru pověřenců, ve kterém navíc zastával funkci 1. místopředsedy Sboru pověřenců. I po zrušení Snoru pověřenců coby kolektivního orgánu byl do září 1961 místopředsedou SNR a předsedou Slovenské plánovací komise.\n\nV roce 1956 se podílel na projednávání mírných změn kompetencí Sboru pověřenců a SNR v souvislosti s jistým politickým uvolněním.\n\nByl členem vlád Československa. V třetí vládě Viliama Širokého byl v letech 1960–1961 ministrem bez portfeje a pak v letech 1961–1963 Ministr – předseda Ústředního úřadu státní kontroly a statistiky (tedy fakticky předseda Státního statistického úřadu). Tuto funkci pak zastával až do roku 1967 i v následující vládě Jozefa Lenárta. Podílel se na koncepci poválečné industrializace Slovenska. Působil i v diplomacii jako československý velvyslanec v Bulharsku a Řecku. Zasedal v předsednictvu Slovenské národní rady.\n\nDlouhodobě zasedal v nejvyšších zákonodárných sborech. Ve volbách roku 1954 byl zvolen do Slovenské národní rady. Opětovně byl do SNR zvolen ve volbách roku 1960. Zároveň byl ve volbách roku 1954 zvolen do Národního shromáždění za KSS ve volebním obvodu Malacky-Bratislava-okolí. Mandát získal i ve volbách v roce 1960 (nyní již jako poslanec Národního shromáždění ČSSR za Středoslovenský kraj, podílel se na přípravě nové ústavy z roku 1960) a volbách v roce 1964. V Národním shromáždění zasedal až do konce jeho funkčního období v roce 1968.\n\nJeho kariéra pokračovala i po invazi vojsk Varšavské smlouvy do Československa za nastupující normalizace. Po federalizaci Československa usedl roku 1969 za KSS do Sněmovny lidu Federálního shromáždění (volební obvod Zvolen). V parlamentu setrval do konce jeho funkčního období, tedy do voleb v roce 1971.\n\nPatřil, jako jeden z mála Slováků, k okruhu kolaborační konzervativní ultralevice – takzvaná Levá fronta. Tato skupina se profilovala ještě radikálněji na obhajobu konzervativního pojetí socialistické společnosti než Vasil Biľak, který sám Majlinga nesnášel (jak uvádí historik Jan Rychlík). V srpnu 1968 odmítl coby československý velvyslanec v Sofii splnit pokyn československé vlády, aby bulharským úřadům předal formální protest proti okupaci. Když po nástupu normalizace získal za odměnu post velvyslance ČSSR v Řecku. Biľak ale v roce 1970 zařídil jeho odvolání. Bylo proti němu vzneseno obvinění ze spolupráce s francouzskou tajnou službou a Majling byl roku 1974 vyloučen z KSČ. Obvinění se neprokázalo, nicméně bývalý vlivný politik skončil jako penzista.\n\n"}
{"id": "764727", "url": "https://cs.wikipedia.org/wiki?curid=764727", "title": "Alois Málek", "text": "Alois Málek\n\nAlois Málek (15. ledna 1893 Rozsochy – 2. prosince 1958 Slavonice) byl český a československý politik Komunistické strany Československa, poúnorový poslanec Národního shromáždění ČSR a ministr vlád Československa.\nVyučil se krejčím. Patřil k zakládajícím členům KSČ v roce 1921. V roce 1926 odjel do Sovětského svazu budovat družstvo Interhelpo a působil tam v oděvním průmyslu až do návratu do Československa po roce 1945.\n\nV letech 1946 až 1950 pracoval jako ředitel továrny na oděvy Palas – Artis ve Slavonicích. Počátkem roku 1950 byl jmenován ředitelem prostějovského oděvního kombinátu, aby koncem roku 1950 přešel do vlády Antonína Zápotockého a Viliama Širokého a působil zde v letech 1950–1951 coby ministr lehkého průmyslu. Funkci si podržel až do roku 1956 i v následující druhé vládě Viliama Širokého.\n\nVe volbách roku 1954 byl zvolen do Národního shromáždění za KSČ ve volebním obvodu Bystřice nad Pernštejnem-Boskovice. V Národním shromáždění zasedal do své smrti roku 1958. Pak ho nahradil Josef Tatíček.\n\nNa funkci ministra rezignoval ze zdravotních důvodů. Žil pak ve Slavonicích, kde náhle zemřel 2. prosince 1958. Tělo bylo odvezeno do krematoria v Brně.\n\n"}
{"id": "764728", "url": "https://cs.wikipedia.org/wiki?curid=764728", "title": "Letecká základna Los Angeles", "text": "Letecká základna Los Angeles\n\nJe domovskou základnou 61. křídla týlové služby letecké základny (61st Air Base Wing), jehož úkolem je personální, technická a logistická podpora chodu Střediska SMSC i základny jako takové.\n\nHistorie této základny se začala psát v roce 1961, kdy Letectvo Spojených států vyslovilo záměr zkonsolidovat Divizi kosmických systémů (Space Systems Division) a Výzkumné a vývojové centrum (Research and Development Center), které vzniklo roku 1960 pod hlavičkou „The Aerospace Corporation“ za účelem podpory stávajících vesmírných programů amerického letectva. Plán zahrnoval akvizici dvou velkých pozemků s nemovitostmi přilehlých k Výzkumnému a vývojovému centru. Výrobní závod letadel amerického námořnictva, který se nacházel na severozápadním rohu ulic Aviation a El Segundo Boulevard, byl v říjnu 1962 přesunut pod správu letectva. Další pozemek, nacházející se na jihozápadním rohu týchž ulic, byl v té době ve vlastnictví těžební společnosti. V listopadu 1962 se výše zmíněné The Aerospace Corporation podařilo tyto pozemky odkoupit a mezi únorem 1963 až dubnem 1964 si zde vybudovala nové sídlo. K 10. dubnu 1964 byly pozemky ve vlastnictví letectva, nacházející se kolem průsečíku ulic Aviation a El Segundo Boulevard, pojmenovány jako Los Angeles Air Force Station. V září 1987 pak tato základna získala svůj současný název Los Angeles Air Force Base – Letecká základna Los Angeles.\n\nV roce 2006 byly pozemky v oblasti A (Area A) trvale uzavřeny po dohodě s místním stavebním developerem, se kterým letectvo vyměnilo oblast A za to, že developer vybuduje v oblasti B (Area B) Schrieverův vesmírný komplex (Schriever Space Complex) a další přilehlé budovy. Tento komplex byl zprovozněn v únoru 2007.\n\n"}
{"id": "764730", "url": "https://cs.wikipedia.org/wiki?curid=764730", "title": "Ján Maliňák", "text": "Ján Maliňák\n\nJán Maliňák (3. října 1922–???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSS ve volebním obvodu Stropkov-Medzilaborce-Humenné. V Národním shromáždění zasedal až do konce jeho funkčního období, tedy do voleb v roce 1960.\n\nMezi léty 1945–1954 se Ján Maliňák uvádí jako jeden z předsedů MNV v obci Sninské Hámre. K roku 1954 byl zároveň zmiňován jako soukromý rolník v obci Vojtovce.\n\n"}
{"id": "764731", "url": "https://cs.wikipedia.org/wiki?curid=764731", "title": "Oldřich Malý", "text": "Oldřich Malý\n\nOldřich Malý (9. října 1905 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Brno-město VII. V Národním shromáždění zasedal do konce jeho funkčního období, tedy do voleb v roce 1960. K roku 1954 se profesně uvádí jako strojní zámečník Závodů Jana Švermy Brno.\n\n"}
{"id": "764733", "url": "https://cs.wikipedia.org/wiki?curid=764733", "title": "Diskografie Synkop 61", "text": "Diskografie Synkop 61\n\nToto je diskografie české rockové skupiny Synkopy 61, která vystupovala také pod názvy Synkopy a Synkopy & Oldřich Veselý.\n\n"}
{"id": "764734", "url": "https://cs.wikipedia.org/wiki?curid=764734", "title": "Štefan Manca", "text": "Štefan Manca\n\nŠtefan Manca (4. března 1915 – ???) byl slovenský a československý politik, poúnorový bezpartijní poslanec Národního shromáždění ČSR a poslanec Sněmovny lidu Federálního shromáždění za normalizace.\nVe volbách roku 1954 byl zvolen do Národního shromáždění ve volebním obvodu Piešťany-Nové Mesto nad Váhom jako bezpartijní poslanec. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako ředitel Státních lázní Piešťany.\n\nDo parlamentu se později ještě vrátil. Po federalizaci Československa byl ve volbách v roce 1971 zvolen (opět jako bezpartijní) do Sněmovny lidu Federálního shromáždění (volební obvod Západoslovenský kraj). Setrval zdedo konce funkčního období, tedy do voleb v roce 1976.\n\n"}
{"id": "764735", "url": "https://cs.wikipedia.org/wiki?curid=764735", "title": "Ludvík Švihovský z Rýzmburku", "text": "Ludvík Švihovský z Rýzmburku\n\nLudvík Švihovský z Rýzmberka byl 45. probošt litoměřické kapituly v letech 1586–1587.\n\nNecelých sedm týdnů po smrti 44. probošta litoměřické kapituly Pistoria byl novým litoměřickým proboštem jmenován Ludvík Švihovský z Rýzmburku, který pocházel ze staré české rodiny, doložené již od konce 12. století (1193). Jeho otec Ferdinand držel panství Dobříš, krátce i Višňovou, kterou podstoupil roku 1571 králi a obdržel zrušený Sázavský klášter. Měl postupně dvě manželky, Anežku Žateckou z Vejkršdorfu a po ní Alžbětu z Malovic. Byl hejtmanem kouřimského kraje a zemřel roku 1595. Měl čtyři syny – Děpolda, Bedřicha, Václava (zemřel 1608), který se stal jezuitou, a Ludvíka, který byl proboštem litoměřickým (zemřel 14. června 1587).\n\nLudvík Švihovský z Rýzmberka studoval filozofii nejdříve v pražské jezuitské koleji, kde byl jeho starší bratr Václav. Ludvík pokračoval ve studiu teologie u jezuitů v Dillingen. Tamní jezuitská kolej byla povýšena na univerzitu. Po dokončení studia teologie obdržel Ludvík tonzuru, nižší svěcení a subdiakonát. Vzhledem k dobrým zprávám o Ludvíkovi jej císař Rudolf II. jmenoval 6. září 1586 litoměřickým proboštem, i když mu ještě nebylo plných 22 let. Císař připojil ke jmenovacímu dekretu, že nový probošt dá 400 tolarů císařskému dvoru, jak tomu bylo za předchozího probošta Pistoria. Tento obnos byl určen k vyznamenání člena proslulé rudolfínské renesanční kapely Filipa de Monte. Slavnostní instalace Ludvíka Švihovského se po potvrzení jmenování arcibiskupem pražským uskutečnila až za rok, 14. června 1587, ještě jen jako subdiakona – bez kněžského svěcení. Po instalaci dvaadvacetiletého probošta a kapitulního děkana Drogera vyzvali oba poddané proboštství a kapituly, aby složili příslušnou přísahu věrnosti. Nového probošta se zřejmě na podnět některých členů kapituly dotklo, že poddaní patřící proboštovi měli složit věrnostní přísahu také kapitulnímu děkanovi, což bylo v rozporu se statuty. Brzy došel císařský mandát, že proboštští poddaní nejsou povinni přísahu věrnosti složit kapitulnímu děkanovi. Týkalo se to především poddaných v předměstích Rybáře a Zásada.\n\nNový mladý probošt však náhle 14. června 1587 zemřel. Tato překvapivá náhlá smrt dala podnět k rozšíření zvěsti, že mladičký probošt byl otráven. Tuto zvěst nejbližší proboštovi příbuzní tajně potvrzovali. Jeho náhlou smrtí byl překvapen i arcibiskup Martin Medek z Mohelnice (1581–1590). Proto písemně vyzval 17. června 1587 kapitulního děkana Drogera, aby co nejdříve přijel do Prahy a podal bližší vysvětlení, a pokud by byl nemocen, aby místo něj přijel kanovník Mgr. Jan Horák.\n\n"}
{"id": "764736", "url": "https://cs.wikipedia.org/wiki?curid=764736", "title": "Václav Mandovec", "text": "Václav Mandovec\n\nVáclav Mandovec (27. září 1910 – ???) byl český a československý politik Komunistické strany Československa a poúnorový poslanec Národního shromáždění ČSR, Národního shromáždění ČSSR a Sněmovny lidu Federálního shromáždění.\nK roku 1954 se profesně uvádí jako náměstek předsedy ONV Sedlčany a předseda JZD Kňovice.\n\nVe volbách roku 1954 byl zvolen do Národního shromáždění za KSČ ve volebním obvodu Praha-venkov. Mandát získal i ve volbách v roce 1960 (nyní již jako poslanec Národního shromáždění ČSSR za Středočeský kraj) a volbách v roce 1964. V Národním shromáždění zasedal až do konce jeho funkčního období v roce 1968.\n\nJeho kariéra pokračovala i po invazi vojsk Varšavské smlouvy do Československa za nastupující normalizace. Po federalizaci Československa usedl roku 1969 za KSČ do Sněmovny lidu Federálního shromáždění (volební obvod Sedlčany). V parlamentu setrval do konce jeho funkčního období, tedy do voleb v roce 1971. K roku 1968 se uvádí jako předseda JZD.\n\n"}
{"id": "764737", "url": "https://cs.wikipedia.org/wiki?curid=764737", "title": "Josef Marek (politik ČSL)", "text": "Josef Marek (politik ČSL)\n\nJosef Marek (7. duben 1909 Lukavice - ???) byl český a československý politik Československé strany lidové a poúnorový poslanec Národního shromáždění ČSR.\nPo vyučení strojníkem pracoval mezi lety 1928 a 1930 v mladoboleslavské automobilce. V letech 1930-1936 byl zaměstnán v továrně na lékařské přístroje v Libni jako mechanik. Od roku 1936 byl mechanikem v Pražských jatkách, kde pracoval až do důchodu. Od roku 1930 byl členem ČSL. Prosazoval se až v 50. letech, kdy působil jako člen Ústředního národního výboru hlavního města Prahy. Po roce 1960 již není o jeho aktivitách nic známo.\n\nVe volbách roku 1954 byl zvolen za ČSL poslancem ve volebním obvodu Praha-město. V Národním shromáždění zasedal až do konce jeho funkčního období, tedy do voleb v roce 1960. K roku 1954 se profesně uvádí jako člen ÚNV v Praze a údržbář n. p. Pražské jatky.\n\n\"Poznámka: O poslanci KSČ z let 1960-1964 pojednává článek Josef Marek (politik KSČ).\"\n\n"}
{"id": "764741", "url": "https://cs.wikipedia.org/wiki?curid=764741", "title": "Pavel Mašek", "text": "Pavel Mašek\n\nPavel Mašek (17. dubna 1926 - ???) byl český a československý důstojník, politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Valašské Meziříčí. V Národním shromáždění zasedal do konce jeho funkčního období, tedy do voleb v roce 1960.\n\nV době, kdy byl zvolen do parlamentu, mu bylo teprve 28 let. Pocházel ze Šumavy, vystudoval učitelský ústav v Plzni a po krátké učitelské praxi se stal profesionálním vojákem, v níž sloužil jako důstojník. Do Národního shromáždění kandidoval s hodností podplukovníka.K roku 1954 se profesně uvádí jako člen ONV v Kroměříži a důstojník.\n\nK roku 1975 se uvádí jistý Pavel Mašek jako náčelník politického oddělení a zástupce náčelníka Zpravodajské správy Generálního štábu ČSLA. Tehdy měl hodnost plukovníka a byl povýšen na generálmajora.\n\n"}
{"id": "764743", "url": "https://cs.wikipedia.org/wiki?curid=764743", "title": "Víkingur Reykjavík", "text": "Víkingur Reykjavík\n\nKnattspyrnufélagið Víkingur je islandský fotbalový klub z Reykjavíku. Založen byl roku 1908. Pětkrát se stal islandským mistrem (1920, 1924, 1981, 1982, 1991), vyhrál islandský fotbalový pohár (1971, 2019). V evropských pohárech startoval čtyřikrát. V Poháru vítězů pohárů 1972/73 vypadl v 1. kole s Legií Varšava. Tři mistrovské tituly znamenaly tři starty v Poháru mistrů evropských zemí, vždy však Víkingur ztroskotal již na úvodním soupeři, v sezóně 1982/83 na Realu Sociedad San Sebastian, o rok později na maďarském mistru Raba ETO Györ a v sezóně 1992/93 na PFK CSKA Moskva.\n\n"}
{"id": "764744", "url": "https://cs.wikipedia.org/wiki?curid=764744", "title": "Jozef Matějička", "text": "Jozef Matějička\n\nJozef Matějička (29. října 1922 - ???) byl československý politik Komunistické strany Československa z českých zemí ale slovenské národnosti a poúnorový poslanec Národního shromáždění ČSR a Národního shromáždění ČSSR.\nVe volbách roku 1954 byl zvolen do Národního shromáždění za KSČ ve volebním obvodu Liberec. Mandát obhájil ve volbách v roce 1960 (nyní již jako poslanec Národního shromáždění ČSSR za Severočeský kraj). V Národním shromáždění zasedal do konce jeho funkčního období, tedy do voleb v roce 1964. K roku 1954 se profesně uvádí jako dělník v dílnách Československých státních drah.\n\n"}
{"id": "764745", "url": "https://cs.wikipedia.org/wiki?curid=764745", "title": "František Matoušek (bezpartijní politik)", "text": "František Matoušek (bezpartijní politik)\n\nFrantišek Matoušek byl český a československý politik a poúnorový bezpartijní poslanec Národního shromáždění ČSR.\nVe volbách roku 1954 byl zvolen do Národního shromáždění ve volebním obvodu Kyjov jako bezpartijní poslanec. V Národním shromáždění zasedal do konce jeho funkčního období, tedy do voleb v roce 1960. K roku 1954 se profesně uvádí jako člen MNV a člen představenstva JZD v obci Koryčany.\n\n"}
{"id": "764747", "url": "https://cs.wikipedia.org/wiki?curid=764747", "title": "Örgryte IS", "text": "Örgryte IS\n\nÖrgryte IS je švédský fotbalový klub z města Göteborg. Založen byl roku 1887 a sehrával velkou úlohu v počátcích švédské kopané. Renesanci prožíval především v 80. letech 20. století. Dvanáctkrát se stal mistrem Švédska (1896, 1897, 1898, 1899, 1902, 1904, 1905, 1906, 1907, 1909, 1913, 1985), jednou získal švédský fotbalový pohár (1999/00). V únoru 2011 klub zbankrotoval a byl přeřazen do nižších soutěží.\n\nSeznam českých hráčů, kteří působili v klubu Örgryte IS:\n\n"}
{"id": "764759", "url": "https://cs.wikipedia.org/wiki?curid=764759", "title": "Serie A 2000/01", "text": "Serie A 2000/01\n\nSoutěžní ročník Serie A 2000/01 byl 99. ročník nejvyšší italské fotbalové ligy a 69. ročník od založení Serie A. Soutěž začala 1. října 2000 a skončila 17. června 2001. Účastnilo se jí opět 18 týmů z toho 14 se kvalifikovalo z minulého ročníku. Poslední čtyři týmy předchozího ročníku, jimiž byli Turín Calcio, AC Benátky, Cagliari Calcio a poslední tým ročníku - FC Piacenza, sestoupily do druhé ligy. Opačným směrem putovali čtyři týmy, jimiž byli Vicenza Calcio (vítěz druhé ligy), Atalanta BC, Brescia Calcio a SSC Neapol.\n\nTitul v soutěži obhajoval tým SS Lazio, který v minulém ročníku získal své 2. prvenství v soutěži.\n\n\nNejlepším střelcem tohoto ročníku Serie A se stal argentinský útočník Hernán Crespo. Hráč SS Lazio vstřelil 26 branek.\n"}
{"id": "764761", "url": "https://cs.wikipedia.org/wiki?curid=764761", "title": "Josef Matoušek (politik KSČ)", "text": "Josef Matoušek (politik KSČ)\n\nJosef Matoušek byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění ve volebním obvodu Plzeň jako bezpartijní poslanec, později v průběhu výkonu mandátu uváděn jako člen KSČ. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako vedoucí školního statku při zemědělské škole v Březnici.\n\n\"Poznámka: V databázi poslanecké sněmovny je Josef Matoušek uváděn jako politik, který v parlamentu zasedal ve volebních obdobích 1918-1935 a 1954-1960. Vzhledem k tomu, že meziválečný poslanec Matoušek zemřel roku 1945, jde o omyl, kdy dvě osoby téhož jména byly započteny jako jedna osoba. O meziválečném poslanci pojednává samostatný článek Josef Matoušek starší.\"\n\n"}
{"id": "764763", "url": "https://cs.wikipedia.org/wiki?curid=764763", "title": "František Meixner", "text": "František Meixner\n\nFrantišek Meixner (7. listopadu 1910 - ???) byl český a československý politik Komunistické strany Československa a poúnorový poslanec Národního shromáždění ČSR.\nPo volbách roku 1954 byl zvolen do Národního shromáždění za KSČ ve volebním obvodu Slaný. Mandát nabyl až dodatečně v červenci 1957 jako náhradník poté, co zemřel poslanec Josef Pokorný. V Národním shromáždění zasedal do konce jeho funkčního období, tedy do voleb v roce 1960.\n\nProfesí je roku 1960 uváděn jako dělník. V letech 1951-1953 byl prvním tajemníkem výboru KSČ v Novém Strašecí. V roce 1953 pracoval v Švermových závodech a v roce 1957 byl předsedou celozávodního výboru KSČ v tomto podniku.\n\n"}
{"id": "764765", "url": "https://cs.wikipedia.org/wiki?curid=764765", "title": "Richard Měhýž", "text": "Richard Měhýž\n\nRichard Měhýž, též Richard Mehýž (20. září 1916 – ???), byl český a československý politik Komunistické strany Československa a poúnorový poslanec Národního shromáždění ČSR a Národního shromáždění ČSSR.\nVe volbách roku 1954 byl zvolen do Národního shromáždění ve volebním obvodu Valašské Klobouky jako bezpartijní poslanec, později v průběhu výkonu mandátu uváděn jako člen KSČ. Mandát obhájil ve volbách v roce 1960 (nyní již jako poslanec Národního shromáždění ČSSR za Jihomoravský kraj). V parlamentu setrval až do konce funkčního období, tedy do voleb roku 1964.\n\nBydlel v obci Slavičín a pracoval jako frézař ve Valašských strojírnách ve Slavičíně.\n"}
{"id": "764767", "url": "https://cs.wikipedia.org/wiki?curid=764767", "title": "Jana Holinková-Mičkovská", "text": "Jana Holinková-Mičkovská\n\nJana Holinková-Mičkovská (15. června 1933 – ???) byla slovenská a československá politička Komunistické strany Československa a poúnorová poslankyně Národního shromáždění ČSR.\nDo parlamentu byla zvolena roku 1954 jako nejmladší kandidátka ve věku 21 let. Od 15 let pracovala v Oděvních závodech Viliama Širokého v Trenčíně, kde absolvovala závodní školu práce a postupně přešla na vyšší posty. Působila v ROH i ČSM.\n\nVe volbách roku 1954 byla zvolena do Národního shromáždění ve volebním obvodu Trenčín I. Zvolena byla jako bezpartijní poslankyně, později v průběhu výkonu mandátu uváděna jako členka KSS. Původně do parlamentu nastupovala jako Jana Mičkovská, v červenci 1958 se provdala a jmenovala se pak Jana Holinková. V parlamentu setrvala až do konce funkčního období, tedy do voleb roku 1960. K roku 1954 se profesně uvádí jako kontrolorka Oděvních závodu Viliama Širokého v Trenčíně.\n\n"}
{"id": "764773", "url": "https://cs.wikipedia.org/wiki?curid=764773", "title": "Augustín Michalička", "text": "Augustín Michalička\n\nAugustín Michalička, též Augustin Michalička (31. srpna 1914 Prešpurk – 8. ledna 1998 Bratislava), byl slovenský a československý politik Komunistické strany Slovenska a poúnorový poslanec Národního shromáždění ČSR.\nPo druhé světové válce se angažoval politicky a zastával vedoucí pozice v slovenské i československé komunistické straně. V letech 1953-1966 se uvádí jako člen Ústředního výboru Komunistické strany Slovenska, přičemž v období let 1953-1957 jako tajemník ÚV KSS a člen sekretariátu KSS, v roce 1953 jako člen předsednictva KSS a v letech 1962 a 1966 jako člen Ústřední kontrolní a revizní komise ÚV KSS. Na celostátní konferenci KSČ byl v prosinci 1952 zvolen kandidátem Ústředního výboru Komunistické strany Československa. K roku 1954 se profesně uvádí jako tajemník ÚV KSS.\n\nVe volbách roku 1954 byl zvolen do Národního shromáždění za KSS ve volebním obvodu Čadca. V Národním shromáždění zasedal až do konce jeho funkčního období, tedy do voleb v roce 1960.\n\nV dubnu 1954 byl na zasedání ÚV KSS zvolen do komise, která měla připravit zprávu pro tisk v rámci procesu s buržoazními nacionalisty.\n\n"}
{"id": "764775", "url": "https://cs.wikipedia.org/wiki?curid=764775", "title": "Mistrovství světa v rychlobruslení ve sprintu 2012", "text": "Mistrovství světa v rychlobruslení ve sprintu 2012\n\nMistrovství světa v rychlobruslení ve sprintu 2012 se uskutečnilo ve dnech 28. a 29. ledna 2012 v rychlobruslařské hale Olympic Oval v kanadském Calgary. Celkově se jednalo o 43. světový sprinterský šampionát. Z předchozího mistrovství světa obhajovali tituly Jihokorejec I Kju-hjok a Kanaďanka Christine Nesbittová. V Calgary zvítězili Nizozemec Stefan Groothuis a Číňanka Jü Ťing.\n\nČeskou výpravu tvořila pouze Karolína Erbanová (17. místo), která byla první Češkou, jež se sprinterského šampionátu zúčastnila.\n\n<nowiki>*</nowiki> pád\n\n"}
{"id": "764776", "url": "https://cs.wikipedia.org/wiki?curid=764776", "title": "Jan Michalka", "text": "Jan Michalka\n\nJan Michalka, též Ján Michalka (19. května 1914 - ???), byl československý politik Komunistické strany Československa z českých zemí ale slovenské národnosti a poúnorový poslanec Národního shromáždění ČSR.\nPo volbách roku 1954 byl zvolen do Národního shromáždění za KSČ ve volebním obvodu Rýmařov-Šumperk. V Národním shromáždění zasedal do konce jeho funkčního období, tedy do voleb v roce 1960.\n\nPocházel ze Slovenska, ale po osvobození se v roce 1945 přestěhoval do českých zemí. Od roku 1946 pracoval\njako dělník v Kovohutích Břidličná. V roce 1950 byl v tomto podniku jmenován velitelem závodní stráže a v této funkci pracoval i v době voleb v roce 1954.\n\n"}
{"id": "764779", "url": "https://cs.wikipedia.org/wiki?curid=764779", "title": "Libna", "text": "Libna\n\nLibna (hebrejsky: \"לבנה\") je jedním z míst, kde se podle Starého zákona Izraelci zastavili během exodu (4 Moj. 33:20, 21). Libna se údajně nacházel v místě Wadi Gira, asi 25 km na jihozápad od severního okraje Akabskégo zálivu.\n"}
{"id": "764781", "url": "https://cs.wikipedia.org/wiki?curid=764781", "title": "Martin Mikuláš", "text": "Martin Mikuláš\n\nMartin Mikuláš (13. ledna 1923 – 1. října 1995) byl slovenský a československý politik Komunistické strany Slovenska a poúnorový poslanec Národního shromáždění ČSR, Národního shromáždění ČSSR, Slovenské národní rady a Sněmovny lidu Federálního shromáždění.\nVe volbách roku 1954 byl zvolen do Národního shromáždění za KSS ve volebním obvodu Liptovský Mikuláš-Ružomberok. V parlamentu setrval do konce funkčního období, tedy do voleb v roce 1960. Ve volbách roku 1960 byl zvolen do Slovenské národní rady.\n\nV celostátním parlamentu se znovu objevil po volbách v roce 1964 (nyní již jako poslanec Národního shromáždění ČSSR za Středoslovenský kraj). V Národním shromáždění zasedal až do konce jeho funkčního období v roce 1968.\n\nPo federalizaci Československa usedl roku 1969 za KSS do Sněmovny lidu Federálního shromáždění (volební obvod Ružomberok). V parlamentu setrval do konce jeho funkčního období, tedy do voleb v roce 1971.\n\n"}
{"id": "764782", "url": "https://cs.wikipedia.org/wiki?curid=764782", "title": "Kehelata", "text": "Kehelata\n\nKehelata (hebrejsky: \"קהלתה\") je jedním z míst, kde se podle Starého zákona Izraelci zastavili během exodusu (4 Moj. 33:22, 23). Kehelata se údajně nacházel v místě Wadi Bir, asi 57 km na jihozápad od severního okraje Akabskégo zálivu.\n"}
{"id": "764783", "url": "https://cs.wikipedia.org/wiki?curid=764783", "title": "Jaroslava Míšková", "text": "Jaroslava Míšková\n\nJaroslava Míšková (14. června 1925 – ???) byla česká a československá politička Komunistické strany Československa a poúnorová poslankyně Národního shromáždění ČSR, Národního shromáždění ČSSR a Sněmovny lidu Federálního shromáždění.\nPo volbách roku 1954 byla zvolena za KSČ do Národního shromáždění ve volebním obvodu Teplice-město-venkov. Mandát nabyla až dodatečně v červenci 1957 jako náhradnice poté, co rezignovala poslankyně Marie Petrová. Mandát obhájila ve volbách v roce 1960 (nyní již jako poslankyně Národního shromáždění ČSSR za Severočeský kraj) a volbách v roce 1964. V Národním shromáždění zasedala až do konce jeho funkčního období v roce 1968. 11. sjezd KSČ ji zvolil kandidátkou Ústředního výboru Komunistické strany Československa.\n\nPo federalizaci Československa usedla roku 1969 za KSČ do Sněmovny lidu Federálního shromáždění (volební obvod Teplice venkov). V parlamentu setrvala do konce jeho funkčního období, tedy do voleb v roce 1971. K roku 1968 se profesně uvádí jako brusička kovů.\n\n"}
{"id": "764785", "url": "https://cs.wikipedia.org/wiki?curid=764785", "title": "Ludvík Mítek", "text": "Ludvík Mítek\n\nLudvík Mítek (1. září 1909 - 5. června 1955) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Vsetín. V Národním shromáždění zasedal do své smrti v roce 1955, pak ho nahradil Vladimír Houser. Před nástupem do funkce poslance byl předsedou výboru KSČ ve Vsetíně a ředitel jednoho tamního podniku.\n\n"}
{"id": "764789", "url": "https://cs.wikipedia.org/wiki?curid=764789", "title": "Augustín Mľkvy", "text": "Augustín Mľkvy\n\nAugustín Mľkvy (15. listopadu 1923 – 5. prosince 2007) byl slovenský a československý politik Komunistické strany Slovenska a poúnorový poslanec Národního shromáždění ČSR.\nK roku 1954 se profesně uvádí jako zámečník Chemických závodů Juraja Dimitrova v Bratislavě.\n\nVe volbách roku 1954 byl zvolen do Národního shromáždění za KSS ve volebním obvodu Bratislava VI. V Národním shromáždění zasedal až do konce jeho funkčního období, tedy do voleb v roce 1960.\n\n"}
{"id": "764790", "url": "https://cs.wikipedia.org/wiki?curid=764790", "title": "Žofia Mokošová", "text": "Žofia Mokošová\n\nŽofia Mokošová (15. října 1927 – ???) byla slovenská a československá politička Komunistické strany Československa a poúnorová poslankyně Národního shromáždění ČSR.\nVe volbách roku 1954 byla zvolena do Národního shromáždění ve volebním obvodu Šaľa-Nové Zámky. Zvolena byla jako bezpartijní poslankyně, později v průběhu výkonu mandátu uváděna jako členka KSS. V parlamentu setrvala až do konce funkčního období, tedy do voleb roku 1960. K roku 1954 se profesně uvádí jako členka JZD v obci Vlčany.\n\n"}
{"id": "764792", "url": "https://cs.wikipedia.org/wiki?curid=764792", "title": "Anna Motejlová", "text": "Anna Motejlová\n\nAnna Motejlová (24. června 1925 – ???) byla česká a československá politička a poúnorová bezpartijní poslankyně Národního shromáždění ČSR.\nVe volbách roku 1954 byla zvolena do Národního shromáždění ve volebním obvodu Ledeč nad Sázavou-Pacov jako bezpartijní poslankyně. V parlamentu setrvala až do konce funkčního období, tedy do voleb roku 1960. K roku 1954 se profesně uvádí jako členka JZD v obci Smrdov.\n\n"}
{"id": "764793", "url": "https://cs.wikipedia.org/wiki?curid=764793", "title": "Moss FK", "text": "Moss FK\n\nMoss Fotballklubb je norský fotbalový klub z města Moss. Založen byl roku 1906. Jednou vyhrál norskou ligu (1987) a jednou norský pohár (1983). 1. ligu hrál v letech 1937–1939, 1953–1954, 1977–1985, 1987–1990, 1996 a 1998–2002. Do evropských pohárů se klub podíval třikrát, vždy vypadl v 1. kole. V sezóně 1980/81 hrál Pohár UEFA, vyřazen byl východoněmeckým 1. FC Magdeburg, v sezóně 1984/85 nastoupil do Poháru vítězů pohárů a vypadl s Bayernem Mnichov a po zisku titulu, v ročníku 1988/89, se podíval i do nejprestižnějšího Poháru mistrů evropských zemí, kde ztroskotal na Realu Madrid.\n\n"}
{"id": "764794", "url": "https://cs.wikipedia.org/wiki?curid=764794", "title": "Ladislav Mravec", "text": "Ladislav Mravec\n\nLadislav Mravec (12. ledna 1915 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSS ve volebním obvodu Banská Bystrica-Brezno. V Národním shromáždění zasedal až do konce jeho funkčního období, tedy do voleb v roce 1960. K roku 1954 se profesně uvádí jako zedník v železárnách v obci Podbrezová.\n\n"}
{"id": "764797", "url": "https://cs.wikipedia.org/wiki?curid=764797", "title": "Ochranovský sbor při Českobratrské církvi evangelické v Jablonci nad Nisou", "text": "Ochranovský sbor při Českobratrské církvi evangelické v Jablonci nad Nisou\n\nFarní sbor Českobratrské církve evangelické v Jablonci nad Nisou je sborem Českobratrské církve evangelické v Jablonci nad Nisou. Sbor spadá pod Ochranovský seniorát.\n\nFarářkou sboru je Anna Kracíková a kurátorem sboru Robert Bubeník.\n\n\n"}
{"id": "764799", "url": "https://cs.wikipedia.org/wiki?curid=764799", "title": "Rudolf Müller (politik KSČ)", "text": "Rudolf Müller (politik KSČ)\n\nRudolf Müller (22. září 1910 – 28. ledna 1965) byl český a československý politik Komunistické strany Československa německé národnosti a poúnorový poslanec Národního shromáždění ČSR a Národního shromáždění ČSSR.\nV meziválečném období vedl stávkové hnutí sklářských dělníků na Jablonecku a Železnobrodsku. Žil ve vesnici Dalešice.\n\nVe volbách roku 1954 byl zvolen do Národního shromáždění za KSČ ve volebním obvodu Liberec. Mandát obhájil ve volbách v roce 1960 (nyní již jako poslanec Národního shromáždění ČSSR za Severočeský kraj a volbách v roce 1964. V parlamentu setrval do své smrti roku 1965. Nahradil ho pak Václav Petrásek.\n\nK roku 1954 se profesně uvádí jako mačkář skla družstva Maják Jablonec nad Nisou, závod Pěnčín.\nPatřil mezi pouhé tři poslance Národního shromáždění zvolené v roce 1954 (Jan Jungbauer, Rudolf Müller a Josef Pötzl), kteří reprezentovali německou národnostní menšinu, jejíž početnost byla dramaticky snížena poté, co proběhlo vysídlení Němců z Československa. Rudolf Müller byl dlouhodobý člen KSČ. Kromě poslaneckého mandátu v Národním shromáždění byl rovněž funkcionářem Okresního národního výboru v Jablonci n. Nisou.\n\n"}
{"id": "764800", "url": "https://cs.wikipedia.org/wiki?curid=764800", "title": "Ochranovský sbor při Českobratrské církvi evangelické v Koberovech", "text": "Ochranovský sbor při Českobratrské církvi evangelické v Koberovech\n\nFarní sbor Českobratrské církve evangelické v Koberovech byl sborem Českobratrské církve evangelické v Koberovech. Sbor spadal pod Ochranovský seniorát.\n\nSbor administroval farář Jiří Polma z Železného Brodu, po jeho úmrtí 28. 4. 2018 nebyl nový administrátor ustanoven. Kurátorem sboru byl Aleš Kačer.\n\nRozhodnutím prvního zasedání 35. synodu Českobratrské církve evangelické byl sbor sloučen se sborem v Železném Brodě.\n\n\n"}
{"id": "764803", "url": "https://cs.wikipedia.org/wiki?curid=764803", "title": "Josef Nehyba", "text": "Josef Nehyba\n\nJosef Nehyba (6. října 1914 - ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Liberec. V Národním shromáždění zasedal do konce jeho funkčního období, tedy do voleb v roce 1960. K roku 1954 se profesně uvádí jako major ČSLA a náčelník Okresní vojenské správy.\n\n"}
{"id": "764805", "url": "https://cs.wikipedia.org/wiki?curid=764805", "title": "Spor o Shakespearovo autorství", "text": "Spor o Shakespearovo autorství\n\nSpor o Shakespearovo autorství je spor o to, zda někdo jiný než William Shakespeare ze Stratfordu nad Avonou napsal divadelní hry a sonety, které jsou Shakespearovi tradičně připisovány. Podle antistratfordiánů, což je kolektivní označení pro příznivce všech alternativních teorií, byl Shakespeare ze Stratfordu „nastrčenou postavou“, která měla krýt totožnost skutečného autora nebo autorů, kteří se z nějakého důvodu chtěli vyhnout veřejné známosti a s tím spojenému uznání, nebo je nemohli přijmout. Přestože tato myšlenka získala značnou pozornost veřejnosti, jen menšina odborníků zaměřených na výzkum Shakespearova díla a literárních historiků ji pokládá za hodnověrnou. Většina shakespearologů jsou zastánci tradičního názoru a zabývají se alternativními teoriemi jen s úmyslem je vyvrátit.\n\nStratfordiáni odmítají všechny argumenty podávané zastánci jiných teorií o autorství Shakespearova kánonu jako neopodstatněné. Dlouhodobě nejpopulárnější alternativní teorii, která připisuje toto autorství Edwardovi de Vere, 17. hraběti z Oxfordu, mnoho zastánců stratfordské teorie donedávna téměř ignorovalo. V posledních letech však diskuse mezi ortodoxní stratfordskou obcí a tzv. oxfordiány znatelně přibrala na intenzitě, i když se mnohdy děje nepřímo.\n\nShakespearovo autorství bylo prokazatelně poprvé zpochybněno v polovině 19. století, kdy se po celém světě rozšířilo oslavování Williama Shakespeara jako největšího spisovatele všech dob. Okolnosti života Williama Shakespeara ze Stratfordu, zvláště jeho skromný původ a četná temná místa v jeho biografii, se však podle některých badatelů neslučovaly s neobyčejným básnickým nadáním autora a jeho reputací jako génia. To podnítilo podezření, že William Shakespeare ze Stratfordu možná nenapsal díla, která jsou mu připisována. Tato kontroverze se rozšířila do značné části literatury. V průběhu doby bylo postupně více než 70 historických postav navrženo jako možní kandidáti autorství. Značnou pozornost získali však jen Francis Bacon, William Stanley, 6. hrabě z Derby, Christopher Marlowe a od roku 1920 až do dneška především Edward de Vere, 17. hrabě z Oxfordu.\n\nBadatelé, kteří podporují alternativní kandidáty, považují ony postavy, kterým dávají přednost, ze svého pohledu za mnohem vhodnější autory Shakespearova kánonu než je William Shakespeare ze Stratfordu. Uvádějí ale celkem shodně, že tento muž postrádal mj. vzdělání a znalost jazyků. Oxfordiáni poukazují na chybějící potřebné zkušenosti z pobytů v Itálii a Francii, kde se odehrává 16 Shakespearových her. Tyto zkušenosti však měl Edward de Vere. V neposlední řadě upírají tito badatelé Williamu Shakespearovi znalost anglického královského dvora, kterou považují za téměř klíčovou. Také aristokratické zvyky, noblesa a citlivost a všechny předešlé znalosti a zkušenosti, které se „projevují v Shakespearově díle“, nemohl William Shakespeare ze Stratfordu podle nich mít. „Tyto dvě představy – že Shakespearův kánon představuje vrchol lidské kultury, zatímco William Shakespeare byl naprosto nevzdělaný venkovan – se spojily a přesvědčily Delii Baconovou a její následovníky, že titulní strana \"Prvního folia\" a jeho úvody by mohly být jen součástí skvěle vypracované šarády, zosnované nějakou vysoce postavenou osobností.“\n\nZastánci většinové stratfordiánské pozice naopak tvrdí, že biografické interpretace literatury nejsou spolehlivé pro určení autorství, což ovšem platí i pro Williama Shakespeara ze Stratfordu. Dále je uváděno, že souběh známých důkazů autorství Williama Shakespeara ze Stratfordu – za které jsou považovány titulní stránky vydaných děl, výpovědi některých básníků a historiků za jeho života a v období po zveřejnění \"Prvního fólia\" a dále některé oficiální záznamy – je stejný jako u ostatních autorských atribucí té doby. Důkazy tohoto typu nebyly nalezeny pro jakéhokoli jiného kandidáta. Podle argumentace stratfordiánů nebylo autorství Williama Shakespeara zpochybněno ani za jeho života, ani po dobu několika století po jeho smrti. Proti těmto tvrzením byly však v posledních letech vysloveny ze strany zastánců oxfordské teorie značné výhrady.\n\nDoposud existuje konsensus převážné části vědecké obce, že William Shakespeare ze Stratfordu byl autorem shakespearovského kánonu. Počet skeptiků, kteří zastávají odlišné teorie o autorství, byl sice doposud relativně malý, ale v posledních letech roste aktivní skupina odpůrců, včetně prominentních, veřejně známých osob, kteří toto konvenční připsání autorství Williamu Shakespearovi ze Stratfordu stále více zpochybňují. Snaží se o všeobecné uznání autorské otázky jako legitimního pole působnosti vědecké obce a v posledním důsledku o přijetí některého z alternativních kandidátů za pravého autora.\n\nArgumenty, předkládané antistratfordiány, mají několik společných rysů. Snaží se dokázat nepravost autorství Williama Shakespeara ze Stratfordu a obvykle nabízejí argumenty ve prospěch jiných kandidátů. Často také předpokládají teorie různých konspiračních spiknutí, která měla skutečného autora chránit před odhalením nebo naopak tomuto odhalení zabránit. Tím vysvětlují, proč neexistují žádné přímé důkazy pro jejich kandidáta a proč historické záznamy podporují autorství Shakespeara ze Stratfordu.\n\nMnoho antistratfordiánů tvrdí, že Shakespearův kánon předvádí takovou šíři vědomostí a takovou důvěrnou znalost alžbětinského a jakubovského dvora a politiky, že nikdo jiný, než vysoce vzdělaný šlechtic nebo člen dvora by je napsat nemohl. Vedle literárních referencí, kritických komentářů a poznámek o herectví jsou všechny dostupné údaje o Shakespearově životě nezajímavé osobní záznamy jako zápisy v matrikách o křtu, sňatku a úmrtí, daňové záznamy, žaloby dlužníků a transakce s nemovitostmi. Navíc žádný historický dokument nedosvědčuje, že by Shakespeare získal nějaké vzdělání. Nedochoval se žádný dopis nebo rukopis, který by prokazatelně napsal Shakespeare ze Stratfordu. Skeptikům se tak rýsuje profil osoby, která se výrazně liší od autora těchto her a poezie. Podle Charlese Nicholla některé proslulé, veřejně činné osobnosti, jako byli Walt Whitman, Mark Twain, Helen Kellerová, Henry James, Sigmund Freud, Charlie Chaplin a Orson Welles, shledaly argumenty proti autorství Williama Shakespeara ze Stratfordu přesvědčivými a jejich podpora představuje důležitý prvek v argumentaci antistratfordiánů. Je ovšem známa celá řada jmen již zemřelých nebo žijících osobností nejmenovaných Nichollem, které rovněž odmítly autorství Williama Shakespeara ze Stratfordu nebo k němu vyjádřily vážné výhrady. Patří k nim britští premiéři 19. století Lord Palmerston a Benjamin Disraeli a francouzský prezident Charles de Gaulle, dále také mj. angličtí spisovatelé Charles Dickens a John Galsworthy, soudce Nejvyššího soudu USA John Paul Stevens, americký diplomat a politik Paul Nitze a anglický historik Hugh Trevor Roper.\n\nJádrem argumentů uváděných pro a proti určitému kandidátovi je povaha důkazů, užívaných v literární vědě při určování autorství. Argumentace antistratfordiánů vychází z důkazů, které lze označit jako „nepřímé důkazy“. Mj. to jsou podobnosti mezi postavami a událostmi popisovanými v Shakespearově díle a životopisnými údaji jejich preferovaného kandidáta, zvláště hraběte z Oxfordu, a literární paralely mezi Shakespearovým dílem a známými díly kandidáta. V poslední době hrají určitou roli také skryté kódy a kryptografické narážky v Shakespearově díle (například v Sonetech) nebo v dílech jeho současníků, které byly podle údajů několika badatelů nalezeny.\n\nNaproti tomu jsou tradiční shakespearologové a literární historici prosazující autorství Williama Shakespeara ze Stratfordu závislí na důkazech, jakými jsou např. uvedení autora pod tímto jménem na titulní straně vydaného díla, ve vládních záznamech (rejstřík nakladatelů [\"Stationers’ Register\"] a účtech úřadu pro královské zábavy [\"Accounts of the Revels Office\"]). Dále to jsou současná svědectví básníků, historiků a těch herců a dramatiků, kteří se Shakespearem spolupracovali, a interpretace nálezů získaných některými novějšími stylometrickými studiemi. Podle stratfordiánů takové důkazy potvrzují autorství herce Williama Shakespeara. Tito badatelé uvádějí, že to jsou stejná kritéria, jaká se užívají v jiných případech připsání autorství, a jsou vnímána jako standardní metodologie.\n\nO Shakespearově osobním životě je známo velmi málo a závěry, založené na mezerách v jeho životopise, jsou užívány jako nepřímé důkazy proti jeho autorským schopnostem. Navíc je nedostatek životopisných údajů pokládán za náznak toho, že se vládní úředníci a další osoby organizovaně pokusili vymazat z historických záznamů všechny stopy po Shakespearovi a zároveň utajit totožnost skutečného autora. Chybějící záznamy o Shakespearově docházce na stratfordskou školu oxfordiánský badatel Ogburn a jiní vysvětlují tak, že byly úmyslně zničeny, aby se zamaskovalo, že Shakespeare školu nenavštěvoval.\n\nShakespeare se narodil, oženil a byl pohřben ve Stratfordu nad Avonou, tržním městě asi 100 mil (160 km) severozápadně od Londýna, které v té době mělo asi 1500 obyvatelů. Město bylo místním centrem trhu a porážek skopového dobytka, vyčiňovaly se v něm ovčí kůže a obchodovalo se s vlnou. Antistratfordiáni město často popisují jako místo, kde lišky dávaly dobrou noc, které celkově postrádalo kulturní prostředí, nutné k rozvoji velkého génia, a líčí Shakespeara jako vcelku nevzdělaného ignoranta.\n\nShakespearův otec John Shakespeare byl rukavičkář a městský úředník. Oženil se s Mary Ardenovou z rodu Ardenů, který žil v hrabství Warwickshire, ve kterém leží také Stratford, a který náležel k místní \"gentry\" (tj. venkovské šlechtě). Jak otec Williama Shakespeara tak jeho matka se podepisovali pouze značkami a žádný příklad jejich rukopisu není znám. To je dokladem toho, že Shakespeare vyrůstal v negramotné rodině.\n\nJe známo pouze šest podpisů samotného Williama Shakespeara na úředních dokumentech, z toho tři na jeho závěti. Všechny podpisy jsou na první pohled neumělé a nemají stejné znění. Většinu z nich ale lze číst jako „Will Shakspere“. Velmi problematickým faktem pro definitivní určení autorství děl připisovaných Williamu Shakespearovi ze Stratfordu je skutečnost, že se nedochoval jediný rukopis některé básně nebo hry. Bylo vysloveno mnoho domněnek, proč tomu tak je. Kromě toho nebyly nalezeny žádné dokumenty, dopisy nebo jiné písemné památky psané Shakespearovou rukou, jen zmíněné podpisy. Nebyl podán také žádný důkaz, že by Shakespearovy dvě dcery Susan a Judith byly gramotné. Dva podpisy dcery Susany vypadají „nakresleně“, nikoli napsány dovednou rukou. Druhá dcera Judith podepsala jeden právní dokument jen značkou.\n\nAntistratfordiáni pokládají Shakespearův původ za neslučitelný se znalostmi a dovednostmi, které je možno připsat skutečnému autorovi shakespearovského kánonu. Jedná se o intimní obeznámenost s dvorní politikou a kulturou, cizími zeměmi a tehdejšími aristokratickými zábavami jako byly lov, sokolnictví, tenis a bowls. Někteří badatelé shledali, že ze Shakespearových děl je poznat, že autor měl málo sympatií k lidem snažícím se společensky povznést, právě takovým, jako byli John Shakespeare a jeho syn a že autor vykresluje prosté občany mnohdy komicky nebo i výsměšně. Mnozí badatelé také tvrdí, že větší skupiny plebejců jsou v Shakespearových dílech typicky líčeny jako nebezpečný dav.\n\nV argumentaci pro alternativní kandidáty autorství je naprostý nedostatek důkazů o Shakespearově vzdělání a dokonce i o jeho gramotnosti často zmiňován. Bezplatná \"Králova nová škola\" (\"King’s New School\") ve Stratfordu byla založena v roce 1553 a ležela asi 800 metrů (0,5 míle) od Shakespearova domova. Jednotlivé \"grammar schools\" (gramatické školy) se v alžbětinské době lišily svou kvalitou, ale jejich osnovy byly stanoveny královským výnosem: škola měla poskytovat rozsáhlé vzdělání v latinské gramatice, klasické literatuře a rétorice. Tehdejší ředitel školy Thomas Jenkins a její učitelé absolvovali Oxfordskou univerzitu. Z alžbětinské doby se ovšem do dneška nedochoval žádný seznam žáků tehdejší stratfordské školy, takže neexistuje žádný důkaz, že by Shakespeare tuto školu skutečně navštěvoval. Nikdo také, kdo na škole tehdy studoval nebo učil, jeho přítomnost při vyučování nezapsal. Mnoho antistratfordiánů pokládá takovou neexistenci záznamů za zjevný důkaz Shakespearova malého nebo žádného vzdělání.\n\nAntistratfordiáni se také ptají, jak si mohl William Shakespeare ze Stratfordu, pokud byl bez vzdělání a přístupu ke kulturnímu a společenskému prostředí, osvojit tak rozsáhlý slovník a takové výrazivo, jaké jsou prokazatelné na základě rozboru jemu připisovaných her, básní a celého kánonu. Počet vyskytujících se slov se odhaduje na 17 500 až 29 000.\n\nDalším argumentem proti autorství Shakespeara ze Stratfordu je skutečnost, že se nedochovaly žádné jím podepsané rukopisy děl a ani žádné jeho dopisy nebo dopisy jemu psané. Šest autentických Shakespearových podpisů je psáno „sekretářským písmem“, stylem psaného písma, které vymizelo kolem roku 1700. Při třech svých podpisech použil Shakespeare ke zkrácení svého jména pokaždé různou abreviaturu. Vzhled dochovaných Shakespearových podpisů charakterizují antistratfordiáni jako „negramotné klikyháky“; je vykládán jako důkaz jeho úplné nebo částečné negramotnosti.\n\nV dochovaných podpisech psal William Shakespeare své jméno jinak, než jak je dochováno na titulních listech většiny jeho her. V literárních i neliterárních dokladech je pravopis příjmení různý, největší rozdíly jsou v rukopisných záznamech. To je pokládáno za důkaz, že Shakespeare nebyl ten, kdo psal ony hry, a že jméno bylo pseudonymem, kryjícím pravého autora.\n\nNa titulních stranách 15 ze 48 individuálních vydání Shakespearových her (kvart, dále jen Q; 16 dalších vydání je anonymních) a dvou z pěti vydání jeho poezie (vše před vydáním \"Prvního folia\") bylo Shakespearovo jméno vytištěno se spojovníkem jako „Shake-speare“ nebo „Shak-spear“. Z těchto 15 titulních listů, kde je Shakespearovo jméno psáno se spojovníkem, patří 13 listů k pouhým třem hrám, \"Richardu II.\" (Q2 1598, Q3 1598, Q4 1608 a Q5 1615), \"Richardu III.\" (Q2 1598, Q3 1602, Q4 1605, Q5 1612 a Q6 1622) a \"Jindřichu IV., část 1.\" (Q2 1599, Q3 1604, Q4 1608 a Q5 1613). Tento spojovník je také v jednom seznamu obsazení a šesti literárních zmínkách, publikovaných mezi lety 1594 a 1623. Antistratfordiáni tvrdí, že spojovník indikoval pseudonym a uvádějí, že v divadelních hrách jsou se spojovníkem často fiktivní mluvící jména (např. „master Shoe-tie“ a „sir Luckless Woo-all“) a že občas se se spojovníkem psaly i pseudonymy, např. „Tom Tell-truth“.\n\nDůvody, proč by někdo psal pod pseudonymem „Shakespeare“, se liší a nejčastěji závisí na sociálním postavení kandidáta autorství. Šlechtici jako Derby a Oxford údajně užívali pseudonymy kvůli převažujícímu „stigmatu z otištění“ (díla), tedy ze společenské konvence, která domněle omezovala jejich literární práci jen pro rodinné nebo dvorské publikum – v protikladu k obecné zábavě – a která údajně zvyšovala riziko společenské ostudy, byla-li by porušena. V případě prostých občanů by důvodem byla snaha vyhnout se pronásledování ze strany úřadů. Např. Bacon by se tak vyhýbal postihu za podporu republikánštější formy vlády. Marlowe by se používáním pseudonymu dále bránil před uvězněním a případně popravou poté, co údajně předstíral svou smrt a eventuálně uprchl z Anglie.\n\nAntistratfordiáni uvádějí, že žádný dokument explicitně neidentifikuje Shakespeara jako spisovatele; že důkazy místo toho podporují jeho kariéru obchodníka a investora do nemovitostí; a že jakýkoli význam, který mohl mít v londýnském divadelním světě (vedle jeho role jako zástěrky za skutečného autora) byl výsledkem jeho půjčování peněz a obchodování s divadelními rekvizitami, jeho herectví a podílnictví v divadelní společnosti. Antistratfordiáni také věří, že důkazy Shakespearovy literární kariéry byly zfalšovány jako součást snah zakrýt skutečnou totožnost autora.\n\nVšechny alternativní teorie odmítají pravost alžbětínských a jakubovských zpráv o Shakespearovi jako dramatikovi a hledají v nich rozpory a různé šifry. Shakespeara ztotožňují s takovými postavami jako literárním zlodějem Opo-básníkem (Poet-Ape) ve stejnojmenné básni Bena Jonsona nebo s bláznivým milovníkem poezie Gulliem v univerzitní hře \"The Return from Parnassus\". Takové postavy jsou chápány jako zjevné narážky, ukazující, že londýnský divadelní svět věděl, že Shakespeare byl zástěrkou za anonymního autora. Podobně jsou chvály Shakespeara jako spisovatele, např. v \"Prvním foliu,\" vysvětlovány jako odkazy na pseudonym skutečného autora, nikoli na muže ze Stratfordu.\n\nWilliam Shakespeare zemřel 23. dubna 1616 ve Stratfordu a po sobě zanechal vlastnoručně podepsanou závěť, přičemž žádný ze tří jeho podpisů není podobný jinému, nýbrž se všechny od sebe ortograficky liší. V závěti odkázal téměř veškerý rozsáhlý majetek svým dvěma dcerám. Lze v ní také najít zmínku o „mé druhé nejlepší posteli“ jako jediném Shakespearově odkazu jeho ženě Anne Hathaway. Jazyk této závěti je nudný a nebásnický a je celkem logické, že pravděpodobně závěť sepsal právník. Nezmiňují se v ní žádné osobní dokumenty a knihy v majetku Shakespearově. Chybí také jakákoliv zmínka o autorských právech k tehdy již vydaným básním, zvláště k Sonetům nebo k jediné z 18 her, které již byly v době jeho smrti pod jeho jménem vydány. Její jediný odkaz na divadelní prostředí – a to peněžní dary spoluhercům, za které si měli koupit pamětní prsteny – byla vepsána mezi řádky, poté, co byla závěť již dokončena, což vrhá na autenticitu tohoto odkazu velký stín podezření.\n\nShakespearova pohřbu ve Stratfordu se nezúčastnily žádné významné osobnosti. Za celých dalších sedm let, až do souhrnného vydání všech dramatických děl Shakespearova kánonu, tzv. \"Prvního folia\" (1623), nebyl uveřejněn žádný oslavný spis (eulogie) nebo báseň na počest Williama Shakespeara ze Stratfordu. Takových poct se mu dostalo až poté. James Lardner napsal v roce 1988 v časopise \"The New Yorker\": „Jeho smrt v roce 1616 nebyla zvěčněna žádným nekrologem, žádným veřejným smutkem. Nikdo si nezapsal, že zemřel muž, který, je-li jeho autorství pravdivé, by měl být největším dramatikem a básníkem v historii anglické literatury.“\n\nOxfordiáni, tj. příznivci teorie o autorství Edwarda de Vere, 17. hraběte z Oxfordu, poukazují také na frázi „náš stále živý básník“ („\"our ever-living Poet\"“; což je epiteton, kterým byl běžně chválen již zesnulý básník jako ten, kdo dosáhl nesmrtelné literární slávy), obsaženou ve věnování Shakespearových Sonetů, vydaných v roce 1609 v Londýně Thomasem Thorpem. Prosazují názor, že skutečný autor Sonetů byl v době jejich vydání již mrtvý. Úmrtí hraběte z Oxfordu se datuje na rok 1604, tedy o pět let dříve, zatímco William Shakespeare ze Stratfordu zemřel v roce 1616.\n\nShakespearův náhrobek ve Stratfordu tvoří portrétní polobusta, která drží v ruce pero. Na připojené desce je chváleno jeho spisovatelské nadání. Nejstarší vytištěný obraz tohoto náhrobku v díle sira Williama Dugdalea \"Antiquities of Warwickshire\" (1656) se však od současné podoby velmi liší. Zastánci alternativních teorií o autorství tvrdí, že náhrobek původně zobrazoval muže, držícího pytel zrní nebo vlny, a až později byl upraven s úmyslem ukrýt totožnost skutečného autora. Oxfordián Richard Kennedy soudí, že tento památník byl původně vztyčen na počest Johna Shakespeara, Williamova otce, který byl podle dochovaných záznamů „velkoobchodníkem s vlnou“.\n\nVětšina akademických shakespearovců věří, že autor, o kterém se píše jako o „Shakespearovi“, je ten samý William Shakespeare, který se narodil ve Stratfordu nad Avonou v roce 1564 a zemřel zde v roce 1616. Tento Shakespeare se stal hercem a podílníkem v herecké družině \"Služebníci lorda komořího\" (později \"Služebníci královi\"), která vlastnila \"divadlo Globe (Zeměkoule)\", divadlo \"U černých bratří (Blackfriars Theatre)\" a výhradní práva k uvádění Shakespearových her v letech 1594–1642. Po roce 1596 bylo onomu Williamu Shakespearovi ze Stratfordu dovoleno užívat čestný název (honorifikum) „gentleman“, poté, co jeho otec získal vlastní erb.\n\nStratfordiáni nevidí žádný důvod soudit, že jméno „Shakespeare“ byl pseudonym nebo že by herec Shakespeare byl zástěrkou za skutečného autora. Záznamy určitých současníků označují Shakespeara jako spisovatele. Také jiní dramatici jako Ben Jonson a Christopher Marlowe pocházeli z podobného prostředí. (K těmto argumentům poznamenávají antistratfordiáni, že Jonson a Marlowe měli prokazatelně značné vzdělání.) Není doposud prokázán žádný současník, který by vyjádřil pochybnosti o autorství Williama Shakespeara ze Stratfordu. Informací o některých aspektech Shakespearova života je sice poskrovnu, ale podobně to platí o mnoha dramaticích té doby. O některých není známo skoro nic. Životy jiných, jako Jonsona, Marlowea nebo Johna Marstona, jsou doloženy mnohem více, kvůli jejich vzdělání, blízkému spojení se dvorem nebo konflikty se státní mocí či se zákonem. Argument, že neexistuje žádný důkaz Shakespearova autorství, je podle stratfordiánů údajně formou klamného logického úsudku známého jako \"argument ex silentio\", protože pokládá absenci důkazu za důkaz absence. Tradiční učenci užívají stejnou metodologii k připsání autorství určitých děl básníkovi a dramatikovi Williamu Shakespearovi, jakou užívají u jiných autorů jeho doby, a to existující historické záznamy a novodobé stylistické studie. Kritizují metody, užívané k identifikaci alternativních autorů, jako nespolehlivé a nevědecké a tvrdí, že tyto metody vysvětlují, proč bylo nalezeno více než 70 možných „skutečných“ autorů. Argumenty antistratfordiánů, že Shakespeare jako skoro každý jiný autor psal ve svém díle o sobě, odmítají stratfordiáni jako kulturní anachronismus. Podle nich se takový přístup stal běžným v 19. století, nikoli v alžbětinské nebo jakubovské éře. Dokonce i v 19. století, počínaje nejméně Williamem Hazlittem a Johnem Keatsem, bylo často poukazováno na to, že základ Shakespearova génia spočívá ve schopnosti nechat jednu každou ze svých postav hovořit podle její dané dramatické povahy, což činí pokusy určit totožnost autora z jeho díla problematickými.\n\nHistorické důkazy jednoznačně připisují autorství shakespearovského kánonu Williamu Shakespearovi. Nejen, že se toto jméno objevuje na titulních stranách vydání her a básní, bylo uvedeno jako jméno velmi známého spisovatele nejméně 23krát za jeho života. Několik současníků dosvědčuje totožnost dramatika jako herce a současné dokumenty výslovně uvádějí, že tento herec byl stratfordský obyvatel.\n\nV roce 1598 Francis Meres ve své \"Palladis Tamia\" uvedl Shakespeara jako dramatika a básníka, jednoho z autorů, kteří „anglický jazyk mohutně obohatili“ („English tongue is mightily enriched“). Meres jmenuje dvanáct her, které Shakespeare napsal, včetně čtyř, které nikdy nebyly vydány v kvartu: \"Dvé šlechticů veronských\", \"Komedie plná omylů\", \"Snaha lásky vítězná\" (\"Love’s Labour’s Won\") a \"Král Jan\", a stejně připsal Shakespearovi hry, které byly před rokem 1598 vydány anonymně: \"Titus Andronicus\", \"Romeo a Julie\" a \"Jindřich IV., část 1\". Meres píše také o „sladkých Shakespearových sonetech (kolujících) mezi jeho přáteli“ („sug[a]red Sonnets among his private friends“) 11 let před jejich vydáním.\n\nPoté, co Shakespearův otec v roce 1596 získal právo nosit znak, získal William Shakespeare právo užívat titul \"gentleman\", to vše v tuhé sociální struktuře alžbětínské Anglie. Tento titul se konvenčně označoval slovem \"master\" (pan) nebo zkratkami Mr. nebo M. přede jménem. Tento titul je součástí mnoha současných zpráv o Shakespearovi, včetně úředních a literárních záznamů, a identifikuje jako autora Williama Shakespeara ze Stratfordu. Příklady z doby Shakespearova života zahrnují dva úřední zápisy v Rejstříku nakladatelů. První zápis je ze dne 23. srpna 1600: Andrew Wise a William Aspley „zapsali své výtisky rukou správce. Dvě knihy, jedna nazvaná Mnoho povyku pro nic, druhá s názvem \"Druhá část historie krále Jindřicha IV. se vtipem sira Johna Falstaffa\". Napsány p. Shakespearem. 14 pencí“ („Entred for their copies vnder the handes of the wardens. Twoo bookes. the one called: \"Muche a Doo about nothinge\". Thother the second parte of the history of kinge henry the iiijth with the humors of Sr John ffalstaff: Wrytten by mr Shakespere. xij d“). Druhý zápis je z 26. listopadu 1607: Nathaniel Butter a John Busby „zapsali své výtisky rukou sira George Bucka, rytíře a správce, knihu nazvanou: P. Williama Shakespeara \"historie krále Leara\" jak byla hrána před Jeho Veličenstvem králem ve Whitehallu o sv. Štěpánu při posledních Vánocích služebníky Jeho Veličenstva, hrajícími obvykle v Zeměkouli na Bankside, 6 pencí“ („Entred for their copie under thandes of Sr George Buck knight & Thwardens A booke called. Mr William Shakespeare his \"historye of Kynge Lear\" as yt was played before the kinges maiestie at Whitehall vppon St Stephans night at Christmas Last by his maiesties servantes playinge vsually at the globe on the Banksyde vj d“), kterýžto titul se poté na Q1 \"Krále Leara\" z roku 1608 objevuje takto: \"P. Williama Shak-speara jeho Pravdivá kronika a historie o životě a smrti krále Leara a jeho tří dcer\" („M. William Shak-speare: HIS True Chronicle Historie of the life and death of King Lear and his three Daughters“).\n\nShakespearovi současníci jeho společenské postavení výslovně uvádějí, např. John Davies z Herefordu v epigramu 159 v knize \"The Scourge of Folly\" (1611): „Našemu anglickému Terentiovi, p. Will. Shake-spearovi“ („To our English Terence, Mr. Will. Shake-speare“); Thomas Freeman v epigramu 92 v knize \"Runne and A Great Castle\" (1614): „Panu W. Shakespearovi“ („To Master W: Shakespeare“) a v seznamu historika Johna Stowa \"Naši moderní a nejvýznačnější básníci\", který po jeho smrti vydal v roce 1615 Edmund Howes, v knize \"Annales\" čteme: „P. Willi. Shake-speare gentleman“.\n\nPo Shakespearově smrti výslovně uvádí gentlemana Williama Shakespeara jako spisovatele Ben Jonson v titulu své eulogie \"Na paměť mého milovaného spisovatele, p. Williama Shakespeara, a co nám zanechal\" („To the Memory of My Beloved the Author, Mr. William Shakespeare and What He Hath Left Us“), otištěné v \"Prvním foliu\" r. 1623. I další básníci ztotožňují gentlemana Williama Shakespeara se spisovatelem v názvech svých eulogií, otištěných v \"Prvním foliu\", Hugh Holland v eulogii \"Na verše a život slavného divadelního básníka, pana Williama Shakespeara\" („Upon the Lines and Life of the Famous Scenic Poet, Master William Shakespeare“) a Leonard Digges v eulogii \"Na památku zesnulého spisovatele, p. Williama Shakespeara\" („To the Memory of the Deceased Author, Master W. Shakespeare“).\n\nSvědectví současníků a nepřímé důkazy osobních vztahů těch, kteří se se Shakespearem jako hercem nebo dramatikem stýkali, podporují Shakespearovo autorství.\n\nHistorik a starožitník Sir George Buc sloužil od r. 1603 jako zástupce správce královských zábav (Master of the Revels) a od 1610 do r. 1622 přímo jako správce královských zábav. Jeho povinností bylo dohlížet a cenzurovat hry pro veřejná divadla, pořádat dvorní představení a po roce 1606 schvalovat hry k vydání. Na titulní stranu hry \"George a Greene, the Pinner of Wakefield\" (1599), vydané anonymně, si Buc poznamenal, že se radil se Shakespearem o jejím autorství. O Bucovi je známo, že byl velmi pečlivý ve svých snahách přiřadit hry a knihy správným autorům, a v roce 1607 osobně povolil k vydání \"Krále Leara\", jak jej napsal „Pan William Shakespeare“.\n\nV roce 1602 obvinil Ralph Brooke, Yorský herold (York Herald), sira Williama Dethicka, Podvazkového krále heroldů (\"Garter King of Arms\"), z toho, že povýšil mezi \"gentry\" 23 neurozených osob. Jednou z nich byl Shakespearův otec, který žádal o povýšení o 34 let dříve, ale musel počkat až na úspěch svého syna, než byli oba povýšeni v roce 1596. Brooke ke své obžalobě přidal i náčrt Shakespearova znaku s popiskou „Shakespear, herec, od Podvazkového“ (Shakespear, ye Player by Garter“). Tato povýšení, včetně povýšení Johna Shakespeara, obhajoval nejen Dethick, ale i William Camden, Král heroldů Clarenceux (\"Clarenceux King of Arms\"), nejpřednější antikvář své doby. Camden ve své knize \"Remaines Concerning Britaine\" – vydané v roce 1605, ale dokončené o dva roky dříve, ještě před smrtí hraběte z Oxfordu r. 1604 – jmenuje Shakespeara jako jednoho z „nejvýznamnějších duchů těchto našich časů, jehož doby následující mohou právem obdivovat“ („most pregnant witts of these ages our times, whom succeeding ages may justly admire“).\n\nHerci John Heminges a Henry Condell Shakespeara znali a pracovali s ním více než dvacet let. V \"Prvním foliu\" v roce 1623 napsali, že vydávají tento soubor, „jen aby udrželi památku toho, kdo si ji zasluhuje, přítele a herce, jakým byl náš Shakespeare, naživu touto skromnou obětí jeho her“ („onely to keepe the memory of so worthy a Friend, & Fellow aliue, as was our Shakespeare, by humble offer of his playes“). Dramatik a básník Ben Jonson znal Shakespeara nejméně od roku 1598, kdy „Služebníci lorda komořího“ hráli v divadle \"Curtain\" (Opona) Jonsonovu hru \"Každý podle své letory\" (\"Every Man in His Humour\") a Shakespeare byl jedním z herců. Skotský básník William Drummond zaznamenal Jonsonovy často kousavé poznámky o současnících: Jonson kritizoval Shakespeara za chybějící „dovednost“ („arte“) a za to, že v \"Zimní pohádce\" mylně umístil Čechy na mořské pobřeží. V roce 1641, čtyři roky po Jonsonově smrti, byly vydány jeho soukromé poznámky, psané na sklonku jeho života. V poznámce \"Timber or Discoveries\", určené pro potomstvo, kritizoval Jonson Shakespeara za jeho bezstarostný přístup k psaní her, ale vyzdvihoval Shakespeara jako osobnost: „Miloval jsem tohoto muže, a ctím jeho památku (až k zbožňování) měrou vrchovatou. Byl (vskutku) čestným, otevřené a svobodné povahy; měl výjimečnou představivost, odvážné představy a jemné vyjadřování…“ („I loved the man, and do honour his memory (on this side Idolatry) as much as any. He was (indeed) honest, and of an open, and free nature; had an excellent fancy; brave notions, and gentle expressions...“\n\nVedle Jonsona psali o Shakespearovi i jiní autoři, včetně těch, kteří prodávali své hry Shakespearově divadelní společnosti. Dvě ze tří \"Parnassovských her\" (\"Parnassus Play\"), které byly na přelomu 16. a 17. století hrány na koleji sv. Jana v Cambridgi, zmiňují Shakespeara jako herce, básníka a dramatika bez univerzitního vzdělání. V \"První části Návratu z Parnassu\" (\"The First Part of the Return from Parnassus\") dvě různé postavy hovoří o Shakespearovi jako o „sladkém p. Shakespearovi“ („Sweet Mr. Shakespeare“) a v \"Druhé části Návratu z Parnassu\" (\"The Second Part of the Return from Parnassus\", 1606) anonymní dramatik nechal říci herce Kempea herci Burbageovi: „Jen několik mužů z univerzity píše hry dobře… V tom je náš kolega \"Shakespeare\" strčí do kapsy…“ („Few of the university men pen plays well… Why here's our fellow \"Shakespeare\" puts them all down…”).\n\nV roce 1612 vydal William Jaggard sbírku \"Vášnivý poutník\" (\"The Passionate Pilgrim\"), rozšířenou o devět básní významného anglického herce, dramatika a spisovatele Thomase Heywooda. Na titulním listu uvedl Jaggard Shakespearovo jméno. Heywood ve své \"Omluvě hercům\" (\"Apology for Actors\"; 1612) proti tomuto neoprávněnému tisku svých básní protestoval a dodal, že autor byl „velmi uražen p. Jaggardem (kterého jinak nezná), bezostyšně podvádějícím jeho jménem.“ Z toho, že Heywood tvrdí s jistotou, že autor o podvodu nevěděl a že Jaggard Shakespearovo jméno z neprodaných výtisků odstranil, i když Heywood žádné jméno neuvedl, lze soudit, že uraženým autorem byl Shakespeare. Na jiném místě, v básni \"Hierarchie blahoslavených andělů\" (\"Hierarchie of the Blessed Angels\", 1634), Heywood láskyplně vypočítává přezdívky svých kolegů dramatiků, které znával. O Shakespearovi píše:\nVe svém věnování \"Bílá ďáblice\" (\"The White Devil\", 1612) napsal dramatik John Webster: „A konečně (však ne na konci), co jsem napsal, si přeji, aby bylo čteno v jejich světle, vpravdě šťastném a hojném umu p. Shake-Speara, p. Deckera a p. Heywooda.“ („And lastly (without wrong last to be named), the right happy and copious industry of M. Shake-Speare, M. Decker, & M. Heywood, wishing what I write might be read in their light”). Webster zde také užil zkratky „M.“ za „Master“, správně užité oslovení Williama Shakespeara ze Stratfordu, který byl gentlemanem.\n\nVe veršovaném dopise Benu Jonsonovi narážel kolem r. 1608 Francis Beaumont na několik dramatiků, včetně Shakespeara, o kterém napsal:\n\nShakespearův náhrobek, postavený ve Stratfordu před r. 1623, nese nápisovou desku, která označuje Shakespeara jako spisovatele. První dva řádky praví latinsky: „Iudicio Pylium, genio Socratem, arte Maronem, terra tegit, populus maeret, Olymbus habet.“ („v úsudku pylijský, v géniovi Sókratés, v umění Maro, země jej kryje, lid oplakává, Olympos nese,“; odkazy na Nestora, Sókrata, Vergilia a horu Olympos). Náhrobek je zmiňován nejen v \"Prvním foliu\", ale i v dalších záznamech z počátku 17. století. Tyto záznamy připisují náhrobek Shakespearovi a reprodukují i nápis. Nápis do svého díla \"Antiquities of Warwickshire\" (1656) zařadil i sir William Dugdale, ale rytina, kterou doprovází, byla pořízena podle kresby z roku 1634 a jako další vyobrazení v tomto díle je nepřesná.\n\nShakespearova závěť, vykonaná 25. března 1616, odkazuje „mým společníkům Johnu Hemyngeovi, Richardu Burbageovi a Henry Cundellovi 26 šilinků 8 pencí každému na nákup [pamětních] prstenů“ („to my fellows John Hemynge Richard Burbage and Henry Cundell 26 shilling 8 pence apiece to buy them [mourning] rings“). Mnoho veřejných záznamů, včetně královského patentu z 19. května 1603, kterým byla založena herecká společnost \"Služebníci královi\", uvádí, že Phillips, Heminges, Burbage a Condell byli s Williamem Shakespearem herci v této herecké družině. Dva z nich později uspořádali a vydali jeho hry. Tyto odkazy jsou zapsány mezi řádky a antistratfordiané je proto zpochybňují a tvrdí, že byly dopsány později jako součást spiknutí. Závěť byla ovšem registrována u \"Prerogative Court\" arcibiskupa z Canterbury George Abbota v Londýně 22. června 1616 a originál byl tehdy do soudního registru zapsán i s těmito odkazy.\n\nJohn Taylor byl první básník, který v tisku zmínil smrt Shakespeara a Francise Beaumonta. Učinil tak v knize básní \"The Praise of Hemp-seed\" z roku 1620. Shakespeare a Beaumont zemřeli o čtyři roky dříve v rozmezi dvou měsíců. Ben Jonson napsal krátkou báseň \"Čtenáři\" (\"To the Reader\"), chválící Shakespearovu podobiznu v \"Prvním foliu\", vyrytou Martinem Droeshoutem, jako přesnou. Mezi pochvalnými básněmi v úvodu prvního folia byla i Jonsonova dlouhá eulogie \"Na paměť mého milovaného spisovatele, p. Willama Shakespeara, a co nám zanechal\" (\"To the Memory of My Beloved the Author, Mr. William Shakespeare and What He Hath Left Us\"), ve které označuje Shakespeara jako dramatika, básníka a herce a ve které napsal:\nJonson zde spojuje Shakespeara se stratfordskou řekou Avon a potvrzuje jeho vystupování na dvorech královny Alžběty I. i krále Jakuba I.\n\nLeonard Digges napsal eulogii \"Na památku zesnulého spisovatele, p. Williama Shakespeara\" („To the Memory of the Deceased Author, Master W. Shakespeare“), která byla otištěna v \"Prvním foliu\" a ve které Digges píše o „tvém stratfordském náhrobku“ („thy Stratford Moniment“). Digges vyrůstal kolem Stratfordu nad Avonou v 90. letech 16. století a byl zeť Shakespearova přítele Thomase Russella, kterého Shakespeare ve své závěti pověřil dohledem nad jejími vykonavateli. Někdy mezi lety 1616–1623 napsal William Basse eulogii \"Na p. Wm. Shakespeara\" („On Mr. Wm. Shakespeare“), ve které navrhoval, aby byl Shakespeare pohřben ve Westminsterském opatství vedle Chaucera, Beaumonta a Spensera. Tato báseň obíhala široce v rukopisech a dodnes se jí dochovaly více než dva tucty v soudobých opisech. Některé z nich mají obšírnější titul \"Na p. Willama Shakespeara, zemřel v dubnu 1616\" („On Mr. William Shakespeare, he died in April 1616“), což jednoznačně odkazuje na Shakespeara ze Stratfordu.\n\nShakespearovo dílo je nejstudovanějším světským dílem světa v dějinách. Zprávy současníků a textově-kritické studie podporují autorství někoho se vzděláním, pozadím a dobou života, které odpovídají Williamu Shakespearovi.\n\nNeexistuje žádný záznam, ve kterém by jeho současník psal o Shakespearovi jako o vzdělaném spisovateli nebo učenci. Ben Jonson aa Francis Beaumont napsali o jeho nedostatku klasického vzdělání. Pokud by tyto hry psal někdo s univerzitním vzděláním, je těžké vysvětlit mnohé chyby v klasickém vzdělání. Nejenom že Shakespeare činí chyby v přízvucích mnoha antických jmen, ale ve hře \"Troilus a Kressida\" Řekové i Trojané citují Platóna a Aristotela tisíc let před jejich narozením. Willinsky soudí, že většina Shakespearových klasických narážek je převzata z knihy Thomase Coopera \"Thesaurus Linguae Romanae et Britannicae\" (1565), protože mnoho jejich chyb se opakuje v Shakespearových hrách a výtisk této knihy odkázal John Brechtgirdle stratfordské \"grammar school\" pro „běžné užití žáků“ („the common use of scholars“). Pozdější kritici, jako Samuel Johnson, soudili, že Shakespearův génius neleží v jeho erudici, ale v jeho „bdělosti pozorování a přesnosti rozlišování, kterou knihy a učitelé nemohou předat; z toho pochází skoro všechna původní a přirozená dokonalost“ („vigilance of observation and accuracy of distinction which books and precepts cannot confer; from this almost all original and native excellence proceeds“).\n\nShakespearovy hry se od děl univerzitních dramatiků liší tím, že nedávají okatě najevo spisovatelovo mistrovství v latině nebo klasických principech výstavby dramatu. Výjimkou jsou hry, které napsal Shakespeare s jiným autorem, jako \"Jindřich VI.\" nebo \"Titus Andronicus\". Místo toho jsou antické narážky založeny na dílech podle osnov alžbětinské \"grammar school\". Tyto osnovy začínají latinskou gramatikou Williama Lilyho \"Rudimenta Grammatices\" a pokračují Caesarem, Liviem, Vergiliem, Horatiem, Ovidiem, Plautem, Terentiem a Senecou, kteří všichni jsou v shakespearovském kánonu citováni nebo jsou na ně činěny narážky. Shakespearovy hry jsou plné frází z učebnic \"grammar school\" a karikatur učitelů, což je mezi jeho současníky skoro unikátní. Lilyho \"Grammatices\" je citována v mnoha hrách, včetně \"Tita Andronica\" (4, 10), \"Zkrocení zlé ženy\" (1, 1), \"Marné lásky snahy\" (5, 1), \"Noci tříkrálové\" (2, 3) a \"Veselých paniček windsorských\" (4, 1). Shakespeare naráží nejen na \"grammar school\", ale i na \"petty school\", přípravku na \"grammar school\", kde se děti mezi 5 a 7 lety učily číst.\n\nOd roku 1987 vedli Ward Elliott, který sympatizoval s teorií o Oxfordově autorství, a Robert J. Valenza stylometrickou studii, která využívala počítačové programy a porovnávala Shakespearovy stylistické zvyky s díly 37 autorů navrhovaných za skutečné tvůrce Shakespearových děl. Studie známá pod názvem \"Claremont Shakespeare Clinic\" probíhala naposledy na jaře 2010. Podle autorů studie vykazuje Shakespearovo dílo konzistentní, počítatelné, profilovatelné vzory, které svědčí o tom, že autorem je jednotlivec, nikoli že jde o kolektivní dílo, a že autor užíval méně vztažných vět a častěji spojovník, ženské rýmy a enjambement než většina autorů, s nimiž byl porovnáván. Výsledkem je, že žádné z děl ostatních testovaných autorů by nemohl napsat Shakespeare, a opačně, nikdo z nich by nemohl napsat dílo Shakespearovo. Tím byli podle tvrzení Elliotta a Valenzy zpochybněni zkoumaní autoři, jejichž dílo se dochovalo – včetně Oxforda, Bacona a Marlowa.\n\nShakespearův styl se časem vyvíjel podle změn literárního vkusu. Jeho pozdní hry, jako \"Zimní pohádka\", \"Bouře\" a \"Jindřich VIII.\", jsou napsány stylem podobným jiným jakubovským dramatikům a výrazně se liší od jeho alžbětinského období. Navíc poté, co \"Služebníci královi\" začali v roce 1609 hrát v \"Divadle u černých bratří\" (\"Blackfriars Theatre\"), byly Shakespearovy hry psány tak, aby vyhovovaly menšímu jevišti, s větším podílem hudby a tance a rovnoměrněji rozdělenými akty, což umožňovalo zastříhávat svíčky užívané na jevišti.\n\nDean Keith Simonton, který studoval faktory ovlivňující hudební a literární kreativitu, zvláště Shakespearovu, došel k závěru „beze stínu pochybnosti“, že obecně přijímaná chronologie her je celkově ve správném pořadí a že Shakespearovo dílo vykazuje postupný stylistický vývoj, podobně jako díla jiných umělců. Simontonova studie, vydaná v roce 2004, studovala vztahy mezi náměty Shakespearových her a politickým kontextem, ve kterém mohly být napsány. Obecně přijímaná chronologie vykazuje významné korelace s politickými událostmi se zpožděním dvou let, zatímco alternativní chronologie, navrhovaná oxfordiány, žádné takové korelace nevykazuje. Simonton, který ve své studii vyjádřil sympatie k oxfordiánům a očekával, že výsledky podpoří Oxfordovo autorství, došel k závěru, že „taková očekávání byla vyvrácena jako mylná“.\n\nShakespeare je spoluautorem poloviny ze svých posledních deseti her a úzce spolupracoval s ostatními dramatiky. Oxfordiané tvrdí, že tyto hry byly dokončeny ostatními po Oxfordově smrti. Textové důkazy ovšem naznačují, že Shakespearovi spolupracovníci občas nevěděli, co Shakespeare učinil v předchozí scéně, a že pracovali podle hrubé osnovy, místo aby měli po ruce nedokončený rukopis dávno mrtvého dramatika. Ve hře \"Dva vznešení příbuzní\" (1612–1613), napsané s Johnem Fletcherem, nechává Shakespeare dvě postavy potkat se na jevišti a na konci scény odejít, zatímco v následující scéně je Fletcher nechá chovat se, jako když se vidí poprvé.\n\nI přes oslavné pocty, připojené k vydáním jeho děl, nebyl první století a půl Shakespeare pokládán za největšího spisovatele světa. Měl pověst dobrého dramatika a básníka mezi mnoha dalšími ze své doby. Po znovuotevření divadel za Restaurace po roce 1660 byly nejpopulárnější hry Beaumonta a Fletchera, zatímco Shakespeare a Jonson se dělili o druhé místo. Shakespearova proslulost vzrostla až poté, co jej v roce 1769 vyzdvihl herec David Garrick na oslavách Shakespearova jubilea ve Stratfordu. S výjimkou hrstky satirických a alegorických zpráv z 18. století neexistují v tomto období žádné úvahy o tom, že by Shakespearovy hry napsal někdo jiný. Otázka autorství vyvstala teprve poté, co Shakespeare začal být ceněn jako anglický národní básník a výjimečný génius.\n\nPočátkem 19. století byla nekritická chvála „v plném proudu“, Shakespeare byl vyzdvihován jako nedostižný génius. Pro tento jev razil v roce 1901 George Bernard Shaw termín \"bardolatrie\". V polovině století byl Shakespearův génius vyzdvihován pro intelektuální obsah i sílu představivosti. Protože se zdálo, že to, co bylo o Shakespearově životě známo, odhaluje Shakespeara jako nevzdělaného venkovana, začal být pociťován rozpor mezi Shakespearovou pověstí a jeho životem. Ralph Waldo Emerson, ač přesvědčen o Shakespearovi jako autorovi jeho her, vyjádřil toto rozčarování v přednášce z roku 1846, ve které připustil, že nemohl smířit Shakespearovy verše s představou žoviálního herce a divadelního podnikatele. Vzestup historického kriticismu, který napadal jednotu autora Homérových eposů a historickou věrohodnost bible, také živil vzrůstající rozpaky nad Shakespearovým autorstvím, což jak pravil jeden kritik, „byla nehoda, která čekala, až se stane.“ Práce Davida Strausse na Ježíšově životopise, která šokovala veřejnost svým skepticismem nad historickou přesností evangelií, ovlivnila i světskou debatu o Shakespearovi. Samuel Mosheim Schmucker se v roce 1848 pokusil vyvrátit Straussovy pochybnosti o historičnosti Kristově satirickou aplikací stejných metod na záznamy o Shakespearově životě v knize \"Historic Doubts Respecting Shakespeare, Illustrating Infidel Objections Against the Bible\" („Historické pochybnosti o Shakespearovi, ilustrující námitky nevěřících proti bibli“). Schmucker, který nikdy nepochyboval, že Shakespeare je Shakespeare, nechtěně předvídal a vyzkoušel mnohé pozdější argumenty pro jednotlivé kandidáty autorství.\n\nShakespearovo autorství bylo poprvé otevřeně zpochybněno na stránkách knihy Josepha C. Harta \"The Romance of Yachting\" (1848). Hart tvrdil, že hry obsahují důkazy, podle nichž na nich pracovalo mnoho různých autorů. O čtyři roky později vydal Robert W. Jameson anonymně článek „Kdo napsal Shakespeara“ („Who Wrote Shakespeare“) v časopise \"Chamber’s Edinburgh Journal\", ve kterém vyjádřil podobný názor. V roce 1856 se objevil v časopise \"Putnam’s Magazine\" nepodepsaný článek Delie Baconové „William Shakespeare a jeho hry; Jejich průzkum“ („William Shakespeare and His Plays; An Enquiry Concerning Them“). Od roku 1845 Baconová teoretizovala, že hry, připisované Shakespearovi, napsala ve skutečnosti skupina pod vedením Francise Bacona a s Walterem Raleighem jako dalším autorem. Podle Delie Baconové chtěla tato skupina pomocí těchto her vštípit veřejnosti pochopení pro pokrokový politický systém, který nemohla jinak veřejně propagovat. Francis Bacon byl prvním jednotlivým alternativním autorem, jehož jméno se objevilo v tisku, když v září 1856 vydal William Henry Smith pamflet \"Was Lord Bacon the Author of Shakespeare Plays? A Letter to Lord Ellesmere\" (\"Byl lord Bacon autorem Shakespearových her? Dopis lordu Ellesmerovi\"). O rok později vydala Delia Baconová pod svým jménem knihu \"The Philosophy of the Plays Shakespeare Unfolded\" (\"Filosofie Shakespearových her odhalená\"), ve které nastínila svou teorii. O deset let později vydal soudce Nathaniel Holmes ze státu Kentucky v USA 600-stránkovou knihu \"The Autorship of Shakespeare\" (\"Shakespearovo autorství\"), ve které podporoval Smithovu teorii a myšlenka Baconova autorství se začala šířit. Do roku 1884 se o této otázce objevilo více než 250 knih a Smith ujišťoval, že po 30leté bitvě byla válka proti Shakespearově hegemonii příznivci Bacona skoro vyhrána. O dva roky později byla v Anglii na podporu a šíření této teorie založena Francis Bacon Society. Tato společnost stále existuje a na podporu své mise vydává časopis \"Baconiana\".\n\nAkademická obec na tyto důkazy proti Shakespearovu autorství reagovala. V roce 1857 vydal anglický kritik George Henry Townsend studii \"William Shakespeare Not an Impostor\" (\"William Shakespeare není podvodník\"), v které kritizoval u prvních navrhovatelů alternativních autorů to, co nazýval ledabylou vědou, falešnými premisami, zavádějícími paralelami a špatnými závěry.\n\nV roce 1853 odcestovala Delia Baconová s pomocí Ralpha Walda Emersona do Anglie, aby hledala důkazy na podporu svých teorií. Místo toho, aby hledala v archivech, snažila se vykopat pohřbené rukopisy a neúspěšně přesvědčovala správce, aby otevřeli Baconův hrob v kostele sv. Michala v St. Albans. Baconová věřila, že rozluštila instrukce v Baconových dopisech, podle kterých měla hledat pod náhrobkem Williama Shakespeara ve Stratfordu dokumenty, které by prokázaly Baconovo autorství. I když ale pobyla několik nocí v kněžišti stratfordského kostela Nejsvětější Trojice, aby si dodala odvahy, nakonec odešla a kamennou desku nezvedla.\n\nPro baconiánskou teorii se šifry staly důležitými. Stejně tomu bylo i později, kdy byli za použití šifer obhajování jiní možní autoři. Tento přístup podporoval například Ignatius L. Donnelly v knize \"The Great Cryptogram\" (\"Velký kryptogram\", 1888). Dr. Orville Ward Owen sestavil „dešifrovací kolo“ („cipher wheel“), 300 metrů dlouhý pruh plátna, na který si nalepil díla Shakespearova a dalších autorů na dvě paralelní kola, takže mohl rychle porovnávat stránky s klíčovými slovy pro dešifrování. Ve svém vícesvazkovém díle \"Sir Francis Bacon’s Cipher Story\" (\"Příběh šifer sira Francise Bacona\", 1893) tvrdil Ward Owen, že v Shakespearových hrách objevil ukrytou Baconovu autobiografii,včetně odhalení, že Bacon byl utajený syn královny Alžběty, což poskytovalo větší motivaci pro zatajování jeho autorství před veřejností.\n\nMožná kvůli právnickému působení Francise Bacona byly pořádány skutečné i simulované soudní procesy. Podobné později pořádali i oxfordiáni. První simulovaný soudní proces se konal 15 měsíců v letech 1892–93 a výsledky této debaty byly publikovány v bostonském měsíčníku \"The Arena\". Jedním ze žalobců byl Ignatius Donnelly, zatímco F. J. Furnivall tvořil část obhajoby. 25členná porota, ve které mimo jiné zasedali Henry George, Edmund Gosse a Henry Irving, se výraznou většinou postavila za Shakespeara. V roce 1916 předsedal v Chicagu skutečnému procesu soudce Richard Tuthill. Baconián George Fabyan byl zažalován jistým filmový producentem, který trval na tom, že Fabyanovo obhajování Bacona ohrožuje zisky z připravovaného filmu o Shakespearovi. Soudce rozhodl, že šifry, určené Fabyanovým rozborem, dokazují, že autorem Shakespearovského kánonu byl Bacon, a Fabyan měl získat 5 000 dolarů odškodného. Po následném pozdvižení soudce Tuthill svůj rozsudek zrušil a další soudce, Frederick A. Smith, případ odložil.\n\nV roce 1907 Owen tvrdil, že rozluštil instrukce, podle kterých je schránka s důkazy o Baconově autorství pohřbena v řece Wye nedaleko hradu Chepstow na panství vévody z Beaufortu. Jeho říční bagr ovšem žádné rukopisy neobjevil. Ve stejném roce odcestovala do Anglie jeho bývalá asistentka Elizabeth Wells Galupová, placená Georgem Fabyanem. Věřila, že za použití tzv. Baconovy šifry (steganografická metoda) odhalila, že Baconovy rukopisy jsou uschovány za ostěním v Canonbury Tower v Islingtonu. Nalezeny však nebyly. O dva roky později zveřejnil slavný americký spisovatel Mark Twain své dlouhodobé antistratfordiánské přesvdědčení v knize \"Is Shakespeare Dead?\" (\"Je Shakespeare mrtvý?\", 1909) a favorizoval jako skutečného autora Bacona.\n\nVe 20. letech 20. století byl Walter Conrad Arensberg přesvědčen, že Bacon odkázal klíč ke své šifře rosekruciánům. Arensberg věřil, že tato společnost je stále aktivní a že její členové spolu komunikují pod pláštíkem anglikánské církve. Podle kryptogramů, které odhalil na šestipencových vstupenkách do kostela Nejsvětější Trojice ve Stratfordu nad Avonou, usoudil, že Bacon a jeho matka byli spolu s původními rukopisy Shakespearových her pohřbení v kapitulní síni u katedrály v Lichfieldu ve Staffordshire. Arensberg neúspěšně žádal lichfieldského děkana, aby mu dovolil vyfotografovat a vykopat údajný hrob. Maria Bauerová byla přesvědčena, že Baconovy rukopisy byly v roce 1653 převezeny do Jamestownu ve Virginii a mohly by být nalezeny v Bruton Vaul ve Williamsburgu. Na konci 30. let 20. století získala povolení k vykopávkám, úřady je ale rychle stáhly. V roce 1938 získal Roderich Eagle svolení k otevření hrobu Edmunda Spensera, ve kterém chtěl hledat důkazy proto, že Bacon byl Shakespeare, našel ale jen staré kosti.\n\nOd počátku 20. století začali přitahovat pozornost další kandidáti. V roce 1895 vydal prokurátor Wilbur Gleason Zeigler román \"It Was Marlowe: A Story of the Secret of Three Centuries\" (\"Byl to Marlowe: Příběh tajemství tří století\"), založený na premise, že Marlowe nezemřel v roce 1593, ale přežil a psal Shakespearovy hry. V roce 1907 německý literární kritik Karl Bleibtreu podporoval autorství Rogera Mannerse, 5. hraběte z Rutlandu. Několik dalších let byl Rutland populárním kandidátem. Začali se také objevovat antistratfordiané, kteří se na nějakém určitém autorovi netrvali. Britský advokát George Greenwood se snažil zbavit Williama Shakespeara autorství v knize \"The Shakespeare Problem Restated\" (\"Shakespearův problém znovu nastolen\", 1908), ale nepodporoval žádného alternativního autora, i když podporoval hledání jiných spisovatelů než jen Bacona. John M. Robertson vydal v roce 1913 knihu \"The Baconian Heresy: A Confutation\" (\"Baconianská hereze. Vyvrácení\"), ve které vyvracel domněnku, že Shakespeare měl značné právní vědomosti tím, že ukázal, jak byla alžbětínská a jakubovská literatura prosycena právní terminologií. V roce 1916, v roce 300. výročí Shakespearovy smrti, vydal Henry Watterson, dlouholetý redaktor časopisu \"The Courier-Journal\" na titulní straně tohoto časopisu příběh, který podporoval marlovianskou teorii a podobně jako Ziegler napsal fiktivní líčení, jak se vše mohlo udát. Toto dílko bylo široce přejímáno jinými časopisy. Po první světové válce obhajoval profesor Abel Lefranc, odborník na francouzskou a anglickou literaturu, jako autora Williama Stanleyho, 6. hraběte z Derby, za použití biografických důkazů, které sesbíral ve hrách a básních.\n\nPoté, co J. Thomas Looney vydal v roce 1920 knihu \"Shakespeare Identified\", stal se Edward de Vere, 17. hrabě z Oxfordu, rychle nejpopulárnějším alternativním autorem. O dva roky později založili Looney a Greenwood mezinárodní organizaci \"Shakespeare Fellowship\", která začala podporovat diskusi o autorství, později ale své zaměření změnila na šíření oxfordiánské teorie. Existuje ještě několik dalších oxfordiánských společností, mj. \"Shakespeare Oxford Society\" v USA a \"De Vere Society\" ve Spojeném království.\n\nV roce 1923 vydal Archie Webster v časopise \"The National Review\" článek „Byl Marlowe tím mužem?“ („Was Marlowe the Man?“), ve kterém tvrdil, že Shakespearovy hry napsal Marlowe a že Sonety jsou autobiografickým líčením jeho přežití. V roce 1932 oznámil Allardyce Nicoll objev rukopisu, podle kterého byl prvním proponentem baconiánské teorie James Wilmot, ale nedávné výzkumy zjistily, že rukopis je padělek, pravděpodobně vytvořený pro oživení baconiánské teorie ze strachu před vzestupem oxfordiánů.\nDalší kandidát autorství se objevil v roce 1943, kdy spisovatel Alden Brooks v knize \"Will Shakspere and the Dyer’s hand\" (\"Will Shakspere a Dyerova ruka\") argumentoval pro sira Edwarda Dyera jako autora. Již o šest let dříve Brooks odmítl Shakespeara jako dramatika a tvrdil, že Shakespeare se zúčastnil tohoto „podvodu“ v roli „divadelního makléře“, který prodával hry a básně místo skutečných autorů. Tento pohled na Shakespeara jako pouhého prostředníka byl později přijat některými oxfordiány.\n\nV roce 1955 oživil marlowovskou teorii tiskový agent z Broadwaye Calvin Hoffman publikací \"The Murder of the Man Who Was „Shakespeare“\" (\"Vražda muže, který byl „Shakespearem“\"). O rok později se vydal do Anglie, aby hledal důkazy o Marloweovi, o kterých soudil, že jsou pohřbeny v hrobce jeho údajného mecenáše Thomase Walsinghama. Nic však nenašel.\n\nBezprostředně po druhé světové válce oxfordská a jiné antistratfordské teorie dočasně ztratily na popularitě. Nepodařilo se najít v archivech přímé důkazy pro autorství Oxforda či kohokoli jiného kandidáta autorství a vydavatelé ztráceli zájem vydávat knihy, založené na stejných teoriích a údajných nepřímých důkazech. Později však oxfordiáni a baconiáni začali argumentovat, že v shakespearovském kánonu jsou utajeně skryty stopy jejich kandidátů. Na toto téma, zvláště ve vztahu k Edwardu de Vere, bylo v posledních letech vydáno několik prací anglických a amerických autorů.\n\nZájem o Oxforda byl značně oživen poté, co v roce 1952 manželé Dorothy Ogburn a Charlton Ogburn Sr. vydali 1300-stránkovou knihu \"This Star of England\" (\"Tato hvězda Anglie\"), dnes pokládanou za klasický oxfordiánský text. Ogburnovi dovodili z mnoha náznaků, že „krásným mladíkem“ sonetů byl Henry Wriothesley, 3. hrabě ze Southamptonu. Tato teorie je již dlouho sdílena i mnoha stratfordiány, kteří se, ovšem bez jakýchkoliv důkazů z jejich strany, domnívají, že mezi Williamem Shakespearem ze Stratfordu a urozeným hrabětem ze Southamptonu mohl být blízký, ba dokonce homosexuální vztah. Ogburnovi došli – mj. rozborem textu „Shakespearových“ \"Sonetů\", které jsou podle mnoha odborníků záhadně mnohoznačné – k velmi odlišnému závěru. Označili Wriothesleyho za plod milostné aféry mezi Oxfordem a královnou Alžbětou a usoudili, že 154 slavných sonetů – a v důsledku toho také hry – napsal Edward de Vere, 17. hrabě z Oxfordu. V některých z prvních sonetů se Oxford podle výkladu Ogburnových obrací přímo na královnu Alžbětu a opěvuje jejich vášnivou aféru. Tato teorie se stala známou jako „teorie tudorovského prince“ (\"Prince Tudor theory\"), kterou však pro změnu nesdílejí někteří oxfordiáni. Jejím dovětkem je úsudek, že pravda o nezákonném potomkovi královny a o jeho otci – pravém autorovi shakespearovského kánonu – byla utajena jako alžbětínské státní tajemství. Jako jeden z hlavních argumentů pro oxfordskou teorii našli manželé Ogburnovi také mnoho paralel mezi Oxfordovým životem a Shakespearovými hrami, zvláště \"Hamletem\". Tuto hru nazvali „jasným životopisem“ hraběte z Oxfordu. Vzestup oxfordiánského entusiazmu po uveřejnění díla Ogburnových vedl k založení \"Shakespeare Oxford Society\" v USA v roce 1957.\n\nVýraznější vzrůst vlivu zastánců alternativních teorií o autorství byl však tehdy omezen sérií kritických knih a článků ze strany tradičních shakespearologů, kteří napadli metodologii antistratfordiánů jako „nevědeckou“ a jejich závěry označili za „směšné“. Američtí kryptologové William a Elizabeth Friedman získali v roce 1955 literární cenu Folgerovy Shakespearovské knihovny za studii věnovanou argumentům, podle kterých Shakespearovy hry obsahují skryté šifry. Friedmanovi došli k závěru, že se jim podařilo tato tvrzení vyvrátit. Jejich studie byla později zkrácena a v roce 1957 vydána pod titulem \"The Shakespeare Ciphers Examined\" (\"Shakespearovy šifry prozkoumány\"). Brzy poté vyšla čtyři díla, věnovaná studiu antistratfordiánského fenoménu z pohledu tzv. hlavního proudu: \"The Poacher of Stratford\" (\"Pytlák ze Stratfordu\", 1958) od Franka Wadswortha, \"Shakespeare and His Betters\" (\"Shakespeare a ti lepší\", 1958) od Reginalda Churchilla, \"The Shakespeare Claimants\" (\"Uchazeči o Shakespeara\", 1962) H. N. Gibsona a \"Shakespeare and His Rivals: A Casebook on the Authorship Controversy\" (\"Shakespeare a jeho soupeři: Přehled kontroverze o autorství\", 1962) George L. McMichaela a Edgara M. Glenna. V roce 1959 byla vydána v časopise \"American Bar Association Journal\" série článků a dopisů o sporech o autorství, která byla posléze v roce 1961 souhrnně otištěna v antologii \"Shakespeare : Cross-Examination\" (\" Shakespeare: Křížový výslech\"). Ještě v roce 1968 zpravodaj americké \"Shakespeare Oxford Society\" uvedl, že „misionářství nebo evangelický duch našich členů je, zdá se, na bodě mrazu, spí nebo neexistuje“. V roce 1974 měla tato společnost 80 členů.\n\nV roce 1976 byl předsedou \"Shakespeare Oxford Society\" zvolen spisovatel Charles Ogburn Jr. Ogburn začal kampaň proti akademické obci věrné tradiční stratfordské teorii. Prohlásil, že to je „pevně zakotvená autorita“, která se snaží „vyobcovat a umlčet nesouhlas ve zdánlivě svobodné společnosti.“ Navrhl bojovat za veřejné uznání Oxforda jako kandidáta na autorství. V roce 1985 Ogburn vydal 900-stránkovou knihu \"The Mysterious William Shakespeare: the Myth and the Reality\" (\"Tajemný William Shakespeare. Mýtus a realita\") a tím, že v atmosféře konspirace, která zachvátila Ameriku po aféře Watergate, prezentoval svou při jako spravedlivou, využil média k tomu, aby obešel akademickou obec a hovořil přímo k veřejnosti. Ogburnovy snahy zajistily Oxfordovi postavení nejpopulárnějšího alternativního kandidáta. Ogburn také nastartoval moderní oživení oxfordiánského hnutí tím, že začal získávat pozornost veřejnosti pomocí simulovaných soudních procesů, debatami v masových médiích, zvláště v televizi a později na internetu, včetně Wikipedie.\n\nOgburn věřil, že akademická obec bude nejlépe vyzvána pomocí právního rozboru a 25. září 1987 se tři soudci Nejvyššího soudu Spojených států zúčastnili jednodenního simulovaného soudního procesu v Metropolitan Memorial United Methodist Church ve Washingtonu D. C., který rozhodoval Shakespearův případ. Proces byl sestaven tak, že literární historici se jej nezúčastnili, ale břemeno důkazu leželo na oxfordiánech. Soudci rozhodli z formálních důvodů, že případ je založen na konspirační teorii a že důkazy pro eventuální konspiraci nejsou přesvědčivé. I když Ogburn přijal tento verdikt jako porážku, oxfordiánský kolumnista a spisovatel Joseph Sobran usoudil, že proces efektivně vyřadil z veřejného povědomí jakékoli jiné alternativní autory a dokázal legitimitu Oxfordova nároku. Dva ze tří soudců, kteří případ na Nejvyšším soudu Spojených států řešili, a to John Paul Stevens a Harry Blackmun, krátce poté ovšem přijali oxfordskou teorii za svou. Stevens sepsal a vydal vlivný článek, ve kterém dal Charlesi Ogburnovi za pravdu a detailně zdůvodnil své oxfordiánské názory.\n\nRok po soudním přelíčení v USA, a to 26. listopadu 1988, se konal ve Spojeném království nový soudní proces, při kterém měl být případ Shakespearova autorství přezkoumán. Soudu předsedali tři Law Lords, tj. členové Sněmovny lordů s právnickou praxí, kteří vykonávali právní pravomoce Horní sněmovny jako nejvyššího odvolacího soudu Spojeného království. Proces se odehrál v Inner Temple v Londýně. Při této příležitosti směli shakespearovští učenci z obou táborů přednášet své argumenty. Vydaný „rozsudek“ potvrdil americký verdikt.\n\nSoučasně s vzrůstající viditelností tohoto sporu vzrůstal ve světě i zájem masových médií s mnoha pořady a články, zabývajícími se oxfordiánskou teorií. V roce 1989 odvysílala stanice Public Broadcasting Service (veřejnoprávní stanice v USA) v rámci pořadu \"Frontline\" díl, nazvaný „The Shakespeare Mystery“ („Shakespearovská záhada“). Tuto interpretaci Oxforda jako Shakespeara vidělo jen v USA na 3,5 miliónu diváků. V roce 1992 byla v pořadu \"Frontline\" uspořádána tříhodinová telekonference pod titulem „Uncovering Shakespeare: an Update“ („Odhalení Shakespeara: Aktualizace“), kterou moderoval William F. Buckley Jr. V roce 1991 vydal měsíčník \"The Atlantic Monthly\" debatu mezi Tomem Bethellem jako advokátem Oxforda a Irvinem Leigh Matusem za Shakespeara ze Stratfordu. Podobná tištěná debata vyšla v roce 1999 v \"Harper’s Magazine\" pod titulem „The Ghost of Shakespeare“ („Shakespearův duch“). Od počátku 90. let 20. století začali oxfordiáni i další antistratfordiáni využívat k propagaci svých teorií také internet. Podíleli se i na vytvoření několika článků na anglické a dalších verzích Wikipedie o alternativních kandidátech a specifických tématech shakespearovských výzkumů. Takto dosáhly jejich teorie a argumenty takového rozšíření, že po průzkumu mínění mezi uživateli v roce 2010 byl učiněn závěr, že přítomnost těchto článků na Wikipedii „zahanbuje vše, co se kdy objevilo ve standardních výzkumech.“\n\n14. dubna 2007 vydala \"Shakespeare Authorship Coalition\" internetovou petici „Declaration of Reasonable Doubt About the Identity of William Shakespeare“ („Vyhlášení oprávněné pochybnosti o totožnosti Williama Shakespeara“) spolu s prohlášením Brunelovy univerzity v Londýně, že otevírá jednoletý program studia otázky Shakespearova autorství spojený s titulem Master of Arts. Tato koalice hledá širokou podporu veřejnosti pro to, aby v roce 2016, tedy v roce 400. výročí Shakespearovy smrti, přiměla onu část akademické obce, která je příznivá Williamu Shakespearovi ze Stratfordu, k uznání legitimity pochyb o jeho autorství. Již do konce roku 2007 bylo sebráno více než 1200 podpisů pod tuto petici. V prosinci 2011 bylo podpisů již 2232, včetně 414 od akademiků z univerzit celého světa. Iniciátory této petice byli divadelní činitelé a herci Derek Jacobi a Mark Rylance a podpořili ji mj. herci Jeremy Irons a Michael York.\n\nNa druhou stranu 22. dubna 2007 uveřejnil deník The New York Times výsledek průzkumu mezi 265 americkými shakespearovskými profesory, jehož tématem byla otázka shakespearovského autorství. Na otázku, jestli existuje dobrý důvod zpochybňovat Shakespearovo autorství, odpovědělo 6 procent „ano“ a 11 procent „možná“. 61 procent dotázaných si jako názor na tuto kontroverzi vybralo odpověď „Teorie bez přesvědčivých důkazů“ a 32 procent si vybralo „Plýtvání časem a rozptylování studentů“.\n\nV roce 2010 vydal James S. Shapiro přehled otázky o autorství \"Contested Will: Who Wrote Shakespeare?\" (\"Zápas o Willa. Kdo napsal Shakespeara?\") Poprvé se tak tomuto tématu věnoval většinovou obcí uznávaný shakespearovský badatel. Shapiro studoval tuto problematiku sociologicky a došel k názoru, že původ této kontroverze se dá najít v rysech tradiční literární vědy, jak ji představoval Edmond Malone. Shapiro kritizoval akademickou obec za to, že se tomuto tématu vyhýbala, čímž, jak Shapiro soudí, vydala toto téma antistratfordiánům.\n\nV září 2011 měl v Torontu premiéru film \"Anonym\" (\"Anonymous\"), jehož scénář napsal John Orloff a režíroval jej Roland Emmerich. Film je založen na oxfordské teorii Shakespearova autorství a odehrává se kolem roku 1601 v období před a po nezdařeném tzv. essexském povstání. Vykresluje hraběte z Oxfordu jako staršího, vzdělaného a melancholického muže, zabývajícího se básnickou a dramatickou činností. Do scénáře filmu byla také pojata tzv. druhá varianta „teorie tudorovského prince“. Podle ní byl Oxford nemanželským synem královny Alžběty I. Jako zhruba dvacetiletý mladík se měl stát i jejím milencem a zplodil s ní svého syna a zároveň bratra Henryho Wriothesleyho, 3. hraběte ze Southamptonu. V tomto filmu je William Shakespeare ze Stratfordu vykreslen jako bezskrupulózní podřadný herec, který se podvodem stává „autorem“ básní a her vytvořených hrabětem z Oxfordu. Tato díla jsou interpretována jako nebezpečná královně Alžbětě I. a monarchii jako takové.\n\nVíce než 70 historických postav bylo navrženo v různých dobách za autory shakespearovského kánonu, některé vážněji než jiné. Jen čtyři ovšem přitáhly pozornost většího množství přívrženců.\n\nV 19. století byl hlavním kandidátem sir Francis Bacon, jeden z největších intelektuálů jakubovské Anglie, právník, filosof, esejista a vědec. Jeho kandidatura závisí na historických a literárních domněnkách, stejně jako na údajných rozluštěných šifrách.\n\nWilliam Henry Smith byl první, kdo v roce 1856 navrhl Bacona jako alternativního autora. Porovnával věty, jako Baconovu „Poetry is nothing else but feigned history“ („Poezie je jen historie s obrazotvorností“) se Shakespearovou „The truest poetry is the most feigning“ („Nejpravější poezie má největší obrazotvornost“; Jak se vám líbí 3.3.19–20; překlad J. V. Sládka) nebo Baconovo „He wished him not to shut the gate of your Majesty’s mercy“ („Přál mu, aby si nezavřel brány milosti Vašeho Veličenstva“) se Shakespearovým „The gates of mercy shall be all shut up“ („Vše brány milosti se uzavrou“, Jindřich V. 3.3.10; překlad J. V. Sládka). Krátce poté Delia Baconová tvrdila, že ve hrách jsou skryté politické významy a mezi těmito myšlenkami a známými Baconovými díly jsou paralely. Baconova soudila, že Bacon byl vůdce nespokojených politiků-filosofů, kteří se snažili šířit republikánské idey na veřejných jevištích jako protiváhu despotické tudorovsko-stuartovské monarchie. Pozdější Baconovi příznivci našli mnoho specifických frází a aforismů ve hrách a v Baconově účetní knize \"Promus\". V roce 1883 vydala Baconův \"Promus\" pí Henry Pottová a nalezla 4 400 paralel mezi myšlenkami nebo způsobem vyjádření Shakespearovým a Baconovým.\n\nDopis Johnu Daviesovi Bacon ukončil přáním „buďte dobrý ke skrytým básníkům“ („so desireing you to bee good to concealed poets“), což podle příznivců této teorie napsal Bacon sám o sobě. Baconiani tvrdí, že Bacon sice vydal svou vědeckou a morální filosofii v díle \"The Advancement of Learning\" (\"O pokroku ve vzdělávání\", 1605), ale za jeho života byla vydána jen první část. Soudí, že Bacon svou morální filosofii, včetně revolučního politicko-filosofického vládního systému, ukryl do Shakespearových her, protože tento systém ohrožoval monarchii.\n\nBaconiani soudí, že velké množství právnických termínů v Shakespearově kánonu demonstruje autorovo právnické vzdělání. Bacon byl od roku 1596 korunní rada (Queen’s Counsel) a v roce 1613 se stal generálním prokurátorem (Attorney General). Bacon byl také placen za psaní proslovů na různých zábavách, včetně dvorských masek a pantomimy, i když není známo, že by napsal hru. Baconovy jediné dochované verše tvoří sedm žalmů v metrickém přebásnění a Bacon následoval podobná přebásnění Thomase Sternholda a Johna Hopkinse.\n\nProtože Bacon měl znalosti o kryptografii, první baconiáni soudili, že Bacon svůj podpis do Shakespearových her zašifroval. Na přelomu 19. a 20. století mnoho baconiánů tvrdilo, že objevilo Baconovy šifry, podle kterých byl Bacon skutečným autorem. V roce 1881 C. F. Ashwood Windleová tvrdila, že v každé hře nalezla pečlivě propracovaný verš, který identifikoval Bacona jako autora. Tím podnítila další hledání šifer a Ignatius Donnelly, Orville Ward Owen, Elizabeth Wells Gallupová a Isaac Hull Platt vydali knihy, ve kterých oznamovali objevy průkazných kryptogramů. Hull tvrdil, že latinské slovo \"honorificabilitudinitatibus\" ze hry \"Marná lásky snaha\" může být čteno jako anagram \"Hi ludi F. Baconis nati tuiti orbi\" („Tyto hry, výplod F. Bacona, se zachovají světu“).\n\nOd roku 1920 je vedoucím kandidátem na autorství Edward de Vere, 17. hrabě z Oxfordu, který byl dědičným nejvyšším komořím Anglie \"(Lord Great Chamberlain of England)\". Hrabě Oxford byl lyrický básník, dramatik, sportovec a mecenáš, který následoval svého děda a otce v podpoře hereckých a hudebních družin. Oxford byl významný dvorní básník, kterého vyzdvihovali jako dramatika mj. George Puttenham a Francis Meres. Meres jej zařadil do seznamu „nejlepších autorů komedií mezi námi“ („best for comedy amongst us“). Příklady jeho poezie jsou známy, ale nedochovalo se žádné divadelní dílo podepsané jeho jménem. Oxford byl znám svým literárním a divadelním mecenášstvím. V letech 1564–1599 mu bylo věnováno 33 vydaných knih, včetně děl Arthura Goldinga, Johna Lylyho, Roberta Greena a Anthonyho Mundaye. Oxford byl prvním nájemcem divadla \"U černých bratří\" (\"Blackfriars Theatre\") v polovině 80. let 16. století a u královského dvora pořádal zábavy.\n\nOxfordiáni uvádějí, že jisté literární narážky naznačují, že Edward de Vere byl jedním z nejprominentnějších anonymních nebo pseudonymních autorů své doby. Také upozorňují na Oxfordovo spojení s londýnskými divadly a dramatiky, se Shakespearovými současníky, na jeho rodinné vazby, vztahy s královnou Alžbětou I. a se Shakespearovým patronem hrabětem ze Southamptonu, na jeho znalost dvorského života, jeho soukromé vzdělání a významné učitele.\n\nZnačná váha je přičítána Oxfordovým cestám na kontinent, především jeho téměř ročnímu pobytu v Itálii a Francii. Zde podle oxfordské teorie získal znalosti, které mohl zužitkovat při sepsání 16 her připisovaných Shakespearovi, které se odehrávají v Itálii nebo mají s touto zemí nějakou souvislost. Dalšími důkazy mají být četné podobnosti mezi Oxfordovým životem a událostmi v Shakespearových hrách, sonetech a epických básních a také paralely v jazyku, idiomech a myšlenkách mezi dopisy Edwarda de Vere a shakespearovským kánonem. Jedním z hlavních argumentů pro Oxfordovo autorství je nyní objev velkého počtu jeho rukou označených pasáží v tzv. Ženevské bibli, kterou vlastnil (\"Edward de Vere's Geneva Bible\"), dochované ve Washingtonu ve \"Folger Shakespeare Library\". Tyto pasáže se vesměs v nějaké podobě objevují v Shakespearově díle.\n\nPrvním, kdo vyčerpávajícím způsobem předložil otázku Oxfordova autorství, byl Angličan J. Thomas Looney. Identifikoval v Shakespearových dílech – zvláště v \"Hamletovi\" – osobnostní charakteristiky, které autora vykreslují jako excentrického aristokratického básníka, příznivce dramatu a sportovních zábav, s klasickým vzděláním, který cestoval do Itálie. Looney rozpoznal četné podobnosti mezi Oxfordovou a Shakespearovou poezií v užívání motivů a předloh, frázování a rétorických prostředků, což jej vedlo k uznání Oxforda jako autora Shakespearova kánonu. Od té chvíle, co byla v roce 1920 vydána Looneyho kniha \"\"Shakespeare\" Identified in Edward De Vere, the Seventeenth Earl of Oxford\", stal se hrabě z Oxfordu rychle nejpopulárnějším alternativním kandidátem na autorství Shakespearova kánonu a nahradil v této roli Francise Bacona.\n\nRodinné vazby Edwarda de Vere jsou předměrem mnoha úvah. Patří mezi ně také řadou historiků konstatovaná podobnost postavy Polonia ze hry \"Hamlet\" s Oxfordovým tchánem, významným státníkem Williamem Cecilem, baronem Burghleym. Dále je pozoruhodná skutečnost, že iniciátoři Shakespearova \"Prvního folia\" (\"First Folio\"), tedy prvního vydání jeho her z roku 1623, byli Oxfordovi příbuzní, a to manžel jeho dcery Susan de Vere, Philip Herbert, hrabě Montgomery (pozdější 4. hrabě z Pembroke), a jeho starší bratr William Herbert, 3. hrabě z Pembroke.\n\nOxfordovo údajné užívání jména „William Shakespeare“ jako pseudonymu je zastánci jeho autorství přičítáno obavám ze „stigmatu zveřejnění“ (\"stigma of print\") a rodinným ohledům. Podle tehdejší konvence autor náležící do vysoké šlechty nemohl uvést své jméno v souvislosti s veřejně předváděnými divadelními hrami. Hrabě z Oxfordu je také významným aktérem v ději, popisovaném řadou historiků, známém jako politicky výbušná „teorie tudorovského prince“ (\"Prince Tudor theory\"). Podle této teorie byl mladý Oxford kolem roku 1574 milencem královny Alžběty I. Je dovozováno, že Oxford věnoval básně \"Venuše a Adonis, Znásilnění Lukrecie\" a především sbírku 154 slavných \"Sonetů\" svému a Alžbětinu synovi Henrymu Wriothesleymu, který byl vychován jako 3. hrabě ze Southamptonu, avšak podle této teorie byl právoplatným tudorovským princem.\n\nDo souvislosti s případným Oxfordovým autorstvím je dáván také důchod, který mu byl přiznán 26. června 1586. Královna Alžběta I. tajným výnosem nařídila vyplácet hraběti z Oxfordu ročně 1000 liber ze státní pokladny, tehdy velmi vysokou částku, poté, co ztratil téměř celé své velké jmění. Tento důchod mu byl vyplácen až do jeho smrti, tedy téměř 18 let, a to ještě i za Alžbětina nástupce krále Jakuba I. Byla to výsada, kterou panovnice udělila svému vysoce urozenému dvořanovi – a možná utajenému autorovi posléze vzniklých dramat, oslavujících rod Tudorovců. Oxfordiáni dovozují, že na těchto platbách závisela celá další existence Edwarda de Vere, což ho podle nich mohlo přimět, aby učinil vše pro neprozrazení své básnické a dramatické tvorby a zůstal ukryt pod pseudonymem William Shakespeare.\n\nOxfordiáni také tvrdí, že věnování Sonetů z roku 1609 – pisatelem krátké předmluvy a vydavatelem byl Thomas Thorpe – naznačuje, že autor zemřel před jejich vydáním a že rok 1604 (Oxfordovo úmrtí se obvykle datuje na 24. června 1604) byl rokem, kdy prokazatelně skončilo pravidelné vydávání „nově opravených“ a „doplněných“ Shakespearových her. Následně také datují většinu Shakespearových her více do minulosti než dosavadní standardní chronologie a uvádějí, že některé hry, které vykazují stopy revizí a spolupráce, mohly být zanechány hrabětem z Oxfordu nedokončené a po jeho smrti je dokončili jiní dramatici.\n\nBásník a dramatik Christopher Marlowe se narodil ve stejné společenské třídě jako William Shakespeare. Jeho otec byl švec, Shakespearův otec rukavičkář. Marlowe byl starší jen o dva měsíce, na rozdíl od Shakespeara ale šest a půl roku studoval na Cambridgeské univerzitě. Marlowe byl průkopník užití blankversu v alžbětínském dramatu a všeobecně je uznáváno, že jeho dílo Shakespeara značně ovlivnilo. Před rokem 1593 byly hrány všechny jeho hry, až na jednu či dvě.\n\nMarloweovská teorie tvrdí, že Marlowova dokumentovaná smrt 30. května 1593 byla předstíraná. Královnin tajný agent Thomas Walshingham a další muži měli tuto falešnou smrt zosnovat, přičemž mělo být hlavním cílem umožnit Marloweovi prchnout před procesem a skoro jistou popravou, která mu hrozila po obvinění z podvratného ateismu. Tato málo důvěryhodná teorie poté tvrdí, že Shakespeare byl vybrán jako zástěrka, za kterou mohl Marlowe dále psát velmi úspěšné hry. Tato tvrzení jsou založena na úsudcích, odvozených z některých zvláštních okolností Marloweovy smrti, na stylistických podobnostech mezi Marloweovými a Shakespearovými díly a tajných významech, údajně nalezených v těchto dílech a dalších souvisejících pracích.\n\nMarlowiáni upozorňují na to, že i když Marlowe a Shakespeare byli skoro stejně staří, první dílo, se kterým je William Shakespeare spojován jako autor, báseň \"Venuše a Adonis\", bylo prodáváno se Shakespearovým jménem pod úvodním věnováním jen 13 dní po údajné Marloweově smrti dne 30. května 1593. Avšak v rejstříku nakladatelů bylo toto dílo zapsáno už 18. dubna 1593, a to bez udání autora. Byly také sestaveny seznamy slovních korespondencí mezi díly obou autorů.\n\nMarlowe byl poprvé navržen za autora v roce 1884 jako člen skupiny autorů. Jako samostatný autor byl navržen v roce 1895. Zájem o něj byl oživen Calvinem Hoffmanem v roce 1955 a dnes je druhým kandidátem po Oxfordovi, avšak mnohem méně uváděným.\n\nWilliam Stanley, 6. hrabě z Derby, byl poprvé navržen jako kandidát v roce 1891 Jamesem Greenstreetem a později podporován Abelem Lefrancem a dalšími. Greenstreet objevil, že jezuitský agent George Fenner v roce 1599 hlásil, že Derby „je zaměstnán psaním komedií obyčejným hercům“ („is busye in penning commodyes for the common players“). Ke stejnému roku existují záznamy o tom, že Derby financoval jednu ze dvou londýnských dětských družin, \"Chlapce od sv. Pavla\". Derby také měl vlastní společnost, \"Derbyho služebníky\", která v letech 1600 a 1601 opakovaně vystupovala u dvora. Derby se narodil tři roky před Shakespearem a zemřel v roce 1642, takže doba jeho života pokrývá obecně přijímané datování Shakespearových her. Derbyho iniciály byly W. S. a je známo, že se podepisoval „Will“, takže teoreticky měl důvod napsat slovní hříčky se jménem Will v některých Shakespearových sonetech.\n\nV roce 1582 Derby cestoval po Evropě, navštívil Francii a možná Navarru. \"Marná lásky snaha\" se odehrává v Navaře a hra je možná založena na událostech, které se v Navaře staly v letech 1578–1584. Derby se oženil s Elizabeth de Vere, dcerou Edwarda de Vere, 17. hraběte z Oxfordu, nejčastěji jmenovaného alternativního kandidáta na Shakespearovo autorství. Jejím dědečkem z matčiny strany byl státník William Cecil, baron Burghley, mnoha badateli pokládaný za předobraz Polonia v \"Hamletovi\". Derby se přátelil s bratry Williamem Herbertem, 3. hrabětem z Pembroke a Philipem Herbertem, hrabětem z Montgomery, pozdějším 4. hrabětem z Pembroke. To byla dvojice šlechticů, kteří pravděpodobně dali podnět k vydání Shakespearových her z roku 1623, tzv. \"Prvnímu folio\", které je jim věnováno. Když kolem let 1628–1629 Derby převedl své statky na syna Jamese, ustanovil Pembroka a Montgomeryho jeho opatrovníky. Derbyho starší bratr Ferdinando Stanley, 5. hrabě z Derby, měl hereckou družinu \"Služebníky lorda Strange\", jejíž někteří členové se později přidali ke \"Služebníkům královým\", hereckému seskupení, se kterým je William Shakespeare ze Stratfordu nejčastěji spojován.\n\nBritské a americké vydání má rozdílné stránkování. Odkazy, užité v tomto článku, jsou stránkovány podle britské edice, stránkování podle americké edice je v závorkách.\n\n\n"}
{"id": "764806", "url": "https://cs.wikipedia.org/wiki?curid=764806", "title": "Anna Nechybová", "text": "Anna Nechybová\n\nAnna Nechybová (15. srpna 1909 – ???) byla česká a československá politička a poúnorová bezpartijní poslankyně Národního shromáždění ČSR.\nVe volbách roku 1954 byla zvolena do Národního shromáždění ve volebním obvodu Ústí nad Labem jako bezpartijní poslankyně. V parlamentu setrvala do března 1957, kdy rezignovala a nahradila ji Svatoslava Kernerová. K roku 1954 se profesně uvádí jako dělnice v Severočeských tukových závodech v Ústí nad Labem.\n\n"}
{"id": "764809", "url": "https://cs.wikipedia.org/wiki?curid=764809", "title": "Ochranovský sbor při Českobratrské církvi evangelické v Potštejně", "text": "Ochranovský sbor při Českobratrské církvi evangelické v Potštejně\n\nFarní sbor Českobratrské církve evangelické v Potštejně je sborem Českobratrské církve evangelické v Potštejně. Sbor spadá pod Ochranovský seniorát.\n\nKazatelem sboru je farář Mgr.Jaromír Strádal, kurátorem sboru Daniel Vacovský.\n\nPráce sboru navazuje na odkaz Jednoty bratrské, která měla v Potštejně svou modlitebnu od roku 1871.\n\nShromáždění probíhá každou neděli od 9:00. V zimním období se sbor schází na faře hned vedle kostela.\n\n\nStránky sboru : http://www.evangelicipotstejn.cz/\n"}
{"id": "764810", "url": "https://cs.wikipedia.org/wiki?curid=764810", "title": "Rabat Ajax FC", "text": "Rabat Ajax FC\n\nRabat Ajax Football Club je maltský fotbalový klub z města Rabat. Založen byl roku 1930 jako Rabat Rovers. Roku 1937 se sloučil s dalšími dvěma kluby, Rabat Rangers a Old City, a vznikl Rabat Zvanks. V roce 1938 byl přejmenován na Rabat FC. Roku 1980 se sloučil s místním klubem Ajax a vznikl Rabat Ajax FC. Dvakrát se stal maltským mistrem (1985, 1986) a jednou získal maltský pohár (1986). V sezóně 1983/84 se prvně podíval do evropských pohárů, v Poháru UEFA ztroskotal v 1. kole na Interu Bratislava, o sezónu později ve stejném poháru na Partizanu Bělehrad. Zisk dvou titulů mu zajistil též dva starty v Poháru mistrů evropských zemí, v sezóně 1985/86 vypadl s Omonií Nikósia, o rok později s FC Porto.\n\n"}
{"id": "764811", "url": "https://cs.wikipedia.org/wiki?curid=764811", "title": "Adolf Němec", "text": "Adolf Němec\n\nAdolf Němec (13. června 1920 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Moravská Třebová. V Národním shromáždění zasedal do konce jeho funkčního období, tedy do voleb v roce 1960. K roku 1954 se profesně uvádí jako předseda JZD v obci Staré Město.\n\n"}
{"id": "764813", "url": "https://cs.wikipedia.org/wiki?curid=764813", "title": "Mistrovství Evropy ve fotbale žen 1995", "text": "Mistrovství Evropy ve fotbale žen 1995\n\nMistrovství Evropy ve fotbale žen 1995 bylo šestým ročníkem tohoto turnaje. Vítězem se stala německá ženská fotbalová reprezentace.\n\nCelkem 29 týmů bylo rozlosováno do osmi skupin po třech, resp. čtyřech týmech. Ve skupinách se utkal každý s každým dvoukolově (doma a venku). Vítězové jednotlivých skupin postoupili do čtvrtfinále hraného systémem doma a venku. Čtveřice vítězů postoupila do semifinále hraného opět systémem doma a venku. Dva vítězové postoupili na závěrečný turnaj.\n\n\"Německo zvítězilo celkovým skóre 6:2 a postoupilo do finále.\"\n\n\"Švédsko zvítězilo celkovým skóre 7:5 a postoupilo do finále.\"\n\n"}
{"id": "764815", "url": "https://cs.wikipedia.org/wiki?curid=764815", "title": "Ochranovský sbor při Českobratrské církvi evangelické v Praze", "text": "Ochranovský sbor při Českobratrské církvi evangelické v Praze\n\nFarní sbor Českobratrské církve evangelické v Praze je sborem Českobratrské církve evangelické v Praze. Sbor spadá pod Ochranovský seniorát.\n\nFarářkou sboru je Eva Šormová a kurátorkou sboru Eva Kejřová.\n\n\n"}
{"id": "764818", "url": "https://cs.wikipedia.org/wiki?curid=764818", "title": "Josef Němec (politik)", "text": "Josef Němec (politik)\n\nJosef Němec (16. listopadu 1906 - 8. října 1980) byl český a československý politik Komunistické strany Československa a poúnorový poslanec Národního shromáždění ČSR, Národního shromáždění ČSSR a Sněmovny lidu Federálního shromáždění.\nX. sjezd KSČ ho zvolil členem Ústředního výboru Komunistické strany Československa. XI. sjezd KSČ, XII. sjezd KSČ a XIII. sjezd KSČ ho ve funkci potvrdil.\n\nK roku 1954 se profesně uvádí jako vedoucí tajemník Městského výboru KSČ v Praze.\n\nVe volbách roku 1954 byl zvolen do Národního shromáždění za KSČ ve volebním obvodu Praha-město. Mandát opět získal ve volbách v roce 1960 (nyní již jako poslanec Národního shromáždění ČSSR za Středočeský kraj, podílel se na přípravě nové ústavy z roku 1960) a volbách v roce 1964. V Národním shromáždění zasedal až do konce jeho funkčního období v roce 1968.\n\nPo federalizaci Československa usedl roku 1969 za KSČ do Sněmovny lidu Federálního shromáždění (volební obvod Kladno-město). V parlamentu setrval do konce jeho funkčního období, tedy do voleb v roce 1971. K roku 1968 se uvádí jako důchodce.\n\n"}
{"id": "764819", "url": "https://cs.wikipedia.org/wiki?curid=764819", "title": "Mistrovství Evropy v rychlobruslení 2005", "text": "Mistrovství Evropy v rychlobruslení 2005\n\nMistrovství Evropy v rychlobruslení 2005 se konalo ve dnech 7. až 9. ledna 2005 v rychlobruslařské hale Thialf v nizozemském Heerenveenu. Jednalo se o 16. společné mistrovství Evropy a celkově o 30. evropský ženský šampionát a 99. mistrovství Evropy pro muže. Z předchozího šampionátu obhajovali tituly Nizozemec Mark Tuitert a Němka Anni Friesingerová.\n\nV Heerenveenu zvítězili Nizozemec Jochem Uytdehaage, pro něhož to byl druhý evropský titul v kariéře, a Němka Anni Friesingerová (páté evropské zlato).\n\nZ českých závodníků na evropském šampionátu startoval pouze Miroslav Vtípil, neboť Martina Sáblíková jej vynechala kvůli nemoci.\n\nMužského mistrovství Evropy se zúčastnilo celkem 32 závodníků z následujících zemí: Nizozemsko (4), Rusko (4), Itálie (3), Německo (3), Norsko (3), Belgie (2), Finsko (2), Polsko (2), Rakousko (2), Švédsko (2), Bělorusko (1), Česko (1), Rumunsko (1), Švýcarsko (1), Ukrajina (1).\n\nŽenského mistrovství Evropy se zúčastnilo celkem 25 závodnic z následujících zemí: Německo (4), Nizozemsko (4), Rusko (4), Rumunsko (3), Itálie (2), Norsko (2), Bělorusko (1), Finsko (1), Polsko (1), Rakousko (1), Švédsko (1), Ukrajina (1).\n\n"}
{"id": "764821", "url": "https://cs.wikipedia.org/wiki?curid=764821", "title": "Ochranovský sbor při Českobratrské církvi evangelické v Rovensku pod Troskami", "text": "Ochranovský sbor při Českobratrské církvi evangelické v Rovensku pod Troskami\n\nFarní sbor Českobratrské církve evangelické v Rovensku pod Troskami je sborem Českobratrské církve evangelické v Rovensku pod Troskami. Sbor spadá pod Ochranovský seniorát.\n\nFarářkou sboru je Hana Jalušková a kurátorem sboru Irena Votočková.\n\n\n"}
{"id": "764822", "url": "https://cs.wikipedia.org/wiki?curid=764822", "title": "Josef Nezhyba", "text": "Josef Nezhyba\n\nJosef Nezhyba (24. března 1924 - ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Přerov. V Národním shromáždění zasedal do konce jeho funkčního období, tedy do voleb v roce 1960. K roku 1954 se profesně uvádí jako člen ONV a svářeč v depu ČSD v Přerově. Byl mu udělen Řád práce.\n\n"}
{"id": "764824", "url": "https://cs.wikipedia.org/wiki?curid=764824", "title": "Václav Nikodém", "text": "Václav Nikodém\n\nVáclav Nikodém (16. března 1917 – ???) byl český a československý politik Komunistické strany Československa a poúnorový poslanec Národního shromáždění ČSR.\nK roku 1954 se profesně uvádí jako slévač v železnárnách v Králově Dvoře. Byl nositelem vyznamenání Za zásluhy o výstavbu.\n\nXII. sjezd KSČ ho zvolil kandidátem Ústředního výboru Komunistické strany Československa.\n\nVe volbách roku 1954 byl zvolen do Národního shromáždění za KSČ ve volebním obvodu Praha-venkov. V Národním shromáždění zasedal do konce jeho funkčního období, tedy do voleb v roce 1960.\n\n"}
{"id": "764826", "url": "https://cs.wikipedia.org/wiki?curid=764826", "title": "František Novák (politik KSČ)", "text": "František Novák (politik KSČ)\n\nFrantišek Novák (10. května 1923 – leden 2014) byl český a československý politik Komunistické strany Československa a poúnorový poslanec Národního shromáždění ČSR.\nXIV. sjezd KSČ ho zvolil členem Ústředního výboru Komunistické strany Československa.\n\nVe volbách roku 1954 byl zvolen do Národního shromáždění za KSČ ve volebním obvodu Moravské Budějovice. V Národním shromáždění zasedal do konce jeho funkčního období, tedy do voleb v roce 1960. K roku 1954 se profesně uvádí jako účetní v JZD v obci Slatina.\n\nZemřel koncem ledna 2014. Tehdy se uvádí bytem ve Slatině. Pohřeb se konal na hřbitově ve Znojmě.\n\n"}
{"id": "764827", "url": "https://cs.wikipedia.org/wiki?curid=764827", "title": "Audra", "text": "Audra\n\nNázev Audra může znamenat:\n"}
{"id": "764828", "url": "https://cs.wikipedia.org/wiki?curid=764828", "title": "Ochranovský sbor při Českobratrské církvi evangelické v Tanvaldě", "text": "Ochranovský sbor při Českobratrské církvi evangelické v Tanvaldě\n\nFarní sbor Českobratrské církve evangelické v Tanvaldě-Smržovce je sborem Českobratrské církve evangelické v Tanvaldě-Smržovce. Sbor spadá pod Ochranovský seniorát.\n\nSbor administruje farářka Hana Jalušková. Ve sboru jmenována správní komise, předsedou je Ondřej Halama, místopředsedou Vlastislav Fejkl.\n\n\n"}
{"id": "764830", "url": "https://cs.wikipedia.org/wiki?curid=764830", "title": "Ochranovský sbor při Českobratrské církvi evangelické v Turnově", "text": "Ochranovský sbor při Českobratrské církvi evangelické v Turnově\n\nFarní sbor Českobratrské církve evangelické v Turnově je sborem Českobratrské církve evangelické v Turnově. Sbor spadá pod Ochranovský seniorát.\n\nFarářem sboru je Ondřej Halama a kurátorkou sboru Jitka Pernerová.\n\nTurnovský sbor má bohatou historii a mnoho vynikajích kazatelů.\nBratr Václava Vančura. Ten se v roce 1895 přestěhoval z Dubé do Mladé Boleslavi, aby zde začal rozsáhlou misijní a pastýřskou činnost. Šíře jeho práce sahala od České Lípy a Litoměřic až po Novou Paku a Velké Hamry – a také Turnov. Tak došlo k tomu, že v neděli, 5. prosince 1897, byla tehdy ještě do sboru boleslavského přijímána první rodina z turnovska – mlynář Frydrych s rodinou z Daliměřic. Od té doby býval u nich Vaclav Vančura častým hostem a brzy se shromáždil kruh čtenářů Písma i zájemců o bratrskou historii. Protože se společenství rozrůstalo, byl v roce 1900 ustaven sbor a otevřena vlastní modlitebna v Královské ulici.\n\nV roce 1906 byl povolán za kazatele Gedeon Vilém Hartwig a práce se rozšířila také do blízkého Rovenska pod Troskami. Bratr Hartwig bydlel v domě č.p. 17 na Mariánském náměstí, kde také byla od roku 1907 modlitebna. V roce 1913 za pomoci německých bratří koupil sbor dům v Kozákovské ulici, kde byla také slavnostně otevřena modlitebna. V roce 1914 se správy sboru ujal misionář František Chleboun, který se vrátil z misie v Jižní Africe. Ten také začal od roku 1916 konat misijní dílo na železnobrodsku a pravidelné bohoslužby od roku 1918. Oživení turnovského sboru přineslo přestupové hnutí v roce 1921. Tehdy vznikly stanice v Doubravici a Svijanském Újezdě. Protože bratr Chleboun byl opět povolán na misii, stal se od roku 1923 kazatelem v Turnově Ladislav Šklíba. Po odchodu bratra Šklíby do Potštejna se stal kazatelem Pavel Glos. Bratr Glos, kterého starší turnovští dobře pamatují, zde sloužil celých 45 let. V roce 1975 nastupuje do sboru správce Jiří Polma, který v roce 1996 přešel do Železného Brodu . Od roku 1997 byl ke správě sboru povolán Ondřej Halama.\n\n\n"}
{"id": "764831", "url": "https://cs.wikipedia.org/wiki?curid=764831", "title": "Josef Novák (politik KSČ)", "text": "Josef Novák (politik KSČ)\n\nJosef Novák (1. ledna 1913 – ???) byl český a československý politik Komunistické strany Československa a poúnorový poslanec Národního shromáždění ČSR, Národního shromáždění ČSSR a Sněmovny lidu Federálního shromáždění.\nVe volbách roku 1954 byl zvolen do Národního shromáždění za KSČ ve volebním obvodu Ústí nad Labem. V Národním shromáždění zasedal do konce jeho funkčního období, tedy do voleb v roce 1960. K roku 1954 se profesně uvádí jako tajemník Krajského výboru KSČ v Ústí nad Labem.\n\nDo nejvyššího zákonodárného sboru se po jisté odmlce vrátil v polovině 60. let 20. století. Ve volbách roku 1964 byl zvolen za KSČ do Národního shromáždění ČSSR za Severočeský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako politický pracovník Krajského výboru KSČ z obvodu Roudnice nad Labem. Během pražského jara v roce 1968 stál Josef Novák na pozicích reformistů.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Roudnice nad Labem). Ve Federálním shromáždění setrval do konce volebního období parlamentu, tedy do voleb roku 1971.\n"}
{"id": "764832", "url": "https://cs.wikipedia.org/wiki?curid=764832", "title": "Ochranovský sbor při Českobratrské církvi evangelické v Ujkovicích", "text": "Ochranovský sbor při Českobratrské církvi evangelické v Ujkovicích\n\nFarní sbor Českobratrské církve evangelické v Ujkovicích je sborem Českobratrské církve evangelické v Ujkovicích. Sbor spadá pod Ochranovský seniorát.\n\nFarářem sboru je jáhen Václav Hájek, sbor administruje farář Ondřej Halama  a kurátorkou sboru Marie Nešněrová.\n\n\n"}
{"id": "764833", "url": "https://cs.wikipedia.org/wiki?curid=764833", "title": "Josef Novák (bezpartijní politik)", "text": "Josef Novák (bezpartijní politik)\n\nJosef Novák (28. října 1918 - ???) byl český a československý politik a poúnorový bezpartijní poslanec Národního shromáždění ČSR.\nVe volbách roku 1954 byl zvolen do Národního shromáždění ve volebním obvodu Hlinsko jako bezpartijní kandidát. V Národním shromáždění zasedal do května 1958, kdy rezignoval a nahradil ho Přemysl Novotný. K roku 1954 se profesně uvádí jako soukromý zemědělec v obci Vojtěchov.\n"}
{"id": "764836", "url": "https://cs.wikipedia.org/wiki?curid=764836", "title": "The Times (rozcestník)", "text": "The Times (rozcestník)\n\nThe Times může označovat různé noviny:\n\n"}
{"id": "764838", "url": "https://cs.wikipedia.org/wiki?curid=764838", "title": "Jan Obermayer", "text": "Jan Obermayer\n\nJan Obermayer, nebo též Jan Farmer Obermajer (* 26. října 1944) je český hudebník od roku 1980 žijící v Německu. Byl členem skupin Sputnici, Komety, The Matadors, George and Beatovens. Po odchodu do Německa byl členem skupiny Jan & Ingo. V roce 2010 vyšla autobiografická kniha \"Zlatý důl vzpomínek\", kterou spolu s Obermayerem napsal PhDr. Jaroslav Císař. V roce 2007 spolupracoval se skupinou Blue Effect, se kterou nahrál koncertní album \"Live\" a DVD \"Live & Life 1966-2008\".\n"}
{"id": "764841", "url": "https://cs.wikipedia.org/wiki?curid=764841", "title": "Ochranovský sbor při Českobratrské církvi evangelické v Železném Brodě", "text": "Ochranovský sbor při Českobratrské církvi evangelické v Železném Brodě\n\nFarní sbor Českobratrské církve evangelické v Železném Brodě je sborem Českobratrské církve evangelické v Železném Brodě. Je jedním ze sborů, které tvoří Ochranovský seniorát.\n\nFarářské místo je po úmrtí Jiřího Polmy 28. 4. 2018 neobsazeno; kurátorkou sboru je Marcela Pallová.\n\n\n"}
{"id": "764844", "url": "https://cs.wikipedia.org/wiki?curid=764844", "title": "Jan Novotný (politik KSČ 1906)", "text": "Jan Novotný (politik KSČ 1906)\n\nJan Novotný (10. prosince 1906 – ???) byl český a československý politik Komunistické strany Československa a poúnorový poslanec Národního shromáždění ČSR.\nPo volbách roku 1954 byl zvolen do Národního shromáždění za KSČ ve volebním obvodu Kojetín-Prostějov. Mandát nabyl až dodatečně v říjnu 1958 jako náhradník poté, co rezignoval poslanec Jiří Beneš. V Národním shromáždění zasedal do konce jeho funkčního období, tedy do voleb v roce 1960. Profesně se uvádí jako dlouholetý předseda JZD v obci Klenovice na Hané.\n\nJistého Jana Novotného také zvolil 11. sjezd KSČ kandidátem Ústředního výboru Komunistické strany Československa.\n\n\"Poznámka: Nezaměňovat s Janem Novotným, který byl za KSČ poslancem Národního shromáždění v letech 1949-1952 a o kterém pojednává samostatný článek Jan Novotný (politik KSČ 1913).\"\n"}
{"id": "764847", "url": "https://cs.wikipedia.org/wiki?curid=764847", "title": "Převodní systém srdeční", "text": "Převodní systém srdeční\n\nPřevodní systém srdeční je soustava specializovaných svalových buněk v srdci, která je uzpůsobená k tvorbě srdečních vzruchů a jejich vedení po srdečních oddílech. Má tak důležité postavení v řízení srdeční činnosti. \n\nBuňky převodního systému, podobně jako naprostá většina ostatních živých buněk, nesou na své plazmatické membráně elektrický náboj (potenciál). Ten je dán rozdílem v koncentraci malých iontů uvnitř a vně buňky. Vnitřek buňky je nabitý záporně (hodnota se pohybuje kolem -70 mV). Za různých fyziologických stavů dochází vlivem řízeného toku iontů přes membránu ke změnám elektrického potenciálu, což dále ovlivňuje řadu funkcí v buňce. \nBuňky převodního systému mají schopnost spontánní depolarizace, tedy v důsledku pomalého toku sodíkových iontů přes plazmatickou membránu měnit pozvolna samovolně napětí na této membráně a po dosažení určitého prahového napětí se rozbíhá série rychlých dějů, jejímž základem je otevření membránových kanálů pro sodík. Dochází tím k rychlému proudění sodíkových iontů po svém koncentračním gradientu (koncentrace sodíku vně buňky je mnohem vyšší než uvnitř) a následně ke změně membránového napětí v buňce do pozitivních hodnot. Dochází k depolarizaci, ke vzniku akčního potenciálu. Jednotlivé buňky srdečního svalu jsou propojeny vodivými spoji (označovanými jako gap junctions), kterými se tato změna membránového napětí rychle lavinovitě šíří z buňky na buňku a je podstatou šíření srdečního vzruchu. Otevření sodíkových kanálů je následováno otevřením kanálů pro draslík, který proudí po svém koncentračním gradientu z buňky ven (jeho koncentrace v buňce je mnohem vyšší než v mezibuněčném prostoru). Tím dochází k návratu membránového potenciálu do původních negativních hodnot (repolarizaci). Přechodně dochází dokonce k zvýraznění negativity potenciálu (hyperpolarizaci). V této fázi buňka není ihned schopna vzniku dalšího akčního potenciálu, mluví se o takzvané refrakterní fázi. Stabilní koncentraci sodíkových a draslíkových iontů mezitím udržuje sodno-draselná pumpa, která čerpá sodné ionty z buňky a draselné dovnitř, přičemž na tento děj proti koncentračnímu gradientu spotřebovává energii ve formě ATP. \n\nBuňky převodního systému jsou tak specializované pro tvorbu vzruchu a jeho následnou distribuci ve formě rychle se šířícího akčního potenciálu po celém srdci. V buňkách pracovního myokardu, tedy svalovině specializované k vlastnímu stahu vede akční potenciál k dějům, které vyústí v kontrakci – svalový stah. Převodní systém pracuje do jisté míry autonomně, ovšem pod vlivem vyšších center, který se uskutečňuje prostřednictvím autonomních nervových vláken a některých hormonálních působků z krevního oběhu. Centrum řízení srdeční činnosti je umístěno v prodloužené míše. Parasympatický nervový systém spontánní depolarizaci a rychlost vedení v AV uzlu zpomaluje a vede tak ke snížení tepové frekvence, sympatický nervový systém naopak ovlivněním SA uzlu a AV uzlu zrychluje. V řadě fyziologických i chorobných stavů tak dochází ke zvýšení tepové frekvence (při svalové námaze, stresu, horečce, velkých ztrátách tekutin a mnoha dalších), naopak v době převahy parasympatiku se srdeční frekvence zpomaluje (ve spánku, v klidu, po jídle).\n\n\nZákladem vyšetření je elektrokardiogram (EKG) snímaný z povrchu těla. Ve vybraných případech je možno k záznamu také použít intrakardiální svod, který se zavádí do srdce obvykle katetrizačně cestou některé z velkých žil. Podrobnější vyšetření umožňuje elektrofyziologické vyšetření srdce, kdy potenciály uvnitř srdce snímá současně větší počet elektrod zavedených rovněž katetrizačně. Současně je možné také do srdce elektrodou vysílat impulzy a zjišťovat reakce převodního systému (mluví se o vzestupné a programované stimulaci předsíní a komor srdečních) \n\nZa patologických stavů může docházet k poruše tvorby vzruchů či zpomalenému nebo úplně přerušenému vedení jednotlivými částmi a jeho vedení po abnormálních drahách. Mluví se o poruchách srdečního rytmu - arytmiích.\n\n"}
{"id": "764852", "url": "https://cs.wikipedia.org/wiki?curid=764852", "title": "Přemysl Novotný", "text": "Přemysl Novotný\n\nPřemysl Novotný (8. října 1931 - ???) byl český a československý politik Komunistické strany Československa a poúnorový poslanec Národního shromáždění ČSR.\nPo volbách roku 1954 byl zvolen do Národního shromáždění ve volebním obvodu Hlinsko jako bezpartijní kandidát. Mandát nabyl až dodatečně v říjnu 1958 jako náhradník poté, co rezignoval poslanec Josef Novák. V Národním shromáždění zasedal do konce jeho funkčního období, tedy do voleb v roce 1960. Uvádí se, že pochází z rolnické rodiny, jeho otec pracoval jako předseda JZD. On sám byl zaměstnán v oddělení nákupu a prodeje v Hlinsku.\n\n"}
{"id": "764857", "url": "https://cs.wikipedia.org/wiki?curid=764857", "title": "Josef Nowara", "text": "Josef Nowara\n\nJosef Nowara (26. prosince 1922 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění ve volebním obvodu Karviná II jako bezpartijní poslanec, později v průběhu výkonu mandátu uváděn jako člen KSČ. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako horník dolu Klement Gottwald v Horní Suché.\n\n"}
{"id": "764859", "url": "https://cs.wikipedia.org/wiki?curid=764859", "title": "Evropská rada architektury", "text": "Evropská rada architektury\n\nEvropská rada architektů (ACE, \"angl. The Architects' Council of Europe, franc. Le Conseil des architectes d'Europe - CAE\") je evropská mezinárodní organizace architektů sdružující národní reprezentace profesních organizací, zajišťující zákonný výkon profese architekta, zejména jako svobodného povolání ze všech zemí Evropské unie.\n\nSdružuje (většinou) nevládní ale veřejnoprávní organizace architektů (zejména profesní komory, řády a jim na roveň postavené subjekty) z 27 států Evropské unie a (EHP) Norska a Švýcarska. Její sídlo je v Bruselu. Presidentkou ACE je pani Selma Harrington z Irska zvolená v lednu 2010. Generálním sekretářem pan Ian Pitchard. ACE reprezentuje více jak 480.000 architektů činných v praxi.\n\nACE vznikala postupně tak jak se postupně utvářela Evropská unie. Formálně byla založena 11. května 1990 v italském Trevisu zástupci 15 států, k několikeré obnovené formulaci došlo vždy, když přistoupily nové státy a též po přijetí \"Lisabonské smlouvy\".\n\n\nČinnost ACE není dále geograficky dělena, (a to ani podle zemí Schengenského prostoru nebo podle zemí, které přijaly Euro jako jednotné platidlo) je všeobecná s působností a dopadem ve všech zemích EU rovnocenně. \n\nČeská republika se aktivně a cílevědomě účastní práce ACE od svého přistoupení k Evropské unii. Členem představenstva byl v letech 2009-2011 (dřívější předseda České komory architektů) Dalibor Borák. V období 2018-2021 je členem představenstva Pavel Martinek\n\n\n"}
{"id": "764862", "url": "https://cs.wikipedia.org/wiki?curid=764862", "title": "Duální prostor", "text": "Duální prostor\n\nDuální prostor nebo duální vektorový prostor je matematický pojem z oblasti funkcionální analýzy. Pro každý daný vektorový prostor \"V\" existuje jeho jednoznačný duální prostor \"V*\" , který sestává z množiny lineárních funkcionálů na \"V\".\nRozlišujeme 2 typy duálních prostorů: - algebraický duální prostor (je definován pro všechny vektorové prostory) a kontinuální duální prostor.\n\nAť V je vektorový prostor nad polem \"F\". Duálním prostorem k prostoru \"V\" nazýváme množinu lineárních funkcionálů formula_1 ' , přičemž \"V*\" se také stává vektorovým prostorem pokud jsou na něm definovány následující lineární operace sčítání vektorů (lineárních funkcionální) a skalárního násobení:\n\nformula_2\n\npro všechny \"φ\", \"ψ\" ∈ \"V*\", \"x\" ∈ \"V\", \"a\" ∈ \"F\" (a=skalár).\n"}
{"id": "764865", "url": "https://cs.wikipedia.org/wiki?curid=764865", "title": "Evolventa", "text": "Evolventa\n\nEvolventní (z latiny) je křivka, kterou popíše bod přímky, která se odvaluje po nehybné základní kružnici o poloměru formula_1. Představit si ji můžeme snadno, například tak, že ke stojící lahvi přiložíme tužku tak, aby ležela na stole a její špička se dotýkala vnější stěny lahve. Pak tužku odvalujeme po lahvi tak, aby neprokluzovala vůči stěně. Špička tužky nám po stole opisuje právě evolventu a stěna lahve představuje evolutu. \n\nEvolventa má praktické využití ve strojírenství, drtivá většina ozubených kol má evolventní ozubení.\n\n\n"}
{"id": "764868", "url": "https://cs.wikipedia.org/wiki?curid=764868", "title": "Jozef Osúch", "text": "Jozef Osúch\n\nJozef Osúch (5. května 1925 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR a Národního shromáždění ČSSR.\nVe volbách roku 1954 byl zvolen do Národního shromáždění za KSS ve volebním obvodu Topoľčany. Mandát obhájil ve volbách v roce 1960 (nyní již jako poslanec Národního shromáždění ČSSR za Západoslovenský kraj). V Národním shromáždění zasedal až do konce jeho funkčního období, tedy do voleb v roce 1964.\n\nK roku 1954 se profesně uvádí jako technik národního podniku Kablo.\n\n"}
{"id": "764869", "url": "https://cs.wikipedia.org/wiki?curid=764869", "title": "Lutršték", "text": "Lutršték\n\nLutršték je poutní místo nacházející se na kopci Vinohrady v katastru obce Němčany, asi 3 km severovýchodně od Slavkova. Je zde studánka s kaplí a poutní kostel. Pouť se koná každoročně třetí neděli v září.\n\nÚdajně léčivá voda studánky přitahovala v 19. století poutníky z celého okolí – odtud název z německého výrazu \"Lauter steg\" (samá pěšina); mělo zde dojít k několika zázračným uzdravením. Vedle ní stála prý odnepaměti malá kaplička, jejíž současná podoba je z 50. let 19. století; v ní je umístěna kamenná, asi 1 m vysoká socha Panny Marie držící na klíně ukřižovaného Krista. Místní léčivá voda bývala tak proslulá, že si ji lidé nechávali dovážet i na značné vzdálenosti.\nNa vrcholu kopce nad pramenem byl z darů poutníků v letech 1867–1877 postaven kostelík zavěcený Panně Marii Bolestné. Jedná se o jednolodní stavbu s obdélníkovým půdorysem. Uvnitř se nachází dřevěná mariánská soška z 15. století a oltářní obraz Sedmibolestné Panny Marie od Josefa Klíra. Před kostelem stojí socha Krista Krále a dva kamenné kříže. Ke kostelu vede široké schodiště lemované vzrostlými stromy. Poutníků sem koncem 19. století přicházelo až 10 000 ročně.\n\nV letech 2003–2015 proběhla celková rekonstrukce kostela.\n\n"}
{"id": "764870", "url": "https://cs.wikipedia.org/wiki?curid=764870", "title": "Grigorij Ivanovič Kotovskij", "text": "Grigorij Ivanovič Kotovskij\n\nGrigorij Ivanovič Kotovskij ( ; 24. června (12. června podle juliánského kalendáře) 1881 v Gančešty, Ruské impérium, dnes Hînceşti, Moldavsko – 6. srpna 1925 v Čebance, Ukrajinská SSR) byl sovětský vojevůdce a komunistický politik.\n\nOd ledna 1918 sloužil v „rudých“ vojskách. Velel jezdecké skupině Tiraspolského oddílu, během okupace Ukrajiny od března 1918 přešel do ilegality. Od dubna 1919 opět sloužil v Rudé armádě, od června 1919 velel 2. brigádě 45. střelecké divize. V listopadu 1919 až lednu 1920 se léčil ze zápalu plic, pak velel jezdecké brigádě téže divize. V dubnu 1920 vstoupil do komunistické strany. \n\nV prosinci 1920 byl jmenován velitelem 17. jezdecké divize rudého kozáctva. Na Kavkaze a Ukrajině se účastnil bojů občanské války, jeho jednotky se podílely na potlačení povstání machnovců, antonovců a peltjurovců, zapojily se polsko-sovětské války. Od září 1921 velel 9. jezdecké divizi a od října 1922 2. jezdeckému sboru, jehož štáb sídlil v Tiraspolu. Vzhledem k vysokým vojenským funkcím byl zvolen i do Ústředního výkonného výboru (CIK) Moldavské autonomní sovětské socialistické republiky, Ukrajinské SSR i Sovětského svazu.\n\nV létě 1925 ho lidový komisař vojenství Michail Frunze jmenoval svým náměstkem, převzít funkci však nestačil, za nevyjasněných okolností byl zastřelen Mejerem Zajderem.\n"}
{"id": "764871", "url": "https://cs.wikipedia.org/wiki?curid=764871", "title": "Antonín Otradovec", "text": "Antonín Otradovec\n\nAntonín Otradovec (14. října 1909 – ???) byl český a československý politik Komunistické strany Československa a poúnorový poslanec Národního shromáždění ČSR.\nK roku 1954 se profesně uvádí jako ředitel n. p. Meopta Košíře.\n\nVe volbách roku 1954 byl zvolen za KSČ do Národního shromáždění ve volebním obvodu Praha-město. V parlamentu setrval až do konce funkčního období, tedy do voleb roku 1960.\n\n"}
{"id": "764873", "url": "https://cs.wikipedia.org/wiki?curid=764873", "title": "Michal Paculík", "text": "Michal Paculík\n\nMichal Paculík (28. května 1908 – 24. června 1989) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSS ve volebním obvodu Dolný Kubín-Trstená. V Národním shromáždění zasedal až do konce jeho funkčního období, tedy do voleb v roce 1960.\n\nK roku 1954 se profesně uvádí jako soukromý zemědělec v obci Veličná.\n\n"}
{"id": "764874", "url": "https://cs.wikipedia.org/wiki?curid=764874", "title": "Jakob Chimarrhäus z Roermundu", "text": "Jakob Chimarrhäus z Roermundu\n\nJakob Chimarrhäus z Roermundu byl 48. probošt litoměřické kapituly v letech 1599–1614.\n\nKardinála a probošta litoměřického Františka Dietrichsteina musel ve funkci vystřídat nově jmenovaný probošt. Roku 1599 císař rozhodl, že novým proboštem bude Jakob Chimarrhäus. Byl to Holanďan, narodil se patrně v letech 1540–1550 v Roermundu (dnes Roermond) v provincii Limburg, kde bylo roku 1559 založeno nové biskupství patřící pod arcibiskupství v Utrechtu. Mladý Jakob vystudoval teologii a byl i vysvěcen. Kolem roku 1572 se stal dvorním kaplanem císařů Maxmiliána II. a Rudolfa II. v Praze. Protektorem Jakoba byl hrabě Sixt Trautson, který ho pravděpodobně přivedl do Prahy k císaři.\n\nVedle duchovního povolání se Chimarrhäus, který byl výborným hudebníkem, věnoval horlivě hudbě – byl dobrým skladatelem a výborným zpěvákem. Tyto schopnosti, kterými si získal císařův obdiv, ho přivedly do proslulé renesanční kapely Rudolfa II., v níž byl basistou i vedoucím (\"Caesaris musicam basista insignisrexit phonascorum princeps\" – učitel zpěvu). Ačkoliv se značně věnoval hudbě, nezanedbával své duchovní povinnosti. V roce 1580 založil v Praze Bratrstvo Božího Těla, do něhož patřili nejprve členové císařské kapely a později se členy stávali i hudbymilovní šlechtici. Chimarrhäus napsal stanovy spolku. K titulu dvorního kaplana jej císař jmenoval i předním almužníkem, dvorním falckrabětem, rytířem \"militiae aureatae\", byl povýšen do šlechtického stavu a obdržel zvláštní znak a také právo udělovat vavřínový věnec (\"poeta laureatus\"), které se udělovalo za významné zásluhy. Chimarrhäus napsal i \"Sacrum Gazophilacium\", knihu s kalendáriem.\n\nI v církevní oblasti byl Chimarrhäus vysoce ceněn. Byl jmenován vyšehradským kanovníkem, kanovníkem kolegiátní kapituly sv. Gereona v Kolíně nad Rýnem, proboštem kolegiátní kapituly ve slezské Ratiboři. Obdržel i kanonikát katedrální kapituly v Olomouci a dómské kapituly v Budyšíně. Na vrcholu své kariéry byl jmenován roku 1599 litoměřickým proboštem.\nBývalý probošt Dietrichstein po svém zvolení kardinálem ještě ani nerezignoval na funkci probošta litoměřického, a již se hlásili duchovní na jeho místo. Císař na tuto situaci reagoval 13. ledna 1599, když vyhlásil tzv. exspektation na uvolnění litoměřického proboštství a z jeho rozhodnutí se v létě téhož roku stal proboštem Chimarrhäus.\n\nV Praze i jinde vzbudilo Jakobovo jmenování nespokojenost, jelikož císař opět jmenoval cizozemce místo kandidáta českého původu. Z tohoto důvodu se jmenováním nového probošta nebyl spokojen ani arcibiskup Berka z Dubé. Císař si však své právo udržel a stížnosti byly marné. Arcibiskup si po svém jmenování chtěl sám ponechat litoměřické proboštství, což mu nebylo umožněno, a navíc neprošli ani jím navrhovaní kandidáti (například kapitulní děkan Adam Droger, který působil v Litoměřicích 24 let). Byl to opět důkaz, že arcibiskupova pravomoc volit probošta v Litoměřicích neplatila a musela ustoupit světským orgánům; proto vzrůstalo u církevních činitelů zklamání z této bezmoci. Jak vyplývá z dopisu arcibiskupa, Chimarrhäus obdržel právo pontifikálií (mitra, berla, pektorál), o něž požádal kardinál Dietrichstein, a byl první, kdo při slavnostních bohoslužbách používal pontifikálie.\nV Litoměřicích působil nový probošt až do své smrti (24. srpna 1617). Po nastoupení do Litoměřic sloužil probošt ještě nějakou dobu v Praze jako císařský dvorní kaplan a nejvyšší almužník. Dochované pamětní knihy města dokládají, že se Chimarrhäus v Litoměřicích déle zdržoval. Když roku 1607 ohrožovala Prahu nemoc podobná moru, uchýlil se císař Rudolf II. na delší dobu do Litoměřic. Po smrti Drogera, po němž zůstalo téměř 1000 tolarů dluhů, pražský arcibiskup dosadil za účasti mnoha významných církevních dignitám do Litoměřic nového kapitulního děkana Dionysia Hoblíka.\nVztahy nového probošta k městu byly poměrně dobré. Probošt se ke svým poddaným choval mírně a ohleduplně. Proto se na něj brzy se žádostí o pomoc obraceli i poddaní z jiných panství a statků, dokonce i nespokojení Hoblíkovi poddaní, kteří žádali, aby se mohli stát poddanými probošta.\n\nV roce, kdy se stal litoměřickým proboštem, bylo Jákobovi již kolem 60 let a býval nemocný. Proto později požádal arcibiskupa, aby se mohl vrátit do Kolína nad Rýnem, kde býval kanovníkem v kapitule sv. Gereon. Vzápětí však vážně onemocněl a zemřel 24. srpna 1614, den po obdržení arcibiskupova dopisu. Měl poměrně značné jmění, patrně kvůli nemoci však nestihl napsat poslední vůli. Byl pohřben u sv. Štěpána v Praze. Po jeho smrti vyjádřil arcibiskup Jan III. Lohelius v dopise děkanovi naději, že doufá, že jeho pozůstalost připadne chrámu sv. Štěpána, kterému začalo hrozit nebezpečí zřícení; k tomu však nedošlo. Arcibiskup žádal i císaře o svolení k použití pozůstalosti pro tento účel a upozorňoval ho, že je patronem chrámu. Dále důrazně žádal, aby byl ihned sepsán podrobný inventář pozůstalosti, a vyžadoval, aby mu byl co nejdříve zaslán. Podle platných předpisů byli do Litoměřic pro kontrolu inventarizace posláni dva královští komisaři z české komory. Kapitula se 14. září 1614 obrátila na císaře, aby byly z pozůstalosti vyplaceny dluhy a zbytek byl věnován chrámu. Vyhotovený inventář stvrdili svými podpisy komisaři – z pražského purkrabského úřadu Václav Heraklius, litoměřický císařský rychtář Matyáš Šiška z Cejnova, kapitulní děkan J. Meuerl a kanovník L. Hoffmann. Nalezené zlaté a stříbrné předměty byly vzaty do Prahy, kde byly v mincovním úřadě oceněny.\n\n\n"}
{"id": "764875", "url": "https://cs.wikipedia.org/wiki?curid=764875", "title": "Josef Palas", "text": "Josef Palas\n\nJosef Palas (22. července 1915 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen za KSČ do Národního shromáždění ve volebním obvodu Bruntál-Šternberk. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako ředitel osmileté školy v obci Dvorce na Moravě.\n\nJeho synem je český politik ČSSD Jaroslav Palas.\n"}
{"id": "764879", "url": "https://cs.wikipedia.org/wiki?curid=764879", "title": "Josefa Pásková", "text": "Josefa Pásková\n\nJosefa Pásková (10. října 1920 – ???) byla česká a československá politička Komunistické strany Československa a poúnorová poslankyně Národního shromáždění ČSR.\nVe volbách roku 1954 byla zvolena za KSČ do Národního shromáždění ve volebním obvodu Brno-venkov II. V Národním shromáždění zasedala až do konce jeho funkčního období, tedy do voleb v roce 1960.\n\nK roku 1954 se profesně uvádí jako členka závodní rady a pracovnice ROH v podniku Brněnské knihtiskárny a nositelka vyznamenání Za vynikající práci.\n"}
{"id": "764882", "url": "https://cs.wikipedia.org/wiki?curid=764882", "title": "Václav Juda Novotný", "text": "Václav Juda Novotný\n\nVáclav Juda Novotný (17. září 1849 Vesce – 1. srpna 1922 Praha) byl český hudební spisovatel a skladatel.\n\nZákladní hudební vzdělání získal u místního učitele Herolda v Počátkách a při studiu na gymnáziu v Jindřichově Hradci u F. K. Vacka. Studoval historii a filosofii na Karlově univerzitě v Praze. Hru na housle studoval soukromě u Antonína Bennewitze, zpěv u Františka Pivody a harmonii u Františka Blažka. Stal se houslistou Prozatímního divadla. Aktivní hudební dráhy brzy zanechal a věnoval se hudební publicistice a skladatelské činnosti. Přispíval do hudebních časopisů Dalibor a Hudební revue, ale i do denních listů. Byl přítelem a zapáleným obhájcem Bedřicha Smetany a Antonína Dvořáka doprovázel i na cestě do Anglie v roce 1884.\n\nVelmi významný přínos české opeře tkví v jeho překladatelské činnosti. Přeložil a často i dramaturgicky upravil více než sto operních a operetních libret. Na rozdíl od dřívějších překladů dbal na srozumitelnost a zpěvnost českého textu. Při svých překladech ale často díla zásadním způsobem upravoval, měnil členění díla i samotný děj.\n\nPro jevištní provedení upravil Dvořákovo oratorium \"Svatá Ludmila\" a napsal scénář k baletu Karla Bendla \"Česká svatba\".\n\nJako skladatel byl známý zejména svými písněmi a sbory. Zkomponoval však i dvě opery a řadu menších chrámových skladeb. Sám sbíral lidové písně a vydával jejich úpravy pro zpěv a klavír.\n\n\n\n\nKromě toho komponoval i drobné instrumentální skladby.\n\n\n\n\n"}
{"id": "764888", "url": "https://cs.wikipedia.org/wiki?curid=764888", "title": "Huascaran (album)", "text": "Huascaran (album)\n\nHuascaran je třetí studiové album slovenské jazz rockové skupiny Fermáta, vydané v roce 1977 u vydavatelství Opusu. Album bylo inspirováno zemětřesením na hoře Huascarán, kde v té době byli i českoslovenští horolezci.\n\n"}
{"id": "764889", "url": "https://cs.wikipedia.org/wiki?curid=764889", "title": "Alexander Paulovič", "text": "Alexander Paulovič\n\nAlexander Paulovič, též Alexander Pavlovič (7. března 1911 Horné Jaseno – 2. července 1986 Martin), byl slovenský a československý politik Komunistické strany Slovenska, poúnorový poslanec Národního shromáždění ČSR a Národního shromáždění ČSSR a poslanec Sněmovny lidu Federálního shromáždění na počátku normalizace.\nVyučil se číšníkem. V letech 1950–1951 studoval na Ústřední stranické škole Ústředního výboru KSS v Bratislavě a v letech 1955–1956 na Vysoké škole politické. Od roku 1946 do roku 1947 byl tajemníkem místní organizace KSS. V letech 1950-1952 byl předsedou MNV v Martině. V letech 1952-1958 předsedou Krajského národního výboru v Žilině. V letech 1946-1967 se uvádí jako účastník zasedání Ústředního výboru Komunistické strany Slovenska. Podle jiného zdroje byl členem ÚV KSS v období let 1958–1964.\n\nPo volbách roku 1948 byl zvolen do Národního shromáždění za KSČ ve volebním kraji Žilina. Mandát nabyl až dodatečně v říjnu 1951 jako náhradník poté, co rezignoval poslanec Vladimír Clementis. V parlamentu zasedal až do konce funkčního období, tedy do voleb v roce 1954. Po nich byl zvolen do Národního shromáždění za KSS ve volebním obvodu Martin-venkov. Mandát nabyl až dodatečně v červenci 1957 jako náhradník poté, co rezignoval poslanec Emanuel Romančík. V parlamentu zasedal do konce funkčního období, tedy do voleb v roce 1960. Ve volbách roku 1960 byl zvolen do Slovenské národní rady.\n\nDo nejvyššího celostátního zákonodárného sboru se opětovně dostal ve volbách v roce 1964 (nyní již jako poslanec Národního shromáždění ČSSR za Středoslovenský kraj). V Národním shromáždění zasedal až do konce jeho funkčního období, tedy roku 1968.\n\nPo federalizaci Československa usedl do Sněmovny lidu Federálního shromáždění (obvod Martin). V parlamentu setrval až do konce volebního období, tedy do voleb roku 1971\n\n"}
{"id": "764893", "url": "https://cs.wikipedia.org/wiki?curid=764893", "title": "Galaktotrofusa", "text": "Galaktotrofusa\n\nGalaktotrofusa (Maria lactans) je ikonografické zobrazení Panny Marie kojící. Zobrazení má patrně svůj původ v prostředí koptské církve. Navazuje typově na podobná vyobrazení panenské bohyně Eset (Isis), kojící svého syna Hóra.\n"}
{"id": "764896", "url": "https://cs.wikipedia.org/wiki?curid=764896", "title": "On a ona", "text": "On a ona\n\nOn a ona je studiové album slovenské art rockové skupiny Collegium Musicum. Album vyšlo v roce 1979 u vydavatelství Opusu. Producentem alba byl Ján Lauko. V roce 1997 vyšla reedice s bonusovou skladbou „Piesočný dom“, která byla nahrána na Bratislavské lyře v roce 1973.\n\n\n"}
{"id": "764897", "url": "https://cs.wikipedia.org/wiki?curid=764897", "title": "Jsou stále v nás", "text": "Jsou stále v nás\n\nJsou stále v nás je hudební album skupiny Turbo. Vydáno bylo v roce 1999.\n\n"}
{"id": "764900", "url": "https://cs.wikipedia.org/wiki?curid=764900", "title": "Dunajská legenda (album)", "text": "Dunajská legenda (album)\n\nDunajská legenda je čtvrté studiové album slovenské jazz rockové skupiny Fermáta. Album vyšlo v roce 1980 u vydavatelství Opus a jeho producentem byl Ján Lauko. V roce 1999 vyšla reedice s třemi bonusovými skladbami.\n\n"}
{"id": "764901", "url": "https://cs.wikipedia.org/wiki?curid=764901", "title": "Ernst Rüdiger von Starhemberg", "text": "Ernst Rüdiger von Starhemberg\n\nErnst Rüdiger hrabě Starhemberg (12. ledna 1638, Štýrský Hradec – 4. ledna 1701, Vídeň) byl rakouský polní maršál, vojenský velitel vídeňské posádky za obležení tohoto města Turky a prezident dvorní vojenské rady.\n\nNarodil se roku 1638 ve Štýrském Hradci. V mládí vstoupil do císařské armády bojoval, mimo jiné, proti Švédům a v roce 1664 se vyznamenal v bitvě u Mogersdorfu. V letech 1672–1676 se účastnil, pod velením Karla Lotrinského, války proti Francouzům a během obléhání Philippsburgu utrpěl těžké zranění. Roku 1680 byl jmenován vrchním velitelem obrany moravské zemské hranice, kteoru měl bránit před vpádem kuruců za Tökölyho povstání. Císař jej roku 1681 povýšil na polního zbrojmistra.\n\nDo historie však hraběte Starhemberga zapsal roku 1683. Císař Leopold I. ho jmenoval vrchním velitelem vídeňské posádky a jemu tím pádem připadl nezáviděníhodný úkol ubránit hlavní město monarchie proti obrovské a dobře zásobené armádě, kterou vedl sultánův vezír Kara Mustafa Paša. Navzdory všemu svůj úkol splnil, a to i přes úplavici, která se později začala v obleženém městě šířit. Padlo ji za oběť stejné množství lidí jako tureckým obléhatelům. Starhemberg prokázal rovněž velkou osobní statečnost. Osobně na hradbách bojoval, a poté, co byl při útoku na \"Lőbelbastei\" zraněn na hlavě, nechal se za nejtěžší palby nosit po hradbách na nosítkách. Císař jej za odměnu jmenoval polním maršálem. Díky jeho odvaze, schopnostem a vytrvalosti Vídeň přečkala dvaašedesátidenní turecké obléhání,úplavici i hlad.\n\nErnst Rűdiger hrabě Starhemberg se účastnil i dalších tažení proti Turkům. Podílel se také na osvobození Budína v roce 1686. Utrpěl tam i druhé zranění, tentokrát na noze. 28. listopadu mu císař Leopold za prokázané služby polepšil erb. Poté se stal prezidentem dvorní vojenské rady ve Vídni, kde také roku 1701 zemřel.\n\nHeinrich Ernst Rüdiger von Starhemberg byl dvakrát ženat. Jeho první žena byla vzdálená příbuzná Helena Dorothea von Starhemberg (1634 Wildberg – 19. prosince 1688 ve Vídni). Svatbu měli 7. prosince 1658. Měli spolu následující děti:\n\nJeho druhou ženou byla hraběnka Marie Josefa Jörger zu Tollet (* 1668; † 12. března 1746 ve Vídni). Svatbu měli 14. května 1689 ve Vídni. Měli spolu následující děti:\nMarie Josefa si po smrti svého muže vzala za manžela jeho mladšího bratra Gundakera Tomáše Starhemberga.\n"}
{"id": "764904", "url": "https://cs.wikipedia.org/wiki?curid=764904", "title": "Kolie", "text": "Kolie\n\nKolie je obecné, původní označení pro ovčácké psy v severní Anglii a Skotsku. Jméno možná pochází z keltštiny, kde je odvozené od slova „užitečný“, spíše však vzniklo zkrácením názvu „colley dog“, kde „colley“ je staré místní jméno pro plemeno černohlavých ovcí. Obecně jsou kolie středně velcí, aktivní a inteligentní psi se silným instinktem k pasení, dodnes využívání jako pracovní psi k pohánění stád ovcí, jejich temperament a rychlost učení je činí vhodnými také k některým psím sportům, jako je obedience nebo agility.\n\nHistorie kolie je nedílně spojena s historií chovu ovcí na Britských ostrovech. Ovce domácí se zde začala chovat o období mezi 4000 - 2000 lety př. n. l., přičemž v té době už byly ve zbytku Evropy přítomná původní plemena evropských ovčáků i ovčáckých psů, kteří pocházeli z Asie. Oba dva typy se společně s ovcemi dostali i do Velké Británie. Evropský, původní typ ovčáckého psa, je typický klínovitou hlavou, vzpřímenýma nebo poloklopenýma ušima a krátká srst v obličejové partii, naproti tomu asijský typ pravděpodobně pochází ze psů příbuzným apsům, je bohatě osrstěn včetně obličeje a uši jsou klopené.\n\nNa rozdíl od kontinentální Evropy nebyla v Anglii v historické době používána ovčácká plemena ke strážení stád proti divokým šelmám, protože medvěd a rys zmizel z volné přírody Británie už před příchodem Římanů a k lovu vlků byli používáni psi typu mastifa a velcí hrubosrstí chrtové, jejímž potomky je dnešní irský vlkodav nebo skotský jelení pes. Proto z Anglie nepochází žádné plemeno tzv. pasteveckého psa, jejichž úlohou je především ochrana stád, a místo toho byli kolie využívány výhradně k pasení, k ovládání stád podle pokynů pastýře.\n\nOvčácká plemena asijského typu, staroanglický ovčák a bearded kolie, mají společný původ a jako samostatná plemena jsou rozlišováni až od konce 19. století. Dnešní bearded kolie pochází z ovčáckých psů skotských pastevců a ze Západní vysočiny (West highland) zvaných Highland kolie, staroanglický ovčák se uplatňoval především na západě Anglie a v povodí řeky Tweed. Třetí plemeno psa ze stejné skupiny, Cumberlandský ovčák, je dnes už vyhynulý. Vzdálenější příbuzný těchto psů je dnešní Jihoruský ovčák a polský nížinný ovčák.\n\nOvčáci evropského typu byli tradičně chování v severních oblastech Anglie a ve Skotsku. Velký rozvoj nastal na konci 16. a začátkem 17. století, kdy díky poptávce po ovčí vlně docházelo k rozšiřování chovu ovcí. Vzniklo velké množství místních rázů kolií, mezi jinými Dorset sheepdog, Galway kolie, Welsh Grey kolie nebo Highland kolie. Dnes z těchto plemen do dnešních dnů zůstala skotská kolie, později rozdělená na dvě samostatná plemena, krátkosrstou a dlouhosrstou kolii, malé plemeno kolie Shetlandských ostrovů, šeltie, a border kolie.\n\nPsi asijského i evropského typu byli mezi sebou běžně kříženi, přesto se však typické rozdíly zachovaly až do současnosti. Protože po staletí byla nejdůležitější kvalitou kolie její pracovní upotřebitelnost, byly v případě potřeby kříženi i s dalšími plemeny, například krátkosrstá kolie byla křížena s molossoidními plemeny používanými k hlídání obydlí. Kolie samotné jsou jedním z předků australské kelpie a skrze ní i australského honáckého psa.\n\n"}
{"id": "764905", "url": "https://cs.wikipedia.org/wiki?curid=764905", "title": "Biela planéta (album)", "text": "Biela planéta (album)\n\nBiela planéta s podtitulem The White Planet; je páté studiové album slovenské jazz rockové skupiny Fermáta, vydané v roce 1980 u vydavatelství Opus. Producentem alba byl Ján Lauko a obal alba navrhla Michaela Kordová.\n\n"}
{"id": "764906", "url": "https://cs.wikipedia.org/wiki?curid=764906", "title": "Destroyer (album, Kiss)", "text": "Destroyer (album, Kiss)\n\nDestroyer je čtvrté studiové album americké skupiny Kiss. Vydáno bylo v roce 1976 a jeho producentem byl Bob Ezrin .Album se 22. dubna 1976 stalo zlatým a 11. listopadu téhož roku dokonce prvním platinovým albem skupiny. Na desce je patrný posun v tvorbě od syrového zvuku předešlých alb.\n\n\n\nAlbum\n\nSingly\n\n\"Shout It Out Loud\"\n\"Flaming Youth \"\n\"Beth \"\n\"Detroit Rock City \"\n"}
{"id": "764910", "url": "https://cs.wikipedia.org/wiki?curid=764910", "title": "Generation (album)", "text": "Generation (album)\n\nGeneration je šesté studiové album slovenské jazz rockové skupiny Fermáta. Album vyšlo v roce 1981 u vydavatelství Opus a jeho producentem byl Ján Lauko. Obal alba navrhl Róbert Němeček.\n\n"}
{"id": "764916", "url": "https://cs.wikipedia.org/wiki?curid=764916", "title": "Kokův cyklus", "text": "Kokův cyklus\n\nKokův cyklus je významný biochemický proces, k němuž dochází v průběhu fotosyntézy. Molekuly vody se ve výsledku štěpí na molekulární kyslík, čtyři elektrony a dva protony. Hlavní roli zde zastupuje tzv. kyslík vyvíjející komplex (OEC, z angl. „oxygen-evolving complex“), která se nalézá ve fotosystému 680. Je to enzym, oxidující vodu během světelné fáze fotosyntézy. \n\nZákladem je široce přijímaná teorie, kterou v roce 1970 předložil Bessel Kok (1918-1979), totiž, že komplex OEC může existovat v 5 stavech pojmenovaných S0 až S4. Fotony zachycené fotosystémem II se pohybují komplexem postupně těmito stavy. Poslední stav (S4) je nestabilní a zde reakcí s vodou se produkuje molekulární kyslík O. \n\nDnes se ještě stále detailně nezná fungování cyklu, ale jistý způsob reakce by mohl být následující: Sloučenina OEC oxiduje ionty OH- za vzniku peroxidu vodíku, který se rozkládá na vodu a kyslík. Komplex obsahuje vázaný mangan a každý vývoj kyslíku probíhá v 5 stavech, které se značí S0 až S4. Kroky S0 až S4 jsou oxidačně-redukční pochody poháněné energií fotonů, při přechodu ze stavu S4 na S0 se uvolní molekula kyslíku. Komplex přitom mění svoji vnitřní strukturu, pro stavy S0 až S2 je složení MnO, pro stavy S3 a S4 MnO. Při uvolnění molekuly O se komplex MnO přemění na MnO. Ve tmě jsou reakční centra převážně ve stavu S1. Mnoho z informací, které jsou známy, pochází z EPR (elektronová paramagnetická resonance), rentgenové spektroskopie anebo z dalších světelných experimentů.\n\nUkázalo se, že sloučenina OEC má metaloenzymové jádro, kde se vyskytují jak atomy vápníku, tak manganu. Empirický vzorec anorganického jádra by se mohl vyjádřit jako MnCaOCl(HCO). \n\nJe navrhováno, že evoluce OEC byla započata při přítomnosti minerálů obsahujících mangan, jako jsou rancieit a hollandit v raných oceánech. Minerály byly pravděpodobně asimilovány sinicemi, které je měly začleněny v aktivních centrech komplexu.\n\n"}
{"id": "764920", "url": "https://cs.wikipedia.org/wiki?curid=764920", "title": "Buckleyho letecká základna", "text": "Buckleyho letecká základna\n\nBuckleyho letecká základna ( Buckley Air Force Base; kód IATA je BKF, kód ICAO KBKF, kód FAA LID BKF) je vojenská letecká základna letectva Spojených států amerických nacházející se ve městě Aurora ve státě Colorado. Základna spadá pod velení Velitelství vzdušných a vesmírných sil a jejím úkolem je obrana Spojených států amerických prostřednictvím v kosmu umístěných systémů včasné výstrahy a průzkumu pomocí kosmických satelitů.\n\nJe domovskou základnou 460. kosmického křídla (460th Space Wing), jehož úkolem je provádět průzkum a snímkování zemského povrchu v infračerveném oboru spektra a poskytovat včasné varování před případným nepřátelským útokem balistickými raketami. Sídlí zde také 120. stíhací letka coloradské Letecké národní gardy, vyzbrojená stíhacími letouny General Dynamics F-16 Fighting Falcon.\n\nZákladna byla vybudována v roce 1942, tehdy pod názvem Buckley Field. Pojmenována byla na počest Johna Harolda Buckleyho, coloradského rodáka, který během první světové války působil jako odstřelovač. 17. září 1918 padl během bojové mise za nepřátelskými liniemi ve Francii. Do roku 1948 byla základna pod správou někdejších United States Army Air Corps, které zde zřídily tréninkovou školu pro piloty bombardérů Boeing B-17 Flying Fortress. Od roku 1948 je pod správou amerického letectva.\n\n"}
{"id": "764924", "url": "https://cs.wikipedia.org/wiki?curid=764924", "title": "Lední hokej na Týdnu zimních sportů 1941", "text": "Lední hokej na Týdnu zimních sportů 1941\n\nHokejový turnaj v rámci Týdne zimních sportů se konal od 19. – 23. 2. v Garmisch-Partenkirchenu. Turnaje se zúčastnilo devět mužstev, rozdělených do tří tříčlenných skupin. Vítězové skupina a nejlepší mužstvo na druhém místě postoupili do semifinále. Turnaj vyhráli hokejisté Německa.\n\n Švédsko - Švýcarsko 2:0 (1:0,1:0,0:0)\n\n Německo - Švédsko 2:1 (1:0, 1:1, 0:0)\n Švýcarsko – Maďarsko 4:2 (2:0, 1:1, 1:1)\n"}
{"id": "764925", "url": "https://cs.wikipedia.org/wiki?curid=764925", "title": "Juana de Castro", "text": "Juana de Castro\n\nJuana de Castro († 21. srpna 1374 Galicie) byla španělská šlechtična a krátce manželka kastilského krále Pedra Krutého.\n\nByla dcerou Pedra Fernandéze de Castro a nevlastní sestrou Inés de Castro, milenky portugalského krále Pedra. V roce 1354 se jako vdova stala ve městě Cuéllar chotí v té době stále ženatého kastilského krále. Údajně se tak stalo na králův nátlak.\n\nKrátce po sňatku král Juanu opustil a vrátil se opět ke své původní favoritce Marii z Padilly. Juana se uchýlila do Galicie a dál se titulovala královnou. V roce 1355 porodila králi syna, který se ale nikdy nedočkal uznání svého legitimního původu a celý svůj život strávil ve vězení, aby nemohl ohrozit novou dynastii Trastamára. Byl totiž zmíněn v otcově závěti jako dědic trůnu v případě úmrtí králových potomků s Marií z Padilly.\n\nJuana krále přežila a zemřela v srpnu 1374. K poslednímu odpočinku byla uložena v katedrále v Santiagu de Compostela.\n"}
{"id": "764928", "url": "https://cs.wikipedia.org/wiki?curid=764928", "title": "UIA", "text": "UIA\n\nZkratka UIA má více významů:\n"}
{"id": "764930", "url": "https://cs.wikipedia.org/wiki?curid=764930", "title": "Strømsgodset IF", "text": "Strømsgodset IF\n\nStrømsgodset Idrettsforening je norský fotbalový klub z města Drammen. Založen byl roku 1907. Dvakrát se stal norským mistrem (1970, 2013), pětkrát získal norský pohár (1969, 1970, 1973, 1991, 2010).\n\nK 19. červenci 2013\n\n"}
{"id": "764931", "url": "https://cs.wikipedia.org/wiki?curid=764931", "title": "Jimmy Garrison", "text": "Jimmy Garrison\n\nJimmy Garrison (3. března 1934 – 7. dubna 1976) byl americký jazzový kontrabasista. V roce 1962 se formálně přidal ke kvartetu Johna Coltrana, kde nahradil Reggieho Workmana. Jejich první společnou nahrávkou je pomalé blues “Chasin' the Trane”, kde si zahrál v triu s Coltranem a bubeníkem Elvinem Jonesem. Garrison hrál v řadě dnes už klasických coltraneových nahrávkách, a to včetně alba \"A Love Supreme\". Na koncertech často hrál improvizovaná sóla, bez doprovodu ostatních, kterými začínala většina živě hraných skladeb. Spolupráce s Coltranem trvala až do roku 1967. \n\nGarrison na sebe také upozornil hraním s Ornettem Colemanem, poprvé to bylo na deskách \"Ornett on Tenor\" a \"Art of the Improvisers\". \n\nKromě spolupráce s Colemanem a Coltranem hrál také Jimmy Garrison současně v ansámblech, které vedli například: Kenny Dorham, Philly Joe Jones, Curtis Fuller, Benny Golson, Lennie Tristano, Lee Konitz, Jackie McLean, Pharoah Sanders nebo třeba Tony Scott. Po Coltraneově smrti spolupracoval s Hamptonem Hawesem, Archie Sheppem a zahrál si také ve skupinách, které vedl bubeník Elvin Jones.\n"}
{"id": "764947", "url": "https://cs.wikipedia.org/wiki?curid=764947", "title": "Daniel Uher z Jenčic", "text": "Daniel Uher z Jenčic\n\nDaniel Uher (Ungar) z Jenčic byl 49. probošt litoměřické kapituly v letech 1614–1617.\n\nPo smrti 48. litoměřického probošta Jakoba Chimarrhäuse navrhl pražský arcibiskup Zbyněk Berka z Dubé, aby byl litoměřickým proboštem krajan z Litoměřicka; jeho volba padla na Adama Drogera, děkana u Všech svatých v Litoměřicích, s tím, že vykonává vzorně a čestně své povinnosti, má pravidelná kázání a pro funkci probošta má všechny potřebné předpoklady. Tento arcibiskupův návrh však nebyl realizován a na litoměřického probošta byl navržen dvorní kaplan Daniel Uher (Uhrín, Ungar) z Jenčic na Lovosicku.\n\nO jeho původu a rody chybějí zprávy. Ví se, že v Jenčicích pod hradem Košťálovem byl ve 14. století vladycký statek, který se roku 1408 dostal do držení vladyků ze Vchynic. Jeho další osudy nejsou známy, ale poplužní dvůr v Jenčicích mohl být uvedeným vladyckým statkem, kde sídlil rod Uhrů (Uhrínů, Ungarů). Jeho rodná ves byla v této době rozdělena do tří panství a statků: Čížkovic, Lovosic a Dlažkovic. Danie Uher se narodil kolem roku 1569, na studia odešel do Prahy do jezuitského konviktu sv. Bartoloměje, kde patřila úroveň výuky v Praze mezi nejvyšší. Jeho studijním kolegou byl Jan Sixt z Lerchenfelsu, který jej později nahradil ve funkci litoměřického probošta. Uher získal titul magistra filozofie, a protože byly brzy známy jeho vědomosti a přednosti, byl povolán do funkce dvorního kaplana a později se stal dvorním falckrabětem. Jeho schopnosti mu otevíraly cestu k dosažení vyšších hodností. Jeho příznivcem a ochráncem byl Jaroslav Bořita z Martinic, patřící do vedoucí skupiny katolických šlechticů v Čechách. Ten také Uhrovi nabídl, aby po dokončení studií u jezuitů ihned nastoupil jako farář ve Smečně u Slaného, kde byl centrum majetku Bořity z Martinic. Děkan Uher brzy patřil mezi nejaktivnější katolické reformátory ve středních Čechách. Snahou Martinice bylo s pomocí děkana Uhra učinit ve Smečně, kde Martinic sídlil, centrum rekatolizace většího okolí. Již roku 1601 byla farnost Smečno povýšena na děkanství, kterému podléhaly farnosti v okolí. Martinic si uvědomoval, jak nízký je počet i úroveň katolických kněží. Novému děkanu Uhrovi se brzy podařilo zvětšit počet katolíků natolik, že byl spolu se svým kolegou a přítelem Janem Sixtem zvolen na zasedání vyšehradské kapituly 29. ledna 1608 kanovníkem. Děkan a kanovník Uher pokračoval pak úspěšně v rekatolizační činnosti, která mu slibovala další vzestup.\n\nKdyž roku 1614 zemřel probošt Cimmarrhäus, byl o jeho nástupnictví velký zájem. Tehdejší pražský arcibiskup Jan III. Lohelius (1612-1622) připravoval podmínky, aby se litoměřickým proboštem stal olomoucký kanovník ThDr. Johann Ernst von Platteis, vynikající absolvent teologie v Římě, papežský prelát a důvěrník kardinála Dietrichsteina, ovládající jazyk, včetně češtiny. Lohelius byl přesvědčen, že této hodnosti jeho kandidát dosáhne. Napsal i jeho otci, že učiní vše pro to, aby se jeho syn stal litoměřickým proboštem. Již 17. listopadu 1613 požádal Lohelius o tzv. exspektanci (příslib), že bude přání arcibiskupa vyhověno. Uvedl znovu jeho přednosti a vědomosti, že ovládá dokonale obě zemské řeči, je vynikajícím kazatelem, který je schopen zvětšit význam litoměřické kapituly, zvláště když současný probošt je již značně starý a často nemocný. Litoměřické proboštství mělo dosud v čele významné preláty, ale k této funkci byla zapotřebí nejen vysoká církevní hodnost, ale i konání bohoslužeb, kazatelství a správa proboštství, k čemuž je prý J.E. von Platteis předurčen. Již otec kandidáta byl císařem Rudolfem II. vysoce oceňován a i současný císař Matyáš si vážil jeho činnosti. Lohelius požádal o podporu i vídeňského biskupa Khlesla. Veškerá snaha byla však marná a dvorní císařská kancelář požadovala na místo litoměřického probošta dvorního kaplana Daniela Uhra. K jeho jmenování došlo v říjnu 1614. Pražský arcibiskup zaslal 25. října 1614 kapitulnímu děkanovi Meuerlovi zprávu, že instalaci vykoná pražský kapitulní děkan Dr. Kašpar Arsenius. Na příští čtvrtek ráno měli být přítomni církevnímu obřadu poddaní proboštství, aby jim byly připomenuty jejich povinnosti. Proboštská instalace musela být o několik dní posunuta na 29. listopad. V zachovaných písemných dokumentech je uvedeno, že Daniel Uher byl uváděn jen jako administrátor litoměřického proboštství. Je pravděpodobné, že Uher také i nadále působil jako dvorní kaplan v Praze a v Litoměřicích byl jmenován jeho zástupce. Uher získal ještě další hodnost – 9. prosince 1614 byl zvolen kanovníkem pražské dómské kapituly.\n\nPo definitivním nástupu do Litoměřic probošta Uhra čekaly mnohé problémy. Musel ihned a pak každoročně – poslat 200 tolarů do císařské dvorní pokladny, což dokazuje, jak byl tzv. zeměpanský patronát zneužíván. Protože pozůstalost po předchozím proboštovi nebyla ještě uzavřena, požádal Uher, aby mohla v Litoměřicích zůstat část peněz po Chimarrhäusovi. Bylo nutné je použít pro nezbytné stavební úpravy chrámu sv. Štěpána. Tuto prosbu podpořil i pražský arcibiskup, který rovněž pomohl, aby byla získána suma 881 kop grošů a 53 krejcarů. Probošt Uher se musel zavázat, že peníze budou použity skutečně k opravám kostela a dalších dvou objektů na nynějším Dómském náměstí a že na vyžádání císařem se mu tento obnos vrátí. To bylo nespravedlivé rozhodnutí. Probošt Uher byl tak rozhořčen proti iniciátorům na císařském dvoře, že uvažoval, že se vzdá proboštského titulu a bude se ucházet o uvolněné beneficium v Českém Krumlově. Pražský arcibiskup byl překvapen, že probošt jednal samostatně s kolátory, aniž o tom uvědomil svého nejvyššího pastýře.\n\nV Litoměřicích probošt nezahálel, naopak začal stavět v blízkosti dómské brány školu, která byla dostavěna a sloužila až do jmenování Maxmiliána Rudolfa Schleinitze biskupem. Snahy probošta řešit těžkou a složitou situaci vedly ke vzniku řady pověstí, například, že Uher chce předat proboštství jezuitskému řádu, což byla pověst nesmyslná, vždyť ani budova rezidence nepatřila proboštovi. Zamýšlené změny mohly být realizovány jen se souhlasem císaře, k čemuž nikdy nedošlo. Jediná z těchto pověstí byla potvrzena. Postavená budova školy měla být předána jezuitům, kteří v ní měli vyučovat. K uskutečnění však nedošlo, protože na konci srpna 1617 probošt Uher ve věku 48 let nečekaně zemřel. O jeho smrti byla podána zpráva pražskému arcibiskupovi týž den, kdy probošt zemřel. Kapitulní děkan Meuerl navrhl, aby arcibiskup poslal do Litoměřic Johanna Sixta nebo aby sdělil, jak se má dále postupovat. Uher napsal svou závěť, v níž celou svou pozůstalost věnoval jezuitskému řádu. Tato pozůstalost byla však malá, protože Uher nebyl ani schopen odvést patronu – císaři – předepsané výše uvedené peníze. Ve své závěti uvedl, že chce být pohřben u jezuitů. Toto jeho poslední přání se splnilo až za rok, kdy jeho ostatky byly převezeny a uloženy v jezuitském kostele sv. Salvátora v Praze. Přítel zesnulého Sixt, který se stal jeho nástupcem v Litoměřicích, dal ve svatoštěpánském chrámu pořídit pamětní desku s údaji o životě a díle zemřelého probošta Uhra.\n\n"}
{"id": "764948", "url": "https://cs.wikipedia.org/wiki?curid=764948", "title": "Jan Kastilský (1405)", "text": "Jan Kastilský (1405)\n\nJan Kastilský (španělsky \"Juan de Castilla y Castro\", 1355–1405 Soria) byl syn kastilského krále Petra I. a většinu života strávil uvězněn na hradě v Sorii.\n\nNarodil se roku 1355 z neplatného manželství krále Petra a Juany de Castro. Juana byla králem krátce po svatebním obřadu zapuzena a i přes jeho nelibost nadále používala titul královny. Roku 1369 po letech občanské války a smrti krále Petra nastoupil na kastilský trůn Jindřich z Trastamáry, králův nevlastní bratr a dlouholetý sok.\n\nJan se díky zmínce v otcově závěti, jenž ho určil možným dědicem kastilského trůnu v případě úmrtí potomstva s Marií z Padilla, stal hrozbou pro nového krále a proto byl uvězněn. Svůj život strávil na hradě v Sorii, kde také roku 1405 zemřel. Byl pohřben v místním kostele sv. Petra a později jej dcera Konstancie nechala přemístit do madridského kláštera sv. Dominika. Ten byl roku 1869 zbořen a Janovy ostatky byly krátce v depozitáři Národního archeologického muzea v Madridu. Odtud byly roku 1877 přeneseny do královské kaple v sevillské katedrále.\n"}
{"id": "764949", "url": "https://cs.wikipedia.org/wiki?curid=764949", "title": "Blutengel", "text": "Blutengel\n\nBlutengel (v překladu do češtiny: \"Krvavý anděl\") je německá hudební skupina prezentující hudební styly darkwave a futurepop. Byla založena zpěvákem Chrisem Pohlem roku 1999 poté, co musel odejít ze skupiny Seelenkrank kvůli smluvním a právním problémům. Jejich texty jsou psány převážně v němčině a angličtině a jsou zpívány jak mužským, tak ženským vokálem.\n\n\nAlba \"Seelenschmerz\", \"Angel Dust\", \"Demon Kiss\", \"Labyrint\" a \"Tränenherz\" byla vydána v limitované edici, včetně bonusových CD a exkluzivního obalu, samolepek a pohlednic.\n\n\n\n\n\n"}
{"id": "764950", "url": "https://cs.wikipedia.org/wiki?curid=764950", "title": "FC Progrès Niedercorn", "text": "FC Progrès Niedercorn\n\nFootball Club Progrès Niedercorn je lucemburský fotbalový klub z města Niedercorn (lucembursky: \"Nidderkuer\"). Třikrát vyhrál lucemburskou ligu (1952–53, 1977–78, 1980–81) a čtyřikrát získal lucemburský fotbalový pohár (1932–33, 1944–45, 1976–77, 1977–78). \n\n"}
{"id": "764954", "url": "https://cs.wikipedia.org/wiki?curid=764954", "title": "Fyzionotrace", "text": "Fyzionotrace\n\nFyzionotrace (z francouzského \"physionotrace\") je zařízení sloužící k nakreslení fyziognomie (podoby, výrazu) nějaké osoby, především profilu ve tvaru siluety. Funguje na principu pantografu.\n\nFyzionotraci vynalezl Francouz Gilles-Louis Chrétien v letech 1783-1784. Chrétienův partner poté v roce 1788 tento stroj fyzionotrace nakreslil a v současné době se kresba nachází ve francouzské národní knihovně. \n\nDruhým mužem, který tento stroj zkonstruoval byl John Isaac Hawkins, který se narodil v Anglii v roce 1722. V roce 1802 si fyzionotrace nechal patentovat a poté se spojil s Charlesem Wilsonem Pealem, aby stroj uvedl na trh a nabízel zákazníkům. Zařízení od Johna Hawkinse se od toho prvního lišilo tím, že obkreslilo skutečnou tvář malým proužkem spojeným se sběračem, který zmenšil siluetu na rozměr menší než 2 palce (cca 5 cm). Takovýchto zařízení, jako měl John Hawkins bylo tehdy na východním pobřeží Spojených států hodně a některé dokonce jeho vynález časově předcházely.\n\nCharles Wilson Peale pak kolem roku 1802 v reakci na popularitu siluet, jež byly vynalezeny koncem 18. století, představil fyzionotrace britského vynálezce Johna Hawkinse (1772-1855) ve svém muzeu ve Philadelphii. Stroj fungoval tak, že jedna osoba kreslila hlavu sedícího modelu a stroj zároveň vytiskl obrázek na kousek papíru, který se několikrát složil. Obsluhující osoba pak vyřízla střed papíru a ponechala takto \"dutě vyřízlý\" obrázek. Tyto siluety (profily) pak mohly být samostatně uchovávány, zarámovány nebo uspořádány v albech. Kontrast siluety se vytvářel tak, že se za obrázek dal kousek černého nebo modrého papíru nebo tkaniny.\n\nCharles Wilson Peale zaslal Thomasu Jeffersonovi akvarelovou skicu spolu s podrobným vysvětlením. Kresba se nachází společně s Jeffersonovými dokumenty v kongresové knihovně. Peale v roce 1805 napsal svému příteli (Dr. William Thornton) dopis se žádostí o úředně ověřenou kopii patentu fyzionotrace, jež byl vydán Johnu Hawkinsnovi. Peale, který se o tento přístroj zajímal a který měl jeho originál ve svém muzeu potřeboval kopii, aby podal žalobu proti osobě, která vyrobila zařízení bez oprávnění.\n\nPro zajímavost se dá uvést, že člověk jménem Sharples, potulný portrétista, který žil také nějakou dobu ve Philadelphii, tento přístroj použil a nakreslil profily tak známých osobností jako George Washington, Dolley Madison a James Madison \n\n"}
{"id": "764958", "url": "https://cs.wikipedia.org/wiki?curid=764958", "title": "Galaxy Nexus", "text": "Galaxy Nexus\n\nSamsung i9250 Galaxy Nexus je smartphone z řady Google Nexus, vyvinutý společnostmi Samsung a Google. Po modelech Nexus One a Nexus S jde o třetí telefon z řady Nexus a druhý, který vznikl díky spolupráci Googlu a Samsungu. Představení proběhlo za přítomnosti obou společností 19. října 2011 v Hongkongu zároveň s představením Androidu 4.0. Galaxy Nexus tak byl prvním zařízením s touto verzí.\n\nGoogle přestal vydávat nové verze Androidu pro Galaxy Nexus od verze 4.4 (KitKat). Existuje nicméně neoficiální verze KitKat upravená pro Galaxy Nexus.\n"}
{"id": "764959", "url": "https://cs.wikipedia.org/wiki?curid=764959", "title": "Náboj (soutěž)", "text": "Náboj (soutěž)\n\nNáboj je týmová matematická soutěž středoškoláků, kteří reprezentují své školy. Celá soutěž trvá 120 minut, během nichž se týmy snaží vyřešit co nejvíce úloh. V Náboji nejde o bezhlavou aplikaci již nabytých vědomostí, úlohy vyžadují jistou dávku invence a důvtipu.\n\nSoutěže se může zúčastnit každá škola v České a Slovenské republice, Německu, Rakousku, Polsku, Maďarsku, Švýcarsku, Spojeném království, Rumunsku a Rusku. Klání probíhá zároveň v Praze (od roku 2005), Opavě (od roku 2008), Bratislavě (od roku 1998), Košicích (od roku 2012), Pasově (od roku 2014), Linci, Krakově, Budapešti (od roku 2015), Gdaňsku, Varšavě, Vroclavi, Veszprému (od roku 2016), Edinburghu (od roku 2017), Bialystoku, Konstanci (od roku 2018) Curychu, Cambridge a Novosibirsku (od roku 2019).\n\nNa organizaci soutěže se podílejí především studenti Matematicko-fyzikální fakulty Univerzity Karlovy v Praze a studenti Fakulty matematiky, fyziky a informatiky Univerzity Komenského v Bratislavě, dále pak sdružení Strom, Matematický ústav Slezské univerzity v Opavě a Fakulta informatiky a matematiky Univerzity v Pasově.\n\n"}
{"id": "764961", "url": "https://cs.wikipedia.org/wiki?curid=764961", "title": "Policejní akademie (film)", "text": "Policejní akademie (film)\n\nPolicejní akademie je filmová komedie natočená v roce 1984, kterou režíroval Hugh Wilson.\n\nStarostka města přichází s novou politikou policie - na policejní akademii bude přijat každý, bez ohledu na váhu, výšku, věk, pohlaví či vzdělání.\n\n"}
{"id": "764965", "url": "https://cs.wikipedia.org/wiki?curid=764965", "title": "Kostel svatého Hippolyta Římského (Córdoba)", "text": "Kostel svatého Hippolyta Římského (Córdoba)\n\nKostel svatého Hippolyta Římského (španělsky \"Real Colegiata de San Hipólito\") v andaluské Córdobě je situován v centru města.\n\nKostel byl původně součástí kláštera založeného roku 1343 králem Alfonsem XI. jako důkaz vděčnosti za vítězství u Salada. Alfons zamýšlel z kláštera udělat i královské pohřebiště. Stavební práce byly pomalé a k dokončení stavby došlo až roku 1736. V současnosti je kostel zasvěcený svatému Hippolytovi od roku 1729 místem posledního odpočinku Alfonse XI. a jeho otce krále Ferdinanda IV., kteří sem byli přesunuti z místní katedrály.\n"}
{"id": "764969", "url": "https://cs.wikipedia.org/wiki?curid=764969", "title": "Claus Offe", "text": "Claus Offe\n\nProfesor Claus Offe (* 16. března 1940, Berlín) je německý politický sociolog marxistické orientace. Coby žák Jürgena Habermase bývá řazen mezi příslušníky druhé generace tzv. frankfurtské školy. V současné době přednáší na berlínské soukromé vysoké škole Hertie School of Governance.\n\nZabývá se zejména možnostmi fungování demokracie v rámci kapitalistického společensko-ekonomického systému. Ve svých nedávno publikovaných studiích se pokusil vyvodit implikace týkající se společenského vývoje v zemích, jež zatím nedosáhly plně demokratického zřízení v pojetí tzv. západní demokracie.\n\nDo širšího povědomí vstoupil Offeho příměr o páře a ledu, vztažený na soudobou konzumní společnost. Dle tohoto příměru bývá takřka každé zvětšení individuálního blahobytu jako větší materiální spotřeba, mobilita či možnost volby - tedy více \"páry\" - doprovázeno nárůstem \"ledu,\" tj. negativních systémových jevů, jako jsou dopravní zácpy, globální znečištění či nutnost výběru v obchodě z více druhů každého artiklu, což naši svobodu opět omezuje. Lidská psychika přitom přirozeně velí vnímat pozitivní účinky, tj. \"páru,\" zatímco vnímání negativní dopadů, tj.\n\"ledu\", má sklon vytěsňovat, což společnost v globálním hledisku stimuluje k nezodpovědnému chování.\nNarodil se 16. března 1940 v Berlíně.\n\nVědeckou dráhu započal na univerzitě ve Frankfurtu, kde obdržel doktorát (Ph.D.), habilitoval se na univerzitě v Kostnici. Působil postupně na univerzitách v Bielefeldu (1975-1989), Brémách (1989) a na Humboldtově univerzitě v Berlíně (1995-2005). Coby hostující (externí) profesor spolupracoval s instituty postgraduálních studií ve Stanfordu a Princetonu, Australskou národní univerzitou, Harvardovou univerzitou, Kalifornskou univerzitou v Berkeley či newyorskou univerzitou The New School.\n\nOd roku 2001 je ženatý s političkou a bývalou disidentkou Ulrike (Ulrikou) Poppeovou.\n\n\nPředmětem Offeho výzkumu jsou zejména oblasti:\n\nOffe je autorem řady odborných publikací a studií. K jeho nejvýznamnější pracím patří:\n\n"}
{"id": "764970", "url": "https://cs.wikipedia.org/wiki?curid=764970", "title": "Cesta ke štěstí", "text": "Cesta ke štěstí\n\nVýraz Cesta ke štěstí je názvem několika děl.\n\n\n\n\n"}
{"id": "764972", "url": "https://cs.wikipedia.org/wiki?curid=764972", "title": "Policejní akademie 2: První nasazení", "text": "Policejní akademie 2: První nasazení\n\nPolicejní akademie 2: První nasazení (někdy označováno: \"Jejich první nasazení\") je filmová komedie natočená v roce 1985, kterou režíroval Jerry Paris.\n\nCarey Mahoney a jeho přátelé Larvell Jones, Eugene Tackleberry, Moses Hightower, Laverne Hooksová, a Douglas Fackler dokončili policejní akademii a jsou připraveni chodit po skutečných zločincích. Jsou nasazeni do čtvrtě s největší kriminalitou ve městě, kde policii velí Kapitán Pete Lassard, mladší bratr velitele akademie Erica Lassarda. Generál Henry Hurst řekl Petovi, že když nebude kriminalita snížena, nebude už kapitánem. K velkému snížení kriminality by došlo při zastavení místního gangu a jejich vůdce Zeda. Mauser, zástupce Peta, nechce úspěch, protože v případě neúspěchu nahradí Peta ve funkci kapitána.\n\n"}
{"id": "764981", "url": "https://cs.wikipedia.org/wiki?curid=764981", "title": "Jižní Shetlandy", "text": "Jižní Shetlandy\n\nJižní Shetlandy (anglicky: South Shetland Islands) jsou skupina ostrovů na severozápadě Antarktidy, mezi Antarktickým poloostrovem a Jižní Amerikou. Jsou začleněny do Britského antarktického území (BAT), nejsou trvale obydleny.\n\nSouostroví se skládá ze čtyř hlavních skupin tvořených 11 většími a mnoha menšími ostrovy. Jsou zhruba ohraničeny 61° až 63° jižní zeměpisné šířky a 54° až 62° západní zeměpisné délky.\n\nJižní Shetlandy se pokládají za součást Antarktidy. Ostrovy tvoří asi 540 km dlouhý řetězec, položený přibližně paralelně se severozápadním pobřežím Antarktického poloostrova, od kterého leží na západní, návětrné straně. Jsou od něho odděleny Bransfieldovou úžinou (\"Bransfield Strait\") širokou okolo 120 km a na opačné straně asi 850 km širokým Drakeovým průlivem od Hornova mysu v Jižní Americe.\n\nPrvním prokazatelným objevitelem Jižních Shetland byl v roce 1819 britský lovec tuleňů a obchodník William Smith, který 19. února spatřil Livingstonův ostrov (\"Livingston Island\") a při druhé plavbě již přistál 16. října u Ostrova krále Jiřího (\"King George Island\") a prohlásil objevené území za britské teritorium. Zpráva o objevu ostrovů s množstvím tuleňů se brzy rozšířila, k ostrovům se vydalo půl stovky lodí s lovci a během tří sezon byla stáda tuleňů úplně zdecimována.\n\nNásledně připlulo britské královské loďstvo pod vedením Edwarda Bransfielda prozkoumat, zda nově objevená místa jsou součást kontinentu nebo jen řetězec ostrovů. Prováděli geografická a magnetická měření, sbírali vzorky hornin a zapisovali počasí. Dne 16. ledna. 1820 spatřil Bransfield Livingstonův ostrov a 22. ledna přistál u Ostrova krále Jiřího a opět vyhlásil toto území za součást britské koruny. Ve svém průzkumu pokračoval až do března a objevil i další ostrovy. Souostroví se nakrátko jmenovalo \"Nová jižní Británie\", ale brzy bylo pojmenováno nynějším jménem.\n\nMimo lovců tuleňů a občasných pobytů lovců velryb nebývaly ostrovy obydleny. V roce 1915 na Sloním ostrově (\"Elephant Island\") nuceně strávilo 15 ztroskotanců 135 dnů, z havarované lodi \"Endurance\" Shackletonovy výpravy, než dorazila pomoc. Dále v roce 1921 bylo přinuceno 11 námořníků ze ztroskotané lodě \"Lord Melville\" přečkat na Ostrově krále Jiřího tamní zimu, bylo to prvé přezimování v Antarktidě. V létech 1912 až 1931 byla na ostrově Deception (\"Deception Island\") po dobu lovné sezony v provozu velrybářská stanice. Lidé začali na souostroví přebývat, aspoň přechodně, až se vznikem výzkumných polárních stanic.\n\nPři dělení Antarktidy mezi námořní mocnosti si jako jedna z prvých nárokovalo Spojené království Velké Británie a Irska pro sebe část Antarktidy (sektor), do níž mj. spadaly Jižní Shetlandy a Jižní Orkneje, spravované od roku 1908 z Falklandských ostrovů jako jejich dependence. V roce 1940 vznesly na části britského sektoru nároky Argentina a Chile, obě země prohlásily tuto oblast za součást svého území.\n\nV roce 1962 bylo zřízeno Britské antarktické území, jehož součásti se Jižní Shetlandy staly. Britské antarktické území (BAT) bylo až do roku 1989 řízeno vysokým komisařem z Falkland, pak přešlo pod přímou správu britského Ministerstva zahraničí (\"Foreign and Commonwealth Ofﬁce\") v Londýně.\n\nJižní Shetlandy leží jižně od 60. rovnoběžky a proto se na ně vztahuje platnost tzv. Smlouvy o Antarktidě která mj. stanoví, že po dobu smlouvy bude sice platit politické rozdělení Antarktidy podle stavu z roku 1959, ale zároveň bude dočasně pozastaveno uplatňování vlastnických práv.\n\nVětšina ostrovů je sopečného původu, jsou součásti podmořského horského hřbetu spojujícího Jižní Ameriku s Antarktidou. Toto území bylo tektonicky přetvářeno od jury po paleogén, jednotlivé části se vynořovaly a postupně zase mizely pod hladinou. Na některých ostrovech jsou stále aktivní sopky, např. na Bridgeman Island, Deception Island a Penguin Island. V okolí ostrovů probíhají častá podmořská zemětřesení, poslední bylo 15. ledna 2012 s hodnotou 6,6 Richterové stupnice v hloubce 10 km.\n\nZajímavá situace je na ostrově Deception, více než z poloviny zaledněném, kde je zatopená kaldera (8 x 5 km veliká) spojena úžinou s volným mořem. Ze dna stále vyvěrají horké prameny a v místech míšení s mořskou vodou jsou vhodná místa ke koupání. Je to oblíbená zastávka při okružních výletních plavbách po Antarktidě. Poslední sopečná erupce tam byla v roce 1970, k vůli jejímu možnému opakování byla na ostrově zrušena i vědecká stanice.\n\nOstrovy jsou od rovníku vzdáleny téměř stejně jako Faerské ostrovy na severní polokouli, ovšem na Jižních Shetlandách je podnebí v důsledku blízkosti antarktické konvergence a samotné Antarktidy nepoměrně chladnější. Vliv Jižního oceánu způsobuje malé rozdíly teplot mezi zimou a létem, ve srovnání s Antarktidou je tedy místní podnebí celkově mnohem mírnější. V době od dubna do října bývá moře okolo ostrovů zamrzlé a průměrná teplota na ostrovech je -5 °C a naopak v tamním létě není průměrná teplota vyšší než +1,5 °C. Počasí tam nebývá stabilní, rychle se mění, často je zataženo se sněhovými i dešťovými srážkami. Téměř po celý rok tam vanou silné západní větry.\n\nOstrovy jsou téměř z 80 % trvale pokryty ledovci nebo zasněžené, jejich rozsah se však důsledkem globálního oteplování měřitelně zmenšuje. Holá zůstávají převážně místa okolo mořského pobřeží.\n\nOstrov krále Jiřího o výměře 1384 km² je největším ostrovem. Dále následují (ty větší):\nTvrdé klimatické podmínky jsou pro život nepříznivé, vydrží tam přežívat jen ti nejodolnější jedinci. Na ledu prostých místech vyrůstají hlavně mechorosty (játrovky a mechy), lišejníky, řasy a houby (převážně vřeckovýtrusné). Z krytosemenných rostlin na zvlášť klimaticky příznivých oázách vyrůstá tráva metlice antarktická (\"Deschampsia antarctica\") a bylina z čeledě hvozdíkovitých \"Colobanthus quitensis\".\n\nZe živočichů tam žije něco málo hmyzu, většinou jen komáři, pakomáři a péřovky, věrní parazité ptáků. Na ostrovech pobývají hlavně hnízdící ptáci, kteří se vracejí do tradičních hnízdišť, mnohdy ve velkých množstvích. Jsou to: tučňáci, buřňáci, buřňáčci, chaluhy, kormoráni, ostralky, racci, rybáci a štítonosi.\n\nNa pobřežích ostrovů znovu začínají vyvádět svá mláďata lachtani antarktičtí, tuleni krabožraví, tuleni leopardí, tuleni Rossovi, tuleni Weddellovi a rypouši sloní. Suchozemští savci tam nežijí. Okolí ostrovů je, díky velké úživnosti Jižního oceánu, bohaté na mnohé vodní živočichy, počínaje krilem a konče velrybami.\n\nPřestože celé souostroví nemá trvalé obyvatele, je tam hlavně v období tamního léta, poměrně rušno. Mnoho zemí tam zbudovalo polární výzkumné stanice, např. Argentina, Bulharsko, Brazílie, Chile (3), Čína, Ekvádor, Jižní Korea, Peru, Polsko, Rusko, Španělsko (2), Uruguay, USA. Stanice jsou dostupné po moři asi jen 5 až 6 měsíců v roce, jinak lze za příhodného počasí doletět na největší ostrov King George Island z Argentiny.\n\nDo obliby se dostalo také cestování lodí do Antarktidy, kdy se v listopadu až březnu pořádají okružní plavby spojené s pozorování tamní zvířeny a dokonce s výstupem na pevninu. Výletní lodě vyplouvají z argentinského přístavu Ushuaia na jedno až dvoutýdenní vyjížďky. V poslední době se promýšlí regulace této narůstající turistiky tak, aby nerušila zvířata při hnízdění.\n\nV roce 1944 byla vydána jedna edice známek Falklandských ostrovů s přetiskem SOUTH SHETLANDS/DEPENDENCY OF. Od roku 1946 zde platily známky Falklandských dependencí a od roku 1963 známky Britského antarktického území.\n\nNa ostrově Nelson je trvale obydlená soukromá polární stanice Eco-Nelson kterou vybudoval v roce 1988 Jaroslav Pavlíček. Stanice se nachází na závětrném nezaledněném místě vzdáleném od pobřeží cca 300 m, bývá obývána až 7 lidmi. Zabývá se studiem přežití v extrémních podmínkách a ekologií. Vybraní účastnící, nejen z České republiky, si cestu i pobyt hradí ze svého. Na stanici mj. pobyl i kytarista Lubomír Brabec, který zde provedl prvý koncert vážné hudby v Antarktidě.\n\n\n"}
{"id": "764982", "url": "https://cs.wikipedia.org/wiki?curid=764982", "title": "Markéta Dánská (1895)", "text": "Markéta Dánská (1895)\n\nPrincezna Markéta Dánská (plným jménem dánsky \"Prinsesse Margrethe Françoise Louise Marie Helene til Danemark\", 17. září 1895, zámek Bernstorff na ostrově Sjælland – 18. září 1992, Kodaň) byla rodem dánská princezna a sňatkem princezna bourbonsko-parmská.\n\nNarodila se jako nejmladší dítě a jediná dcera z pěti potomků dánského prince Valdemara, nejmladšího potomka dánského krále Kristiána IX., a jeho manželky, francouzské princezny Marie Orleánské.\n\nJejí rodiče byli rozdílného náboženského vyznání a již před jejich svatbou bylo předem dohodnuto, že synové budou vychováváni v luteránské víře, již vyznával otec, a dcery v katolické víře matčině. Tak se také skutečně stalo - čtyři Markétini starší bratři se stali luterány, ona katoličkou; byla tak jedinou dánskou princeznou, jež byla katolického vyznání. Posléze se provdala za katolického prince.\n\n9. června roku 1921 se v Kodani provdala za prince René Bourbonsko-Parmského (17. října 1894 — 30. července 1962). Její manžel byl jedním z četných potomků parmského vévody Roberta I. Parmského a jeho manželky, portugalské infantky Marie Antonie; jako takový byl bratrem poslední rakouské císařovny Zity či prince Felixe Bourbonsko-Parmského, manžela lucemburské vévodkyně Šarloty Lucemburské. Sňatkem s katolickým princem bez souhlasu parlamentu ztratila princezna Markéta oficiální příslušnost k dánskému královskému domu a pro své katolické vyznání i práva k dánskému královskému trůnu.\n\nPrinc René byl francouzský občan. Několik týdnů před narozením jejich prvního dítěte pár přesídlil do Francie, aby se dítě narodilo na francouzské půdě. Narození bylo dosvědčeno třemi Reného bratry.\n\nZ jejich manželství vzešli celkem čtyři děti, tři synové a dcera:\n\n\nRodina nepatřila mezi bohaté. Žila především ve Francii na zámku v Eu, v roce 1939 však před nacisty prchla do Španělska, odtud poté do Portugalska a nakonec do USA, kde Markéta pracovala v obchodním domě. Po válce žili opět v Dánsku.\n\nPrincezna Markéta zemřela v požehnaném věku den po svých 97. narozeninách; byla nejdéle žijícím členem dánské královské rodiny.\n\n"}
{"id": "764989", "url": "https://cs.wikipedia.org/wiki?curid=764989", "title": "Prohořský hrádek", "text": "Prohořský hrádek\n\nProhořský hrádek je zaniklá osada s tvrzištěm na břehu Hrádeckého rybníka jeden kilometr západně od Prohoře, místní části obce Štědrá v okrese Karlovy Vary. Ve středověku byla zdejší tvrz střediskem stejnojmenného panství. Tvrziště je chráněno jako kulturní památka.\n\nPodle nalezené keramiky tvrz vznikla okolo poloviny třináctého století u cesty ze Štědré k Dolnímu Jamnému. Dějiny tvrze v průběhu čtrnáctého a první poloviny patnáctého století neznáme, ale je možné, že souvisí se zprávami o sousední Prohoři. Páni z Gutštejna ve druhé polovině obě panství spojili a od roku 1504 se majiteli stali Plavenští z Plavna. V roce 1572 statek přešel na Hasištejnské z Lobkovic, kteří ho o šest let později připojili ke Žluticím, a zdejší nepotřebná tvrz zanikla.\n\nOválné tvrziště je obehnané až patnáct metrů širokým příkopem. Středověkou podobu zástavby neznáme. V jižní části se dochoval sklep, který pochází z doby po zániku tvrze.\n\n\n"}
{"id": "764990", "url": "https://cs.wikipedia.org/wiki?curid=764990", "title": "Jižní Orkneje", "text": "Jižní Orkneje\n\nJižní Orkneje (anglicky: South Orkney Islands) je skupina ostrovů na severozápadě Antarktidy, rozkládá se severně od Antarktického poloostrova. Jsou součásti Britského antarktického území (BAT), nejsou trvalé osídleny.\n\nSouostroví se skládá ze čtyř větších a mnoha menších ostrovů, celkem jich je okolo 70. Jsou přibližně ohraničeny 60° až 61° jižní zeměpisné šířky a 44° až 46° západní zeměpisné délky.\n\nOstrovy vytvářejí řetězec asi 140 km dlouhý, přibližně rovnoběžný s 60. a pultou rovnoběžkou. Z jižní strany je od Antarktidy vzdálené 600 km odděluje Weddellovo moře a ze severní strany jejich břehy omývá Skotské moře, které je již součásti Atlantského oceánu. Jižní Orkneje se považují za součást Antarktidy.\n\nNejvětším ostrovem je Coronation Island s výměrou 450 km². Druhým největším je nejvýchodnější Laurie Island, 12,5 km dlouhý ostrov nepravidelného tvaru. Pak podle velikosti následují Powell Island a Signy Island. Nejzápadnější skupinou celého souostroví jsou Inaccessible Islands.\n\nZa objevitele Orknejských ostrovů v roce 1821 se považují dva američtí lovci tuleňů Nathaniel Palmer a George Powell, od kterých získaly původní pojmenování Powell Group. V roce 1823 ostrovy navštívil anglický mořeplavec a velrybář James Weddell, který dal souostroví i několika ostrovům dnešní názvy. Důkladný průzkum ostrovů provedl až Skot Bruce William Speirs s expedici na lodi Scotia v roce 1903. Zřídil zde také prvou meteorologickou stanici, později prodanou Argentině, která je dodnes v provozu a je tak nejstarší fungující výzkumnou stanicí v Antarktidě.\n\nV roce 2013 došlo poblíž ostrova k zemětřesení o síle 7,7.\n\nV roku 1908 si oficiálně pro sebe nárokovalo Spojené království Velké Británie a Irska část Antarktidy (sektor), do které mj. spadaly Jižní Orkneje a Jižní Shetlandy spravované z Falklandských ostrovů. Roku 1940 vznesla Argentina svůj nárok na část britského sektoru a prohlásila ho za součást svého území; v nárokované části se mj. nacházejí i Jižní Orkneje. Na zbylou část britského sektoru si činí nárok Chile.\n\nRoku 1962 byly Jižní Orkneje vřazeny do nově ustaveného Britského antarktického území, které bylo řízeno z Falkland. V roce 1989 přešlo Britské antarktické území (BAT) pod přímou správu londýnského Ministerstva zahraničí (\"Foreign and Commonwealth Ofﬁce\").\n\nJižní Orkneje leží, byť jen velmi těsně, jižně od 60. rovnoběžky a proto i pro ně platí tzv. Smlouva o Antarktidě ve které signatáři mj. stvrdili, že po dobu účinnosti smlouvy bude sice platit politické rozdělení Antarktidy podle stavu z roku 1959 i všechny v té době vznesené nároky, ale bude pozastaveno uplatňování vlastnických práv k těmto územím.\n\nStřední a západní ostrovy jsou součásti podmořského pokračování jihoamerických And, podmořského horského hřbetu Scotia Ridge spojujícího Jižní Ameriku s Antarktickým poloostrovem. Jeho vznik se datuje do období Alpinského vrásnění, zaledněné podloží ostrovů je převážně sopečného původu. Kolem 90 % povrchu je pokryto ledovci nebo je trvale zasněženo.\nPočasí je ovlivňováno blízkosti Weddellova moře, které v tamním zimním období zamrzá a uzavírá přístup k ostrovům. Přes zamrzlé moře proniká chlad z antarktického kontinentu až ostrovům, na kterých je v tuto dobu spíše kontinentální klima. Při jasné obloze teplota klesá hodně nízko, výjimečně i pod -30 °C. V průběhu tamního krátkého léta ledové kry Weddellova moře ustupují ke kontinentu a k ostrovům pronikají časté tlakové níže provázené nízkou oblačností s mnohými přeháňkami. Počasí je v létě vlhké a poměrně teplé, průměrná teplota v malé nadmořské výšce je asi +3 °C, výjimečně vystoupí nad +15 °C a v některé dny zase poklesne pod bod mrazu.\n\nPodnebí je větrné, vanou časté západní větry. Asi po 60 dnů v roce jsou klasifikovány jako vichřice, dosahují rychlostí blížící se k 200 km/h. Až 280 dnů v roce sněží nebo jsou sněhové přeháňky, téměř 80 % dnů je zataženo a jen ve 14 % je slunečno.\n\nNa nezaledněných místech vyrůstají pouze ty nejodolnější rostliny mechorosty, lišejníky, řasy a houby. Na březích ostrovů rostou pod mořskou hladinou řasy a v okolí ostrovů obsahuje voda hodně fytoplanktonu. Z krytosemenných rostlin na zvlášť klimaticky příznivých místech vyrůstají tráva metlice antarktická (\"Deschampsia antarctica\") a vytrvalá rostlina z čeledě hvozdíkovitých \"Colobanthus quitensis\".\n\nNa pobřežích si pravidelně stavějí hnízda, snášejí vejce a krmí svá mláďata tučňáci kroužkoví, tučňáci oslí, tučňáci uzdičkoví a dále albatrosi, buřňáci, buřňáčci, chaluhy, kormoráni, racci, rybáci a štítonosi.\n\nZe savců připlouvají na ostrovy vyvádět své potomstvo tuleni krabožraví, tuleni leopardí, tuleni Weddellovi, rypouši sloní a lachtani antarktičtí. Trvale na ostrovech suchozemští savci nežijí. Ve studených oceánských vodách v blízkosti ostrovů žije mnoho krilu, korýšů, ryb a dalších mořských živočichů až po chráněné velryby.\n\nNa Laurie Islandu je počínaje rokem 1903 v nepřetržitém provozu meteorologická stanice provozována nyní Argentinou. Na Signy Islandu pracuje od roku 1947 výzkumná biologická stanice Spojeného království, která je od roku 1996 obsazena pouze od listopadu do dubna.\n\nPro ostrovy nechala britská poštovní správa zhotovit v roce 1944 emisi 6 známek Falklandských ostrovů s přetiskem SOUTH ORKNEYS/DEPENDENCY OF. Dva roky poté zde platily známky Falklandských dependencí a od roku 1963 poštovní známky Britského antarktického území.\n\n\n"}
{"id": "764993", "url": "https://cs.wikipedia.org/wiki?curid=764993", "title": "Henry Bond", "text": "Henry Bond\n\nHenry Bond (* 13. června 1966) je anglický spisovatel, fotograf, kurátor a vizuální umělec. Ve svém projektu \"Lacan at the Scene\" (Slavoj Žižek, ed., Short Circuits, MIT Press, 2009) se Bond zabýval teoretickou psychoanalýzou a forenzními vědami. Je jedním ze skupiny umělců známých jako Young British Artists (Mladí britští umělci).\n\nV 90. letech jako fotoreportér pracoval pro britský módní, hudební a mládežnicko-subkulturní časopis \"The Face\". V roce 1998 vydal fotografickou knihu o londýnské pouliční módě \"The Cult of the Street\". V díle \"Point and Shoot\" (Cantz, 2000) zkoumal fotožurnalistické žánry sledování, voyeurismus a paparazzismus.\n\nNarodil se 13. června 1966 v městské části Upton Park na území východního Londýna. Studoval na fakultě Goldsmith na Londýnské univerzitě, kterou dokončil v roce 1988 spolu s vrstevníky Angela Bulloch, Ian Davenport, Anya Gallaccio, Gary Hume a Michael Landy — tito lidé založili uměleckou scénu Young British Artists (YBA, Mladí britští umělci).\n\nNavštěvoval Middlesex University v Hendonu získal titul Master of Arts v oboru psychoanalýzy.\n\nBěhem spolupráce se Sam Taylor-Woodovou nazvané \"26. října 1993\" společně zopakovali role Yoko Ono a Johna Lennona z aranžované portrétní fotografie Annie Leibovitzové, kterou pořídila v roce 1980 několik hodin před smrtí Johna Lennona.\n\nVyučuje fotografii na postgraduálním studiu na Fakultě umění, designu a architektury na Kingston University, je odborným asistentem fotografie na škole School of Fine Art.\n\nCharakteristickým stylem jeho děl jsou parafráze známých fotografií.\n\nSvé pojetí pouliční fotografie v rozhovoru z roku 1998 sám charakterizoval takto: \"Pro mě je street fotografie zároveň psychoanalytické sezení v tom, že může být něco uvedeno.\" S pouliční fotografií začal na konci 90. let a pokračoval asi deset let až v roce 2005 dokončil projekt \"Interiors\". Monografie pouličních fotografií obsahuje dva díly zveřejněné v Německu: \"Point and Shoot\" (Ostfildern: Cantz) a \"La vie quotidienne\" (Essen: 20/21).\n\nBondova rozsáhlá kniha \"The Cult of the Street\" byla vydána v roce 1998 galerií \"posh West End gallery,\" Emily Tsingou Gallery, Londýn. Celkem 274 fotografií obsažených v knize líčí každodenní život v Londýně, hlavním městě Velké Británie, v polovině 90.let 20. století. Mnoho fotografií bylo původně pořízených Bondem při fotografování pro měsíčník pro styl a kulturu The Face v období kdy byl art directorem časopisu Lee Swillingham a Stuart Spalding, 1995-1999. Kniha obsahuje v předmluvě esej psychoanalytika a umělce Dariana Leadera.\n\nKniha vyšla v Německu v roce 2000. Mnoho z publikovaných fotografií napodobuje druhy fotografie, které člověka zesměšňují nebo obsahují tabuizovaná témata, například voyeurství nebo novinářské paparazzi, další snímky jsou zrnité jako by byly pořízeny špehováním nebo z kamerového systému.\n\nNásledně po sérii \"Point and Shoot\" vyšla v roce 2005 v Belgii kniha \"Interiors Series\", kterou vydalo \"Fotomuseum Antwerp.\" Fotografie v knize objevují a záměrně napadají soukromí subjektů, které jsou zachyceny, kteří neví o přítomnosti fotografa, v jejich volném čase, v jejich domovech. \n\nNon-fiction\nPhotography monographs\nDocumentation of video works\nEdited books\nEssays in edited books\nJournal articles\n\n\n"}
{"id": "765006", "url": "https://cs.wikipedia.org/wiki?curid=765006", "title": "Tupolev Tu-119", "text": "Tupolev Tu-119\n\nTupolev Tu-95LAL (rusky: – \"Letajuščaja Atomnaja Laboratorija – létající nukleární laboratoř\") byl prototyp letadla používaný mezi roky 1961 a 1969, který vznikl úpravou sovětského bombardéru Tupolev Tu-95. Na prototypu bylo testováno, zda letadlo může být poháněno jaderným reaktorem. Bez potřeby doplňovat palivo mělo mít mnohem větší dolet než s tradičním pohonem. Návrh byl podobný dřívějšímu americkému experimentálnímu letadlu Convair X-6.\n\nBěhem studené války měl Sovětský svaz, stejně jako USA, experimentální jaderný program. 12. srpna 1955 Rada ministrů SSSR nařídila vývojovým kancelářím zaobírající se vývojem bombardérů, aby spojili síly na vývoji nukleárního letadla. Vývojová kancelář Andreje Tupoleva a Vladimíra Mjasiščeva řídila vývojový tým, zatímco N. D. Kuzněcov a A. M. Ljulka navrhovali reaktor.\n\nVývojáři z Tupolevovy kancelář si byli vědomi, jak složitý úkol jim byl přiřazen a proto předpokládali, že bude trvat dvě desetiletí, než bude moci být sestrojen fungující prototyp. Domnívali se, že první letadlo s nukleárním pohonem v ostrém provozu vzlétne na konci 70. či na začátku 80. let. Pro ověření koncepce pohonu navrhli sestrojit létající zkušební zařízení co nejdříve. Proto vložili malý reaktor do letadla Tu-95M. Takto upravené letadlo dostalo označení Tu-119.\n\nReaktor byl uložen v bombové části trupu letounu. Protože výška reaktoru byla ale o něco větší, mělo letadlo na stropě malý hrb. Podle některých zdrojů pohon tvořily dva konvenční turbovrtulové motory NK-12 a dva experimentální proudové motory NK-14 se \"špinavým\" cyklem, napájené z minimálně odstíněného nukleárního reaktoru v trupu letounu. Od roku 1961 do roku 1969 letoun absolvoval více než 40 zkušebních letů. U většiny z nich byl reaktor vypnut. Hlavní účel letu byl zjištění efektivity radiačního stínění, což byla hlavní starost výzkumných inženýrů. Pro ochranu byl použit tekutý sodík, oxid berylnatý, kadmium, parafínový vosk a železné pláty. Některé zdroje uvádí, že letadlo mohlo zůstat ve vzduchu přibližně 48 hodin nebo po dobu, kterou byla posádka schopna přežít radiaci vyzařovanou reaktorem. Výsledek byl znepokojivý, neboť úroveň radiace byla vysoká a testovací piloti i zbytek posádky byli těžce ozářeni. V dopise testovací pilot V. A. Guryanov píše: „Všichni jsme byli ozářeni, ale ignorovali jsme to. Ze dvou testovacích posádek přežili pouze tři muži: mladý navigátor, vojenský navigátor a já. První – mladý technik – zemřel již během tří let.“ Stejně jako v USA, tvůrci nikdy nepřekonali tento problém. Potenciál mezikontinentálních balistických střel způsobil, že drahý vývoj nukleárního letadla se stal zbytečný a návratem zpět.\n\n"}
{"id": "765007", "url": "https://cs.wikipedia.org/wiki?curid=765007", "title": "Segedínský guláš", "text": "Segedínský guláš\n\nSegedínský guláš, lidově někdy zkracováno na segedín, je jeden ze známých druhů gulášů. Název se odvozuje pravděpodobně z maďarského \"Székely gulyás\" (sikulský guláš). Vaří se z vepřového masa – libového vykostěného bůčku nebo plecka. Další důležitou surovinou je kysané bílé zelí. Dále se používá cibule, olej nebo sádlo, mletá sladká červená paprika, sůl, černý pepř, bobkový list (údajně proti nadýmání) a pro zjemnění smetana. Jako příloha se podává houskový knedlík nebo kynutý knedlík. Podává se i s chlebem.\n\nV Maďarsku je známý pod názvem \"Székelygulyás\" a \"Székelykáposzta\". Slovem „székely“ se nazývalo historické obyvatelstvo geografické oblasti Erdély nebo Székelyföld (v Česku známé jako Sedmihradsko). Tato oblast se nachází na území dnešního Rumunska, historicky patřila k Velkému Maďarsku. Tradičními surovinami Sedmihradska jsou brambory (pityóka), kukuřice (kukorica) a zelí (káposzta). Z kysaného zelí se právě vyrábí segedínský guláš. V Maďarsku se podává výhradně s chlebem. Základem je vepřový perkelt, smetana na šlehání a již zmiňované kysané zelí.\n\n"}
{"id": "765009", "url": "https://cs.wikipedia.org/wiki?curid=765009", "title": "Tenczynek", "text": "Tenczynek\n\nTenczynek je vesnice v severozápadní části Malopolského vojvodství. V roce 2010 měla 3 436 obyvatel.\n\n\n\n"}
{"id": "765011", "url": "https://cs.wikipedia.org/wiki?curid=765011", "title": "Wola Filipowska", "text": "Wola Filipowska\n\nWola Filipowska je vesnice v severozápadní části Malopolského vojvodství. V současné době má 2 751 obyvatel (2010)\n\n\n"}
{"id": "765013", "url": "https://cs.wikipedia.org/wiki?curid=765013", "title": "Frywałd", "text": "Frywałd\n\nFrywałd je vesnice v severozápadní části Malopolského vojvodství. V roce 2010 měla 267 obyvatel.\n\nVes byla založila během německé kolonizace v polovině 14. století, kdy podkomoří Mikołaj Krzywosąd propůjčil osadníkům z Braniborska své zdejší pozemky. \n\n\nPři západním okraji Frywałdu se nachází rozlehlý povrchový lom na těžbu porfyru (\"Kopalnia Porfiru Zalas\"). \n"}
{"id": "765014", "url": "https://cs.wikipedia.org/wiki?curid=765014", "title": "Nawojowa Góra", "text": "Nawojowa Góra\n\nNawojowa Góra je vesnice v severozápadní části Malopolského vojvodství. V současné době má 1 928 obyvatel (2010)\n\n\n"}
{"id": "765020", "url": "https://cs.wikipedia.org/wiki?curid=765020", "title": "Młoszowa", "text": "Młoszowa\n\nMłoszowa je vesnice v severozápadní části Malopolského vojvodství. V současné době má 2 610 obyvatel (2010)\n\n\n"}
{"id": "765022", "url": "https://cs.wikipedia.org/wiki?curid=765022", "title": "Dulowa", "text": "Dulowa\n\nDulowa je vesnice v severozápadní části Malopolského vojvodství. V roce 2010 měla 1 420 obyvatel.\n"}
{"id": "765025", "url": "https://cs.wikipedia.org/wiki?curid=765025", "title": "Rudno (Malopolské vojvodství)", "text": "Rudno (Malopolské vojvodství)\n\nRudno je vesnice v Malopolském vojvodství západně od Krakova. V roce 2010 měla 745 obyvatel.\n\n\n"}
{"id": "765028", "url": "https://cs.wikipedia.org/wiki?curid=765028", "title": "Rue Marx-Dormoy", "text": "Rue Marx-Dormoy\n\nRue Marx-Dormoy (\"ulice Marxe Dormoye\") je ulice v Paříži. Nachází se v 18. obvodu.\n\nUlice vede od náměstí \"Place de la Chapelle\" a končí na křižovatce ulic \"Rue Ordener\", \"Rue Philippe-de-Girard\" a \"Rue Riquet\". Ulice je orientována z jihu na sever. Směrem na sever pokračuje ulice \"Rue de la Chapelle\" a na jihu na ni navazuje \"Rue du Faubourg-Saint-Denis\".\n\nDnešní ulice tvoří část původní silnice, která vedla z Paříže do Saint-Denis podél vesnice La Chapelle. Tato silnice měla označení královská cesta č. 1, během Velké francouzské revoluce přejmenované na národní silnici č. 1. Další názvy tohoto úseku byly \"Rue de la Chapelle\", \"Rue de la Chapelle-Franciade\" (během revoluce). V roce 1814 se tato část nazývala \"Rue du Faubourg-de-Gloire\" a poté opět \"Rue de la Chapelle\". Současný název získala 7. července 1945 na paměť francouzského politika Marxe Dormoye (1888-1941) zavražděného nacisty.\n\nV této ulici bydlel básník Paul Éluard.\n\n"}
{"id": "765029", "url": "https://cs.wikipedia.org/wiki?curid=765029", "title": "Rudawa", "text": "Rudawa\n\nRudawa je vesnice v severozápadní části Malopolského vojvodství. V roce 2010 zde žilo 1 720 obyvatel. Leží asi 19 kilometrů západně od Krakova. První písemná zmínka o obci je z roku 1185.\n\n\n\n"}
{"id": "765031", "url": "https://cs.wikipedia.org/wiki?curid=765031", "title": "Kostel svatého Vavřince (Córdoba)", "text": "Kostel svatého Vavřince (Córdoba)\n\nKostel svatého Vavřince (španělsky \"Iglesia de San Lorenzo\") v Córdobě v jižní Andalusii patří mezi dvanáct místních kostelů postavených na zakázku kastilského krále Ferdinanda III.\n\nPůvodně na místě dnešního kostela stávala mešita a jí předcházela církevní stavba z doby Vizigótů. Na počátku 13. století, po dobytí města králem Ferdinandem byl postaven kostel zasvěcený svatému Vavřinci. Stavba probíhala v druhé polovině 13. století a je kombinací románského a gotického slohu, výraznou dominantou je rozeta ovlivněná maurskou architekturou. Místní minaret byl za renesance přestavěn na zvonici. Ze 14. století pochází působivé fresky v apsidě s výjevy ze života Ježíše Krista.\n\n"}
{"id": "765033", "url": "https://cs.wikipedia.org/wiki?curid=765033", "title": "Ostrężnica", "text": "Ostrężnica\n\nOstrężnica je vesnice v severozápadní části Malopolského vojvodství. V současné době má 1 054 obyvatel (2010) \n\n\n"}
{"id": "765034", "url": "https://cs.wikipedia.org/wiki?curid=765034", "title": "Czerna (Malopolské vojvodství)", "text": "Czerna (Malopolské vojvodství)\n\nCzerna je vesnice v severozápadní části Malopolského vojvodství. V roce 2014 zd ežilo 1 194 obyvatel.\n\n\n\n"}
{"id": "765035", "url": "https://cs.wikipedia.org/wiki?curid=765035", "title": "Kostel svatého Michaela (Córdoba)", "text": "Kostel svatého Michaela (Córdoba)\n\nKostel svatého Michaela (španělsky \"Iglesia de San Miguel\") v Córdobě v jižní Andalusii patří mezi dvanáct místních kostelů postavených na zakázku kastilského krále Ferdinanda III. Od roku 1931 je prohlášen národní památkou.\n\nPo dobytí města králem Ferdinandem roku 1236 byl postaven kostel zasvěcený svatému Michaelovi. Stavba je kombinací románského a gotického slohu, interiér pochází převážně z 18. století.\n"}
{"id": "765037", "url": "https://cs.wikipedia.org/wiki?curid=765037", "title": "Ondřej Gros", "text": "Ondřej Gros\n\nOndřej Gros (* 25. ledna 1975 Praha) je český politik, od roku 1998 zastupitel a od listopadu 2018 starosta městské části Praha 8, člen ODS. \n\nVystudoval Gymnázium U Libeňského zámku. Je ženatý a má jedno dítě.\n\nPoprvé úspěšně kandidoval za ODS v roce 1998.Zvolen byl i v roce 2002, 2006, a 2010. (ve většině případů na kandidátce vedené jeho kolegou z Prahy 8 Radovanem Šteinerem. Znovuzvolen byl i v letech 2014 a 2018, pokaždé jako dvojka kandidátky.\n\nMezi roky 2006–2010 byl předsedou bytové komise, od listopadu 2010, kdy vznikla koalice ODS-TOP09 zodpovídá za majetek městské části s výjimkou bytů.\n\nV letech 2014-2018 byl předsedou opozičního klubu zastupitelů za ODS.\n\nV listopadu 2018 byl zvolen starostou MČ Praha 8 v čele menšinové koalice ODS-Spojené síly pro Prahu 8 (TOP09-STAN)-Patrioti Praha 8 s podporou ANO, které bylo na radnici ve volebním období 2014-2018. Koalice má bez hnutí ANO pouze 18 zastupitelů, do většiny je třeba 23 zastupitelů z celkových 45. \n\nDo ODS vstoupil v květnu 1997 půl roku před tzv. Sarajevským atentátem na tehdejšího předsedu strany Václava Klause.\n\nJako člen klubu zastupitelů ODS v roce 2007 řešil vnitrostranický spor v oblastním sdružení ODS, během které odešli z funkcí dva radní – místostarosta Michal Kindl a radní Tomáš Chvála. Poté byl zvolen předsedou klubu zastupitelů. \n\nPatřil do skupiny místních politiků, kteří byli ve sporu s Václavem Klausem mladší krátce před tím, než v roce 2008 opustil ODS.\n\nV letech 2017-18 patří naopak k jeho podporovatelům v rámci ODS.\n\nV lednu 2012 jej oblastní sdružení ODS v Praze 8 navrhlo na pozici řadového místopředsedy celopražského vedení strany. Gros patřil společně s kolegou z Prahy 8 Josefem Noskem, starostou Prahy 4 Pavlem Horálkem a organizátorem politického života v Praze 3 Pavlem Hurdou k oporám bývalého primátora Svobody.\n\nPatří k pražským politikům s výrazně pravicovou orientací. Je zastáncem teorie o \"souboji levice a pravice o svobodný prostor ve společnosti\". Podporuje úplnou privatizaci bytového fondu Prahy 8. Je každoročním odpůrcem nouzového ubytovávání bezdomovců na Rohanském ostrově.\n\nPatří k nejhlasitějším podporovatelům problematického projektu nové radnice Prahy 8 s administrativně-obchodním centrem Nová Palmovka za 1,14 miliardy korun, který má postavit společnost Metrostav. Tento projekt byl prosazen tři týdny před komunálními volbami v roce 2010 rozdílem jediného hlasu. Opozice a občanská sdružení na tomto projektu kritizují celkovou nevýhodnost této investice (kterou tisk dal do spojitosti s korupcí), neprůhledné finanční toky, a výběr architekta a zhotovitele bez otevřeného výběrového řízení.\n"}
{"id": "765045", "url": "https://cs.wikipedia.org/wiki?curid=765045", "title": "Place Maubert", "text": "Place Maubert\n\nPlace Maubert je náměstí v Paříži. Nachází se v 5. obvodu.\n\nNa pentagonální náměstí vedou ulice \"Rue Maître-Albert\", \"Boulevard Saint-Germain\", \"Rue Lagrange\" a \"Rue Frédéric-Sauton\". Pod náměstím leží stanice metra Maubert – Mutualité.\n\nNáměstí vzniklo na počátku 13. století, když zde byly v roce 1210 postaveny domy. Jeho jméno je zkomoleninou jména Albert, opata kláštera Sainte-Geneviève.\n\nDne 12. května 1588 zde vznikly první barikády přívrženců Katolické ligy za podpory Jindřicha de Guise. Na náměstí se rovněž konaly popravy. Dne 3. srpna 1546 zde byl upálen i se svými knihami humanista Étienne Dolet (*1509). Jeho bronzová socha zde byla odhalena 19. června 1889. V roce 1904 byl naproti soše vztyčen mramorový pomník lékaře a teologa Michela Serveta (1511-1553), kterého naopak upálili protestanti. Tato socha byla přemístěna na \"Square Aspirant-Dunand\" ve 14. obvodu. Bronzová socha byla v roce 1942 zabavena okupačními úřady při sběru kovu pro válečné účely a nebyla nikdy obnovena.\n\nV roce 1547 byl na náměstí přeložen trh s potravinami z ostrova Cité, který byl příliš malý. Dnes se zde trh pořádá každé úterý, čtvrtek a sobotu.\n\n"}
{"id": "765048", "url": "https://cs.wikipedia.org/wiki?curid=765048", "title": "Igor Lukšić", "text": "Igor Lukšić\n\nMgr. PhDr. Igor Lukšić, černohor. cyrilicí: \"Игор Лукшић\" (* 14. června 1976) je černohorský politik, bývalý ministr financí a premiér Černé Hory. Od prosince 2012 do listopadu 2016 ministr zahraničí vlády Černé Hory. Na místo předsedy vlády nastoupil 29. prosince 2010 po rezignaci svého předchůdce Mila Đukanoviće. Který jej ve funkci od 4. prosince 2012 vystřídal.\n\nIgor Lukšić byl nejmladším předsedou vlády v historii. V roce 2016 jej ve funkci nahradil Duško Marović. \n\nIgor Lukšić, člen staré a významné černohorské rodiny Lukšićových, se narodil 14. června 1976 v černohorském přístavu Bar. Jeho dědeček, generál Černohorského námořnictva, byl horlivým zastáncem černohorské samostatnosti po vzniku druhého Černohorského království v letech 1941–1944. Jeho otec je v současnosti významným námořním inženýrem, v současnosti majitel Lodní společnosti Bar (která mj. zprostředkovala převoz Černohorců z Libye při tamějších nepokojích v roce 2011).\n\nPůvodně chtěl studovat medicínu, nakonec se ale rozhodl pro diplomatické vztahy. Dne 10. června 1998 dokončil studium na Ekonomické fakultě Univerzity Černohorské, kde později získal magisterský titul a titul doktora filozofie.\n\nV roce 2000 se oženil se svou manželkou Natašou, se které má tři děti: Sofii, Darju a Alexeje.\n\nLukšić se v roce 2001 stal členem Černohorského parlamentu. Do dubna 2003 byl poradcem předsedy vlády ve věcech práce s veřejností, do roku 2004 působil jako náměstek ministra zahraničních věcí Srbska a Černé Hory. Od února 2004 a následně po svém znovuzvolení v prosinci 2008 zastával funkci ministra financí. Na tomto místě několikrát prohlásil, že věří v sílu svobodného podnikání a soukromého vlastnictví. Byl zastáncem privatizace s cílem ušetřit a modernizovat pracovní místa v Černé Hoře. Jako ministr financí razantně snížil úpadek země během celosvětové ekonomické krize v roce 2008.\n\n21. prosince 2010 získala Černá Hora status kandidátské země vstupu do Evropské unie. Čtyři dny poté rezignoval tehdejší předseda vlády Milo Đukanović na svou funkci a Igor Lukšić jej nahradil a stal se místo předsedou strany DPS.\n\nZa jeho působení na postu předsedy vlády uznala Černá Hora libyjskou prozatímní národní radu 21. července 2011 a podepsala prohlášení zavrhující nepokoje a násilí v Sýrii. Lukšić dále slíbil, že bude osobně koordinovat veškerou činnost, potřebnou pro vstup země do EU. Dále se snaží o hluboký rozvoj vnitřní ekonomiky Černé Hory. Lukšić aktivně podporuje financování černohorské královské rodiny v čele s korunním princem Nikolou II. Petrovićem-Njegošem žijícím v exilu ve Francii.\n\nIgor Lukšić mluví kromě rodné černohorštiny také anglicky, francouzsky a italsky.\n\n"}
{"id": "765050", "url": "https://cs.wikipedia.org/wiki?curid=765050", "title": "Anima (studio)", "text": "Anima (studio)\n\nAnima spol s r.o. je filmové studio, které vzniklo v Praze roku 1991. Specializuje se výhradně na výrobu animovaných filmů klasickýmí technikami (ploška, reliéf, plastelína, loutka, pixilace)\n\nDo dnešní doby v tomto studiu vzniklo přes 170 jednotlivých dílů dvanácti večerníčkových seriálů pro Českou a Slovenskou televizi, pixilovaný film, angličtina pro nejmenší a další filmy, uvedené ve filmografii. Podílelo se také na výrobě dvou celovečerních filmů a několika reklamních spotů. Za dvacet let existence tak bylo v tomto studiu realizováno přes 22 hodin čisté animace.\n\n\n\n\n"}
{"id": "765064", "url": "https://cs.wikipedia.org/wiki?curid=765064", "title": "Johann Zoph", "text": "Johann Zoph\n\nbaron Johann Zoph ( 15. října 1738, Toužim – 26. května 1812, Kadaň), rakouský císařsko-královský podmaršál a generální inspektor infanterie.\n\nČeský Němec, rakouský vojevůdce Johann Nepomuk Anton Ferdinand Zoph (dle matriky Zof) byl synem vrchnostenského písaře bádenských markrabat, vlastnících v Čechách panství Toužim a Ostrov, Johanna Zofa a jeho ženy Anny Magdaleny. Od 18 let sloužil v rakouské armádě, zpočátku v pluku hraběte Kristiána Mořice Königsegga (č. 16). Jako dobrovolník se s ním za sedmileté války účastnil vítězství nad pruským králem Bedřichem II. dne 12. 8. 1759 v bitvě u Kunersdorfu (dnes Kunowice) při Frankfurtu nad Odrou, pak v řadách uherského pěšího pluku hraběte Wolfganga Bethlena (č. 52) ve Slezsku pod polním zbrojmistrem Laudonem 23. 6. 1760 v bitvě u Landeshutu (dnes polská Kamienna Góra, 25 km od Sněžky) pomáhal zničit pruský sbor generála H. A. de La Motte-Fouquého. Pod maršálem Daunem sloužil za prohry 3. - 4. 11. 1760 u Torgavy (Torgau) v saském Polabí. Ve sboru podmaršála barona J. A. von Brentana-Cimarolliho se bil 6. 7. 1762 ve srážce u slezského Adelsbachu (dnes polská Struga) severně od Broumova, kde byl odražen pruský generál F. K. L. von Wied zu Neuwied. Kolem roku 1763 přešel do Fabrisova pěšího pluku č. 15 rakouské armády, kde se po 16 letech služby stal plukovníkem. Na generálmajora povýšil v prosinci 1794 se zpětnou platností od 31. 10. 1791. Patrně se účastnil i války s Prusy o bavorské nástupnictví v letech 1778-1779 a nejspíš i rakouského angažmá (1788-91) v původně ruské válce s Turky (1787-92). Poté od roku 1792 do roku 1801 bojoval vůči Francii za Velké francouzské revoluce a 1. republiky. Jako rakouský plukovník velel 6. 11. 1792 v bitvě u Jemappes poblíž Monsu. V letech 1793-94 severozápadně od pevnosti Lucemburku vůči francouzským, z lotrinské pevnosti Longwy útočícím silám Moselské, pak Sambro-Máské armády, absolvoval čtyři bitvy u Arlonu, vesměs ve sboru podmaršála J. P. de Beaulieua, zajišťujícího v Ardenách spojení mezi Prusy v Porýní a hlavní spojeneckou armádou prince Sasko-Koburského ve Flandrech a Pikardii. V britsko-holandsko-německo-rakouské koloně 20letého prince W. F. G. Oranžského se Zof v Koburkově armádě bil 26. 6. 1794 vůči divizím generálů J. B. Klébera a A. Ch. Montaigua v západní části bojiště u Fleurusu; zde Francie ukončila intervenci 1. koalice a Rakousko navždy ztratilo dnešní Belgii. Jako generálmajor, velící uherským granátníkům, se Zof účastnil Wurmserova dobytí města a pevnosti Mannheimu 21. 11. 1795 na generálovi Montaiguovi. Poblíž pevnosti Landavy (Landau) u porýnského Rohrbachu 20. 6. 1796 jen s brigádou podlehl přesile dvou divizí generála L. A. Desaixe z Rýnsko-Moselské armády J. V. Moreaua. Proti ní Zof s Hornorýnskou armádou M. de Bailleta-Latoura podstoupil jihoněmecké tažení roku 1796, kdy se účastnil Moreauovy porážky 24. 10. u Schliengenu a dobytí Kehlu naproti Štrasburku na generálovi Desaixovi 10. 1. 1797. Za to obdržel 20. 1. 1797 rytířský kříž Vojenského řádu Marie Terezie a k němu dle jeho stanov rytířský stav, spojený se zvláštní rentou (k vojenskému služnému), po své žádosti pak roku 1800 baronát, stav svobodných pánů von Zoph, a to s erbem šesticípé hvězdy, jak vidíme na jeho náhrobku. Ve 2. koaliční válce s Francií (1798-1801) působil jako c. k. podmaršál v čele rakouské 1. pěší divize v severní Itálii, kde 5. 4. 1799 u Verony s pomocí divize podmaršála prince F. F. z Hohenzollernu-Hechingenu čelil divizi generála M. Ph. Séruriera. Za ofenzívy rusko-rakouských vojsk A. V. Suvorova a M. B. Melase byl v dubnu 1799 krátce velitelem Brescie a za tažení spojenců na Milán, metropoli Cisalpinské republiky, s podmaršálem Ottem 27. 4. 1799 vybojoval předmostí na řece Addě vítězstvím u Cassana, kde u obcí Pozzo a Vaprio porazili divizi generála P. Greniera, osobně vedenou Moreauem. S Ottem též odrazil výpad Francouzů z citadely jinak spojenci obsazeného Milána, poté se spojeneckým předvojem generálporučíka Bagrationa přešel Pád na jih a krátce blokoval pevnost Tortonu, odvolán od ní asi kvůli koncentraci sil k odražení vojska J. V. Moreaua v 1. bitvě u Marenga 16. - 17. 5. 1799. Pak posílil obléhací sbor polního zbrojmistra P. Kraye u Mantovy, jež se vzdala 30. 7. 1799. Po jiném veliteli byl načas jejím guvernérem, poté se stal velitelem divize v Praze. Roku 1800 měl velet Moreauem poražené rakouské Dunajské armádě, leč velení nedostal, jmenován inspektorem pěchoty. Po míru v Lunéville 9. 2. 1801, jímž Rakousko z 2. koalice vystoupilo, byl po 45 letech služby jedné panovnici a čtyřem císařům dán do penze. Dožil v domě č.p. 74 na náměstí v Kadani, který jeho manželka Josephine 8. 5. 1805 koupila s poli a lukami za 20 000 zlatých. V Kadani zažil r. 1811 jak státní bankrot Rakouska (devalvaci měny na pětinu), tak i velký požár města, jenž postihl 291 objektů. Pravděpodobně tehdy patřil též k pohořelcům. Na městském hřbitově v Kadani má signovaný figurální náhrobek od pražského klasicistního sochaře J. V. Prachnera i empírovou hrobku, kde spočívá též jeho syn Peter Josue (+ 1. 1. 1820 ve 25. roce života), nadporučík 6. kyrysnického pluku generála hraběte L. G. T. von Wallmodena-Gimborna, příštího maršála. Známa je též Zofova pozdní dcera, baronesa Pauline von Zoph (+ 20. 8. 1840 ve 36. roce života).\n\n\n"}
{"id": "765066", "url": "https://cs.wikipedia.org/wiki?curid=765066", "title": "Polní podmaršálek", "text": "Polní podmaršálek\n\nPolní podmaršál(ek) (v němčině \"Feldmarschalleutnant\", \"FML\") byla generálská hodnost, například v rakouské císařsko-královské armádě, zpravidla velitel divize. \nTato hodnost se objevuje v roce 1632 v císařské armádě. Užívána i po zřízení stálého vojska v roce 1649. V němčině původně General-Feldmarschall-Lieutenant. Ke konci monarchie se hodnost uváděla jako Feldmarschalleutnant či Feldmarschall-Leutnant.\n"}
{"id": "765067", "url": "https://cs.wikipedia.org/wiki?curid=765067", "title": "Wichterle", "text": "Wichterle\n\nPříjmení Wichterle nosí více různých osobností:\n"}
{"id": "765069", "url": "https://cs.wikipedia.org/wiki?curid=765069", "title": "Mistrovství světa v rychlobruslení ve sprintu mužů", "text": "Mistrovství světa v rychlobruslení ve sprintu mužů\n\nMistrovství světa v rychlobruslení ve sprintu mužú je každoročně pořádáno Mezinárodní bruslařskou unií od roku 1970 společně se ženským šampionátem. Závodí se ve dvou dnech, každý den závodníci absolvují závod na 500 m a na 1000 m. Časy se pomocí samalog systému přepočítají na body a vyhrává závodník s nejmenším počtem bodů.\n\n\"V tabulce jsou uvedeny pouze závodníci, kteří získali nejméně dvě zlaté medaile.\"\n"}
{"id": "765071", "url": "https://cs.wikipedia.org/wiki?curid=765071", "title": "Otročínský potok (přítok Teplé)", "text": "Otročínský potok (přítok Teplé)\n\nOtročínský potok, nazývaný také Debrný potok, je vodní tok v Tepelské vrchovině a Slavkovském lese v okresech Cheb a Karlovy Vary v Karlovarském kraji. Je pravostranným přítokem řeky Teplé. Délka toku činí 12,6 km. Plocha jeho povodí měří 35,9 km².\n\nPotok pramení v Tepelské vrchovině, zhruba 750 m severně od Kladrub, v nadmořské výšce 705 m. Od pramene teče nejprve severním až severovýchodním směrem. V horní části povodí Otročínského potoka se v mělkém údolí jeho bezejmenného pravostranného přítoku nachází přírodní památka Prachomety. Od ústí výše zmíněného přítoku se mění směr toku na severozápadní a pokračuje k vesnici Poseč. V nivě potoka vyvěrají tři minerální prameny označované jako Posečský trojpramen. Západním směrem přitéká potok k Otročínu, severně od něhož přijímá zleva Nadlucký potok. Mezi železničními zastávkami Poseč a Otročín, nad ústím Nadluckého potoka, podtéká železniční trať Rakovník – Bečov nad Teplou. Zde opouští Tepelskou vrchovinu a dále již podél železniční trati pokračuje ve Slavkovském lese. Až k soutoku s Teplou protéká hlubokým údolím pod severním svahem \"Lysého vrchu (714 m)\" v CHKO Slavkovský les. Do Teplé se vlévá zprava, necelé 3 km jižně od Bečova nad Teplou, v nadmořské výšce 540 m.\n\nPrůměrný průtok Otročínského potoka u ústí činí 0,29 m³/s.\n"}
{"id": "765075", "url": "https://cs.wikipedia.org/wiki?curid=765075", "title": "Jan Ctibor Kotva z Freifelsu", "text": "Jan Ctibor Kotva z Freifelsu\n\nJan Ctibor Kotva z Freifelsu (* kolem roku 1585 – 29. září 1637) byl 51. proboštem litoměřické kapituly v letech 1629–1637.\n\nJan Ctibor (Tiburtius) Kotva z Freifelsu vystřídal ve funkci litoměřického probošta Jana Sixta z Lerchenfelsu. Jeho rod je doložen v Litoměřicích roku 1500. Jan Kotva, který byl z litoměřické větve rodu, zastupoval město Litoměřice na zemském sněmu v Praze a roku 1555 byl zvolen litoměřickým primátorem. Z Litoměřic se jedna větev rodiny Kotvů přistěhovala do Plzně, kde se otec Jana Ctibora, Job, stal významným členem městské rady, kterou také zastupoval na zemském sněmu v Praze. Za moru roku 1599 se z Prahy do Plzně uchýlil se svým dvorem Rudolf II., který byl také častým hostem rodiny Kotvů. Císař rodu projevil přízeň tím, že Job Kotva byl spolu se svým příbuzným Zikmundem Celestinem Nebeským z Rokycan obdařen 28. prosince 1599 erbem a dostal přídomek „z Freifelsu“.\n\nČeská rodina Kotvů byla hluboce oddána katolické církvi. Proto také první syn Joba Kotvy Jan (narozen kolem roku 1587) studoval v jezuitském konviktu u sv. Bartoloměje v Praze, stal se duchovním a dosáhl titulu doktor bohosloví. V roce 1609 pokračoval ve studiu teologie ve Štýrském Hradci, kde se stal i členem Mariánské sodality (bratrstva), kterou vedl tehdejší profesor jezuita. Belgičan P. Vilém Lamormains (1570-1648), jenž dosáhl v jezuitském řádu velkých úspěch a jako schopný pedagog byl posílán do jezuitských kolejí v Trevíru, Praze, Vídni, Žilině, Římě a Štýrském Hradci. Mocně zasahoval i do osudů českých zemí. Stal se dokonce zpovědníkem císaře Ferdinanda II. (1624-1637).\n\nDůsledná rekatolizační činnost Kotvy byla brzy všeobecně uznávána. Za zásluhy byl jmenován kanovníkem v Brně. Dne 6. května 1617 se stal čestným kanovníkem a 5. března 1618 rezidenčním kanovníkem svatovítským. Papež Pavel V. (1605-1621) ho jmenoval apoštolským protonotářem. Kolem roku 1617 se Kotva přestěhoval do Prahy, ale i pak podnikal misijní cesty po Slánsku.\nPodobně jako jeho přítel Daniel Uher byl Kotva v úzkém vztahu s Jaroslavem Bořitou z Martinic a stejně jako Uher se stal na žádost Martinice farářem ve Smečně, kde měl Martinic své trvalé rodové sídlo. Tato farnost byla povýšena na děkanství. Pak odešel do Štýrského Hradce, kde studoval s dalšími osobnostmi, například Jiřím (Georgius) Ferusem, A. Chanovským nebo Martinem Burnatiem. Kotva dosáhl doktorátu teologie a po návratu do Čech roku 1615 byl děkanem ve Smečně, kde pokračoval usilovně v rekatolizaci.\n\nP. Kotva byl za své rekatolizační úspěchy jmenován roku 1617 kanovníkem Pražského hradu. Když byl při vypuknutí stavovského povstání v Praze 23. května 1618 vyhozen spolu s dalším místodržícím Vilémem Slavatou z okna Pražského hradu Jaroslav Bořita z Martinic (1582-1649), byl P. Kotva údajně prvním, kdo mu přišel na pomoc a umožnil mu útěk z Prahy zapůjčením svého kočáru. Ani za stavovského povstání nepřerušil Kotva svou činnost, i když arcibiskup Lohelius s celou kapitulou uprchli z Prahy. Kotva i v této době pokračoval v ostrých kázáních proti nekatolíků, a když 25. července 1620 sloužil bohoslužbu u sv. Jakuba v Praze, nekatolíci se rozhořčili nad obsahem kázání. Krátce po mši byl Kotva proto zatčen a vězněn 15 týdnů ve staroměstském městském vězení. Propuštěn byl až po bitvě na Bílé hoře, kdy se mohl vrátit do svého zpustošeného bytu na Hradčanech. Katolická strana měla v Praze opět vedoucí roli a P. Kotva byl jmenován farářem týnského kostela v Praze. Hned po svém nástupu začal odstraňovat vše, co připomínalo nekatolíky. Dne 17. ledna 1623 odstranil v noci Kotva s Jiřím Ferem ze štítu týnského kostela velký zlacený kalich z roku 1461 se sochou krále Jiřího z Poděbrad s mečem a nápisem „Veritas Dei vincit“. Kotva se aktivně podílel i na rekonstrukci poničeného interiéru katedrály sv. Víta v Praze, takže již 28. února 1621 mohla být katedrála opět vysvěcena.\nJan Ctibor Kotva patřil mezi nejhorlivější reformační komisaře. \n\nV srpnu 1623 zahájil rekatolizaci na panství Albrechta z Valdštejna na Frýdlantu, kde byli vyhoštěni protestantští pastoři a nahrazeni katolickými kněžími. Roku 1624 byl poslán do Rakovníka a na panství Křivoklát, kde pracoval čtyři roky. Pražský arcibiskup mu pak svěřil Slánsko a Kotva působil i v poděbradském a vltavském regionu. Za svou činnost byl roku 1626 jmenován proboštem staroboleslavským; tam působil tři roky. Na podzim roku 1629 byl jmenován litoměřickým proboštem a 18. listopadu 1629 byl instalován. V Litoměřicích se informoval průběhu bezohledné rekatolizace, kdy v letech 1621-1628 bylo z 385 měšťanů 316, většinou s rodinami, vypověděno. Ti, kteří se vrátili zpět do katolické církve, byli katolíky, ale jen navenek, bez vnitřního přesvědčení. Kotva se při svých kázáních snažil lid přesvědčit a podařilo se mu brzy nalézt schopné spolupracovníky. Jen na pouhé dva roky měly severozápadní Čechy i Litoměřice relativnější vnější klid a nedošlo k žádnému vážnějšímu vojenskému střetnutí. Je třeba na tomto místě uvést, že se ani císařská vojska příliš nelišila od vojenských jednotek saských a švédských.\n\nAlbrecht z Valdštejna, který získal řadu větších i menších panství a statků, se rozhodl založit a podporovat v Jičíně sídlo nového biskupství. V úvahu přicházel Jan Kotva určený ale již jako první biskup litoměřický. Kotva ještě jako kanovník pražský vyslechl žádost Valdštejna, aby se na jeho panství, zvláště na Frýdlant a v Liberci, ujal rekatolizace. Valdštejn plánoval pro Jičín roku 1623 založení jezuitské koleje a přál si za rektora jezuitské koleje P. Valentina Koroniuse. Pražský arcibiskup proto vyslal kanovníka Jana Kotvu, aby prozkoumal v letech 1623-1624 podmínky vzniku diecéze jičínské. Kotva měl být jmenován jako první biskup jičínský. Kotva zaslal kardinálu Harrachovi podrobnou zprávu o situaci na Jičínsku, o vstřícnosti Valdštejna, týkající se ekonomického zajištění připravovaného biskupství. Valdštejn rozhodl, že zázemím biskupství bude panství Velíš v hodnotě cca 200 000 kop v bezprostřední blízkosti Jičína. Byl tam zámek, řada dvorů a vinic a více než třicet obcí. Biskupovi budou patřit všechny příjmy z panství. Biskupství mělo mít vedle biskupa i děkana a měly být zřízeny dva dómské kanonikáty a přijati dva vikaristé. I když Valdštejn plně podporoval katolictví, nebyl vysloveným odpůrcem protestantů. Byly vypracovány plány stavby jezuitské koleje, semináře, gymnázia a kostela sv. Ignáce. Roku 1623 jezuité přišli natrvalo do Jičína. Roku 1628 byly dokončeny všechny stavební plány a roku 1632 byly stavby dokončeny, ale mezitím byl 25. února 1634 v Chebu Albrecht z Valdštejna zavražděn. V posledním čtvrtletí 18. století vyhořel však seminář podruhé a ostatní jezuitům určené budovy byly rozděleny mezi různé instituce.\n\nPo průzkumu regionu navrhl roku 1624 kanovník Kotva po poradách s kardinálem Harrachem a Valdštejnem text zakládací listiny biskupství v Jičíně. V čele jičínského biskupství stál biskup a biskupskou kurii měl vést dómský děkan, dále byl ustanoven arcijáhen, scholastikus a deset sídelních kanovníků. Finančně biskupství zajišťovalo valdštejnské panství. Návrh biskupství zaslal kardinál Harrach do Říma a čekalo se na brzkou a kladnou odpověď.\n\nValdštejn založil tyto kláštery: kartuziánský ve Valdicích (1617), augustiniánský v České Lípě (1627), dominikánský klášter a seminář pro studenty v Jičíně. Realizace těchto klášterů si vyžádala mnoho práce i financí. Mezitím musel Valdštejn opět převzít vedení habsburské armády a postupně se přestal starat i o špatně vedenou rekatolizaci. Vražda Valdštejna v Chebu ukončila definitivně pokus a snahy o zřízení biskupství v Jičíně, zatímco Litoměřice definitivně dokončily přípravy na diecézní činnost. Roku 1655 biskupství litoměřické zahájilo svou činnost.\n\nProbošt Kotva získal postupně řadu církevních i státních hodností. Postupně byl jmenován apoštolským administrátorem, císařským radou a kanovníkem vyšehradským, olomouckým, brněnským a budyšínským. Proboštem se nejdříve stal ve Staré Boleslavi a roku 1629 v Litoměřicích.\n\nV Praze měl na Novém Městě vlastní dům „U tří červených zvonů“ a účastnil se jednání zemského sněmu. Roku 1637 těžce onemocněl a přes snahy vynikajících pražských lékařů, především známého Mgr. Jana Marka Marci, se nemoc v září prudce zhoršila. Probošt Kotva požádal, aby dva řeholníci servité z kláštera sv. Michala v Praze sepsali závěť, kterou jim probošt diktoval. Právně závěť upravil apelační rada JUDr. Pavel Wenzelius z Bochova. Probošt určil, aby univerzálním dědicem byl jeho bratr Ondřej, též apelační rada (kolega Pavla Wenzelia z Bochova). Kotva zemřel 29. září 1637 jako padesátiletý. Na jeho přání byly jeho tělesné pozůstatky pohřbeny v servitském klášteře v kostele sv. Michala v Praze.\n\n\n"}
{"id": "765080", "url": "https://cs.wikipedia.org/wiki?curid=765080", "title": "Sligo Rovers FC", "text": "Sligo Rovers FC\n\nSligo Rovers Football Club ( ), je irský fotbalový klub z města Sligo. Založen byl roku 1928, do irské ligy vstoupil v roce 1934. Dvakrát ve své historii jí vyhrál (1936–37, 1976–77), čtyřikrát vybojoval irský pohár (1983, 1994, 2010, 2011).\n\n"}
{"id": "765081", "url": "https://cs.wikipedia.org/wiki?curid=765081", "title": "Fork in the Road", "text": "Fork in the Road\n\nFork in the Road je třicáté studiové album Neila Younga. Album vydalo v roce 2009 vydavatelství Reprise Records. Album produkovalo duo The Volume Dealers (Neil Young a Niko Bolas).\n\nVšechny skladby napsal Neil Young.\n"}
{"id": "765083", "url": "https://cs.wikipedia.org/wiki?curid=765083", "title": "Alžběta Dánská (1935)", "text": "Alžběta Dánská (1935)\n\nAlžběta Šlesvicko-Holštýnsko-Sonderbursko-Glücksburská, princezna Dánská, (8. května 1935, Kodaň – 19. června 2018) byla dánská princezna, členka dánské královské rodiny, sestřenice dánské královny Markéty II.\n\nPrincezna Alžběta se narodila 8. května roku 1935 v Kodani jako jediná dcera a nejstarší ze tří dětí dánského dědičného prince Knuta (mladšího syna dánského krále Kristiána X.), a jeho manželky Karoliny Matyldy. V červnu téhož roku byla pokřtěna jako \"Elisabeth Caroline-Mathilde Alexandrine Helena Olga Thyra Feodora Estrid Margarethe Désirée\". V roce 1950 byla konfirmována, v roce 1952 ukončila základní školní vzdělání a ve studiu pokračovala ve Švýcarsku na Brillantmont International College v Lausanne.\n\nV roce 1956 nastoupila do služby na dánském Ministerstvu zahraničních věcí. V průběhu své služební kariéry působila kromě jiného i jako asistentka archivu ve Washingtonu, nejprve tři roky od roku 1973, poté čtyři roky od roku 1981. Pro MZV pracovala až do roku 2001.\n\nPrincezna Alžběta zůstala neprovdána a neměla děti, přes dvacet pět let však žila ve volném svazku s Clausem Hermansenem (až do jeho smrti v roce 1997). Před svou smrtí byla v pořadí následníků dánského trůnu na posledním 12. místě. Její bratří Ingolf a Kristián byli v důsledku svých sňatků s ženami nižšího postavení z následnictví vyřazeni.\n\nPrincezna kromě své mateřštiny (dánštiny) hovořila anglicky, francouzsky a německy. Byla nositelkou nejvyššího dánského státního vyznamenání - Řádu slona.\n\n"}
{"id": "765084", "url": "https://cs.wikipedia.org/wiki?curid=765084", "title": "Mark Reale", "text": "Mark Reale\n\nMark Reale (7. června 1955 − 25. ledna 2012) byl americký heavy metalový kytarista. Až do své smrti byl jediným stálým členem skupiny Riot, kterou v roce 1975 spoluzaložil. Příčinou jeho smrti byla Crohnova choroba.\n"}
{"id": "765086", "url": "https://cs.wikipedia.org/wiki?curid=765086", "title": "AEL Limassol", "text": "AEL Limassol\n\nAthlitiki Enosi Lemesou, řecky: Αθλητική Ένωσις Λεμεσού, mezinárodně známý jako AEL Limassol, je kyperský fotbalový klub z města Limassol. Založen byl roku 1930. Pětkrát vyhrál kyperskou ligu (1941, 1953, 1955, 1956, 1968), šestkrát kyperský fotbalový pohár (1939, 1940, 1948, 1985, 1987, 1989). Pětkrát startoval v evropských pohárech, vždy vypadl v úvodním kole. V Poháru mistrů evropských zemí 1968/69 s Realem Madrid, v Poháru vítězů pohárů 1985/86 s Duklou Praha, v Poháru vítězů 1987/88 s DAC 1904 Dunajská Streda, v Poháru vítězů 1989/90 s Admirou Wacker Vídeň a v Poháru UEFA 2002/03 s Ferencvárosem Budapešť. V klubu tradičně působí čeští a slovenští hráči i trenéři. Tým AEL vedli František Havránek, Valerián Švec, Dušan Uhrin, Dušan Uhrin ml., František Cipro či Josef Pešice. Hráli zde Vladislav Lauda, Ludevít Grmela, Josef Pešice, Jiří Šourek, Vít Turtenwald či Kamil Čontofalský.\n\n"}
{"id": "765088", "url": "https://cs.wikipedia.org/wiki?curid=765088", "title": "Rezoluce Rady bezpečnosti OSN č. 7", "text": "Rezoluce Rady bezpečnosti OSN č. 7\n\nRezoluce Rady bezpečnosti OSN č. 7 byla přijata na zasedání 26. června 1946. Týkala se otázky dopadu diktatury ve Španělsku na mezinárodní mír a bezpečnost. Po konci druhé světové války zůstala vláda Francisca Franka jedinou fašistickou národní vládou na světě.\n\nPo přezkoumání nálezů podvýboru vytvořeného na základě rezoluce Rady bezpečnosti OSN č. 4 se Rada bezpečnosti rozhodla odsoudit Frankův režim a zachovat situaci pod \"neustálým dohledem\".\n\nRezoluce byla schvalována po částech, proto nebylo hlasováno o textu jako celku.\n\n"}
{"id": "765090", "url": "https://cs.wikipedia.org/wiki?curid=765090", "title": "Mezinárodní vzpěračská federace", "text": "Mezinárodní vzpěračská federace\n\nMezinárodní vzpěračská federace (IWF, anglicky: \"International Weightlifting Federation\", dříve známá pod ekvivalentním francouzským názvem: \"Fédération Haltéphile International /FHI/\") je mezinárodní sportovní federace sdružující národní svazy vzpírání. Organizuje mistrovství světa a další významná mezinárodní vzpěračská klání.\n\nFederace byla založena v roce 1905 a k polovině roku 2009 sdružovala již 187 národních svazů (údaj z roku 2012). Sídlí v maďarské Budapešti. Předsedou federace je Maďar Tamás Aján (od roku 2000) a generálním tajemníkem je Číňan Ma Wen-kuang (, od roku 2009).\n\n\n\n"}
{"id": "765093", "url": "https://cs.wikipedia.org/wiki?curid=765093", "title": "Crazy Horse", "text": "Crazy Horse\n\nCrazy Horse je americká rocková skupina, známá svou spoluprací s Neilem Youngem. Od roku 1969 až do současnosti Crazy Horse s Youngem natočili 11 studiových a několik živých desek. Alba jsou vydávána jako Neil Young and Crazy Horse. Samotní Crazy Horse, v rozmezí let 1971 – 2009, vydali šest studiových alb.\n\nBilly Talbot (basová kytara) a Ralph Molina (bicí) jsou jedinými stálými členy souboru od založení.\n\nPůvod kapely sahá do roku 1963, kdy v Los Angeles vzniklo seskupení Danny and The Memories tvořené zpěvákem Dannym Whittenem, doprovodným zpěvákem Lou Bisbalem (brzy vystřídán Bengiaminem Roccem), Billym Talbotem a Ralphem Molinou.\n\nKapela se později přestěhovala do San Francisca, pozměnili si název na Psyrcle. V této době se kapele podařilo vydat singl, který nebyl příliš úspěšný, nahrávku produkoval Sly Stone a vyšel u vydavatelství Autumn Records. The Psycrcle, v té době osmičlenná kapela, přerušuje na chvíli koncertování, mění se složení, zkouší nové písně a dochází ke změně názvu na The Rockets.\n\nPo nějaké době se kapela vrací zpět do Los Angeles, žánrově posazena do psychedelického rocku a folku v sestavě Whitten - kytara, Talbot - basová kytara, Molina – bicí, Bobby Notkoff – housle a bratři Leon a George Whtisell – kytary. V této sestavě v roce 1968 natáčejí The Rockets své jediné album.\n\nPo dokončení alba se The Rockets sešli s Neilem Youngem, se kterým se setkali již o dva roky dříve v dobách začátků Buffalo Springfield. V srpnu 1968, tři měsíce po rozpadu Buffalo Springfield, jammoval Young s Rockets během jejich vystoupení v klubu Whisky a Go Go a krátce po té si najal Whittena, Talbota a Molinu jako kapelu pro nahrání svého druhého alba.\n\nAlbum Neil Young with Crazy Horse s názvem \"Everybody Knows This Is Nowhere\" bylo nahráno během ledna až března a vyšlo v květnu roku 1969. Na albu se objevily, kromě hitu „Cinnamon Girl“, dvě obsáhlé kompozice: „Down by the River“ a „Cowgirl in the Sand“, provázány dlouhými kytarovými sóly. Crazy Horse se s Youngem vydali během první poloviny roku 1969 na turné, začátkem roku 1970 se k nim připojil pianista Jack Nitzsche. Turné z roku 1970 bylo nahráváno a v roce 2006 vydáno jako živé album \"Live at the Filmore East\". Young později prohlásil, že „Nitzsche byl v některých písních mimo tóninu“ … a také, že „Crazy Horse byli dostatečně dobrou kapelou, se dvěma kytarami, basou a bicími a nepotřebovali další nástroj navíc“. Nitzsche naopak opovrhoval doprovodnými spoluhráči Talbotem a Molinou a později prohlásil, Whittena jako „jediný černoch v kapele“.\n\nYoung se krátce poté, co začal pracovat s Crazy Horse na svém třetím solovém albu, připojil ke Crosby, Stills and Nash. Čtveřice se pustila do nahrávání alba a vyrazila na turné, které probíhalo po zbytek roku 1969 a část roku 1970. Po té, co se Young vrátil k dotočení desky, odmítl dále spolupracovat na albu s Crazy Horse, jako důvod uvedl Whittenovu závislost na heroinu, která měla vliv na jeho hrání a také poznamenala některé koncerty během turné. Crazy Horse jako kapela se z celkového počtu jedenácti písní na albu \"After the Gold Rush\" podílela pouze na třech: \"When You Dance I Can Really Love\", \"Oh Lonesome Me\" a \"I Believe in You\". Zbytek písní byl dotočen u Younga v Topanga Canyon s Gregem Reevesem na basovou kytaru, Nilsem Lofgrenem (tehdy pouze osmnáctiletý kytarista) a Ralphem Molinou jako jediným členem Crazy Horse. Whitten se v té době svěřil Molinovi, že Young ho jako kytaristu a skladatele nechce moc k ničemu pouštět.\n\nCrazy Horse natočili v roce 1970 své první album (eponymní) a vyšlo u Reprise Records v únoru 1971. Kapela si ponechala Nitzscheho jako producenta a klávesistu, přizvala Lofgrena jako druhého kytaristu a ná žádost Nitzscheho se také na třech písních podílel kytarista Ry Cooder. Album ale nemělo velký úspěch a dosáhlo pouze na 84. pozicici v Billboard 200. Whittenova skladba \"I Don´t Want to Talk About It\" byla později nahrána dalšími hudebníky jako Geoff Muldaur, The Indigo Girls, Pegi Young a Rod Stewart. Stewart píseň natočil dokonce třikrát a po každé s ní bodoval, v roce 1977 se ve Velké Británii dostala na první místo žebříčku.\n\nKapelu po neúspěchu prvního alba opouští Lofgren a Nitzsche, oba se chtějí věnovat své sólové dráze, Talbot a Molina vyhazují Whittena, který má problémy s drogama a najímají nové muzikanty. Během roku 1972 Crazy Horse točí dvě alba v různých sestavách: Loose a At Crooked Lake. Do kapely přichází původní kytarista The Rockets George Whitsell, dále kytarista Greg Leroy a klávesista John Blanton a později se v sestavě objevují bratři Rick a Mike Curtis (později zakládají The Curtis Brothers). Souběžně s tím Neil Young pozval Whittena na konci roku 1972 jako doprovodného kytaristu do své nové koncertní kapely, která nesla název Stray Gators, Whittenovi se bohužel nepodařilo s kapelou sehrát - v té době byl silně závislý na heroinu. Young ho i přesto nechával bydlet u sebe na ranči a pokoušel se Whittena motivovat ke hrání. Bohužel neúspěšně. Poslal ho tedy zpět do LA. Whitten ještě téhož dne umírá na předávkování (kombinace valia a alkoholu).\n\nPo smrti Whittena a vlažném přijetí obou alb Talbot a Molina ponechávají Crazy Horse v nečinnosti. V polovině roku 1973 Young dává dohromady novou kapelu, kterou tvoří Talbot, Molina, Lofgren a hráč na steel kytaru Ben Keith. Kapela natáčí část písní, které se objevují na albu Tonight´s The Night, album vychází až v roce 1975. Na podzim roku 1973 kapela vyráží na turné po Kanadě, Velké Británii a USA pod názvem \"Santa Monica Flyers\". Molina s Whittsellem se později podílejí na natáčení Alba On the Beach.\n\nV roce 1975 se u Billyho Talbota v dome sešli Young, Talbot, Molina a doprovodný kytarista Frank \"Poncho\" Sampedro, který ukázal, že on je ta správná osobnost, která může pomoct vzkřísit Crazy Horse. “Bylo to úžasné” řekl Talbot o znovu spojení s Neilem. “Všichni jsme se vznášeli. Neilovi se to moc líbilo a nám taky. Bylo to poprvé od Dannyho smrti, co jsme znovu slyšeli The Horse”. Po pětileté pauze dochází k znovu zrození spolupráce Neil Young and Crazy Horse. Píseň \"Powderfinger\", kterou Neil právě dokončil, se stala charakteristickou písní znovuzrozeného “Koně”.\n\nSe Sampedrem a producentem Davidem Briggsem, Young a Crazy Horse nahrávají album Zuma. Deska se točí u Briggse doma v Malibu. Touto obnovenou spoluprací zahájili své nejplodnější období. Zvuk desky je směsicí hard rocku, country, folku a radosti čišící z kapely, která se nemůže dočkat nadcházejícího turné. Některé doprovodné kytarové party musel Neil pro ne uplně technicky zdatného Sampedra zjednodušit, tak aby je byl schopen zahrát. Začátkem roku 1976 vyrážejí na turné po Japonsku a Evropě. Turné bylo na čas přerušeno kvůli nové spolupráci Neila se Stephenem Stillsem. Období let 1975–1977 bylo pro Younga velmi náročným, vystupuje sám na svých koncertech, ale také s kapelou. V roce 1977 mu výchází deska American Stars´n Bars, na které se v sedmi písních objevují Crazy Horse. Na Youngově albu Comes a Time, které vychází o rok později se Crazy Horse podílejí dvěma písněmi: \"Look Out for My Love\" a \"Lotta Love\".\n\nV roce 1978 Crazy Horse vydávají své čtvrté album Crazy Moon, na albu se v některých písních objevuje Neil. Téhož roku se Neil a Crazy Horse opět vydávají na turné,které vyústilo spoluprací na dvou úspěšných albech: \"Rust Never Sleeps\" a \"Live Rust\" - obě vydány jako Neil Young and Crazy Horse.\n\nBěhem osmdesátých let dochází ke spolupráci Crazy Horse a Neila Younga jen sporadicky a to na albech Re-ac-tor, Trans a Life. Neil osmdesátá léta využívá k hudebním experimentům napříč mnoha žánry. Mezi Youngem a dvojicí Molina, Talbot dochází k hudebnímu neporozumění a proto oba Neil nahrazuje, ponechává si pouze Sampedra. Talbot s Molinou na to okamžitě reagují a za Sampedra do Crazy Horse přichází kytarista Matt Piucci z kapely Rain Parade, najímají si také hudebníka Sonny Monea a nahrávají desku s jizlivým názvem Left for Dead (1989)\n\nV roce 1990 však dochází ke znovu obnvovení spolupráce mezi Youngem a Crazy Horse, nahrávají úspěšné album \"Ragged Glory\" a v roce 1991 vyrážejí na turné, které bylo zaznamenáno na albu \"Weld\". Během následujících dvanácti let dochází k časté spolupráci: konkrétně na albech \"Sleeps with Angels\", \"Broken Arrow\", \"Year of the Horse\", na albu Are You Passionate? se Craze Horse objevují v písní \"Goin´ Home\". Nahrávání alba \"Greendale\" probíhá bez Sampedra, protože se Young rozhodl pro album použít pouze jednu kytaru. Sampedro se ke kapele připojil v nadcházejícím turné 2003- 2004 znovu jako kytarista a také jako hráč na klávesy.\n\nYoung ve své biografii \"Shakey\" píše, že v době, kdy Crazy Horse začali točit své šesté solové album, v polovině devadesátých let byli Youngem požádáni, aby vystoupili v Kalifornii na několika utajených koncertech (pod názvem Echoes) a zároveň, aby s Youngem natočili desku Broken Arrow. Nahrávaní šesté solové desky zůstalo díky Broken Arrow nedoděláno. V roce 2000 se Crazy Horse s Neilem pokoušeli během tří měsíců neúspěšně natočit nové album, část písní bylo dokončeno úspěšně. Neil později většinu materiálu předělal s Booker T. and the M.G.´s a přepracovaný materiál vyšel na albu Are You Passionate? Písně ze San Fracisského nahrávání se měly objevit pod názvem \"Toast\", jako součást Youngovy série nevydaných nahrávek pod názvem \"Archives\" už v roce 2008. Album, ale dosud nevyšlo.\n\nCrazy Horse po turné k albu Greendale se na osm let koncertně odmlčeli, Sampedro pracoval během let 1992–2010 jako asistent v talk show The Tonight Show with Jay Leno. Během této doby Crazy Horse s Youngem pravidelně zkouší. V roce 2009 Sampedro vydává pod pseudonymem Poncho VIlla doposud nevydané písně Crazy Horse (bez hudební účasti Neila, jedná se pravděpodobně o nahrávky, které měly být použity pro šesté studiové album), nahrávky jsou dostupné na iTunes.\n\nNeil Young and Crazy Horse vydávají v roce 2012 dvě alba. \"Americana\" je složená z předělávek tradičních folkových písní, zatímco na albu \"Psychedelic Pill\" se objevují pouze autorské písně Neila Younga. Crazy Horse s Youngem koncertují během let 2012, 2013, 2014 po USA, Australii a Evropě. V roce 2014 Billy Talbot prodělal slabou mrtvici a během jeho absence ho zaskakoval baskytarista Rick Rosas.\n\nDebutové album Crazy Horse bylo znovu vydáno na CD v roce 1994. V roce 2005 Rhino Records vydává 2CD pod názvem Scratchy: The Complete Reprise Recordings, kompilace obsahuje remastrované debutové album a druhé album Loose, které jsou společně na prvním disku a druhý disk obsahuje raritní nahrávky včetně singlu, který natočili Danny and the Memories v roce 1962. Album Loose bylo samostatně vydáno v roce 2006 vydavatelstvím Wounded Bird. V roce 1999 australské vydavatelství Raven Records vydává na cd album Crazy Moon se sedmi bonusy a v roce 2005 u stejného\nvydavatele vychází kompilace Gode Dead Train: The Best of Crazy Horse 1971 – 1989, kde jsou použity nahrávky ze všech studiových alb kromě Loose. Left for Dead bylo vydáno v roce 1995 u Sisapa/Curb a Crazy Moon bylo znovu vydáno u BMG v roce 2005. Album At Crooked Lake bylo vydáno u vydavatelství Floating World v roce 2013.\n\n\n\n"}
{"id": "765094", "url": "https://cs.wikipedia.org/wiki?curid=765094", "title": "Kokkolan Palloveikot", "text": "Kokkolan Palloveikot\n\nKokkolan Palloveikot, někdy zkráceně nazývaný KPV, je finský fotbalový klub z města Kokkola. Založen byl roku 1930 a zlatou éru prožíval především v 60. a 70. letech 20. století. Jednou se stal mistrem Finska (1969), jednou skončil ve finské lize druhý (1973) a třikrát třetí (1971, 1975, 2005). Ve finském poháru se dvakrát probojoval do finále (1982, 2006). V evropských pohárech nastoupil dvakrát, v Poháru mistrů evropských zemí 1970/71 vypadl v 1. kole se Celticem Glasgow a v Poháru UEFA 1974/75 rovněž v 1. kole s 1. FC Köln. Město Kokkola je dvoujazyčné, KPV je klubem finsky mluvící části, městský rival GBK (Gamlakarleby Bollklubb) švédsky mluvící.\n\n"}
{"id": "765100", "url": "https://cs.wikipedia.org/wiki?curid=765100", "title": "The Stray Gators", "text": "The Stray Gators\n\nThe Stray Gators byla americká rocková skupina, jejíž členové byli Jack Nitzsche (klavír), Ben Keith (kytara), Tim Drummond (baskytara) a Kenny Buttrey (bicí). Jednalo se o doprovodnou skupinu Neila Younga na jeho albu \"Harvest\" z roku 1972.\n"}
{"id": "765101", "url": "https://cs.wikipedia.org/wiki?curid=765101", "title": "Germánské novopohanství", "text": "Germánské novopohanství\n\nGermánské novopohanství, neboli též Heidenismus, případně Severské novopohanství (konkrétní vymezení skandinávského ekvivalentu téhož směru) jsou souhrnná označení pro nová náboženská hnutí hlásící se k odkazu předkřesťanské víry starých Germánů či severských Skandinávců. Zahrnuje polyteistický rekonstrukcionismus kladoucí důraz na historickou autenticitu, tak eklektické, mystické a okultní formy.\n\nJeho kořeny sahají do období romantismu a jeho současná většinová podoba vznikla v 70. letech 20. století. Hlavními prameny současného heidenismu jsou především historie, archeologie a zachovalá severská mytologie ve dvou unikátních středověkých rukopisech, islandských sbírkách skaldské poezie zvaných Eddy. Dnes je praktikováno především ve Skandinávii, Spojeném království a v Severní Americe.\n\nHeidenismus (staroseversky \"heiðinn\", staroanglicky \"hæðen\", starohornoněmecky \"heidan\") je germánskou obdobou latinského slova \"paganus\" – pohan. Někteří zastánci tohoto označení jej používají pouze pro přísně rekonstrukcionistické přístupy a synkretické, okultní a mystické tradice do něj nezařazují. Často je preferováno zastřešujícími organizacemi jako je \"British Heathen Alliance\", \"American Heathen Nation\" a \"Canadian Heathen House\".\n\nTermín Ásatrú se používá především ve Skandinávii a severního Německa. Čerpá inspiraci především z náboženství Skandinávie Germánského vikinského období, tedy 8. až 11. století, jak je mimo jiné popsané v islandských Eddách (tzn. Poetické Eddě a Snorriho Prozaické Eddě).\n\nÁsatrú je staroseverským a islandským překladem slova \"Asetro\", používaným romantickými nacionalisty v 19. století. V norštině je jeho ekvivalentem \"Åsatru\", v švédštině \"Asatro\", v dánštině \"Asetro\" a v anglosaštině \"Ēsatrēowð\", tyto formy se začaly používat v devadesátých letech. V anglofonních a německy mluvících zemí Evropy se slovem Ásatrú často míní veškeré germánské novopohanství. Existuje také termín \"Vanatrú\", odkazující na uctívání Vanů, druhé božské rodiny staroseverského panteonu.\n\nSkandinávské Ásatrú, představované například islandskou organizací Ásatrúarfélagið, založenou v roce 1972, klade důraz na panteismus a skandinávský folklór. V současnosti se preferující spíše termíny jako \"Forn Siðr\" „dávný obyčej“ nebo \"Nordisk sed\" „severský zvyk“. V USA je Ásatrú chápáno jako domorodé náboženství Severní Evropy sahající hluboko do historie. Americký religionista a vědec Michael Strmiska také poukazuje na více zbožný a emocionální ráz amerického Ásatrú.\n\nStaroseverské \"Forn Sið\"r, anglosaské \"Fyrnsidu\", starohornoněmecké \"Firner situ\", současné skandinávské \"Forn Sed\" a německé \"Firne Sitte\" jsou analogická sousloví znamenající \"starý/dávný obyčej/zvyk\". Užívá se především ve Skandinávii a Německu a to jak pro germánskou předkřesťanskou kulturu obecně, tak konkrétně pro náboženství. Forn Siðr je také název největší dánské novopohanské organizace, která je od roku 2003 v Dánsku oficiálně uznaným náboženstvím.\n\nTermín ódinismus je odvozený od Ódina, nejvyššího boha severské mytologie a panteonu, se vžil zejména s hnutím spojeným s rasovou nebo völkisch ideologií. Podobným označením je wotanismus, používané pro hnutí založené na myšlenkách amerického neonacisty Davida Lanea.\n\nTheodismus nebo \"Þéodisc Geléafa\" (staroanglicky „kmenová víra“) původně označoval hnutí usilující o rekonstrukci anglosaského náboženství. V současnosti se používá i pro ostatní germánské novopohany, především ty kteří obhajují či praktikují neotribalismus.\n\nGermánské novopohanství je zpravidla rekonstrukcionistické a jeho vyznavači uctívají více bohů a bohyní. Běžný je však také panteismus a měkký polyteismus, například Ásatrúarfélagið definuje Ásatrú jako „severský panteismus“. Většina z tradic sdílí pohled na svět zahrnující víru ve Wyrd, tj. osud a božský řád světa.\n\nGermánské novopohanství tradičně rozděluje bohy a jim podobné bytosti do „třech skupin“: Ásy a Ásynje (bohy a bohyně) spojených především s kosmickým řádem, právem a válkou, mezi ně se řadí i někteří Vanové, přidružených k Ásům, ti jsou obvykle spjati s bohatstvím, přírodou a plodností. Třetí skupinou jsou Dísy, mezi ně patří norny i valkýry, které určují osud všem bytostem, smrtelníky i bohy nevyjímaje. Důležitou funkci mají také různí duchové jako např. álfové, landvættir a další. Dále jsou uctíváni předkové.\n\nK obyvatelům devíti světů patří také rasa obrů (mraziví obři – „hrímtursové“ a skalní obři), patří mezi ně Jötunnové obývající svět zvaný Jötunheim. Obři jsou spojeni s primordiálními živly, chaosem a rozkladem. Germánské novopohanství je zpravidla neuctívá a spíše plní negativní úlohu démonů a protivníků lidí a bohů, nicméně někteří příslušníci této rasy byli přijati mezi Ásy (tj. bohy) a jako bohové mohou být uctíváni.\n\n\"Blót\" (tzn. „oběť“) je staroseverský výraz pro obětování nebo rituální porážku. Ačkoliv původně označoval především obětování hospodářských zvířat, v současnosti se takto obvykle nepraktikuje. Dnes zahrnuje především pozvání božstva a nabídnutí jídla a nápojů, z nichž část je zkonzumovaná účastníky a většina obětována, v případě nápojů ve formě úlitby. Nejčastějším obětovaným nápojem je medovina, popřípadě jiný alkohol, nabídnuta může být i píseň či báseň speciálně složená pro blót.\n\nNěkteré skupiny, především theodisté, se striktně drží historických rituálních textů, jiné používají modernizované varianty. Oblečení bývá zpravidla přizpůsobeno ročnímu období, protože obětování se často odehrávají ve volné přírodě. Theodisté preferují obřadní oděv odpovídající oděvu původních pohanů. V případě skupinových rituálů je obřad zpravidla veden knězem, který je nazýván goði, nebo kněžkou nazývanou \"gyðja\". Posvátná místa ve volné přírodě a háje se nazývají vé, chrámy hof.\n\nStaroseverské slovo \"sumbel\" a staroanglické \"symbel\" znamená oslavu, hostinu či shromáždění a označuje vážně míněnou slavnost zahrnující konzumaci medoviny či piva z rohu, smyslem tohoto zvyku jsou rituální přípitky, proslovy a rozdávání darů.\n\nPočátky germánské novopohanství jsou spojené s romantismem a nacionalismem 19. století. Příkladem změny pohledu na předkřesťanské Germány je kdysi velmi populární román \"Ein Kampf um Rom\" z roku 1867 německého historika Felixe Dahna, který vyzdvihuje staré Germány a kritizuje křesťanství. K oživení zájmu došlo i ve Skandinávii a ve Spojeném království se objevil zájem o vikinské dědictví.\n\nDo 90. let 19. století se datují počátky vzniku díla rakouského spisovatele Guido von Lista zaměřeného především na Wotana a runové písmo. V roce 1908 vznikla \"Guido-von-List-Gesellschaft\" – Společnost Guido von Lista a v roce 1912 \"Hoher Armanen Orden\" – Vysoký armanenský řád, jako její vnitřní kruh inspirovaný svobodným zednářstvím. Ve 20. letech 20. století se pak objevila řada neogermánských organizací, které však neusilovaly o rekonstrukci předkřesťanského kultu. Namísto toho došlo k syntéze germánského pohanství známého z písemných pramenů, německého mysticismu a idealismu Kanta, Schellinga a Fichteho.) Předkřesťanská spiritualita byla chápána jako vrozená německému národu a ač byli bohové vzýváni, například při slunovratech, byli považováni za pouhé archetypy. Mezi nejvýznamnější neogermánské organizace výmarského Německa patřila Německá věroučná společnost Otty Sigrida Reutera a na ní navazující \"Die Nordungen\". V Austrálii Alexander Rud Mills založil ve 20. letech 20. století anglosaskou odinistickou \"First Anglecyn Church of Odin\", také s rasovým základem. Zakládal malé polygamické kolonie v anglosaském světě, ty ale zřejmě brzy zanikly.\n\nGermánský mysticismus je často spojován s nacismem a někteří prominentní členové NSDAP byli členy okultní Společnosti Thule. To se projevilo například v širokém zneužití runového písma v nacistické symbolice. Mezi členy NSDAP patřil i Karl Maria Willigut, který vytvořel takzvaný irminismus. V praxi však nacistický režim o snahy obnovení germánského náboženství nestál, odmítal je a naopak prosazoval svou vlastní ideu „pozitivního křesťanství“ s úkolem se očistit od nežádoucích židovských prvků. Někteří následovníci germánského mysticismu byli i pronásledováni, například Friedrich Bernhard Marby strávil přes osm měsíců v koncentračních táborech jako vězeň.\n\nVe Spojených státech je počátek germánského novopohanství spojen s jménem Elsy Christensen, narozené v Dánsku, která roku 1969 pod vlivem myšlenek Spenglera, Junga, Yockeye a Millse založila Odinistické bratrstvo.) Toto hnutí se zaměřovalo spíše na literární a ideovou činnost než na rituální praxi a pořádalo pouze čtyři sezonní setkání doplněná sumbelem a oslavu Hitlerových narozenin.\n\nV Texasu roku 1973 založil Stephen McNallen Asatru Free Assembly - Svobodné shromáždění Ásatrú zaměřené na rituální a magickou praxi. Ač se členské základy tohoto hnutí a Odinistického bratrstva částečně překrývaly, část členů AFA kladla větší důraz na duchovní stránku než na rasismus což vedlo k ideologickým sporům. V roce 1978 McNallen vyzval členy hnutí aby se zbavili nacistických uniforem a insignií, ale pokračující spory vedly k zániku organizace v roce 1987.\n\nPo zániku AFA vznikly dvě nástupnické organizace, Ásatrú Alliance a Ring of Troth. Prvně jmenovanou založil Mike Murray, původně člen Americké nacistické strany, později Odinistického bratrstva a nakonec AFA. Ač tato organizace odmítá rasismus nadále existuje personální propojení s odinistickým hnutím. Ring of Troth Edreda Thorssona se od rasismu odprostilo úplně.\n\nMnožství germánských novopohanských organizací lze nalézt především Skandinávii, Německu, Spojeném království, Severní Americe, Austrálii a Jihoafrické republice. Další organizace a jednotliví vyznavači ovšem existují i ve zbytku Evropy a v Latinské Americe.\n\nPřesný počet následovníků je neznámý, už proto že chybí jasné definice odlišující Ásatrú či ódinismus od jiných podobných náboženství. Několik tisíc vyznavačů žije v Severní Americe (10 000-20 000 podle McNallena), okolo 1290 na Islandu, tisíc či více v Melbourne a 350 organizovaných v Německu.\n\nGermánské novopohanství se běžně praktikuje samostatně nebo v malých rodinných či přátelských kruzích. Ty jsou často nazývány \"kindred\" (příbuzní, rodní) nebo \"hearth\" („krb“). Organizace působí od 70. let 20. století, ale ve většině případů se jedná o volná sdružení bez centrální autority a své členy nezavazují podobným způsobem jako církve.\n\nJedním z velkých témat germánského novopohanství je přístup k otázce etnicity. Ten může sahat od etnického nacionalismu představovaném neo-volkisch hnutím, přes tribalismus, který klade důraz na etnicitu založenou na tradici a kultuře, po universalismus, který neklade důraz na rozdíl mezi etnickými tradicemi.\n\nRůzný je také přístup k historické přesnosti. Na jedné straně stojí rekonstrunisté, jejichž cílem je porozumět předkřestanskému germánskému náboženství pomocí akademického výzkumu a jeho aplikace. Na druhé straně stojí tradicionalisté či folkloristé, ve Skandinávii známí jako Folketro, kteří zdůrazňují jako základ svého náboženství živé lokální tradice. Mimo tuto škálu stojí eklektické proudy, často kladoucí na \"osobní gnózi\".\n\n\n"}
{"id": "765104", "url": "https://cs.wikipedia.org/wiki?curid=765104", "title": "Josef Pavelka (politik)", "text": "Josef Pavelka (politik)\n\nJosef Pavelka (12. prosince 1910 – ???) byl český a československý politik a poúnorový bezpartijní poslanec Národního shromáždění ČSR.\nVe volbách roku 1954 byl zvolen do Národního shromáždění ve volebním obvodu České Budějovice jako bezpartijní poslanec. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako soukromý rolník v obci Všeteč.\n"}
{"id": "765105", "url": "https://cs.wikipedia.org/wiki?curid=765105", "title": "Josef Pavelka", "text": "Josef Pavelka\n\nJméno a příjmení Josef Pavelka má více nositelů:\n\n"}
{"id": "765106", "url": "https://cs.wikipedia.org/wiki?curid=765106", "title": "Dan Fogelberg", "text": "Dan Fogelberg\n\nDan Fogelberg (* jako Daniel Grayling Fogelberg; 13. srpna 1951 – 16. prosince 2007) byl americký rockový zpěvák a skladatel. Jeho největšími hity byly písně „Longer“ a „Leader of the Band“. Zemřel na karcinom prostaty ve věku 56 let.\n"}
{"id": "765107", "url": "https://cs.wikipedia.org/wiki?curid=765107", "title": "Køge BK", "text": "Køge BK\n\nKøge Boldklub je dánský fotbalový klub z města Køge. Dvakrát vyhrál dánskou ligu (1954, 1975), přičemž první vítězství znamenalo historický průlom, neboť poprvé se dánským mistrem nestal klub z hlavního města Kodaně. V nultých letech 21. století se klub ovšem dostal do vážných finančních problémů, které chtěl vyřešit – jak bývá v dánském sportu obvyklé – fúzí s jiným klubem, s Herfølge Boldklub. Tuto fúzi však nepovolila Dánská fotbalová asociace, a tak klub v březnu 2007 ohlásil insolvenci a v únoru 2009 bankrot. Následně byl v dánském ligovém systému přeřazen o tři stupně níže.\n\n"}
{"id": "765110", "url": "https://cs.wikipedia.org/wiki?curid=765110", "title": "Firestarter", "text": "Firestarter\n\n\"Firestarter\" je skladba anglické elektronické skupiny The Prodigy vydaná 18. března 1996 jako první singl z jejich alba \"The Fat of the Land\" a celkově jako desátý singl. Skladba byla jejich první, která se umístila na 1. místě v žebříčku UK Singles Chart a udržela se tam tři týdny. Byla také velkým mezinárodním hitem skupiny, přičemž 1. místo dosáhla v Norsku a Finsku. Během roku 1996 se ve Spojeném království prodalo více než 510 000 kopií singlu.\n\nText skladby napsali Liam Howlett a Keith Flint spolu s Kim Deal z alternativní rockové skupiny The Breeders. Smyčkový wah-wah kytarový riff ve skladbě je použit ze skladby \"SOS\" od skupiny The Breeders.\n\nV říjnu 2011 magazín \"NME\" umístil skladbu na 52. místo v seznamu \"150 Best Tracks of the Past 15 Years\".\n\n\n\n\n"}
{"id": "765111", "url": "https://cs.wikipedia.org/wiki?curid=765111", "title": "Happy the Man", "text": "Happy the Man\n\nHappy the Man je americká progresivní rocková skupina, založená v roce 1973. Původní členové skupiny byli Stanley Whitaker (kytara, zpěv), Rick Kennell (baskytara), Frank Wyatt (klávesy, flétna, saxofon), Mike Beck (bicí) a David Bach (klávesy). Skupina se rozpadla v roce 1979. V roce 2000 byla obnovena a na místě klávesisty se objevil David Rosenthal, který již dříve spolupracoval s mnoha hudebníky, mezi které patří i skupina Rainbow.\n\n"}
{"id": "765116", "url": "https://cs.wikipedia.org/wiki?curid=765116", "title": "Ján Pavlík", "text": "Ján Pavlík\n\nJán Pavlík (4. dubna 1928 – ???) byl slovenský a československý politik a poúnorový poslanec Národního shromáždění ČSR a Sněmovny lidu Federálního shromáždění.\n\nVe volbách roku 1954 byl zvolen do Národního shromáždění ve volebním obvodu Snina-Humenné jako bezpartijní poslanec. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako člen rady ONV a mistr v závodu Vihorlat.\n\nPo federalizaci Československa usedl roku 1969 za Komunistickou stranu Slovenska do Sněmovny lidu Federálního shromáždění (volební obvod Spišská Nová Ves). V parlamentu setrval do konce jeho funkčního období, tedy do voleb v roce 1971.\n\n"}
{"id": "765119", "url": "https://cs.wikipedia.org/wiki?curid=765119", "title": "Tisíciletá lípa (Krásná Lípa)", "text": "Tisíciletá lípa (Krásná Lípa)\n\nTisíciletá lípa\n\n\nLípa rostla ve východní části města na mírném svahu. Nízký kmen se dělil na čtyři kosterní větve, z nichž jedna vybíhala téměř vodorovně a až poté se stáčela vzhůru. Již v první polovině 20. století byly větve zajištěné bezpečnostní vazbou a vodorovná podepřena dřevěnou konstrukcí. Strom již neexistuje, datum zániku není známé. V místě byla vysazena mladší lípa.\n\nDobové fotografie tisícileté lípy se objevily na několika pohlednicích.\n\n\n"}
{"id": "765121", "url": "https://cs.wikipedia.org/wiki?curid=765121", "title": "Wrecking Ball (album, Bruce Springsteen)", "text": "Wrecking Ball (album, Bruce Springsteen)\n\nWrecking Ball je sedmnácté studiové album amerického hudebníka Bruce Springsteena, vydané 6. března 2012. První singl z alba vyšel již 19. ledna 2012, jmenuje se „We Take Care of Our Own“. Nahrávání alba probíhalo v roce 2011, ve dvou skladbách hrál i saxofonista Clarence Clemons, který v červnu 2011 zemřel.\n\nVšechny skladby napsal Bruce Springsteen.\n\n\n"}
{"id": "765122", "url": "https://cs.wikipedia.org/wiki?curid=765122", "title": "Oldřich Pavlovský", "text": "Oldřich Pavlovský\n\nOldřich Pavlovský (31. května 1920 Hodonín – 5. prosince 1989 Praha) byl český a československý politik Komunistické strany Československa a poúnorový poslanec Národního shromáždění ČSR a Národního shromáždění ČSSR.\nPocházel z dělnické rodiny. Před druhou světovou válkou se už od věku 15 let angažoval v komunistických mládežnických sdruženích. Roku 1945 vstoupil do KSČ. V letech 1945–1953 byl stranickým funkcionářem ve Zlíně. Vedl stranickou organizaci v závodě Svit (bývalé Baťovy závody) a v letech 1952–1953 byl ve Zlíně prvním tajemníkem Městského výboru KSČ. Pak se přesunul, v roce 1955 byl tajemníkem Krajského výboru KSČ v Karlových Varech a roku 1956 tajemníkem Krajského výboru KSČ v Liberci. Od roku 1960 až do svého nástupu na diplomatický post byl prvním tajemníkem Krajského výboru KSČ v jižních Čechách.\nVe volbách roku 1954 byl zvolen za KSČ do Národního shromáždění ve volebním obvodu Liberec. Mandát nabyl až dodatečně v listopadu 1959 poté, co rezignoval poslanec Jiří Hlavatý. Mandát získal i ve volbách v roce 1960 (nyní již jako poslanec Národního shromáždění ČSSR za Jihočeský kraj). V parlamentu setrval až do konce funkčního období, tedy do voleb roku 1964. V roce 1963 byl jmenován velvyslancem v SSSR.\n\n11. sjezd KSČ ho zvolil členem Ústředního výboru Komunistické strany Československa. XII. sjezd KSČ, XIII. sjezd KSČ a XIV. sjezd KSČ ho ve funkci potvrdil. Zastával i vládní post. V roce 1968 byl ministrem vnitřního obchodu v první vládě Oldřicha Černíka. Během pražského jara a v době po invaze vojsk Varšavské smlouvy do Československa patřil mezi představitele protireformní prosovětské levice. Spolupodepsal druhý \"zvací\" dopis generálnímu tajemníkovi SSSR Leonidu Brežněvovi. Pavlovský se také zúčastnil dne 18. srpna 1968 porady spiklenců na Orlíku a měl být jediným členem tehdejší legální Černíkovy vlády, který se měl stát členem tzv. Indrovy dělnicko-rolnické vlády.\n\nV letech 1969–1975 působil jako velvyslanec ČSSR ve Finsku. a v letech 1975–1982 byl velvyslancem v Jugoslávii. V roce 1984 se uvádí jako vedoucí československé delegace na konferenci o odzbrojení ve Stockholmu. Zemřel v době sametové revoluce v prosinci 1989. Po odchodu z Bělehradu působil až do penzionování v roce 1985 jako jeden z poradců v sekretariátu ministra Bohuslava Chňoupka.\n\n"}
{"id": "765126", "url": "https://cs.wikipedia.org/wiki?curid=765126", "title": "Most Rio-Antirio", "text": "Most Rio-Antirio\n\nMost Rio-Antirio ( , oficiálně \"Most Charilaose Trikoupise\") je most spojující město Rio na poloostrově Peloponés a město Antirio v Akarnánii přes Korintský záliv. Byl pojmenován po řeckém premiérovi Charilaosi Trikoupisi (1832–1896), který jako první v roce 1880 navrhl v řeckém parlamentu vybudování mostu. Tehdy však byla stavba nad finanční možnosti Řecka. Je dlouhý 2880 m, široký 27,2 m, má dva pruhy v každém směru, jeden nouzový pruh a chodník. Stavba byla naplánována v roce 1990 ve spolupráci s francouzskými firmami. Příprava staveniště a bagrování započalo v červenci 1998, slavnostně byl most otevřen 7. srpna 2004, týden před letními olympijskými hrami v Aténách. Náklady na stavbu byly 630 milionů eur.\n"}
{"id": "765127", "url": "https://cs.wikipedia.org/wiki?curid=765127", "title": "Mykání (rozcestník)", "text": "Mykání (rozcestník)\n\nMykání může být: \n\n"}
{"id": "765129", "url": "https://cs.wikipedia.org/wiki?curid=765129", "title": "The Silent Corner and the Empty Stage", "text": "The Silent Corner and the Empty Stage\n\nThe Silent Corner and the Empty Stage je třetí sólové studiové album Petera Hammilla. Album vyšlo v roce 1974 u Charisma Records, během neaktivního období skupiny Van der Graaf Generator. Ve skladbě „Red Shift“ hraje na sólovou kytaru Randy California ze skupiny Spirit.\n\n"}
{"id": "765133", "url": "https://cs.wikipedia.org/wiki?curid=765133", "title": "What Evil Lurks", "text": "What Evil Lurks\n\nČtyři skladby byly součástí dema o 10 skladbách, které Howlett zaslal do XL Recordings, když se skupina pokoušela získat nahrávací smlouvu. Před EP \"What Evil Lurks\" skupina vydala skladbu \"Android\", která vyšla v listopadu 1990 a na rozšířené verzi alba \"Experience \".\n\nEP mělo reedici v limitovaném vydání 27. září 2004 na oslavu 15. výročí XL Recordings.\n\n\n"}
{"id": "765134", "url": "https://cs.wikipedia.org/wiki?curid=765134", "title": "USS Ford", "text": "USS Ford\n\nUSS Ford označuje několik rozdílných amerických válečných lodí:\n\n"}
{"id": "765137", "url": "https://cs.wikipedia.org/wiki?curid=765137", "title": "Cork Hibernians FC", "text": "Cork Hibernians FC\n\nCork Hibernians Football Club byl irský fotbalový klub z města Cork, který existoval v letech 1957–1977. Jednou se stal irským mistrem (1970–71), dvakrát získal irský pohár FAI Cup (1972, 1973). Čtyřikrát startoval v evropských pohárech, ve Veletržním poháru 1970/71 vypadl v prvním kole s Valencia CF, v Poháru mistrů evropských zemí 1971/72 rovněž v prvním kole s Borussií Mönchengladbach, v Poháru vítězů pohárů 1972/73 vyřadil Pezoporikos Larnaca a vypadl ve druhém kole s Schalke 04, ve stejném poháru 1973–74 pak ztroskotal v úvodním kole na Baníku Ostrava. Roku 1977 klub zanikl kvůli finančním problémům. V irské lize při svém nástupu střídal Cork Athletic FC, naopak po jeho zániku ho nahradil Albert Rovers FC.\n"}
{"id": "765149", "url": "https://cs.wikipedia.org/wiki?curid=765149", "title": "Smyk", "text": "Smyk\n\nSmyk může označovat:\n\n"}
{"id": "765158", "url": "https://cs.wikipedia.org/wiki?curid=765158", "title": "Collegium Musicum (album)", "text": "Collegium Musicum (album)\n\nCollegium Musicum je debutové studiové album slovenské art rockové skupiny Collegium Musicum, vydané v roce 1971 u Supraphonu. V roce 1992 album vyšlo na dvojCD \"Konvergencie\" u vydavatelství Opus.\n\n\n"}
{"id": "765160", "url": "https://cs.wikipedia.org/wiki?curid=765160", "title": "Brněnská divadla", "text": "Brněnská divadla\n\nBrněnská divadla byla administrativní uskupení tří brněnských divadelních scén, které fungovalo od jejich sloučení v květnu 1988 do konce divadelní sezóny 1989/1990. Jednotlivá divadla zastřešená tímto administrativním komplexem byla na sobě nezávislá z hlediska umělecké činnosti, v každém z nich působil samostatný umělecký šéf. V čele Brněnských divadel stál společný ředitel. Zřizovatelem uskupení byl Jihomoravský krajský národní výbor, po zrušení uskupení Brněnská divadla se tři členská divadla opět osamostatnila a přešla do správy města Brna.\n\n"}
{"id": "765161", "url": "https://cs.wikipedia.org/wiki?curid=765161", "title": "Nowa Góra", "text": "Nowa Góra\n\nNowa Góra (česky Nová Hora) je vesnice v severozápadní části Malopolského vojvodství s 1 637 obyvateli (2010). Nachází se zde:\n"}
{"id": "765169", "url": "https://cs.wikipedia.org/wiki?curid=765169", "title": "Serie A 1999/00", "text": "Serie A 1999/00\n\nSoutěžní ročník Serie A 1999/00 byl 98. ročník nejvyšší italské fotbalové ligy a 68. ročník od založení Serie A. Soutěž začala 29. srpna 1999 a skončila 14. května 2000. Účastnilo se jí opět 18 týmů z toho 14 se kvalifikovalo z minulého ročníku. Poslední čtyři týmy předchozího ročníku, jimiž byli Salernitana Sport, UC Sampdoria, Vicenza Calcio a poslední tým ročníku - Empoli FC, sestoupily do druhé ligy. Opačným směrem putovali čtyři týmy, jimiž byli Hellas Verona FC (vítěz druhé ligy), Turín Calcio, US Lecce a Reggina Calcio.\n\nTitul v soutěži obhajoval klub Milán AC, který v minulém ročníku získal své 16. prvenství v soutěži.\n\n\nNejlepším střelcem tohoto ročníku Serie A se stal ukrajinský útočník Andrij Ševčenko. Hráč AC Milán vstřelil 24 branek.\n"}
{"id": "765173", "url": "https://cs.wikipedia.org/wiki?curid=765173", "title": "Velvett Fogg", "text": "Velvett Fogg\n\nVelvett Fogg byla britská rocková skupina. Ve skupině krátce hrál i Tony Iommi, který po odchodu založil skupinu Black Sabbath. Skupina vydala v roce 1969 své jediné album s názvem \"Velvett Fogg\". Frank Wilson byl později členem skupiny Warhorse.\n"}
{"id": "765175", "url": "https://cs.wikipedia.org/wiki?curid=765175", "title": "Miloň Terč", "text": "Miloň Terč\n\nMiloň Terč (* 31. července 1947, Písek) je český kameraman, zakladatel a producent Filmové akademie Miroslava Ondříčka v Písku a ředitel Soukromé vyšší odborné školy filmové v Písku. \n\nPísecký rodák Miloň Terč se narodil 31. července roku 1947. Po základní škole absolvoval píseckou Střední všeobecně vzdělávací školu, obor matematicko-fyzikální (dnes gymnázium). Po maturitě studoval v letech 1966 až 1969 na stavební fakultě Českého vysokého učení technického v Praze. V roce 1971 byl přijat na Filmovou fakultu Akademie múzických umění v Praze, obor filmový a televizní obraz.\n\nPo řádném absolvování studia byl v roce 1975 přijat jako kameraman ve Filmovém studiu Gottwaldov (dnes Zlín). Po úspěšném konkurzu se stal v roce 1990 generálním ředitelem Ateliérů Zlín, a.s. a v této funkci pracoval do roku 1995. Významným výsledkem působení Miloně Terče ve funkci generálního ředitele bylo založení Filmové školy Zlín v roce 1992. Přivedl do ní takové osobnosti jako byl kameraman Miroslav Ondříček, režisér Jan Schmidt, Formanův dvorní fotograf Jaromír Komárek, kameraman Emil Sirotek, filmový architekt Jindřich Goetz, režisér Dušan Trančík, mim Ctibor Turba a řada dalších. Do roku 1995 byl jejím prvním ředitelem. \n\nV roce 1996 dozrál nápad a společně s manželkou Vladanou založil a vedl Soukromou vyšší odbornou školu filmovou v Písku. V roce 2004 byla z podnětu Miloně Terče založena vysoká škola nesoucí název Filmová akademie Miroslava Ondříčka v Písku a stal se jejím ředitelem. \n\nJako kameraman natočil 223  dokumentárních a populárně vědeckých filmů a 21 autorských dokumentů. Natočil např. film: Rozpustilí bráškové (1981); Kuře (1986); Jinak to nevidím (1988) aj. Je také producentem filmů Freonový duch (1990); Rekviem pro panenku (1991), Artuš, Merlin a Prchlíci (1994) a řady dalších.\n\nZa svoji tvorbu získal ceny jak na domácích, tak i zahraničních festivalech, např. Arsfilm Kroměříž, Academia film Olomouc, FDT Krakov, IFTD Kranj  a dalších. Je držitelem prémie Českého literárního fondu.\n\nV současné době se věnuje zejména filmové produkci na Filmové akademii Miroslava Ondříčka v Písku a dalšímu rozvoji této vysoké školy.\n\n"}
{"id": "765179", "url": "https://cs.wikipedia.org/wiki?curid=765179", "title": "Mistrovství Evropy ve fotbale žen 1997", "text": "Mistrovství Evropy ve fotbale žen 1997\n\nMistrovství Evropy ve fotbale žen 1997 bylo sedmým ročníkem tohoto turnaje. Vítězem se stala německá ženská fotbalová reprezentace, která tak obhájila titul z minulého ročníku.\n\nV kvalifikaci byly týmy rozděleny do dvou výkonnostních skupin, mezi kterými se postupovalo a sestupovalo. Nejvyšší skupiny (ze které jediné se dalo postoupit na závěrečný turnaj) se zúčastnilo 16 týmů rozlosovaných do čtyř skupin po čtyřech týmech. Ve skupinách se utkal každý s každým dvoukolově (doma a venku). Vítězové jednotlivých skupin postoupili přímo na závěrečný turnaj. Týmy ze druhých a třetích míst se utkaly v baráži hrané systémem doma a venku o zbylé čtyři místenky na závěrečný turnaj.\n\n"}
{"id": "765182", "url": "https://cs.wikipedia.org/wiki?curid=765182", "title": "Serie A 1998/99", "text": "Serie A 1998/99\n\nSoutěžní ročník Serie A 1998/99 byl 97. ročník nejvyšší italské fotbalové ligy a 67. ročník od založení Serie A. Soutěž začala 13. září 1998 a skončila 23. května 1999. Účastnilo se jí opět 18 týmů z toho 14 se kvalifikovalo z minulého ročníku. Poslední čtyři týmy předchozího ročníku, jimiž byli Brescia Calcio, Atalanta BC, US Lecce a poslední tým ročníku - SSC Neapol, sestoupily do druhé ligy. Opačným směrem putovali čtyři týmy, jimiž byli Salernitana Sport (vítěz druhé ligy), AC Benátky, Cagliari Calcio a AC Perugia.\n\nTitul v soutěži obhajoval klub Juventus FC, který v minulém ročníku získal své 25. prvenství v soutěži.\n\n\nNejlepším střelcem tohoto ročníku Serie A se stal brazilský útočník Márcio Amoroso. Hráč Udinese Calcio vstřelil 22 branek.\n"}
{"id": "765186", "url": "https://cs.wikipedia.org/wiki?curid=765186", "title": "Český svaz vzpírání", "text": "Český svaz vzpírání\n\nČeský svaz vzpírání (ČSV) je národní sportovní organizací zastřešující dění ve vzpírání na území České republiky. Organizuje soutěže na českém území (mistrovství republiky, ligové soutěže družstev aj.), eviduje české rekordy ve vzpírání, vysílá reprezentanty na mezinárodní soutěže a schvaluje starty českých vzpěračů v zahraničí. Současným předsedou svazu je Petr Krol.\n\nZa datum vzniku svazu je považován rok 1893, kdy se v rámci pražské sokolské organizace vyčlenil samostatný těžkoatletický odbor.\n\nČeský vzpěračský svaz patří k nejstarším členům Mezinárodní vzpěračské federace – roku 1912 byl přijat jako teprve osmý v pořadí. Roku 1913 byl na zasedání mezinárodní federace uznán jako národní svaz a čeští vzpěrači mohli startovat pod vlastní národní vlajkou, přestože České království bylo tehdy ještě součástí Rakousko-Uherska. Československý svaz je zakládajícím členem Evropské vzpěračské federace (zal. r. 1969).\n\nVýkonná rada Českého svazu vzpírání má devět členů, je volena Valnou hromadou Českého svazu vzpírání na čtyřleté období. Aktuální složení Výkonné rady je následující:\nSoučasným generálním sekretářem ČSV je Zdeněk Eret.\n\n"}
{"id": "765193", "url": "https://cs.wikipedia.org/wiki?curid=765193", "title": "Phish", "text": "Phish\n\nPhish je americká rocková skupina. Skupina vznikla na University of Vermont v roce 1983. Původními členy byli Trey Anastasio, Jeff Holdsworth, Mike Gordon a Jon Fishman.\n\n"}
{"id": "765196", "url": "https://cs.wikipedia.org/wiki?curid=765196", "title": "Uthmán ibn Affán", "text": "Uthmán ibn Affán\n\nUthmán ibn Affán (576Mecca – 17. července 656, Medina), též znám pod jménem Usmán (Osman), byl třetí volený chalífa v letech 644–656. Pocházel z rodu Umajja z kmene Kurajšovců. Jako manžel Muhammadovy dcery Ruqajji a Umm Kulthy byl jeho příbuzným a blízkým přítelem.\n\nUthmán se narodil do rodiny bohatého kupce Affána, jehož rodina sídlila v Mekce. Jeho otec brzy zemřel na jedné z obchodních cest a Uthmán zdědil rozsáhlý majetek. Zároveň zdědil i otcovu profesi, s úspěchem se také věnoval obchodu a stal se z něj jeden z nejbohatších členů kmene Kurajšovců.\n\nPo roce 611 se poprvé setkal s Islámem, na radu svého přítele Abu Bakra se setkal s Muhammadem a konvertoval k Islámu. Byl jedním z prvních. Konverze však vedla ke sporu s ostatními Umajjovci, kteří postavili proti Uthmánovi, jeho vlastní manželky ho opustily. Muhammad mu pak nabídl za ženu vlastní dceru Ruqajju. Uthmán pak pokračoval jako kupec a nějaký čas pobýval mimo Arabský poloostrov. Po svém návratu přesídlil roku 622 do Mediny. Zde zemřela jeho žena Ruqajja, krátce po její smrti se oženil s další Muhammadovou dcerou Umm Kulthou.\n\nV době medinského exilu se Uthmán podílel na bojích s Mekkou. Podílel se na bojích v letech 624–627 a roku 628 byl vyslán jako diplomat do Mekky, aby vyjednal Muhammadův vstup do města. Akce však nebyla úspěšná a v letech 629–630 došlo k závěrečným bojům, během kterých byla Mekka muslimy definitivně ovládnuta. Roku 631 vykonal Uthmán Hadždž – pouť do Mekky.\n\nV době vlády Abu Bakra a Umara byl Uthmán jedním z významných mužů, kteří stáli u zrodu chalífátu. Trvale působil v Medině. Poté, co došlo ke smrtelnému zranění chalífy Umara roku 644, ustavil ještě na smrtelné posteli sbor šesti významných mužů – druhů Prorokových. I přesto, že řada z nich byla schopnějších než Uthmán (Alí ibn Abú Tálib, Abdulláh ibn az-Zubajr) a dělali si nároky na nástupnictví, došlo nakonec na zvolení Uthmánovo.\n\nV době vlády Uthmána se arabská expanze prakticky zastavila, pouze na některých místech docházelo k omezeným výbojům a nájezdům\n\nNa východě bylo dokončeno dobytí sasánovské Persie. Sasánovský vládce Jazdagird III. se snažil o poslední odpor vedený z odlehlých částí Persie, ale byl roku 651 zavražděn. Hranicí mezi Araby a Turky se pak na čas stala řeka Oxus.\n\nV oblasti Levanty, Středomoří a při pobřeží severní Afriky bylo velkým nebezpečím pro Araby stále silné byzantské loďstvo. To způsobovalo vážné problémy zejména Mu'ávijovi, který byl místodržícím v Sýrii. Roku 645 došlo dokonce za asistence byzantského loďstva k povstání v Alexandrii a město přešlo na krátkou dobu pod kontrolu Byzantinců. Arabové proto vybudovali vlastní loďstvo, které následně zahájilo sérii výpadů do Středomoří. Roku 649 byl dočasně ovládnut Kypr, roku 652 se muslimové objevili na Sicílii a roku 654 byl dobyt Rhodos. Roku 655 došlo u pobřeží Lýkie ke střetu arabského a byzantského loďstva, které osobně vedl císař Konstans II., Arabům se podařilo zvítězit, čímž konečně zvrátili byzantskou převahu na moři.\n\nCo se týče expanze v severní Africe, podnikali Arabové pouze pravidelné nájezdy z oblasti Kyrenaiky a Egypta směrem do oblasti dnešního Tuniska, zde narazili na tuhý odpor Berberů. Roku 652 byla zajištěna jižní hranice Egypta smlouvou s křesťanským vládcem Núbie.\n\nS koncem první vlny expanze se ve vnitřních poměrech chalífátu objevil zásadní spor, který se týkal následnictví. Expanze přinesla Arabům značnou kořist, kterou bylo nutno využít, zároveň se muslimové seznámili s životem Byzantinců a Peršanů. To bylo příznivé zejména pro ty konvertity k Islámu, kteří víru přijali až v pozdější fázi a spíše než religiozitou se zabývali světskými zájmy, které nakonec vyústily v tolik kritizované požitkářství. Kritika se snášela zejména na místodržící umajjovského rodu, jejichž počet v provinciích se neustále zvyšoval. Tito místodržící však byli většinou velmi schopní (Mu‘ávija) a s opozicí na svých územích se dokázali vypořádat. Zároveň měli v Medině velký vliv na Uthmána, prostřednictvím jehož osoby prosazovali své zájmy. To pochopitelně nevyhovovalo zájmům ostatních blízkých přátel Prorokových.\n\nNapětí, které vznikalo a postupně se obracelo proti Uthmánovi a Umajjovcům, vyvolalo následně opět spory o následnictví. Strana Alího ibn Abú Táliba se opět začala hlásit o svá práva. Tím vznikl uvnitř chalífátu rozkol, který nakonec vedl k rozkolu uvnitř samotného náboženství.\n\nStrana Alího (ší’at’Alí – šíité) prosazovala pouze následnictví Alího a jeho potomků, a to na základě tvrzení, že na konci světa dojde k návratu Muhammadovu, přičemž Alí a jeho potomci jsou prozatím jeho zástupci.\n\nNaopak strana obhajující původní zvyklost (sunna – sunnité), která byla vytvořena po smrti Prorokově, říká, že by se vůdce muslimské obce měl volit z příslušníků kmene Kurajšovců.\n\nTyto spory, které byly také spojeny s ekonomickou situací (kořist již byla využita, Arabům zbyly jen obyčejné daňové výnosy), vyvrcholily roku 656. K Medíně směřovaly houfy ozbrojených muslimů z Egypta a Mezopotámie se stížnostmi na místodržící a na neutěšenou situaci v jejich provinciích. Uthán s nimi vyjednával. Došlo však ke sporu a chalífa byl nakonec obležen ve svém domě. Následující střetnutí pak vyvrcholilo v červenci 656 jeho smrtí a zneuctěním jeho mrtvoly.\n\nProrokova zjevení se zpočátku uchovávala pouze v ústní tradici. Soukromými iniciativami se pak objevily první zápisy těchto zjevení. Patrně až po útěku Muhammada do Mediny existovalo několik písařů, kteří jeho zjevení zapisovali. Zápisy byly nutné, neboť muslimové vedli řadu bojů a hrozilo, že přijdou o ty, kteří si Muhammadovy výroky pamatovali zpaměti. Již za Abú Bakra se traduje první neoficiální sbírka Prorokových zjevení.\n\nPodnět k celkovému uspořádání Prorokových zjevení byl dán až roku 651, kdy došlo ke sporu ohledně výkladu a správného čtení některých textů. Takovéto spory mohly pochopitelně ohrozit i jednotu muslimské obce. Uthmán proto ustavil sbor vykladačů textů, kteří měli sestavit správné znění Koránu. Ti si vypůjčili původní redakci z dob Abú Bakra, porovnali ji s ostatními texty, které měli k dispozici a poté sestavili Korán do 114 súr podle různého počtu veršů. Súry jsou sestaveny podle délky od nejdelší po nejkratší, první se nazývá al-Fātiha – Otvíratelka.\n\nMezi roky 651–656 tak vznikly první jednotné opisy Koránu, které byly rozeslány do správních center jednotlivých provincií. Tato redakce Koránu se také jinak nazývá jako uthmánská a v průběhu 7. století se plně prosadila. Podle věřících muslimů to dokazuje její jistou objektivitu a soulad s původními zněními Prorokových výroků.\n\n"}
{"id": "765208", "url": "https://cs.wikipedia.org/wiki?curid=765208", "title": "Schmallenberský virus", "text": "Schmallenberský virus\n\nSchmallenberský virus (Schmallenberg Virus = SBV) je název pro nedávno izolovaný Orthobunyavirus, způsobující infekční chorobu přežvýkavců. Původce, byl poprvé prokázán v krvi hovězího dobytka s horečkou a poklesem mléčné produkce v chovu u města Schmallenberg v Německu a to v listopadu 2011. Nemoc se poprvé objevila v Severním Porýní - Vestfálsku už během léta 2011, kdy ve stádech dojnic docházelo k hromadnému horečnatému onemocnění, přičemž nemocná zvířata se během několika dní bez následků zotavila. Na podzim se podobné případy vyskytly i v sousedním Nizozemí, kde byla horečka doprovázena i průjmem. Od prosince 2011 se nákaza začala projevovat potraty a porody deformovaných mláďat, především ve stádech ovcí, ale i skotu a koz. V lednu 2012 byl Schmallenberský virus prokázán v Německu, Belgii, Velké Británii a Francii, v únoru 2012 byla jeho přítomnost odhalena též v Lucembursku a Itálii a v březnu 2012 i ve Španělsku.\n\nV krvi nemocných zvířat a ve tkáních deformovaných mrtvě narozených mláďatech byl nalezen předtím neznámý virus, zatím pojmenovaný jako virus Schmallenberg (SBV), podle původu prvních vzorků. Předběžně byl zařazen do čeledi Bunyaviridae, rodu Orthobunyavirus a séroskupiny Simbu. Příbuzné viry, Shamonda, Ainovirus a Akabanevirus také způsobují onemocnění skotu v Africe, Austrálii a Oceánii, v Evropě nikdy zjištěny nebyly. Jedná se o RNA viry přenášené bodavým hmyzem, proto se předpokládá, že i SBV je přenášen stejným hmyzím vektorem, tiplíkem rodu \"Culicoides\". Virus byl původně prokázán pomocí metagenomové analýzy, což je metoda umožňující detekovat i předtím neznámý genom, ve Friedrich Loefflerově Institutu v Německu. Od jeho objevení se podařilo virus izolovat a kultivovat na buněčných kulturách a experimentální infekce tří zdravých krav vedla k prokazatelné virémii 2-5 dní po inokulaci virem. U jednoho zvířete byla infekce doprovázena horečkou, u jiného se rozvinul středně závažný průjem.\n\nOrthobunyaviry, včetně Schmallenberského viru, obsahují nukleovou kyselinu rozčleněnou do tří segmentů, nazývaných S - segment (krátký), M a L - segment (dlouhý). Sekvence S segmentu Schmallenberského viru je velmi podobná viru Shamonda.\n\nV současnosti není možné s jistotou říct, odkud virus pochází. Některé orthobunyaviry cirkulují v evropské populaci přežvýkavců už desítky let, aniž by působily klinické onemocnění. SBV sám nejvíce připomíná Shamonda a Akabane viry, které ale v Evropě nebyly nikdy zjištěné. Ostatní viry tohoto rodu jsou málo známé a u mnohých není přečtený jejich genom, takže genom viru Schmallenberg není s čím porovnávat. Situaci komplikuje fakt, že orthobunyaviry mají schopnost přeskupovat fragmenty svojí RNA, podobně jako viry chřipky. V roce 1999 byla v Peru popsána předtím neznámá virová infekce člověka, způsobená nově vzniklým orthobunyavirem, který obsahuje S a L segmenty již předtím známého ORO-viru a M segment předtím nepopsaného viru ze Simbu séroskupiny. Stejně tak mohl i SBV vzniknout náhodným přeskupením segmentů existujících nebo neznámých virů, v úvahu ale připadá také zavlečení viru odjinud nebo možnost, že virus je už nějakou dobu přítomen v populaci dobytka a byl zjištěn až nyní.\n\nU dospělého skotu nákaza probíhá akutně a projevuje se vysokou horečkou (nad 40 °C), nechutenstvím, hubnutím, zhoršeným celkovým zdravotním stavem a náhlým poklesem dojivosti až o 50%. V Nizozemí byl v souvislosti s nákazou zjištěn i profuzní průjem. Příznaky onemocnění zpravidla spontánně odezněly během 7-10 dní, u některých březích samic docházelo k pozdním potratům či porodu málo vitálních mláďat. Klinické onemocnění ve stádě probíhá 2-3 týdny, přičemž morbidita dosahovala 20-70%.\n\nSe zpožděním se začaly objevovat následky teratogenního působení viru, od listopadu 2011 se v nakažených stádech rodí mláďata matek, které prodělaly infekci v létě a plody byly nakaženy intrauterinně. Porody mrtvých nebo neživotaschopných, deformovaných mláďat jsou popisovány především u ovcí, v menší míře u koz a skotu, přičemž u bahnic nebyly pozorovány žádné předchozí klinické příznaky.\n\nNovorozená jehňata, telata a kůzlata mají vrozené vady, jako je skolióza, torticollis - deformace provázená hlavou zvrácenou nazad, arthtogryposis, což jsou nepohyblivé, trvale ohnuté klouby končetin, a hydroencephalus, porucha vývoje mozku, který je z větší části nahrazen vakem naplněným tekutinou. Dále se vyskytuje hypoplazie mozečku a zvětšený brzlík. Většina mláďat se rodí mrtvá a deformity vedou k těžkým porodům (dystokiím).\n\nMechanismus teratogenního působení se prozatím jeví stejný, jako u příbuzných virů: dochází k vertikálnímu přenosu, infekci plodu in utero. Infekce virem Akabane způsobí vrozené vývojové vady, dojde-li k nákaze během určité fáze březosti, u ovcí mezi 28 - 56 dnem, u skotu mezi 75 - 150 dnem březosti. Dochází k potratům, mumifikaci plodů a typickým malformacím, syndromu artrogryphosis-hydrencephalus, tedy stejně jako u viru Schmallenberg.\n\nFriedrich-Loeffler Institut v Německu, kde byl poprvé virus izolován, vyvinulo protokol pro detekci virové RNA metodou RT-PCR a ten, společně se sekvencí virového genomu, zveřejnili pro nekomerční použití dalším laboratořím. Prozatím je možná jen tato, přímá metoda detekce viru, společně s dalšími přímými metodami, jako je kultivace viru na buněčných kulturách křeččích ledvin a přímá imunofluorescence. K detekci viru je potřeba sérum nebo krev odebraná na EDTA od zvířete s klinickými příznaky (horečka, průjem, pokles nádoje), k průkazu viru ze zmetků a deformovaných mrtvě narozených mláďat je nejvhodnější tkáň mozku s doporučeným doplňujícím vyšetřením tkáně sleziny a krevních vzorků.\n\nZe sérologických metod, které umožňují detekci protilátek v séru nakažených zvířat, je zatím k dispozici virus neutralizační test a nepřímá imunofluorescence. Nevýhoda těchto metod je jejich časová náročnost a nemožnost zpracování velkého množství vzorků. Rychlejší a jednodušší ELISA test.\n\nVirologické vyšetření je základem současné diagnostiky. Provádí se virus neutralizačním testem (VNT) a PCR. \n\nChoroba byla poprvé popsána v Německu, dále byla na konci roku 2011 popsána i v Nizozemí. K 11. lednu 2012 byla pomocí PCR zjištěna v Německu ve 20 chovech, v 52 chovech v Nizozemí a ve 14 chovech ovcí v Belgii. 23. ledna 2012 byl Schmallenberský virus prokázán ve tkáních deformovaných jehňat na čtyřech ovčích farmách v Norfolku, Suffolku a Východním Sussexu ve Velké Británii. 24.1.2012 byl virus prokázaný v deformovaných jehňatech ve Francii, celkem ve 29 chovech ovcí, 7.2.2012 se objevil v Lucembursku a 20.2.2012 byl diagnostikován u koz v Itálii. V březnu 2012 byla nemoc prokázána i v chovech ovcí ve Španělsku.\n\n26.1.2012 bylo v Německu prokázáno jako pozitivní 88 chovů, k 2.2.2012 tento počet stoupl 240 chovů, 22.2.2012 bylo evidováno 693 pozitivních chovů.\n\nV ČR se vir vykytuje minimálně od roku 2013. Sérologicky pozitivní a nevakcinovaná zvířata jdou každoročně do tisíců, představují až 20% ze všech vyšetřených vzorků.\n\nEvropská komise se zatím rozhodla vyčkávat a získávat informace - vzhledem k ročnímu období a faktu, že onemocnění je z největší pravděpodobností přenášeno hmyzem, nehrozí další šíření, nově potvrzené případy jsou důsledkem nákazy v létě. Státy, na jejichž území jsou potvrzené případy onemocnění, nicméně hlásí potvrzená ohniska OIE a některé státy zavedly dobrovolný zvýšený dozor, zvláště co se týče potratů a vrozených vývojových vad přežvýkavců. Dle komise zatím není důvod domnívat se, že se Schmallenberský virus chová jinak, než příbuzné viry, jako je Akabane, který potřebuje k přenosu vektora a nešíří se přímým kontaktem mezi zvířaty nebo živočišnými produkty, proto není obchod se zvířaty ani jejich produkty nijak omezován. Ruská federace nicméně s platností od 17.1.2012 vyhlásila opatření stran dovozu z Německa, Nizozemska a Belgie. To se týká živých malých přežvýkavců, jejich čerstvého masa, vedlejších produktů a rozmnožovacího materiálu (zmražená vajíčka, embrya a sperma).\n\nStáty mimo EU, které dováží živý zástavový dobytek (např. Turecko), mají často v požadavcích virologické vyšetření na SBV. V ČR se vyskytuje tento virus v mnoha stádech skotu na pastevních areálech. Pokud je konkrétní jalovička či býček virologicky negativní, může být exportován, i kdyby všichni ostatní ve stádě byli pozitivní. Sérologické vyšetření se neprovádí, protože po prodělané nemoci jsou zvířata dlouhodobě pozitivní (možná celý život). Díky virologickému vyšetření nemá vakcinace na export negativní vliv. \n\nNa trhu je vakcína ZULVAC SBV, která je schválena pro EU včetně ČR. Vakcinují se telata ve věku 4 a 5 měsíců a každoročně se vakcinuje celé stádo. Její dostupnost závisí na požadavcích chovatelů. Je li zájem malý, nedováží se (což je stávající situace).\n\nPokud se stádo nevakcinuje, pak mají dospělá zvířata protilátky po prodělané nemoci, ale zástav je k infekci vnímavý, nakazí se. Vir cirkuluje ve stádu, každoročně nakazí velké procento z těch, co nejsou v imunitě. Díky cirkulaci viru se rodí i mrtvá telata s deformacemi. Pokud by se stádo každoročně vakcinovalo, vir by v něm kolovat nemohl.\n\nU ovcí je situace podobná. Vakcína je schválená i pro ovce. Procento mrtvě narozených a deformovaných plodů je mírně vyšší než už skotu.\n\nVakcinace je momentálně jediná dostupná metoda, jak vytěsnit vir z populace.\n\nZ ekonomického hlediska je na chovatelích, aby si vypočítali, zda je pro ně výhodnější každoročně vakcinovat, nebo nechat zvířata nakazit, prodělat nemoc, tím si vytvořit imunitu. Zatím v ČR vítězí tiplík s virem SBV, každoročně nakazí tisíce zvířat. Nevakcinujeme.\n\nGeneticky nejpodobnější orthobunyaviry nezpůsobují onemocnění lidí a též zatím ve spojitosti s nákazou virem Schmallenberg nebylo popsáno onemocnění člověka.\n\n"}
{"id": "765213", "url": "https://cs.wikipedia.org/wiki?curid=765213", "title": "Little Feat (album)", "text": "Little Feat (album)\n\nLittle Feat je eponymní debutové studiové album skupiny Little Feat. Album vyšlo v lednu 1971 u Warner Bros. Records a jeho producentem byl Russ Titelman.\n\n\n"}
{"id": "765214", "url": "https://cs.wikipedia.org/wiki?curid=765214", "title": "Hrabství Fermanagh", "text": "Hrabství Fermanagh\n\nHrabství Fermanagh ( , či ) je severoirské hrabství, patřící do bývalé provincie Ulster. Sousedí s hrabstvím Tyrone na severu a s irskými hrabstvími Monaghan, Cavan a Leitrim na jihu a Donegal na severu.\n\nHlavním městem hrabství je Enniskillen. Hrabství má rozlohu 1691 km² a žije v něm 57 527 obyvatel.\n\nMezi zajímavá místa patří například jezera Upper a Lower Lough Erne.\n\n"}
{"id": "765230", "url": "https://cs.wikipedia.org/wiki?curid=765230", "title": "Michal Ondrášek", "text": "Michal Ondrášek\n\nMichal Ondrášek (* 11. prosince 1983 Bratislava) je bývalý slovenský hokejový trenér, který se po skončení aktivní trenérské kariéry věnuje konzultační a designérské činnosti v oblasti hokeje. Jako brankářský trenér působil v letech 2003 až 2007 v Kanadě. V té době byl zakladatelem hokejové značky ReasonY. V roce 2009 působil ve funkci hlavního trenéra národního hokejového mužstva Kuvajtu.\n\n"}
{"id": "765231", "url": "https://cs.wikipedia.org/wiki?curid=765231", "title": "Vahala", "text": "Vahala\n\nVahala nebo Váhala je české příjmení:\n\n\n"}
{"id": "765235", "url": "https://cs.wikipedia.org/wiki?curid=765235", "title": "Tony Conrad", "text": "Tony Conrad\n\nTony Conrad, rodným jménem Anthony Schmaltz Conrad, (7. března 1940 – 9. dubna 2016) byl americký experimentální režisér, hudebník, hudební skladatel a herec. V šedesátých letech byl členem hudebních uskupení kolem minimalistického skladatele La Monte Younga, díky němuž se setkal s velšským hudebníkem Johnem Calem. Spolu s ním, kytaristou Lou Reedem a bubeníkem Walterem De Mariou byl členem skupiny The Primitives. Z ní později vzešla kapela The Velvet Underground, označovaná za jednu z nejvlivnějších skupin hudební historie. Již od šedesátých let Conrad působil také v oblasti filmu, významný je film \"The Flicker\", což je pouze pulzující stroboskopický efekt se střídajícími se barvami. Později se věnoval převážně videoinstalacím a pedagogické činnosti – byl spoluzakladatelem fakulty mediálních studií na Buffalské univerzitě. Nadále se věnoval hudbě, byť již ne v takovém rozsahu jako v šedesátých letech. V roce 1972 například nahrál společnou nahrávku s německou rockovou skupinou Faust nazvanou \"Outside the Dream Syndicate\". V sedmdesátých a osmdesátých letech pracoval na rozsáhlé klavírní kompozici \", jejíž délka dosahuje dvou set hodin.\n\nNarodil se jako Anthony Schmaltz Conrad dne 7. března 1940 v Concordu ve státě New Hampshire. Vyrůstal ve městě Baltimore v Marylandu a v Severní Virginii. Byl prvním potomkem svých rodičů, Arthura Emila Conrada a Mary Elizabeth Parfitt. Jeho otec byl malířem, byl například autorem portrétu jihokarolinského senátora Johna C. Calhouna, který se nachází v recepci Senátu Spojených států amerických. Tony Conrad začal hrát na housle již několik let před nástupem na univerzitu. Studoval jak na Peabodyho konzervatoři v Baltimoru, tak i soukromě u Ronalda Knudsona, který později působil v Bostonském symfonickém orchestru. Je absolventem Harvardovy univerzity v oboru matematiky. I během studií zde pokračoval ve hře na housle jako člen místního studentského orchestru. Již na Harvardu se začal zajímat o avantgardní hudební myšlenky Američana Johna Cage a Němce Karlheinze Stockhausena.\n\nLéto 1960 strávil Conrad na chemicko-fyzikálním institutu v Kodani, kde se zdokonaloval v počítačovém programování. Pracoval zde na přístroji s pamětí 8 kilobajtů, který byl v té době jediným počítačem v celém Dánsku. Následně se rozhodl, že stráví celý následující akademický rok v Evropě, převážně v Německu. Zde pokračoval ve vlastním studiu díla skladatelů, jako byli Karlheinz Stockhausen, ale také barokní skladatel a houslista Heinrich Biber. V německém Darmstadtu napsal avantgardní skladbu ' (dokončená byla v dubnu 1961), kterou věnoval svému příteli, který rovněž hrál na housle, Henrymu Flyntovi. Po návratu do USA si dokončil studium na Harvardu a díky zkušenostem nabytým v Dánsku pracoval jako počítačový programátor. Skladba ' se nedočkala uvedení, avšak Conradovo další dílo, nazvané \", již uvedeno bylo, a to v hudebním klubu na harvardské Radcliffe College dne 18. prosince 1961 (skladbu hrálo celkem osm hudebníků, mezi nimiž byl i sám Conrad a také Christian Wolff). Nedlouho poté se odstěhoval do New Yorku, kde se začal více zajímat o zdejší experimentální hudební scénu, jíž se brzy stal součástí.\n\nV New Yorku Conrad brzy začal vystupovat se skladatelem a saxofonistou La Monte Youngem, jehož poprvé potkal již v roce 1959 v  a rovněž si s ním dopisoval, jeho manželkou Marian Zazeelaovou a perkusionistou Angusem MacLisem. Kapela vystupovala převážně pod Youngovým jménem, ale také jako Theatre of Eternal Music. S Youngovou kapelou později vystupoval například i v ateliéru George Segala. Později se k jeho ansáblu přidal také Velšan John Cale. Ještě roku 1962 Conrad spolupracoval také s experimentálním režisérem Jackem Smithem. Ten právě v této době začal předčítat své texty za doprovodu hudebníků. Z jejich spolupráce vzešlo několik nahrávek, které v roce 1998 vyšly na kompilačním albu s názvem \"Les Evening Gowns Damnées\". Jiné společné nahrávky jsou součástí alba \"Silent Shadows on Cinemaroc Island\". Conrad rovněž obstaral zvukový doprovod ke Smithovu filmu \"Flaming Creatures\", v němž také vystupoval. Conrad v té době žil v bytě na Ludlow Street. Ve stejném domě žili i další lidé z newyorské avantgardní scény. V té době dále pořídil i několik nahrávek s MacLisem, které o mnoho let později vyšly na albu \"\". Conrad dále spolupracoval, v rámci Youngova ansáblu, s dalšími hudebníky, jako byl například Terry Jennings.\n\nV roce 1964 začal Conrad ke svým houslím, stejně jako Cale k viole, připojovat elektrický snímač a rovněž na své nástroje namontovali kytarové struny. Do poloviny šedesátých let vznikla řada nahrávek, na nichž se Conrad podílel, velké množství však zůstalo nevydané. Koncem roku 1964, podle jiných zdrojů počátkem roku následujícího, se Conrad s Calem setkali se zpěvákem a kytaristou Lou Reedem. Kvartet, jehož součástí byl i bubeník Walter De Maria, začal brzy vystupovat pod názvem The Primitives. Conrad i Cale však nadále mimo aktivity tohoto uskupení pokračovali i ve svých vlastních projektech, stejně jako nadále zůstávali v Youngově ansáblu. Conrad například v prosinci 1964 nahrál 32minutovou skladbu „Four Violins“. Ke skladbě byly od začátku postupně do dalších stop magnetofonu přidávány další houslové party. V roce 1997 vyšla na albu \"Early Minimalism Volume One\". V lednu 1965 skupina The Primitives odehrála sérii koncertu, avšak již v únoru toho roku pravděpodobně neexistovala.\n\nConrad nadále hrál s Calem, avšak již ne s Reedem. Z dubna 1965 pochází například jejich společná nahrávka \"Day of Niagara\". Reed nadále zůstal s Calem v kontaktu a často spolu hráli. Název jejich společné kapely se později ustálil na The Velvet Underground. Conrad také přispěl k tomu, aby si kapela zvolila právě tento název. Dostal se totiž ke knize \"The Velvet Underground\", kterou našel a následně přinesl do bytu, který sdílel s Calem. Avšak existuje i možnost, že knihu skupině představil MacLise, který s ní v té době vystupoval.\n\nJeho prvním filmovým počinem je '. Jde o experimentální dílo tvořené pulzujícím stroboskopickým efektem, v němž se střídá černá a bílá barva. Před filmem bylo vydáno upozornění, že by některým divákům mohl způsobit epileptický záchvat a že diváci zůstávají v promítací místnosti na vlastní nebezpečí. ' je považován za klíčové dílo strukturálního filmu. Na dalších snímcích pracoval se svou manželkou Beverly Grant, kterou potkal při natáčení Smithova filmu \"Normal Love\", v němž oba vystupovali, v roce 1963. Mezi jejich filmy patří například ' (1970), který byl příběhem stárnoucího transsexuála jménem Francis Francine. Se svou manželkou Beverly se rozvedl v roce 1976. Vedle toho natočili také abstraktní filmy ' (1970) a ' (1971). V roce 1972 navštívil se svou manželkou Západní Německo. Zde opět spolupracoval s Youngem, později také představoval své experimentální filmy. Šlo o snímky ', ', ' a \"\". Dále zde spolu s německou krautrockovou skupinou Faust nahrál album \"Outside the Dream Syndicate\", jež vyšlo následujícího roku.\n\nV roce 1973 vytvořil projekt \"\". Jde o kompilaci dvaceti experimentálních filmů, kterými jsou ve skutečnosti pouhé čtvercové rámy obsahující fotografický papír natřený na černo. Conrad chtěl tímto projektem zapojit diváka do dlouhých časových prostorů. Chtěl natočit film, který by trval padesát let, avšak věděl, že tehdejší dostupné materiály nic takového neumožňovaly. Kvůli tomu vytvořil zcela nový systém. V roce 1976 začal skládat rozsáhlou klavírní kompozici \"Music and the Mind of the World\", jejíž délka dosahuje dvou set hodin. Dílo bylo dokončeno roku 1982.\n\nV roce 1976 se usadil v newyorském Buffalu a začal vyučovat na zdejší univerzitě. Pedagogy zde byli také další avantgardní filmaři Paul Sharits a Hollis Frampton. Na univerzitě se rovněž setkal Paige Sarlin, s níž se později oženil. Měl syna Theodora. Přednášel zde na fakultě mediálních studií, kterou spoluzaložil. Conrad se následně věnoval převážně videoinstalacím a natočil také několik filmů ve formátu super 8mm. V roce 1981 natočil válečný film ', v němž vystupovali Mike Kelley a Tony Oursler. Tento film byl později editován do dvou kratších snímků, ' (1981) a \"\" (1983). Oursler jej později přizval ke svým videoinstalacím, hrál roli „sperma doktora“ v jeho \"EVOL\" (1984), přičemž větší role dostal v Ourslerových spolupracích s Joem Gibbonsem: \"ONOUROWN\" (1990) a \"Toxic Detox\" (1992), kde hrál psychiatra. Dále vystupoval v Ourslerově performanci s názvem \"Keep Going\" (1995), v níž hrál postavu filmového režiséra.\n\nV roce 1988 Conrad vytvořil instalaci s názvem \"Panopticion\", jíž byla inspirací kniha \"Dohlížet a trestat\" francouzského filozofa Michela Foucaulta. Instalace byla umístěna v Muzeu umění Herberta F. Johnsona v newyorské Ithace. Roku 1993 se po mnoha letech začal věnovat veřejnému hraní hudby. Dne 28. dubna 1994 Conrad opět spolupracoval se skupinou Faust. Tentokrát spolu vůbec poprvé odehráli koncert. Konal se v newyorském klubu Knitting Factory. Další společný koncert následoval 17. února 1995 v Queen Elizabeth Hall v Londýně. Dále spolupracoval s řadou mladších avantgardních hudebníků, jako byli například Jim O'Rourke, Rhys Chatham a Genesis P-Orridge. V roce 1997 jej Oursler zařadil do svého dokumentárního seriálu \"Synesthesia\". Původně šlo o projekt s názvem , na němž Oursler spolupracoval s Mikem Kelleym. Dalšími umělci, kteří do seriálu poskytli rozhovory, byli Laurie Anderson, John Cale, Dan Graham, Kim Gordon, Glenn Branca, Alan Vega a Genesis P-Orridge. V roce 2005 představil své vizuální dílo na festivalu Lyon Biennial, následně na přehlídkách Whitney Biennial (2006) a Biennale di Venezia (2009).\n\nV roce 2011 vystupoval na festivalu All Tomorrow's Parties, jehož kurátorem toho roku byli členové skupiny Animal Collective. Roku 2012 měl v New Yorku vlastní výstavu '. V dubnu 2015 hrál společně s Johnem Calem při otevření nové budovy muzea Whitney Museum of American Art. V srpnu 2015 znovu vystoupil se skupinou Faust, tentokrát v Berlíně. Na přelomu dubna a května 2016 měl se skupinou znovu vystupovat, nyní na americkém festivalu Big Ears Festival. Rovněž zde měl vystupovat se svým projektem '. Obě vystoupení se nakonec uskutečnila, avšak Conrad se jich kvůli hospitalizaci neúčastnil. Místo Conrada se skupinou Faust zahrála hudebnice Laurie Anderson.\n\nTony Conrad zemřel v newyorském městě Cheektowaga ve věku 76 let. Dlouhodobě bojoval s rakovinou prostaty, bezprostřední příčinou smrti byl zápal plic. Nedlouho po jeho smrti byl uveden dokumentární film \"\", který vznikal řadu let.\n\n\n"}
{"id": "765238", "url": "https://cs.wikipedia.org/wiki?curid=765238", "title": "Stará radnice (Svitavy)", "text": "Stará radnice (Svitavy)\n\nStará radnice je budova na náměstí Míru ve Svitavách, stojící vedle domu U Mouřenína. Nejdříve byla soukromým majetkem, ale rostoucí agenda městské správy a snaha o nezávislost vedla radu města k zakoupení domu na náměstí. Je chráněna jako kulturní památka České republiky.\n\nNejdříve se konšelé a rada města scházela v domech purkmistrů a primátorů. Kvůli rostoucí administrativě a snaze o nezávislost se vedení města rozhodlo koupit dům na náměstí. Vše se odehrálo v roce 1538. Prodávající Michl Ditrich dostal za budovu 115 kop míšenských grošů.\n\nPřestaveb bylo několik. První se uskutečnila po požáru města v roce 1590 a druhá rekonstrukce, která zásadně změnila vzhled, proběhla v roce 1781, kdy město postihl největší požár v historii.\n\n"}
{"id": "765242", "url": "https://cs.wikipedia.org/wiki?curid=765242", "title": "Benefice (album)", "text": "Benefice (album)\n\nBenefice (2006) je album zachycující na 2 CD kompletní záznam ze stejnojmenné divadelní hry Jiřího Suchého s písničkami Jiřího Šlitra. Záznam pochází ze soukromého archivu Bohumila Palečka, remasteroval jej Norbi Kovács. Editorem je Lukáš Berný, stejně jako tří dalších alb vydaných ve stejné době: \"Recital 64\", \"Jonáš a dr. Matrace\" a \"Dr. Johann Faust, Praha II., Karlovo nám. 40\".\n\nHra je zaznamenána v alternaci Jiří Suchý, Magda Křížková, Zuzana Burianová, Miloslav Šimek a Jiří Grossmann. Album kromě kompletního záznamu představení obsahuje ještě třítrackový bonus z jiného záznamu téže hry.\n\n\n"}
{"id": "765244", "url": "https://cs.wikipedia.org/wiki?curid=765244", "title": "Mistrovství Evropy ve fotbale žen 2001", "text": "Mistrovství Evropy ve fotbale žen 2001\n\nMistrovství Evropy ve fotbale žen 2001 bylo osmým ročníkem tohoto turnaje. Vítězem se stala německá ženská fotbalová reprezentace, která tak získala třetí titul v řadě.\n\nV kvalifikaci byly týmy rozděleny do dvou výkonnostních skupin, mezi kterými se postupovalo a sestupovalo. Nejvyšší skupiny (ze které jediné se dalo postoupit na závěrečný turnaj) se zúčastnilo 16 týmů rozlosovaných do čtyř skupin po čtyřech týmech. Ve skupinách se utkal každý s každým dvoukolově (doma a venku). Vítězové jednotlivých skupin postoupili přímo na závěrečný turnaj. Týmy ze druhých a třetích míst se utkaly v baráži hrané systémem doma a venku o zbylé čtyři místenky na závěrečný turnaj.\n\n"}
{"id": "765245", "url": "https://cs.wikipedia.org/wiki?curid=765245", "title": "Beggars Banquet Records", "text": "Beggars Banquet Records\n\nBeggars Banquet je britské hudební vydavatelství vlastněné společností Beggars Group. Mezi umělce, kteří pod touto značkou vydávali svá alba patří například The Lurkers, John Cale, The Strokes nebo Nico\n"}
{"id": "765250", "url": "https://cs.wikipedia.org/wiki?curid=765250", "title": "Cheyenne Mountain", "text": "Cheyenne Mountain\n\nCheyenne Mountain (doslovně Hora Čejen nebo Čejenská hora) je převážně žulová hora nacházející se v jihozápadní části města Colorado Springs ve státě Colorado ve Spojených státech amerických. Sídlí zde Operační středisko Čejenská hora (Cheyenne Mountain Operations Center; CMOC), spadající pod Severoamerické velitelství protivzdušné obrany, jehož operační prostory se táhnou podél jedné strany více než kilometr dlouhého podzemního tunelu vyvrtaného do tvrdé žulové horniny v nitru této hory (formální název celého komplexu je \"Cheyenne Mountain Air Force Station – Základna letectva Cheyenne Mountain\"). Celý tunel je konstruován tak, aby byl schopen vést tlakovou vlnu po blízkém jaderném výbuchu směrem k druhému východu, v případě, že by došlo k proražení jedné ze dvou hlavních bran o hmotnosti 25 tun. Jednotlivá podlaží, stěny chodeb a místností jsou zkonstruovány z kovových desek spojených pružnými spoji, které se po zásahu rázovou vlnou spíše prohnou místo toho, aby se přímo prolomily.\n\nÚkolem CMOC je komplexní sběr dat z celosvětového systému satelitů, radarů a různých senzorů v reálném čase, která jsou důležitá pro rozhodování ozbrojených sil i civilních subjektů. Hlavní Velitelské středisko (Command Center) sbírá komplexní informace z jednotlivých podsekcí, kterými jsou: Středisko pro zpravodajství a sledování (Combined Intelligence Watch Center), Středisko systémů (Systems Center), Středisko operací protivzdušné obrany (Air Defense Operations Center), Středisko pro varování před raketami (Missile Warning Center), Středisko pro kontrolu kosmického prostoru (Space Control Center) a Středisko pro vedení bitev (Battle Management Center). Středisko pro kontrolu kosmického prostoru se nicméně postupně přesouvá na Vandenbergovu leteckou základnu, přičemž zbylá střediska by měla být v budoucnu přesunuta na Petersonovu leteckou základnu. I v případě kompletního přesunutí všech jednotek by však komplex Cheyenne Mountain zůstal zakonzervován pro případ významného ohrožení národní bezpečnosti.\n\nVojenská základna Cheyenne Mountain je neobvyklá skutečností, že se jedná o základnu různých složek amerických ozbrojených sil jako jsou armáda, námořnictvo, námořní pěchota, letectvo a pobřežní stráž, které jsou navíc doplněny příslušníky Kanadských ozbrojených sil.\n\nVe světě sci-fi filmů a televizních seriálů \"Hvězdná brána\" se v Cheyenne Mountain nachází velitelství Hvězdné brány.\n\n"}
{"id": "765257", "url": "https://cs.wikipedia.org/wiki?curid=765257", "title": "Mistrovství Evropy v rychlobruslení 2004", "text": "Mistrovství Evropy v rychlobruslení 2004\n\nMistrovství Evropy v rychlobruslení 2004 se konalo ve dnech 9. až 11. ledna 2004 v rychlobruslařské hale Thialf v nizozemském Heerenveenu. Jednalo se o 15. společné mistrovství Evropy a celkově o 29. evropský ženský šampionát a 98. mistrovství Evropy pro muže. Z předchozího šampionátu obhajovali tituly Nizozemec Gianni Romme a Němka Anni Friesingerová.\n\nV roce 2004 zvítězili Nizozemec Mark Tuitert, pro něhož to byl první evropský titul v kariéře, a Němka Anni Friesingerová (čtvrté evropské zlato).\n\nZ českých závodníků na evropském šampionátu startovali Martina Sáblíková a Miroslav Vtípil.\n\nMužského mistrovství Evropy se zúčastnilo celkem 28 závodníků z následujících zemí: Nizozemsko (4), Finsko (3), Norsko (3), Rusko (3), Belgie (2), Itálie (2), Německo (2), Polsko (2), Bělorusko (1), Česko (1), Rakousko (1), Rumunsko (1), Švédsko (1), Švýcarsko (1), Ukrajina (1).\n<nowiki>*</nowiki> pád\n\nŽenského mistrovství Evropy se zúčastnilo celkem 26 závodnic z následujících zemí: Německo (4), Nizozemsko (4), Rusko (4), Itálie (2), Norsko (2), Rumunsko (2), Bělorusko (1), Česko (1), Finsko (1), Maďarsko (1), Polsko (1), Švédsko (1), Švýcarsko (1), Ukrajina (1).\n<nowiki>*</nowiki> pád\n\n"}
{"id": "765259", "url": "https://cs.wikipedia.org/wiki?curid=765259", "title": "Cranes (hudební skupina)", "text": "Cranes (hudební skupina)\n\nCranes je britská hudební skupina, založená v roce 1986, jejíž styl je označován jako „gotický minimalismus“. Skupina se v roce 1997 na tři roky rozpadla. V roce 2000 byla obnovena a následující rok vydala album \"Future Songs\".\n"}
{"id": "765268", "url": "https://cs.wikipedia.org/wiki?curid=765268", "title": "Newton (Iowa)", "text": "Newton (Iowa)\n\nNewton je americké město ve střední Iowě. Podle amerického národního sčítání z roku 2010 činí městská populace 15 254 lidí, z toho 97,55 % bělochů.\n\nMěsto bylo založeno roku 1850 kvůli blízkým uhelným dolům. Během 20. století začala nabývat na významu výroba praček, myček a sušiček. Sídlí zde výrobce těchto strojů a přístrojů - Maytag Corporation, který je dnes součástí Whirpool Corporation.\n\n"}
{"id": "765270", "url": "https://cs.wikipedia.org/wiki?curid=765270", "title": "Fakulta stavební Vysokého učení technického v Brně", "text": "Fakulta stavební Vysokého učení technického v Brně\n\nFakulta stavební (FAST) je nejstarší a také největší fakultou Vysokého učení technického v Brně (VUT). Byla založena rozhodnutím císaře Františka Josefa I. v roce 1899. Sídlí v historickém komplexu budov v ulici Veveří, jehož průčelí je chráněno jako kulturní památka České republiky.\n\nVýuka nejdříve probíhala v nevyhovujících pronajatých prostorech v různých částech Brna. Proto již v roce 1901 byl zakoupen pozemek, určený pro stavbu nových vlastních budov na ulici Veveří. Stavba budov započala v říjnu roku 1907, slavnostní otevření se konalo v červnu 1911. V těchto prostorech výuka probíhala až do roku 1951, kdy byla vysoká škola zrušena a v prostorech se usídlila nově vzniklá Vojenská technická akademie.\n\nVe stejném roce vznikla Vysoká škola stavitelství v Brně se dvěma fakultami – Fakultou inženýrského stavitelství a Fakultou architektury a pozemního stavitelství. Výuka opět probíhala v různých částech města. O pět let později, 24. července 1956 vzniklo samostatné Vysoké učení technické, na které přešly fakulty Vysoké školy stavitelství, navíc s Fakultou energetickou (dnešní Fakulta strojního inženýrství a Fakulty elektrotechniky a komunikačních technologií). V roce 1960 byly obě stavební fakulty sloučeny do fakulty s názvem Fakulta stavební. O šestnáct let později byla založena Fakulta architektury.\n\nV roce 1991 byly budovy na Veveří opět navráceny do správy VUT a o rok později zde začala a dodnes probíhá výuky stavební fakulty.\n\nNa fakultě je možno přihlásit se do následujících bakalářských studijních programů:\nU studijních programů probíhá výuka čtyři roky, jen studijní program \"Geodézie a kartografie\" je tříletý. Programy \"Stavební inženýrství\" a \"Geodézie a kartografie\" lze absolvovat také v kombinované formě, ostatní pouze v prezenční. V anglickém jazyce je vyučován program \"Civil Engineering\", který je placený. Bakalářské studijní programy jsou dále děleny do oborů.\n\nProgramy u magisterského studia, ukončeného získáním titulu Inženýr, jsou obdobné jako u bakalářského, jen program \"Architektura pozemních staveb\" je nahrazen programem \"Architektura a rozvoj sídel\". Navíc je možnost absolvovat program Rizikové inženýrství na Ústavu soudního inženýrství. U programů \"Stavební inženýrství\" a \"Civil Engineering\" je délka výuky 1,5 roku, u ostatních dva roky.\n\nV doktorském studiu jsou nabízeny programy \"Stavební inženýrství\", \"Civil Engineering\" a \"Geodézie a kartografie\", jak prezenční, tak i kombinované formě. Délka studia je čtyři roky, pouze u programu Geodézie a kartografie jen tři.\nZ financování evropského operačního programu Výzkum a vývoj pro inovace je realizováno výzkumné centrum AdMaS – \"Pokročilé stavební materiály, konstrukce a technologie\", které se zabývá vývojem pokročilých stavebních materiálů, konstrukcí a technologií. Součástí projektu je výstavba čtyř nových laboratorních hal v areálu kampusu Pod Palackého vrchem. Plný provoz centra je plánován od roku 2015.\n\n"}
{"id": "765272", "url": "https://cs.wikipedia.org/wiki?curid=765272", "title": "Policejní akademie 3: Znovu ve výcviku", "text": "Policejní akademie 3: Znovu ve výcviku\n\nPolicejní akademie 3: Znovu ve výcviku je filmová komedie natočená v roce 1986, kterou režíroval Jerry Paris.\n\nVe městě jsou dvě policejní akademie. Město však nemá dostatek peněz na provoz obou akademií, a tak se rozhodne, že jednu z akademií uzavře. Je ustanovena komise, která má po celý rok sledovat, která z akademií poskytuje lepší výuku a následné použití znalostí v praxi.\n\n"}
{"id": "765273", "url": "https://cs.wikipedia.org/wiki?curid=765273", "title": "Kostel svaté Markéty (Kašperské Hory)", "text": "Kostel svaté Markéty (Kašperské Hory)\n\nKostel svaté Markéty (původně svatého Linharta) v Kašperských Horách je arciděkanský farní kostel římskokatolické kašperskohorské farnosti. Nachází se na náměstí města Kašperské Hory a tvoří jeho dominantu.\n\nKostel vznikl ve 2. polovině 14. století jako gotická bazilika a původně byl zasvěcen svatému Linhartovi. Je to trojlodní chrám s jednou věží v průčelí, s dlouhým presbytářem s pětibokým závěrem a s vnějšími opěráky.\n\nPo požáru roku 1773 dostala hlavní loď valenou klenbu, klenby v bočních lodích jsou křížové s žebry. Po požáru roku 1863 byla 1883 vystavěna nová věž a vnějšek upraven v novogotickém slohu.\n\nVnitřní zařízení je z počátku 18. století, na bočním oltáři je socha Panny Marie ze 16. století. V kostele je deskový malovaný epitaf z roku 1627, lidová křížová cesta, malovaná na skle je z 19. století. Gotická kamenná křtitelnice a náhrobky ze 16. a 18. století.\n\nKostel je chráněn jako kulturní památka České republiky.\n\n"}
{"id": "765274", "url": "https://cs.wikipedia.org/wiki?curid=765274", "title": "Fandango!", "text": "Fandango!\n\nFandango! je čtvrté studiové album americké blues rockové skupiny ZZ Top, vydané v roce 1975 u London Records. Album produkoval Bill Ham. První polovina alba jsou koncertní, druhá studiové nahrávky.\n\n"}
{"id": "765277", "url": "https://cs.wikipedia.org/wiki?curid=765277", "title": "Policejní akademie 4: Občanská patrola", "text": "Policejní akademie 4: Občanská patrola\n\nPolicejní akademie 4: Občanská patrola je filmová komedie natočená v roce 1987, kterou režíroval Jim Drake.\n\nVelitel Eric Lassard (George Gaynes) si uvědomí, že policie nemá dostatek pracovních sil a tím je nedostačující. Přijde s myšlenkou, že by se mohli civilní dobrovolníci zasvětit do policejní práce a pracovali by společně s policisty. Program nazval \"\"Citizens on Patrol\" = Občané na stráži\". Carey Mahoney (Steve Gutenberg) a jeho kolegové Moses Hightower (Bubba Smith), Larvell Jones (Michael Winslow), Eugene Tackleberry (David Graf), Zed (Bobcat Goldthwait), Sweetchuck (Tim Kazurinsky), Laverne Hooksová (Marion Ramsey) a Debbie Callahan (Leslie Easterbrook) dostanou výcvik civilistů na starost. Mezi tyto civilisty patří i Tommy \"House\" Conklin, nadšená důchodkyně Lois Feldman a skejťáčtí delikventi Kyle a Arnie. Kapitán Thaddeus Harris (G. W. Bailey) chce převzít Lassardovo místo a je rozhodnut pohřbít tento program. Jeho \"patolízal\" Proctor však zapříčiní útěk 19 vězňů.\n\n"}
{"id": "765279", "url": "https://cs.wikipedia.org/wiki?curid=765279", "title": "Josef Čihák (monsignore)", "text": "Josef Čihák (monsignore)\n\nJosef Čihák (11. září 1880, Obděnice – 18. února 1960, Leopoldov) byl český římskokatolický kněz, kanovník Metropolitní kapituly u sv. Víta v Praze, apoštolský protonotář a vězeň komunistického režimu.\n\nPocházel z rolnické rodiny, po dokončení obecné školy ve svém rodišti pokračoval ve vzdělávání na reálném gymnáziu v Příbrami. V letech 1902 až 1907 studoval filosofii a teologii na Papežské koleji Nepomucenum v Římě, kde také 30. března 1907 přijal kněžské svěcení. Jako kaplan působil nejprve v pražské farnosti u kostel Matky Boží před Týnem a od roku 1911 u sv. Havla. V roce 1917 se stal profesorem náboženství na gymnáziu v Resslově ulici v Praze. Po vzniku Československa byl členem Jednoty katolického duchovenstva.\n\nOd roku 1921 působil jako docent pastorální teologie na Katolické teologické fakultě Univerzity Karlovy v Praze a roku 1927 byl jmenován jejím mimořádným profesorem. V roce 1928 byl zvolen kanovníkem pražské metropolitní kapituly. Redigoval čtvrtletně vycházející Věstník Společnosti sv. Cyrila a Metoděje a měsíčník Zasvěcení.\n\nV rámci pronásledování katolické církve v Československu po únoru 1948 byl 18. července 1950 zatčen a na základě vykonstruovaných obvinění byl v procesu Zela a spol. odsouzen za velezradu a vyzvědačství k desetiletému trest odnětí svobody a vedlejším trestům; hlavní líčení s Čihákem a dalšími osmi vysokými církevními představiteli se konalo od 27. listopadu do 2. prosince 1950. Zbytek života strávil ve věznicích na Pankráci, ve Valdicích a nakonec v Leopoldově, kde také ve vězeňské nemocnici po dlouhé nemoci zemřel.\n\n\n"}
{"id": "765282", "url": "https://cs.wikipedia.org/wiki?curid=765282", "title": "Fakulta chemická Vysokého učení technického v Brně", "text": "Fakulta chemická Vysokého učení technického v Brně\n\nFakulta chemická (FCH) Vysokého učení technického v Brně byla založena v listopadu 1911 jako chemický odbor České vysoké školy technické. Po přeměně brněnské techniky na vojenskou Technickou akademii roku 1951 byla zrušena. K jejímu obnovení, coby součásti současného VUT, došlo v listopadu 1992.\n\nSídlo fakulty je umístěno v kampusu Pod Palackého vrchem a je sdíleno s Ústavem soudního inženýrství VUT v Brně.\n\nFakulta znovu zahájila svoji činnost ve školním roce 1992/93 s omezeným počtem studentů a minimálními počty vědeckopedagogických pracovníků podle dokumentu, předloženého k úspěšnému akreditačnímu jednání, které proběhlo v prosinci 1992. Počáteční rozvoj fakulty probíhal za podpory brněnské chemické komunity a zvláště ve spolupráci s chemickým odborem PřF MU v Brně, která tak vrátila chemické fakultě její pomoc, kterou poskytla chemickým oborům po zřízení Masarykovy univerzity v r. 1919. V roce 1994 se fakulta úspěšně podrobila druhé akreditaci společně s chemicko-technologickými fakultami v ČR.\n\nZnovuobnovení chemické fakulty na Vysokém učení technickém v Brně bylo nutností jak z hlediska doplnění brněnské technické univerzity o obor nezbytný k jejímu integrovanému výchovně-vzdělávacímu působení a komplexní vědecko-výzkumné činnosti, tak především z hlediska potřeb industriálního rozvoje moravských regionů, kde byla zřetelně pociťována přetržka ve výchově chemiků s inženýrským vzděláním, trvající několik desetiletí.\n\nKoncepce studijních oborů, konstituovaných od obnovení činnosti chemické fakulty i v dalším výhledu vychází z potřeb rozvoje Vysokého učení technického v Brně a reflektuje potřeby trhu práce moravských regionů v blízké i vzdálenější budoucnosti.\n\nFakulta spolupracuje s institucemi, z nichž přišli její akademičtí pracovníci. Jedná se zejména o Polymer Institute Brno, Chemickotechnologickou fakultu Slovenské technické univerzity v Bratislavě, Přírodovědeckou fakultu MU v Brně, ústavy Akademie věd ČR a resortní výzkumné ústavy.\n\nAbsolventi FCH mohou pracovat ve výzkumné i výrobní sféře, ve státní správě, v manažerských pozicích, a to v ČR i v zahraničí. Absolventi mohou rovněž pokračovat v dalším studiu za účelem zvýšení kvalifikace a rovněž si vybrat z široké nabídky zahraničních stáží.\n\nAbsolventi studijního programu Chemie a technologie ochrany životního prostředí se uplatní ve všech oborech průmyslu ve funkcích ekologů, vodohospodářů, odborníků pro ochranu ovzduší a zacházení s odpady, na všech stupních státní správy a samosprávy v kontrolních orgánech pro ochranu životního prostředí, v laboratořích chemie, biologie životního prostředí, toxikologie a ekotoxikologie,ve výzkumných a vzdělávacích institucích zaměřených na ochranu životního prostředí.\n\nAbsolventi studijního programu Spotřební chemie se uplatní v oblastech fotografie, film, obrazová komunikace, polygrafie, papírenský průmysl, textilní průmysl,agrochemie, stavební chemie, průmysl barev, laků, povrchových úprav, materiály pro elektrotechniku, farmaceutický průmysl, kosmetický průmysl, bytová chemie, zpracování a využití biomateriálů, speciální a finální polymery.\n\nAbsolventi studijního programu Chemie, technologie a vlastnosti materiálů se uplatní v oblastech řízení technologických procesů a managementu chemických provozů, výroby syntetických materiálů, uplatnění nanotechnologií a tenkých vrstev, zpracování plastů, výroby kompozitů, adheziv, minerálních plniv, sklářského, cementářského a elektrotechnického průmyslu, farmaceutických a kosmetických výrob, zpracování biopolymerů.\n\nAbsolventi studijního programu Chemie a technologie potravin se uplatní v zemědělsko-potravinářském komplexu, v biotechnologických procesech v chemickém a farmaceutickém průmyslu, v nových oborech průmyslu ochrany životního prostředí, ve státních kontrolních institucích, ve vývoji nových technologií a výzkumu, v obchodních organizacích.\n\n"}
{"id": "765285", "url": "https://cs.wikipedia.org/wiki?curid=765285", "title": "Kanonikát schleinitzovský", "text": "Kanonikát schleinitzovský\n\nKanonikát schleinitzovský je historická právní figura vážící se ke katedrální kapitule sv. Štěpána v Litoměřicích.\n\nByl zřízen 1. litoměřickým biskupem Maxmiliánem Rudolfem Schleinitzem zakládací listinou z 6. května 1671.\n\nZa aktem založení následoval schvalovací proces zároveň s kanonikátem ceinoviánským ze strany císaře. Tento proces začal až v roce 1677, a císařské schválení přišlo roku 1678.\n\nKanonikát je v litoměřické kapitule v kontinuitě od roku 1671 postupně obsazován významnými kněžími působícími v litoměřické diecézi. Držitel kanonikátu se nazývá \"kanovník\" schleinitzovský někdy též: \"schleinitziánský\". Jako sídelnímu kanovníku vlastním právem držiteli kanonikátu přísluší insignia.\n\n\n"}
{"id": "765288", "url": "https://cs.wikipedia.org/wiki?curid=765288", "title": "Mír nyní", "text": "Mír nyní\n\nMír nyní (: שלום עכשיו, \"Šalom Achšav\", doslova „Okamžitý mír“; : \"Peace Now\") je izraelská levicová nevládní organizace, která vznikla v roce 1977 během egyptsko-izraelských mírových jednání. Koncem 70. let se stala zastřešující organizací izraelských mírových hnutí. Hnutí se snaží přesvědčit izraelskou veřejnost a vládu, že míru a historické dohody s palestinskými Araby a sousedními arabskými zeměmi musí být dosaženo výměnou za územní ústupky (politika „území za mír“). Svého vrcholu dosáhlo hnutí podle Kruppa (1999) „za libanonské války a především během demonstrace po událostech v Sabře a Šatíle.“ Své myšlenky hnutí prosazovalo pomocí demonstrací a výstupů na veřejnosti „vždy tehdy, když se jednání (mírová) zadrhla nebo hrozilo, že ztroskotají.“\n\n"}
{"id": "765289", "url": "https://cs.wikipedia.org/wiki?curid=765289", "title": "Policejní akademie 5: Nasazení v Miami Beach", "text": "Policejní akademie 5: Nasazení v Miami Beach\n\nPolicejní akademie 5: Nasazení v Miami Beach je filmová komedie natočená v roce 1988, kterou režíroval Alan Myerson.\n\nVtipálek Mahoney sice starou partu z akademie opustil, mnozí další však zůstali, a tak se můžete znovu setkat s černochem Mosesem Hightowerem, háklivým na každou narážku týkající se barvy kůže, Larvellem Jonesem, Laverne Hooksovou a samozřejmě nechybí ani Tackleberry, Debie Callahanová, roztržitý velitel Lassard a na druhé straně ambiciózní blb kapitán Harris se svým vlezlým poskokem Proctorem. Všichni se tentokrát vydávají na prázdniny do Miami Beach, kde se koná kongres policejních náčelníků. Zatímco Lassard tu má před svým odchodem do důchodu být vyhlášen policistou století, Harris se chce postarat, aby byl místo něj zvolen velitelem Policejní akademie.\n\n"}
{"id": "765298", "url": "https://cs.wikipedia.org/wiki?curid=765298", "title": "KA Akureyri", "text": "KA Akureyri\n\nKA Akureyri, plným originálním názvem Knattspyrnufélag Akureyrar, je islandský fotbalový klub z města Akureyri. Založen byl roku 1928. V roce 1989 získal svůj jediný mistrovský titul. V následující sezóně startoval v Poháru mistrů evropských zemí, kde vypadl v 1. kole s CSKA Sofia. Do Evropy se podíval ještě jednou, zahrál si Pohár vítězů pohárů 1970/71, vypadl v 1. kole s FC Zürich.\n\n"}
{"id": "765300", "url": "https://cs.wikipedia.org/wiki?curid=765300", "title": "Because the Night", "text": "Because the Night\n\n„Because the Night“ je jednou z nejznámějších písní od Patti Smith Group. Jejím autorem je Bruce Springsteen. V roce 1978 vyšla jako singl a je také na desce \"Easter\". Singl dokázal vyšplhat na třináctou příčku americké singlové hitparády. Desce \"Easter\" tak pomohl zajistit úspěšnou prodejnost.\n\nV původní verzi píseň nahrál Bruce Springsteen při nahrávání alba \"Darkness on the Edge of Town\". Springsteen ale nebyl s výsledkem spokojený a náhodou ve vedlejším studiu nahrávala Patti Smith. Obě nahrávání měla stejného producenta, kterým byl Jimmy Iovine. Ten také dal Patti Smith pásku se Springsteenovou nahrávkou. Smith skladbu přepracovala, přidala k ostatním písním a vydala na albu \"Easter\". Ačkoli skladba nikdy nevyšla na žádné studiové desce Bruce Springsteena (byla vydána až roku 2010 na kompilačním albu \"The Promise\"), na koncertech ji hrává často (s jiným textem než verze Patti Smith).\n\nČeskou coververzi s názvem „Volá tě noc“ s textem Lou Fanánka Hagena na albu \"„Poprvé akusticky“\" vydala Anna K v roce 2014.\n"}
{"id": "765302", "url": "https://cs.wikipedia.org/wiki?curid=765302", "title": "Havířov v květech", "text": "Havířov v květech\n\nHavířov v květech je kulturní akce určená k oslavě léta a květin pořádána v letním období ve městě Havířov. Hlavní složkou akce je průvod alegorických vozů s květinovou výzdobou, přehlídka mažoretek, pochodové hudby, tanečních souborů, různých kulturních, sportovních skupin a historických automobilů. Po celý den se na území města pořádají různé květinové výstavy, soutěže a kulturní akce.\nDne 6. září 1973 byla v klubu Bytoslav (dnešní bar Tři sedmy) slavnostně otevřena výstava květin, které se účastnily různé zahradnické podniky a spolky z celé republiky. Následující den se v prostorách budovy Pavko Korčagin (dnešní Magistrát města) otevřela přehlídka zahradnických dovedností podniku Rekultivace Havířov. Celá výstava vyvrcholila v neděli 9. září akcí nazvanou Havířov v květech. Tato akce obsahovala květinové korzo v podobě 17 alegorických vozů, vyzdobených zahradníky a aranžéry z Prahy, Bratislavy a Havířova. Součástí průvodu byly tři hornické dechovky, taneční vystoupení folklórní skupiny závodního klubu Dolu Hlubina, selská svatba v kočárech a několik tanečních skupin. Konec průvodu byl uzavřen pánskou jízdou na koních složenou ze zaměstnanců podniku Rekultivace Havířov.\nV 80. letech (1981, 1982, 1984, 1986, 1988) měla akce jedno až dvouleté přestávky. Po roce 1989 se akce na plných 20 let přerušila. Důvodem bylo zrušení některých podniků starajících se o akci, zvláště pak podniku Rekultivace Havířov. Dalším důvodem bylo samozřejmě i zvýšení cen květin a pohonných hmot. Po několika neúspěšných pokusech se roku 2009 tradice obnovila. V roce 2015 však radní rozhodli že tato akce bude znovu zrušená z důvodu nedostatku financí. Tato akce by se podle usnesení radních měla konat nejdříve v roce 2018 ale ani to ještě není jisté.\n\n\n\n"}
{"id": "765303", "url": "https://cs.wikipedia.org/wiki?curid=765303", "title": "Kanonikát ceinoviánský", "text": "Kanonikát ceinoviánský\n\nKanonikát ceinoviánský (též \"cejnoviánský\" či \"ceynoviánský\") je historická právní figura vážící se ke katedrální kapitule sv. Štěpána v Litoměřicích.\n\nByl zřízen 2. litoměřickým biskupem Jaroslava Ignáce Šternberka roku 1680. \nAkt založení předcházel schvalovací proces ze strany císaře. Tento proces začal v roce 1677, a císařské schválení přišlo roku 1678.\n\nKanonikát nese jméno litoměřického měšťana Karla Viléma Šimečka z Cejnova, který jej s rodinou fundoval.\n\nCeinoviánský kanonikát (někdy též psáno v listinách \"ceynoviánský\") je v litoměřické kapitule v kontinuitě od roku 1680 postupně obsazován významnými kněžími působícími v litoměřické diecézi. Držitel kanonikátu se nazývá \"kanovník\" ceinoviánský. Jako sídelnímu kanovníku vlastním právem držiteli kanonikátu přísluší insignia.\n\n\n"}
{"id": "765304", "url": "https://cs.wikipedia.org/wiki?curid=765304", "title": "Policejní akademie 6: Město v obležení", "text": "Policejní akademie 6: Město v obležení\n\nPolicejní akademie 6: Město v obležení (někdy označováno: \"Město v obklíčení nebo Město v ohrožení\"), je filmová komedie natočená v roce 1989, kterou režíroval Peter Bonerz.\n\n"}
{"id": "765307", "url": "https://cs.wikipedia.org/wiki?curid=765307", "title": "Svatý Josef (rozcestník)", "text": "Svatý Josef (rozcestník)\n\nSvatý Josef může být:\n\n\n\n\n"}
{"id": "765312", "url": "https://cs.wikipedia.org/wiki?curid=765312", "title": "Leland Sklar", "text": "Leland Sklar\n\nLeland Sklar (* 28. května 1947) je americký baskytarista. Je autorem hudby k několika filmům a jako studiový hudebník se podílel na několika stech alb. Spolupracoval například s hudebníky jako jsou Jackson Browne, Phil Collins, The Doors nebo Art Garfunkel.\n\n"}
{"id": "765315", "url": "https://cs.wikipedia.org/wiki?curid=765315", "title": "Policejní akademie 7: Moskevská mise", "text": "Policejní akademie 7: Moskevská mise\n\nPolicejní akademie 7: Moskevská mise je filmová komedie natočená v roce 1994, kterou režíroval Alan Metter.\n\nTentokrát se policisté nepohybují po území Spojených států amerických ale po Moskvě v hlavním městě Ruska. Musí totiž zatknout kmotra ruské mafie Konstantina Conaliho, aby se nenabořil do počítačů a nezístal tajné státní dokumenty. V tom mu chce zabránit policejní akademie ve složení E. Lassard, E. Tackleberry, D. Callahan, L. Jones, C. Connors a kapitán T. Harris.\n\n"}
{"id": "765316", "url": "https://cs.wikipedia.org/wiki?curid=765316", "title": "B36 Tórshavn", "text": "B36 Tórshavn\n\nB36 Tórshavn, originálním názvem Bóltfelagið 1936, je fotbalový klub z Faerských ostrovů. Patří k nejúspěšnějším klubům v zemi. Jedenáctkrát se stal mistrem Effodeildin (1946, 1948, 1950, 1959, 1962, 1997, 2001, 2005, 2011, 2014, 2015), šestkrát získal fotbalový pohár Faerských ostrovů (1965, 1991,1997,2001, 2003, 2005). Od roku 1992, kdy se Faerské ostrovy staly samostatným členem UEFA, hraje též pravidelně v evropských pohárech. Podařilo se mu zatím vyřadit dva soupeře, islandský ÍBV Vestmannaeyar v Poháru UEFA 2005/06 a maltský Birkirkara FC v Lize mistrů 2006/07.\n\n"}
{"id": "765317", "url": "https://cs.wikipedia.org/wiki?curid=765317", "title": "Boulevard des Italiens", "text": "Boulevard des Italiens\n\nBoulevard des Italiens (\"bulvár Italů\") je bulvár v Paříži. Nachází se na hranicích 2. a 9. obvodu. Je jedním z tzv. Velkých bulvárů postavených na místě bývalých městských hradeb Ludvíka XIII.\n\nUlice vede od křižovatky s \"Rue de Richelieu\" a \"Boulevard Haussmann\", kde na něj navazuje \"Boulevard Montmartre\" a končí u křižovatky s \"Rue Louis-le-Grand\" a \"Rue de la Chaussée-d'Antin\", odkud pokračuje \"Boulevard des Capucines\".\n\nJeho název je odvozen od italského divadla, které zde bylo postaveno v roce 1783. Dnes se zde nachází Opéra-Comique. Předcházející názvy ulice byly \"Boulevard du Dépôt\" (bulvár Skladiště) podle skladů francouzské gardy postavené roku 1764 na rohu s ulicí \"Rue de la Chaussée-d'Antin\". Během Velké francouzské revoluce se nazýval \"Boulevard Cerutti\" podle jednoho z paláců, ve kterém bydlel novinář Joseph-Antoine Cerutti (1738–1792). Za Restaurace Bourbonů se nazýval \"Boulevard de Gand\" (1815–1828) na paměť belgického města Gentu (fr. Gand), ve kterém žil v exilu král Ludvík XVIII. během Stodenního císařství.\n\n\n"}
{"id": "765319", "url": "https://cs.wikipedia.org/wiki?curid=765319", "title": "Rausvė (přítok Šešupė)", "text": "Rausvė (přítok Šešupė)\n\nRausvė je řeka 2. řádu v jižní Litvě, levý přítok řeky Šešupė. Pramení na jih od vsi Aleksandravas, 12 km na západ od okresního města Kalvarija. Do tohoto okresu však zasahuje jen počátek horního toku, většina toku je na území okresu Vilkaviškis. Teče převážně severním směrem, po jižním úbočí Užnemunėské nížiny. Teče převážně v obdělávaných polích, do zalesněných oblastí prakticky nezasahuje. Místy drobně hustě meandruje, zejméma ve středním a dolním toku. Na mnoha místech je regulována, zejména na horním toku. Průměrný spád je 299 cm/km. Protéká mnoha vodními plochami: jezerem Būdviečių ežeras, vzápětí dalším, menším jezírkem, dále rybníkem u vsi Rasiai, dále 20 km od ústí protéká rybníkem Karklinių tvenkinys (plocha 13 ha), dále 19 km od ústí protéká rybníkem Keturvalakių tvenkinys (plocha 37 ha), u obce Gižai jezerem Rūdos ežeras. Ústí do řeky Šešupė u vsi Piliūnai, 2 km na východ od městečka Pilviškiai jako její levý přítok, 157,6 km od jejího ústí do Němenu.\n\nPiliakalniai, Patilčiai, Degučiai, Keturvalakiai, Rūda, Šačkai\n"}
{"id": "765328", "url": "https://cs.wikipedia.org/wiki?curid=765328", "title": "Karel VIII. Knutsson", "text": "Karel VIII. Knutsson\n\nKarel VIII. Švédský (ve skutečnosti Karel II.) (5. říjen 1409 – 14. květen 1470), Karel I. Norský nebo také Karel Knutsson byl králem Švédska (1448–1457, 1464–1465 a 1467–1470) a Norska (1449–1450).\n\nOdkazování na Karla Knutssona jako na Karla VIII. je pozdější invence z doby Karla IX. (1604–1611), který toto číslování přijal na základě fiktivních dějin Švédska. Mince z doby Karla Knutssona na něj správně odkazují jako na Karla II.\n\nKarlovým otcem byl Knut Tordsson (Bonde), rytíř a člen švédské státní rady (\"riksråd\") and Markéty Karlsdotter. Poprvé se oženil v roce 1428 s Birgittou Turesdotter (Bielke) († 1436), podruhé s Kateřinou Karlsdotter († 1450) a potřetí svou předchozí milenkou Kristinou Abrahamsdotter.\n\nV roce 1434 se stal členem státní rady. Díky nespokojenosti s vládou Erika Pomořanského se stal regentem. Erik se nakonec vzdal trůnu a jeho nástupcem se stal Kryštof III. Bavorský, který se stal králem Švédska, Norska a Dánska. Nový král Karlovi udělil četná léna, například v západním Finsku, a Karel si v podstatě vedl svůj vlastní dvůr a zahraniční politiku.\n\nPo smrti Kryštofa v roce 1448 byl Karel zvolen králem Švédska, protože Kryštof nezanechal přímého dědice. Dánové si v roce 1448 zvolili za krále Kristiána I. a mezi Karlem a dánským králem vznikl spor o norský trůn, přičemž oba měli v Norsku své příznivce. V roce 1449 část norské státní rady zvolila Karla králem a 20. listopadu toho roku byl také norským králem korunován. Kristián Dánský ovšem nehodlal tento boj vzdát. Švédská šlechta byla neochotná Karla proti Dánsku podpořit a už v roce 1450 byl Karel nucen vzdát se norského trůnu ve prospěch Kristiána.\n\nOd roku 1451 byly Švédsko a Dánsko ve stavu války. Proti Karlově vládě vzrůstala šlechtická i církevní opozice a během následujících dvaceti let byl dvakrát sesazen z trůnu, takže celkem se k vládě ve Švédsku dostal třikrát (1448–57, 1464–65, 1467–70).\n\nV roce 1457 proběhla rebelie, kterou vedli arcibiskup Jöns Bengtsson (Oxenstierna) a šlechtic Erik Axelsson, která donutila Karla uchýlit se do exilu. Vůdci revolty se stali regenty a zorganizovali volbu Kristiána I. Dánského švédským králem. V roce 1463 se však Kristián nepohodl s arcibiskupem ohledně daňové politiky a arcibiskup byl uvězněn. To vedlo ke vzpouře jeho rodiny a vytlačilo Kristiána ze Švédska. Karel Knutsson byl povolán zpět na trůn. Po příjezdu do Švédska však zjistit, že je ve válce s arcibiskupem a po dvou krvavých bitvách v zimě 1464–1465 Karel opět zvolil exil. V roce 1467 však regent Erik Axelsson změnil strany a pomohl Karlovi potřetí na trůn. Karel vládl další tři roky společně s radou (riksråd) a zemřel v květnu 1470.\n\n\"S Birgittou Turesdotter (Bielke):\"\n\n\n\"S Kateřinou Karlsdotter:\"\n\n\n\"S Kristinou Abrahamsdotter :\"\n\n\nKarel po sobě zanechal pouze jednoho syna, kterého mu porodila jeho milenka Kristina, s níž se oženil až na své smrtelné posteli. Ačkoliv Kristina byla uznána královnou, švédská vláda nedovolila, aby se nyní legitimizovaný chlapec stal králem. Regentem se stal Sten Sture.\n"}
{"id": "765344", "url": "https://cs.wikipedia.org/wiki?curid=765344", "title": "Mattias Weinhandl", "text": "Mattias Weinhandl\n\nMattias Weinhandl (* 1. června 1980 v Ljungby, Švédsko) je bývalý švédský profesionální hokejista, který nastupoval kromě švédské Elitserien i v NHL či KHL.\n\nV úvodu kariéry postihlo Švéda nepříjemné zranění oka, které ohrozilo celou jeho kariéru. V listopadu 1999 jej v turnajovém utkání švédské juniorské reprezentace s českou zranil zásahem hokejky do levého oka protihráč Michal Trávníček. Weinhandl i po následných operacích vidí na levé oko jen zhruba z deseti procent. Případ vzala v potaz disciplinární komise českého svazu i mezinárodní federace. Český svaz potrestal Trávníčka ročním podmíněným zákazem hraní na mezinárodním poli, což označil i sám postižený hráč za dostačující trest. Mezinárodní hokejová federace v prosinci zakázala Trávníčkovi působit na mezinárodní scéně po dobu tří let. I přes handicap se Weinhandl vrátil do hokeje a již za rok obdržel pozvánku do seniorské švédské reprezentace. Od Trávníčka obdržel dopis s omluvou a k incidentu se již nevrací.\n\nV mládežnických kategoriích reprezentoval na mistrovství Evropy do 18 let 1998 ve Švédsku (zlato) a mistrovství světa do 20 let o rok později v Kanadě (4. místo).\n\nDebut v národním týmu si odbyl na Baltika Cupu 2000. Šestkrát startoval na mistrovství světa – 2002 ve Švédsku (bronz), 2005 v Rakousku (4. místo), 2008 v Kanadě (4. místo), 2009 ve Švýcarsku (bronz) a 2010 v Německu (bronz, po dvou utkáních musel pro bolesti hlavy, způsobené otřesem mozku, turnaj opustit). Zahrál si i na olympijských hrách 2010 ve Vancouveru, kde vypadli Švédi ve čtvrtfinále.\n\nHráč vyrostl v celku Troja-Ljungby, v jehož seniorském mužstvu hrál v letech 1997–1999 třetí nejvyšší soutěž. V letech 1999–2002 hrál Elitserien za MODO Hockey, kde během tří let dvakrát s týmem došel až do finále soutěže. V sezonách 1999/00 i 2001/02 však bralo Modo jen stříbro. V sezoně 2001/02 byl Weinhandl umístěn do All star týmu a dostal cenu pro nejslušnějšího hráče soutěže.\n\nV roce 2002 se rozhodl vstoupit do organizace New York Islanders, tento klub NHL si jej vybral ve vstupním draftu 1999. V dresu tohoto klubu nastupoval dvě sezony, během kterých působil i v záložním týmu Bridgeport Sound Tigers v AHL. Sezona NHL 2004/05 se kvůli stávce hráčů nehrála, tak jí strávil v Modo a stal se nejlepším střelcem švédské ligy tohoto ročníku. Po výluce se vrátil do NHL. V průběhu sezony 2005/06 byl vyměněn do Minnesota Wild. Po ročníku 2006/07 se rozhodl pro návrat do Evropy.\n\nV sezoně 2007/08 působil v Elitserien, kde hájil barvy Linköpings HC. Byl podruhé v kariéře vybrán do All Star týmu soutěže a byl i jejím nejlepším střelcem, jeho mužstvo získalo stříbrné medaile. V letech 2008-12 hrál Kontinentální hokejovou ligu, kde po prvních dvou letech v HC Dynamo Moskva hrál dvě sezony za SKA Petrohrad. Poté nastupoval opět za Linköpings, kde měl smlouvu do konce sezony 2014/15, ale poté, co ze zdravotních důvodů vynechal celý ročník 2013/14, se rozhodl pro ukončení kariéry.\n\n\n\n"}
{"id": "765345", "url": "https://cs.wikipedia.org/wiki?curid=765345", "title": "Město a hvězdy", "text": "Město a hvězdy\n\nMěsto a hvězdy je vědeckofantastický román britského spisovatele Arthura C. Clarka vydaný v roce 1956. V anglickém originále se kniha jmenuje \"The City and the Stars\". Dílo je přepisem autorova staršího románu \"Proti pádu noci\".\n\nKniha vyšla česky v nakladatelství Laser-books v roce 1992 a Baronet v roce 2005 .\n\nMladý muž Alvin vyšel ze Sálu stvoření do města Diaspar, jehož obyvatelé jsou přesvědčeni, že žijí v jediném lidském sídle na Zemi. Lidská zvědavost a touhy po nových objevech zakrněly, město nabízí vše, co jeho konformní společnost potřebuje. Alvinovi tyto možnosti nestačí, touží poznat to, z čeho mají ostatní panický strach - venkovní prostor za zdmi města.\n\nDílo \"Město a hvězdy\" vzniklo přepisem autorova románu \"Proti pádu noci\", s nímž A. C. Clarke nebyl (na rozdíl od velké většiny čtenářů) nikdy zcela spokojen. Příležitost k revizi původního díla nadešla během plavby z Anglie do Austrálie, když Clarke uspořádal podvodní expedici na Velký bariérový útes s Mikem Wilsonem. Text byl dokončen v Queenslandu mezi výpravami na Velký bariérový útes a do perlonosných polí v Torresově průlivu a poprvé vyšel v nakladatelství Harcourt, Brace & World v r. 1956. \n\nAutor předpokládal, že nový román \"Město a hvězdy\" zcela nahradí svého předchůdce \"Proti pádu noci\", ale mnoho čtenářů zachovalo přízeň i staršímu dílu. Obě knihy se dočkaly dalších vydání.\n\nAlvin se cítí mezi svými vrstevníky nesvůj. Před 20 lety vyšel ze „Sálu tvoření“ a nyní se přehoupl do další etapy svého života. Za jeho rodiče byli vybráni Etanie a Eriston, kteří se o něj starali tak, jak je od osob plnících tuto funkci vyžadováno. Alvin cítí, že je jiný než ostatní, zajímá se o věci, které ostatní děsí a naopak různé společenské konvence mu mnoho neříkají. Jeho učitel Jeserac mu prozradí, že je unikátní tím, že se v Diasparu „narodil“ poprvé, ostatní už prodělali mnohočetný cyklus znovuzrození.\n\nAlvin silně pociťuje svou odlišnost. Láká jej venkovní prostor, své procházky směřuje k hradbám města, kde se v noci dívá na rozprostírající se poušť a na hvězdy (samotné město je v noci osvětleno). Přemýšlí, jak by se dalo z města uniknout. Pomůže mu Khedron - šašek, jenž jej vezme do ústředí Rady. Zde si může Alvin prohlédnout model města, jak je uložen v paměti počítače. Pomocí projektoru prozkoumá venkovní zdi a je zklamán, žádný východ nenalezne. S Khedronem využijí možnosti počítače a dají zpětný chod historie města. Město se na monitoru přetváří, pulzuje, až se scvrkne do miniaturní plochy. Z raných časů zůstal v současnosti zachován pouze centrální park. Zdá se, že může poskytnout vodítko pro další pátrání. Oba dobrodruzi se vydají do nedalekého mauzolea Yarlana Zeye - zakladatele parku (a podle mnohých i města). Netuší, že jsou sledováni Alystrou - dívkou Alvina. Naleznou zde šachtu vedoucí do podzemní stanice dopravního systému. Aktivní je pouze trasa do Lys. Khedron nedokáže překonat svou „vrozenou“ fobii a tak do dopravního prostředku nastoupí jen Alvin. Khedron se vrací do mauzolea, kde na něj čeká Alystra. Netuší, co se stalo s Alvinem a když jí šašek není schopen dát uspokojivou odpověď, umíní si, že to zjistí sama.\n\nAlvin přijíždí do Lys. Khedron vyslovil domněnku, že Lys bude velmi podobné Diasparu, ale mýlil se. Není zde žádné město, jen vesničky obývané lidmi, kteří se věnují zemědělství a chovu, stroje používají jen v nejnutnějších případech. Alvin je přijat Seranis, představenou vesničky Airlee v Lys. Místní lidé vypadají zdravě, vitálně a navíc mají schopnost telepatie. Řeč používají pouze děti - které v Diasparu nejsou a dospělí při rozmluvě s Alvinem. Alvin se dozví, že se sice může vrátit do Diasparu, ale bude mu vymazána paměť, Lys tak chce bránit svou nezávislost. Alvinovi se zdá, že to není vše a rád by záhadě přišel na kloub. Je udiven, že se Lys natolik obává o své bezpečí. Souhlasí, že se jistou dobu zdrží a pozná zdejší zvyky a prostředí. Seranis mu poskytne lekci z historie.\n\nPo aklimatizaci v novém prostředí se nový návštěvník vydává s Hilvarem, synem Seranis na výpravu po Lys. Dostanou se až k Shalmirane, pradávné pevnosti, která nebyla nikdy dobyta a to zažila i útok Nájezdníků. Pevnost je ponořena v temném jezeře, které je Alvinovi i Hilvarovi něčím podezřelé. Žije v něm již miliardu let obrovský polyp, jenž je tvořen mnoha koloniemi. Prodělává obdobné znovuzrození jako lidé v Diasparu, ale přirozenou cestou. Polyp je věrným následníkem Mistra, dávného náboženského mesiáše, jenž dokázal obrátit na svou víru příslušníky lidských i mimozemských ras. Mistr byl vyhnán z rodné Země a když se vrátil, měl sebou i své následovníky. Neustále zmiňoval „Velké“, kteří se odebrali mimo známý vesmír, ale kteří se podle jeho slov jednou vrátí. Přikázal svým vyznavačům, aby je přivítali, až jednoho dne přijdou. Dlouhověký polyp se poslušen jeho slov snaží o kontakt pomocí robota, kterého tu Mistr zanechal, ale doposud nepřišla žádná odpověď. Alvina vznášející se robot zaujme, musí znát spoustu tajemství z dávné minulosti. Robot však nemluví, jeho řečové schopnosti byly zablokovány Mistrem, jenž si nepřál, aby tento svědek mnoha událostí vydal svá mystéria. Polypa čeká přechod do nevědomé fáze své existence a tak souhlasí, aby robot následoval Alvina.\n\nHilvar a Alvin se společně vracejí do Airlee, kde na ně čeká Seranis. Oznamuje Alvinovi, že jí je líto, ale situace se změnila, Lys se cítí ohroženo nastalými událostmi po příchodu Alvina. Bude mu vymazána paměť. Alvin nyní cítí, že správnou cestou do budoucna by byla vzájemná spolupráce obou oddělených civilizací. S pomocí robota se vrátí zpátky do Diasparu, aniž by přišel o své vzpomínky.\n\nV Diasparu se událo několik věcí. Šašek se odebral do paměťové banky, neboť se mu věci vymkly z ruky a on nedokázal čelit nové neznámé situaci. Po městě se navíc pohybují cizinci z Lys, kteří mají za úkol odstranit vzpomínky z myslí lidí, kteří věděli o Alvinově plánu. Avšak díky Alystře je o tom informováno příliš mnoho lidí. Alvin je předveden před Radu, kde má promluvit o svém zmizení. Lidé zpočátku nejsou schopni pojmout jeho tvrzení, ale jasný důkaz - cizí robot - je příliš přesvědčivý. Alvin poukazuje na všeobecný strach obyvatel města, kteří se ukrývají před již neexistujícím nebezpečím a nechtějí překonat své po miliony let zažité návyky. Vyžádá si konfrontaci centrálního počítače s neznámým robotem. Je dopraven i s robotem do sálu, kde požádá počítač o zrušení jeho bloku řeči. Stroj může po mnoha milionech let promluvit.\n\nAlvin vyslechne usnesení Rady. Nebude nijak potrestán za opuštění Diasparu, město si cení toho, že poukázal na slabinu. Nechá zatím uzavřít přístup k podzemní dráze. Tedy žádný pokrok směrem ke sblížení oddělených společenství. Alvin přijme rozhodnutí v klidu, jeho učitel Jeserac tuší, že už má něco v záloze. Je to tak, Alvin vezme svého lektora do věže Loranne, kde robot vzkřísí v písku pohřbenou kosmickou loď Mistra. Jeserac překoná svoji bázeň k otevřenému prostoru a stane se svědkem Alvinova odletu. Neodletí s ním, Alvin jej poprosí, aby informoval Radu, že její zákaz byl marný.\nAlvin směřuje do Lys, tentokrát je opatrnější a vyšle svého robota. Setká se s Hilvarem a dozví se, že se koná konference. Zde vystoupí a promluví o Diasparu. Doufá, že si lidé uvědomí, že vzájemnou izolací se zmenšuje šance na lepší budoucnost. Ukáže představenstvu Lys kosmickou loď, s Hilvarem podnikne krátký let k Shalmirane.\n\nLedy se pohnuly, delegace Lys se chystá do Diasparu. Alvin se vydává se svým přítelem Hilvarem na pátrání po inteligentních bytostech. Instruují robota, aby dopravil jejich vesmírné plavidlo k Sedmi sluncím. Sedm sluncí je pravidelný šestiúhelník stejně jasných hvězd s jedním centrálním sluncem. Je zřejmé, že je to dílo nějaké inteligentní rasy. Badatelé pátrají na planetách centrální hvězdy, ale nacházejí pouze ruiny a mrtvé světy. Výjimkou je planeta s divokou vegetací, na níž zuří nelítostný boj o přežití mezi jednotlivými druhy. Když se zdá, že nenarazí na žádnou stopu po inteligenci, objeví se zvláštní stvoření Vanamond. Nejeví nepřátelské úmysly a zná mnoho z minulosti. Vanamond nemá fyzickou podobu, je pouhou myšlenkou a možnosti jeho vědění se zdají být nedozírné. Alvin s Hilvarem se vracejí na Zemi, Vanamond už je předstihl a nyní ho zkoumají mentalici z Lys. Zrekonstruují z jeho odpovědí historii lidské rasy.\n\nImpérium bylo tvořeno mnoha rasami a trvalo minimálně miliardu let. Vědci mnoha sjednocených ras Impéria dospěli k závěru, že vytvoří čistou inteligenci zbavenou hmoty. Experiment se nepodařil a vznikla „Šílená mysl“, která pustošila vesmír. Nebylo možno ji zničit, byla nesmrtelná. Impériu se podařilo za cenu odčerpání obrovské energie z hvězd odklidit „Šílenou mysl“ na okraj Galaxie do umělé hvězdy zvané „Černé slunce“, kde stále přetrvává. Experiment s vývojem ryzí inteligence pokračoval, ačkoli měl řadu odpůrců. Tentokrát se zdařil a dal vzniknout Vanamondovi. Impérium se záhadným způsobem přemístilo mimo kosmos a prostor. Jednou se možná vrátí. Ve vesmíru zůstalo jen několik starších ras, které nechtěly opustit své domovy. Člověk se začal izolovat na své planetě a vytvořil legendy o Nájezdnících, které vycházely ze zápasu se „Šílenou myslí“. Shalmirane bylo vytvořeno za účelem zničení Měsíce, který se začal nebezpečně přibližovat k povrchu zemskému. Dvě enklávy, které přežily eony věků - Lys a Diaspar - byly deformovány strachem a zděděnými mýty.\n\nNyní se před oběma společenstvími otevírá nová budoucnost, v níž obě mají potenciál odvrhnout své komplexy z minulosti. První kroky již byly podniknuty. Lysský psycholog Gerane programuje v Diasparu „Ságy“ - virtuální reality, aby se s jejich pomocí obyvatelé Diasparu pokoušeli odstranit svou agorafobii. Prvním, komu se to podaří je Alvinův učitel Jeserac.\n\nAlvin sám ví, že jeho budoucnost neleží ve hvězdách, nýbrž na Zemi. Možná člověk jednoho dne opět získá to, co ztratil, ale nyní na něj čeká mnoho práce na Zemi. Je potřeba zastavit postup pouští a obnovit oceány. Hilvar ví, že osud známého vesmíru bude záležet na Vanamondovi, protože až se jednou vyčerpá energie „Černého slunce“ a „Šílená mysl“ se dostane z jeho zajetí, bude to právě Vanamond, který se s ní bude muset utkat.\n\n\n\nMěsto Diaspar existuje už více než 1 000 000 000 (1 miliardu) let. Lidé dříve obývali zemský povrch a vydávali se do kosmu, vybudovali Galaktické impérium, ale po střetu s Nájezdníky byli nuceni uchýlit se zpátky na svou mateřskou planetu a své síly vrhli do vybudování velkého města, které odolá toku času. Legenda tvrdí, že lidé uzavřeli s Nájezdníky dohodu - ponechají si svou planetu a jim přenechají vesmír. Během tisíciletí vybudovali dokonalý hermeticky uzavřený mikrosvět, v němž není nouze ani nedostatku. Postupem času si vypěstovali fobii z otevřeného prostoru a zapomněli mnohé ze své minulosti.\n\n\nDiaspar má dokonalé samoopravovací systémy a je řízeno centrálním počítačem. Jakákoli porucha je ihned odstraněna, opotřebení taktéž. Ve městě se nachází Hlavní elektrárna a palác Rady - jedna z největších budov ve městě, v němž pracují roboti a stroje, faktičtí administrátoři Diasparu. Do paláce Rady není povolen vstup každému, je to jeden z mála zákazů ve městě. Nacházejí se zde matrice v paměťových bankách uchovávající informace o všech obyvatelích, změnách v architektuře města atp.\n\nCentrem města je zelený park o průměru 3 mil, tady se scházejí všechny pohyblivé i nepohyblivé cesty. Jeho tvůrce Yarlan Zey zde má hrobku, která je klíčem k opuštění města. Šachtou se lze dostat do podzemí, kde je stanice dopravního systému spojující Diaspar s Lys (toho před Alvinem využilo pouze několik lidí). Jedním z nejvyšších bodů je věž Loranne na okraji města.\n\nMěsto před okolními vlivy chrání Pole, které zajišťuje i umělé osvětlení během noci.\n\n\nObyvatelé Diasparu se dožívají kolem 1000 let. Bylo by možno žít i déle, ale tato doba stačí na to, aby mozek pojal maximum informací, poté je třeba vymazat vzpomínky a opustit existenci. Díky velmi vyspělé technologii lidé prakticky dosáhli nesmrtelnosti, naučili se přechovávat informace v tzv. matricích, které jsou uchovávány. Za několik tisíc let může být člověk opět oživen, bez vzpomínek. Ty se mu postupně vrací v pozdějším věku. V Diasparu žije stabilně pouze 1 procento obyvatel, ostatní odpočívají v paměťových bankách. Je to určitá cirkulace, cyklicita obyvatel města. Reinkarnovaným lidem jsou přiděleni opatrovníci - „rodiče“, kteří jim věnují část svého času po dobu prvních 20 let. Každý v Diasparu už prodělal mnoho reinkarnací, včetně Šaška. Jednou za dlouhou dobu se vyskytne člověk - tzv. „Odlišný“, který ještě nikdy dříve nežil - takovým případem je po 10 000 000 let i Alvin. Odlišných bylo před Alvinem v historii Diasparu celkem 14 a všichni zmizeli.\n\nModel lidského těla je po celou dobu existence uložen v paměťové bance, proto se změnilo jen mírně. Zmizelo ochlupení, zuby a nehty, pouze vlasy zůstaly. Protože odpadlo biologické rozmnožování, zmizel i pupek. Mužům se penis uložil dovnitř těla. Zmizela i potřeba spánku, lidé spí jen výjimečně po velmi namáhavém duševním výkonu.\n\nPřestože obyvatelé Diasparu oplývají vysokou inteligencí a město je proti stagnaci pojištěno (např. osoba Šaška, mírné změny v uspořádání), Alvinovi se zdá, že lidé mají omezené zájmy. Věnují se sice různým filozofickým otázkám, debatám s centrálním počítačem, luštěním logických paradoxů, ale naprosto pozbyli zvědavost a touhu po dobrodružství. Téměř každý člen společnosti se stává v určitém období života umělcem a tvoří více či méně zdařilá díla, jakmile si však má představit otevřený prostor, jímá ho strach. Pěstují se i sporty (mnohé jsou ulehčeny díky ovládání gravitace), lidé se vydávají na dobrodružství do tzv. „Ság“ - umělých realit.\n\n\nLys vzešlo z odlišné civilizace než Diaspar. Na počátku jeho historie byla malá společenství tvořená lidmi, kteří necítili potřebu sdílet městskou kulturu s mnoha miliony dalších. Lys se rozrostlo a vytvořilo nezávislou společnost opírající se o sílu mysli. Jeho obyvatelé ovládli telepatii a rozšířili tak propast mezi sebou a městskými společenstvími. Lys mělo vůdčí roli během velkých krizí, jeho vědci zničili Měsíc, jenž svým přibližováním se ohrožoval Zemi. Podle legend se v bitvě o Shalmirane Lys postavilo Nájezdníkům. Později si zabezpečilo svou nezávislost a důsledně si ji chrání do současnosti. Ačkoli sem přicházeli v dobách Úsvitu lidé z měst a byli přijati, v dobách jejich úpadku se Lys nevměšovalo do záležitostí metropolí. Postupně kontakt ochabl, vzdušná doprava ustala a zbyla pouze jediná cesta - podzemní dopravní systém z Diasparu.\n\n\nLys je tvořeno mnoha vesničkami v přírodě. Je obklopeno mohutným horským řetězcem. Každá vesnička má svá specifika. Nejblíže podzemní dráze je vesnice Airlee. Další zmíněnou vesnicí v Lys je Grevarn.\n\n\nObyvatelé v Lys ovládají telepatii, čili nepotřebují používat ve vzájemné komunikaci řeč. Ta přežila pouze díky oblibě zpěvu. Obvyklou řečí hovoří pouze děti. Obyvatelé pěstují zeleninu a ovoce. Nejběžnějším způsobem dopravy je pěší chůze. Jedná-li se o delší vzdálenost, využívají zvířata. Stroje používají pouze v nejnutnějších případech. Lidé se zde rodí a umírají přirozeným způsobem po dosažení cca 200 let. V ohrožení jsou schopni působit společně mocnou telepatickou silou.\n\nLys ponechávalo podzemní dráhu z Diasparu otevřenou, občas z města někdo utekl do Lys a zde přispěl něčím hodnotným.\n\n\n\n\n"}
{"id": "765349", "url": "https://cs.wikipedia.org/wiki?curid=765349", "title": "Rue Jean-Goujon", "text": "Rue Jean-Goujon\n\nRue Jean-Goujon (\"ulice Jeana Goujona\") je ulice v Paříži. Nachází se v 8. obvodu.\n\nUlice vede od křižovatky s \"Avenue Franklin-D.-Roosevelt\" a končí na \"Place de la Reine-Astrid\" u křižovatky s \"Avenue Montaigne\". Původně začínala na náměstí \"Place Georges-Clemenceau\", ale v roce 1908 byl od ní oddělen úsek od náměstí k dnešní \"Avenue Franklin-D.-Roosevelt\" a roku 1934 přejmenován na \"Avenue de Selves\".\n\nUlice byla založena v roce 1823. Je pojmenována podle francouzského renesančního sochaře Jeana Goujona (1520-1572). Výstavba v ulici byla zahájena až kolem roku 1825. Od května 1830 do října 1832 zde žil Victor Hugo (na místě dnešního domu č. 9). Napsal zde svůj román \"Chrám Matky Boží v Paříži\" a 28. července 1830 se mu narodila dcera Adèle. V roce 1832 se rodina odstěhovala na \"Place des Vosges\" č. 6.\n\n\n"}
{"id": "765351", "url": "https://cs.wikipedia.org/wiki?curid=765351", "title": "Betánie", "text": "Betánie\n\nBetánie ( , v překladu \"dům fíků\") je název dvou míst zmiňovaných v Novém zákoně.\n\nVe vesnici Betánie, ležící asi 3 kilometry od Jeruzaléma, bydlel Lazar a jeho sestry Marie a Marta a zde také došlo k vzkříšení Lazara čtyři dny po jeho smrti (. Místo je ztotožňováno s dnešním městem al-Eizariya ( ) na Západním břehu Jordánu.\n\nBetánie u řeky Jordán je místem, kde Jan Křtitel křtil (Jan 1, 28) a kde pokřtil i Ježíše Krista. Tato Betánie je ztotožňována s nynější lokalitou Bethabara (hebrejsky ) u Qasr al-Jahúdu.\n"}
{"id": "765354", "url": "https://cs.wikipedia.org/wiki?curid=765354", "title": "Wolfenstein", "text": "Wolfenstein\n\nWolfenstein může být:\n\n\n\n"}
{"id": "765358", "url": "https://cs.wikipedia.org/wiki?curid=765358", "title": "MusiCares Person of the Year", "text": "MusiCares Person of the Year\n\nMusiCares Person of the Year je hudební ocenění, které pravidelně každý rok (od roku 1991) uděluje národní akademie hudebního umění a věd.\n"}
{"id": "765359", "url": "https://cs.wikipedia.org/wiki?curid=765359", "title": "Pierre Salinger", "text": "Pierre Salinger\n\nPierre Salinger (14. června 1925, San Francisco, Kalifornie, USA – 16. října 2004, Cavaillon, Francie) byl americký novinář.\n\nNarodil se v San Franciscu ve francouzsko-židovské rodině, jeho dědečkem byl socialistický politik Pierre Biétry. V dětství byl klavírním virtuosem. Od sedmnácti let pracoval v \"San Francisco Chronicle\". V roce 1961 ho John Fitzgerald Kennedy jmenoval tiskovým mluvčím Bílého domu. Funkci opustil roku 1964, krátce působil jako senátor. V roce 1968 spolupracoval při předvolební kampani Bobbyho Kennedyho, po jeho zavraždění odešel do Francie, rodné země své matky. Působil jako reportér pro American Broadcasting Company, zpracoval sportovní akce (Zimní olympijské hry 1976, Tour de France) i události jako americká rukojmí v Íránu, let Pan Am 103 nebo Válka v Zálivu.\n\nJe podle něj pojmenován \"syndrom Pierra Salingera\" – tendence považovat internet za důvěryhodnější než jiná média. Stalo se tak poté, kdy jeho blog přispěl k rozšíření nepravdivé informace, že let TWA 800 sestřelila omylem americká armáda.\n\n"}
{"id": "765365", "url": "https://cs.wikipedia.org/wiki?curid=765365", "title": "Technické železo", "text": "Technické železo\n\nTechnické železo je tuhý roztok železa s prvky, které významně určují jeho vlastnosti. Nejvýznamnějším prvkem je uhlík, podle jehož obsahu lze technické železo rozdělit na železo nekujné, z něhož se vyrábí litina, a železo kujné, které je výchozí surovinou pro výrobu oceli.\n\nŽelezo nekujné se vyrábí ve vysokých pecích buď jako surové železo bílé nebo jako surové železo šedé. Surové bílé železo, ve kterém je uhlík rozpuštěn jako karbid železa FeC, tzv. cementit, je křehké nekujné, nesvařitelné a používá se k výrobě oceli. Surové železo šedé, které se odlévá jako šedá litina, a v němž je uhlík částečně obsažen ve feritu α a částečně vyloučen jako grafit, se používá k výrobě šedé litiny.\nŽelezo kujné se používá pro výrobu oceli při níž se ze surového železa odstraní přebytečný uhlík, křemík a nežádoucí fosfor, síra a další.\n\n\n"}
{"id": "765366", "url": "https://cs.wikipedia.org/wiki?curid=765366", "title": "Fakulta strojního inženýrství Vysokého učení technického v Brně", "text": "Fakulta strojního inženýrství Vysokého učení technického v Brně\n\nFakulta strojního inženýrství (FSI) je druhou nejstarší a také druhou největší fakultou Vysokého učení technického v Brně (VUT), k otevření prvních strojírenských oborů došlo na vysoké škole v roce 1900. V minulosti byl na fakultě strojní vyučován také obor energetický, ze kterého později vznikla samostatná fakulta elektrotechniky (současná Fakulta elektrotechniky a komunikačních technologií). Sídlo fakulty je umístěno ve třetí nejvyšší budově v Brně v areálu kampusu Pod Palackého vrchem. současné době na fakultě studuje více než 4 500 studentů.\n\nV roce 2011 i o rok později se umístila na prvním místě mezi strojními fakultami v žebříčku Hospodářských novin a v roce 2012 skončila na 10. místě v žebříčku Rady pro výzkum, vývoj a inovace nejlepších výzkumných institucí v Česku.\n\nStrojní inženýrství se začalo vyučovat 19. srpna 1900 výnosem ministerstva kultu a vyučování č. 13.481 v Odboru strojního inženýrství České vysoké školy technické v Brně. Výuka nejdříve probíhala v nevyhovujících pronajatých prostorech v různých částech Brna. Proto již v roce 1901 byl zakoupen pozemek, určený pro stavbu nových vlastních budov na ulici Veveří. Stavba budov započala v říjnu roku 1907, slavnostní otevření se konalo v červnu 1911. Výuka skončila 17. listopadu 1939 uzavřeným českých vysokých škol.\n\nPo druhé světové válce byla škola obnovena pod názvem Vysoké školy technické Dra. Edvarda Beneše. Jenže jen o několik let později, v roce 1951, byla opět zrušena a místo ní založena Vojenská technická akademie. Neobsahovala však všechny obory – ty přešly pod nově vzniklou Vysokou školu stavitelství spolu s katedrou slévárenství. V roce 1956 došlo k jejímu přejmenování na Vysoké učení technické v Brně a zároveň na ní byla založena Fakulta energetiky, skládající se ze dvou oddělení – oddělení strojnictví a oddělení elektrotechniky. O tři roky později došlo k rozdělení, čímž vznikla Fakulta strojní a Fakulta elektrotechnická (dnešní Fakulta elektrotechniky a komunikačních technologií).\n\nZ důvodu vzniku nových vědních oborů (fyzikální inženýrství, matematické inženýrství, materiálové inženýrství, mechatronika, biomechanika, informatika, řízení jakosti nebo průmyslový design) dostala fakulta v roce 1999 současný název – Fakulta strojního inženýrství.\n\nNa fakultě jsou vyučovány jak bakalářské a magisterské, tak i doktorské studijní programy.\n\nBakalářské studium probíhá ve tříletých programech Strojírenství a Aplikované vědy v inženýrství. V magisterském studiu, zakončeným získáním titulu Inženýr, jsou to dvouleté studijní programy Strojní inženýrství, Aplikované vědy v inženýrství, Výrobní systémy a Industrial Engineering, jehož výuka probíhá v angličtině.\n\nZájemci o doktorské studium na fakultě mohou vybírat ze studijních programů\nVšechny programy jsou čtyřleté (až na Metrologie a zkušebnictví, který je jen tříletý).\n\nV rámci operačního programu Evropské unie Výzkum a vývoj pro inovace je financováno výzkumné centrum NETME zkoumající nové materiály určené pro použití ve strojírenství. Součástí centra je nová budova určená k zkouškám letadlové techniky.\n\nNa leteckém ústavu je konstruován experimentální letoun VUT 001 Marabu. Jedná se o lehký, jednomístný dvojplošník, složený z kovových, ale i kompozitních materiálů. Je určen pro testování vybavení pro civilní bezpilotní letadla. Pohon je tvořen motorem s vrtulí s tlačným uspořádáním a malým experimentálním proudovým motorem. První zkušební let byl uskutečněný 29. dubna 2010. V tomtéž roce byla letounu udělena zlatá medaile na Mezinárodním strojírenském veletrhu.\n\nStudenti Ústavu dopravního a automobilního inženýrství zase vyvíjí závodní formuli Dragon 1 a Dragon 2. V rámci soutěže \"Formula Student\" se bude účastnit závodu podobných formulí na okruhu v italské Monze.\n\n\n"}
