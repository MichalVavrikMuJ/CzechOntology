{"id": "956321", "url": "https://cs.wikipedia.org/wiki?curid=956321", "title": "Grenache", "text": "Grenache\n\nGrenache nebo Garnacha je jedna z nejrozšířenějších odrůd červeného vína na světě. Zraje pozdě, takže potřebuje horké, suché podmínky, jaké jsou ve Španělsku, na Sardinii, na jihu Francie a v Kalifornii v San Joaquin Valley. Vína vyrobená z odrůd Grenache mívají nedostatek kyselin, tříslovin a barviv, proto jsou obvykle ve směsi s jinými odrůdami jako např. Syrah, Carignan, Tempranillo a Cinsaut, i když např. na Sardinii víno Cannonau di Sardegna DOC musí podle zákona obsahovat 99 % místní Grenache (Cannonau). \n\nChuť je obecně je pikantní, s příchutí bobulí, jemná na patře s relativně vysokým obsahem alkoholu. Charakteristické aroma Grenache má červené ovocné příchutě (malina a jahoda) s jemným, bílým pepřem. Grenache vína jsou velmi náchylná k oxidaci.\n\nGrenache je dominantní odrůda ve většině jižních Rhône vín, a to zejména v Châteauneuf-du-Pape, kde je obvykle zastoupena více než 80 % ve směsi. Vysoká hladina cukru v Grenache vedla k rozsáhlému použití jako vína obohaceného alkoholem a jako základ většiny australských dolihovávaných vín. \n\nS Grenache se nejčastěji setkáváme v kupážích vín (např. vína Rhony nebo GSM směsi z Austrálie), avšak existují i příklady odrůdové Grenache. Jako součást kupáží je Grenache ceněna pro přidané tělo a ovocnost, bez přídavku taninů. Vína Grenache mají sklon k oxidaci a tak jsou špatným kandidátem pro dlouhodobé stárnutí. Nicméně, výrobci (například některé příklady z Châteauneuf-du-Pape a Priorat), kteří mají nízké výnosy z pěstování na chudých půdách, mohou produkovat husté, koncentrované víno, vhodné k archivaci i na dvě nebo tři desetiletí. \n\nCharakteristickými tóny Grenache jsou bobulové ovoce, jako jsou maliny a jahody. Jsou-li výnosy pod kontrolou, mohou vína Grenache mít komplexní a intenzivní tóny černého rybízu, černých třešní, černých oliv, kávy, perníku, medu, kůže, černého pepře, dehtu, koření a pražených ořechů. Když se zvýší výnosy, má víno tendenci rychle slábnout na patře. Velmi nízké výnosy starých vinice Priorat mohou předat tmavé černé ovoce a tóny fíků a dehtu s mnoha vlastnostmi, podobnými jako italské víno Amarone. Rosado nebo růžová Grenaches jsou často charakterizovány tóny jahod a smetany.\n"}
{"id": "956324", "url": "https://cs.wikipedia.org/wiki?curid=956324", "title": "Vranac", "text": "Vranac\n\nVranac je autochtonní černohorská moštová odrůda a značka vína. Je chráněna jako duševní vlastnictví Černé Hory včetně zeměpisného označení původu od roku 1977. Je rovněž pěstována v sousedních zemích, jako jsou Severní Makedonie a Srbsko, ale pod jiným názvem.\n\nVranac je považován za nejdůležitější odrůdu hroznů v Černé Hoře a jednu z nejdůležitějších v Severní Makedonii. Protože se jedná o místní specialitu s omezenou geografickou lokalizací, vytváří toto suché červené víno jedinečné chuti symbol, který je synonymem pro Balkán. Bobule vranacu jsou velké, hluboce tmavé barvy. Pěstuje se na středně intenzivních a velmi produktivních vinicích. Ovoce se sklízí ručně. V závislosti na oblasti může sklizeň začít v polovině září a pokračovat až do října.\n\nSlovo Vranac znamená silný černý kůň (černý hřebec), a víno z této odrůdy hroznů je spojeno se silou a úspěchem. V Severní Makedonii je označen jako Vranec, což znamená havran. \n\nMladá vína Vranac mají světle fialový odstín a tóny plné červených bobulí a džemů. Jeho množství taninu zajišťuje ostrou a bohatou chuť se střední až vysokou úrovní kyselosti. Po roce či dvou stárnutí se fialová vyvíjí do intenzivní tmavě rubínové barvy a vůně se vyvíjí ve více komplexní aroma, které může obsahovat náznaky skořice, čokolády, lékořice, květů, černých plodů, bylin a dokonce i stromů, například dubů. Chuť je jemná, kulatá a plná, ztrácí ostrost a rozvíjí delší a hladší závěr.\n"}
{"id": "956328", "url": "https://cs.wikipedia.org/wiki?curid=956328", "title": "Milutin Ivković", "text": "Milutin Ivković\n\nMilutin Ivković, srbskou cyrilicí Mилутин Ивкoвић, též známý jako Milutinac (3. března 1906, Bělehrad – 23. května 1943, Jajinci) byl jugoslávský fotbalista srbské národnosti. Hrával na pozici obránce.\n\nS jugoslávskou reprezentací získal bronzovou medaili na historicky prvním mistrovství světa roku 1930. Na tomto turnaji byl federací FIFA zařazen i do all-stars týmu. Hrál i na olympijských hrách roku 1928. Celkem za národní tým odehrál 39 utkání.\n\nNa klubové úrovni působil v SK Jugoslávii Bělehrad a v BASK Bělehrad.\n\nByl též lékařem. Již před válkou se zapojil do komunistického hnutí, bojkotoval kvůli tomu například olympijské hry v Hitlerově Berlíně roku 1936. Za druhé světové války se zapojil do komunistického protifašistického odboje. Za to byl roku 1943 nejprve internován v koncentračním táboře Banjica a následně nacisty zastřelen.\n"}
{"id": "956334", "url": "https://cs.wikipedia.org/wiki?curid=956334", "title": "Bert Patenaude", "text": "Bert Patenaude\n\nBertrand \"Bert\" Arthur Patenaude (4. listopad 1909, Fall River – 4. listopad 1974, Fall River) byl americký fotbalista. Hrával na pozici útočníka.\n\nS fotbalovou reprezentací Spojených států získal bronzovou medaili na historicky prvním mistrovství světa roku 1930. Federací FIFA byl zařazen do all-stars týmu tohoto mistrovství. Na tomto turnaji dosáhl v zápase s Paraguayí hattricku a jde o vůbec první hattrick v historii světových šampionátů, který mu však byl uznán až dodatečně, roku 2006. Celkem za národní tým odehrál 4 utkání (z toho tři na mistrovství světa), v nichž vstřelil 6 branek.\n\nNa klubové úrovni hrál za Fall River Marksmen, Philadelphia Field Club, Pawtucket Rangers, Newark Americans, Fall River FC, Stix, Baer and Fuller FC a Philadelphia Nationals. Dvakrát byl nejlepším střelcem americké předválečné profesionální ligy (1931, 1939).\n"}
{"id": "956335", "url": "https://cs.wikipedia.org/wiki?curid=956335", "title": "Johannes de Klerk", "text": "Johannes de Klerk\n\nJohannes „Jan“ de Klerk (22. července 1903, Burgersdorp, Kapsko – 24. ledna 1979, Krugersdorp, Jihoafrická republika) byl jihoafrický politik.\n\nPo dvacet let (1955–1975) byl senátorem jihoafrického parlamentu, přičemž byl několikrát ministrem, např. práce, vnitra či školství. Od roku 1969 se stal předsedou horní komory parlamentu. Díky této funkci se v dubnu 1975 po odstoupení prezidenta Jacoba J. Fouchého stal na devět dní dočasným prezidentem země.\n\nByl otcem posledního státního prezidenta Jihoafrické republiky Frederika Willema de Klerka.\n\n"}
{"id": "956336", "url": "https://cs.wikipedia.org/wiki?curid=956336", "title": "Útok na Modrý dům", "text": "Útok na Modrý dům\n\nÚtok na Modrý dům (korejsky \"1·21 사태\", anglicky \"Blue House Raid\") byl útok severokorejských zvláštních jednotek na Modrý dům, sídlo prezidenta Jižní Koreje. Cílem útoku bylo zabít Pak Čong-huie, tehdejšího prezidenta Jižní Koreje. Útok provedlo 17. až 29. ledna 1968 31 vybraných příslušníků severokorejské Jednotky 124, kteří se na tento útok připravovali dva roky. Útok skončil díky prozrazení neúspěšně – 29 Severokorejců zemřelo (z toho jeden úspěšně spáchal sebevraždu po svém zajetí), jeden byl zajat a jeden uprchl. Na jihokorejské straně zemřelo 26 mužů a 66 bylo zraněno. Dále padli čtyři američtí vojáci při pokusu Severokorejců uprchnout zpět do Severní Koreje. Jižní Korea v plánované odvetě (která se však nikdy neuskutečnila) vytvořila zvláštní jednotku 31 mužů s cílem zabít Kim Ir-sena.\n"}
{"id": "956349", "url": "https://cs.wikipedia.org/wiki?curid=956349", "title": "Raschigovy kroužky", "text": "Raschigovy kroužky\n\nRaschigovy kroužky jsou jednou z nejobvyklejších náplní destilačních a absorpčních kolon. Zjednodušeně jde o krátké silnostěnné trubky, které mají stejnou délku jako vnější průměr. Vyrábějí se z materiálů, které se chemicky nemění účinkem v koloně se nacházející směsi. Typické materiály jsou:\nCharakteristický rozměr (průměr) se volí s ohledem na průměr kolony a počet přerozdělovacích přepážek. Kolona velkého průměru vyžaduje velké Raschigovy kroužky. Kapalná fáze má v koloně tendenci pohybovat se spíše po okraji než středem náplně. Čím menší kroužky se použijí, tím dříve se kapalná fáze při svém toku dolů kolonou dostane k okraji (vnitřním obvodu) kolony, zatímco střed zůstane \"suchý\". Aby se tomuto nežádoucímu jevu předešlo, je potřeba volit náplň s dostatečným charakteristickým rozměrem a dostatečné množství přerozdělovacích přepážek.\n"}
{"id": "956353", "url": "https://cs.wikipedia.org/wiki?curid=956353", "title": "Julius Jindřich Sasko-Lauenburský", "text": "Julius Jindřich Sasko-Lauenburský\n\nJulius Jindřich Sasko-Lauenburský (Julius Heinrich von Sachsen-Lauenburg) (9. duben 1586, Wolfenbüttel – 20. listopad 1665, Praha) byl šlechtic, vévoda, císařský vojevůdce, Askánec, vlastník řady panství včetně panství Zákupy.\n\nDo severních Čech se vévoda dostal roku 1617 před třicetiletou válkou. Získal zde některá panství (Ostrov, Kácov, Horní Police, Buštěhrad a další). Byl stoupencem Valdštejnovým, velel dvěma jeho plukům. Při tažení do Chebu byl zajat, brzy byl ze zajetí propuštěn. V Ostrově si nechal vybudovat rodovou Sasko-lauenburskou pohřební kapli, kde byl i pohřben.\n\nVyženil zákupské panství sňatkem s Annou Magdalénou rozenou z Lobkovic, vdovou po Zbyňku Novohradském z Kolovrat v roce 1632. V době jeho panování čelil několikrát plenění saských (1634) a švédských (1639) vojsk, roku 1658 povstání sedláků, nechal definitivně zrušit u zámku kostel svaté Marie. V roce 1656 zdědil Sasko-lauenburské vévodství. Po jeho smrti v roce 1665 se majitelem celého zákupského panství stal jeho syn Julius František Sasko-Lauenburský, který zde žil a podržel si jej 24 roků. Byl pochován v kapli svaté Anny v Ostrově.\n\n"}
{"id": "956357", "url": "https://cs.wikipedia.org/wiki?curid=956357", "title": "Turecká válka za nezávislost", "text": "Turecká válka za nezávislost\n\nTurecká válka za nezávislost (: ) byl válečný konflikt, probíhající mezi květnem 1919 a říjnem 1922, který vedli turečtí nacionalisté (tzv. \"kemalisté\") proti Řekům a Arménům, kteří obsadili západní a východní území Osmanské říše během jejího pádu po První světové válce. Jádro celého konfliktu tvořila Řecko-turecká válka. Turkům se do konce roku 1922 podařilo vyhnat všechny okupanty z Malé Asie a v roce 1923 po zrušení Osmanské říše vyhlásili republiku. Prvním prezidentem se stal válečný hrdina Mustafa Kemal. Na základě Lausannské a Karské smlouvy pak byly zajištěny hranice moderního Turecka.\nGeopolitický kontext války je potřeba hledat daleko v historii. Od poloviny 19. století byla Osmanská říše známá mezi evropskými mocnostmi jako \"Nemocný muž na Bosporu\". Armáda byla v troskách, státní pokladna prázdná a v netureckých provinciích byl na vzestupu nacionalismus. V roce 1821 jako první úspěšně povstali Řekové. Následně proti Turkům začali silně vystupovat Rusové pod záminkou ochrany slovanských národů na Balkáně (hlavně Bulharů a Srbů). Osmanská říše se nechala vlákat do Krymské války (1853–1856), ve které s vydatnou pomocí Francie a Velké Británie carské Rusko porazila.\n\nRusové opět napadli Osmanskou říši v roce 1877 (více: Rusko-turecká válka) a tentokrát válku dovedli k úspěšnému konci. Mírové podmínky donutily Turecko definitivně uznat nezávislost Černé Hory a Rumunska, navíc byla rozsáhlá území podstoupena Srbsku. Bulharsku byla na základě smlouvy zaručena rozsáhlá autonomie. Osmanská říše ztratila skoro 40% svého území a v zoufalé situaci hledala nového spojence, kterého našla v Německém císařství. Němci pomohli Turků vycvičit armádu a dodali moderní zbraně.\nV roce 1908 proběhl v Osmanské říši převrat vedený Mladoturky (více: Mladoturecká revoluce). Mladoturci byli na jednu stranu liberálním uskupením (podařilo se jim obnovit konstituční monarchii, byla uznána svoboda tisku, opět se otevřel parlament). Na druhé straně silně podporovali \"turkizaci\" říše a v potlačovaní ostatních národnostních hnutí. Mladoturecká politika nakonec vedla ke kompletnímu zhroucení osmanského panství na Balkáně. V roce 1908 vyhlásilo nezávislost Bulharsko a následně se spojilo se Srbskem, Řeckem a Černou Horou v \"Balkánský svaz\" a společně v tzv. První balkánské válce (1912 - 1913) Turky definitivně porazili. Osmanské území v Evropě se tak scvrklo pouze na oblast kolem hlavního města Istanbulu.\n\nOsmanská říše vstoupila do První světové války v listopadu 1914 po boku svého německého spojence na straně Trojspolku a válka pro ni skončila katastrofickou porážkou. Boje byly ukončeny příměřím z Mundros 30. října 1918. Spojenci následně obsadili úžiny Bospor a Dardanely a 13. října 1918 napochodovaly spojenecké jednotky do Istanbulu. Mírové dohody mezi státy Trojdohody a Trojspolku byly dojednány na Pařížské mírové konferenci v roce 1919. Vítězné státy se již v průběhu války dohodly na rozdělení Osmanské říše. Velká Británie měla získat Irák, Palestinu a Zajordánsko, Francie si chtěl přivlastnit Sýrii a Libanon. Východní oblasti měly připadnou nově vzniklé Arménii a západní části obývané řeckou menšinou (především pobřežní oblasti včetně města Smyrny - dnešní İzmir) a východní Thrákie byly přiřknuty Řecku. Hlavní město Istanbul a úžiny Bospor a Dardanely se měli stát demilitarizovanou zónou pod správou Britů. Z původní Osmanské říše by nakonec zůstala pouze Malá Asie a i ta byla rozdělena na sféry vlivu jednotlivých států (viz. mapka nahoře). Na základě připravované smlouvy by Turci ztratili veškerá území s netureckým obyvatelstvem, což bylo téměř 80% z předválečné rozlohy. Ještě před podepsáním smlouvy se aktivity chopili Řekové a 15. května 1919 se vylodilo na dvacet tisíc řeckých vojáků krytých britským námořnictvem ve Smyrně.\n\nTurečtí představitelé byli zděšení z obsahu připravované mírové smlouvy a někteří se rozhodli jednat. Mustafa Kemal, válečný hrdina z bitvy o Gallipoli, se stal v dubnu 1919 vrchním velitelem toho, co zbylo z osmanské armády. V květnu 1919 Kemal se svým důstojnickým sborem opustil tajně Istanbul. Stáhl se do vnitrozemí Malé Asie a postupně začal organizovat a sjednocovat odpor proti okupantům. V červenci 1919 osmanský sultán přikázal Kemalovi ustat v jeho přípravách na válku a navrátit se do Istanbulu. Kemal neuposlechl a v září 1919 uspořádal Kongres v Silvas. Na kongresu se sešli čelní představitelé budoucího Tureckého národního hnutí a definovali společné cíle a postup proti okupantům.\n\nNa konci roku 1919 proběhly nové volby do parlamentu Osmanské říše. Očekávalo se, že volby dají říši nový legitimní orgán, který potlačí Kemalovo Národní hnutí. Volby byly bojkotovány místními Řeky a nová vláda, která sídlila v Brity okupovaném Istanbulu, neměla v očích Turků žádnou váhu. Velkým vezírem se stal Ali Rıza Paša, který ale přímo podléhal britské okupační správě. Poslední oficiální zasedání parlamentu se konalo 12. ledna 1920. Byl zde přednesen telegram od Mustafy Kemala, který prohlásil \"Turecké národní hnutí\" za jedinou právoplatnou tureckou vládu a vybízel k odporu proti okupantům. Prohlášení si získalo velkou podporu mezi poslanci, ale Britové jakékoliv oficiální přijetí myšlenek z kongresu v Silvas zarazili. Parlament se tajně sešel 28. ledna 1920 a vydal tzv. \"Národní pakt\", který obsahoval požadavky na sebeurčení, otevření úžin Bosporu a Dardanel, odchod cizích vojsk z Istanbulu a revizi mírové smlouvy. Britové chápající, že Osmanský parlament jim nepomůže v dosažení jejich cílů, se rozhodli vyřešit situaci vojensky. Dne 15. března 1920 začali obsazovat klíčové úřady v Istanbulu a zatýkat příznivce Národního hnutí. Parlament poslal Britům protestní nótu, ale na věci se již nic nezměnilo. Moc v říši dostal do rukou sultán, který přímo podléhal svými rozhodnutími britské okupační správě.\n\nKemal po obsazení parlamentu vyzval poslance k cestě do Ankary. Zde prohlásil Národní hnutí za jediného představitele tureckého lidu a v březnu 1920 otevřel nový parlament pod názvem Velké národní shromáždění. Tímto činem se získal mezi civilisty i vojáky velkou podporu. Mezitím nechal sultán představitele Národního hnutí odsoudit k trestu smrti v nepřítomnosti. V situaci, kdy se společnost začala dělit na příznivce sultána a kemalovce, začal Kemal kontaktovat guvernéry jednotlivých regionů a vojenské představitele s prohlášením, že stále bojuje za sultána a jeho cílem je jeho osvobození z rukou Britů. Mnozí jeho slibům uvěřili a přidali se na stranu kemalovců.\n\nSultán poslal do boje na 4 000 vojáků, kteří byli posílení o 2 000 vojáků neturecké národnosti. Sultánova armáda začala útočit v dubnu 1920 na pozice kemalovců, ale trpěla nízkou morálkou, častými dezercemi, a tak nebyla vhodným partnerem pro potlačení povstání. Britská okupační správa požádala parlament v Londýně o posily, ale byla odmítnuta. Nakonec se Britové obrátili na spojence, který již v Malé Asii svá vojska měl - na Řecko.\n\nTurecká armáda, která měla čelit řeckým vojskům, byla zoufale vyzbrojena, a tak hledala spojence pro nadcházející válku. Našla ho v sovětském Rusku a zorganizovala setkání se sovětskou delegací vedenou plukovníkem Buďonnyjským. Pro bolševiky byli Turci vítaným spojencem. Za prvé jejich podporou zaměstnávali Brity, kteří se tak nemohli naplno angažovat v probíhající Ruské občanské válce. Za druhé s materiální podporou posílali do Malé Asie i komunistické idee a jejich propagátory. Bolševici mezi roky 1920 - 1922 dodali Tukům 39 000 pušek, 327 kulometů, 54 kanónů, 63 miliónů nábojů, 147 000 dělostřeleckých granátů, 2 hlídkové lodě a několikamiliónovou finanční pomoc. Kemal byl schopen díky bolševikům vybudovat moderní armádu.\n\nDne 10. srpna 1920 byla podepsána Sèvreská mírová smlouva mezi dohodovými státy a Osmanskou říši. Turecké území bylo rozděleno mezi Řeky, Armény, Brity a Francouze. Kemalova vláda v Ankaře smlouvu zásadně odmítla. Řekové podporovaní Brity zaútočili pozice kemalistů a boje se rozhořely v plné síle.\n\nŘecká menšina tvořila v Osmanské říši významnou kulturně-ekonomickou skupinu, která sídlila převážně na pobřeží Malé Asie. Řekové po První světové válce žádali sjednocení všech území obývaných Řeky a Sèvreská smlouva jim je také přiřkla (konkrétně území kolem Smyrny a Thrákii). Prvním krokem k nabití území bylo obsazení Smyrny v květnu 1919. Po odmítnutí ratifikace smlouvy tureckým parlamentem v Ankaře v srpnu 1920 se Řekové rozhodli vynutit si území silou a do konce léta 1920 se řecké armádě podařilo obsadit celou západní Malou Asii. V září 1920 proběhly v Řecku parlamentní volby, ve kterých zvítězili royalisté. Nová vláda díky plebiscitu zařídila nástup \"germanofilního\" krále Konstantina I. na trůn. Britové za těchto okolností odmítli s řeckou vládou spolupracovat a přestali nadále posílat finanční a materiální moc. Turecká armáda svou první vítěznou bitvu svedla u İnönü v lednu 1921. Následně ale musela ustoupit po masivní řecké ofensivě v červnu 1921 v linii Afyonkarahisar-Kütahya-Eskişehir. V srpnu 1921 se obě armády střetly v největší bitvě války na řece Sakaryi. Bitva trvala 21 dnů a nepřinesla žádného vítěze. Řekové se sice dostali do vzdálenosti 40 km od Ankary, ale byli následně zatlačeni zpět.\n\nNa začátku roku 1922 bylo jasné, že není možné dosáhnout naplnění Sèvreské dohody a je třeba její revize. Kemal, který si byl vědom své strategické výhody, začal s reorganizací armády za účelem protiútoku. Řekové na druhé straně posilovali své obrané pozice. Turci zaútočili na řecké pozice na konci srpna 1922. Řecké obrané linie byly prolomeny 26. srpna a 30. srpna Turci drtivě zvítězili v bitvě u Dumlupınaru. Řekové v bitvě ztratili půlku armády a o osudu války bylo prakticky rozhodnuto. Turci obsadili 9. září 1922 Smyrnu, kde následně propukl pogrom proti netureckému obyvatelstvu. Řecká a arménská část města lehla popelem a z města prchlo veškeré řecké obyvatelstvo. Událost je dnes známá jako \"Velký požár Smyrny\". Poslední řecké jednotky kapitulovali 18. září 1922. Turecká ofenzíva netrvala ani dva týdny a skončila drtivým tureckým vítězstvím.\nVýchodní oblasti dnešního Turecka byly obývány národem Arménů. Během První světové války byli Arméni podezírání z podpory carského Ruska a Turci je nemilosrdně likvidovali. Zavraždili v průběhu let 1915 - 1918 přes 1,2 miliónů Arménů (více Arménská genocida). V roce 1917 proběhla v carském Rusku Říjnová revoluce, moci se chopili bolševici a Rusko upadlo do několik let trvající občanské války (více: Ruská občanská válka). Arméni v se využili příležitosti a vyhlásili v květnu 1918 nezávislý stát. Při Pařížských mírových rozhovorech v roce 1919 bylo přihlédnuto k velkým ztrátám na životech, které Arméni utrpěli, a byla potvrzen vznik nezávislého arménského státu. Na jejím základě měli Arméni získat, kromě území v bývalém carského Rusku, i rozsáhlá na východě Malé Asie. \"Západní Arménie\" pokrývala území s městy Trabzon, Van, Kars a Erzurum.\n\nTurci hned po podepsání Sèvreské smlouvy zaútočili na arménské pozice. Válka byla oficiálně vyhlášena 24. srpna 1920 a vrchním velitelem tureckých sil se stal Kâzim Karabekir. Ruské zbraně a záruky o nevměšování předurčily výsledek střetnutí. Arménská armáda neměla proti početnějšímu a lépe vyzbrojenému nepříteli žádnou šanci. V říjnu 1920 padlo město Alexandropol a v listopadu 1920 propuklo v Arménii bolševiky zorganizované povstání. Ti požádali sovětské Rusko o ochranu zbývajícího arménského území před Turky. Na konci listopadu 1920 obsadila zbývající území Arménie Rudá armáda. Boje ukončila Smlouva z Alaxandopole v prosinci 1920 podepsána Turky a sovětskými představiteli Arménie. Arméni nejen ztratili veškeré území západní a velkou část východní Arménie, ale Arménie jako nezávislý stát přestala existovat na dalších 70 let. Turci naopak mohli po zajištění východní hranice poslat své jednotky na západ bojovat proti Řekům.\n\nFrancouzi po rozpadu Osmanské říše obsadili Libanon a Sýrii a dělali si zálusk i na území Kilíkie, která se rozprostírá na jihu dnešního Turecka. K dosažení těchto cílů chtěli využít spojenectví Arménů, kteří vytvořili pod francouzskou vlajkou tzv. \"Francouzko-arménskou legii\". Dne 17. listopadu 1918 se v jihotureckém Mersinu vylodilo 15 000 Arménů a 150 francouzských důstojníků. Rychle se Francouzko-arménské legii podařilo obsadit dnešní provincie Gaziantep, Kahramanmaraş a Şanlıurfa. Od začátku jejich přítomnosti se museli Francouzi potýkat se silným odporem místního obyvatelstva, který byl zapříčiněn jejich spojenectvím s Armény. Rozhodující bitva proběhla u Maraşe mezi 21. lednem a 13. únorem 1920. Bitva trvající 22 dnů vyzněla vítězně pro kemalisty a Francouzi se museli postupně stáhnout z Malé Asie společně i s místním arménským obyvatelstvem.\n\nVojenské střety oficiálně skončily příměřím z Mudanyi z 11. října 1922. Následovalo velice dlouhé a složité jednání mezi Brity reprezentující Dohodové státy, Turky a Řeky, které skončilo podepsáním Lausannské mírové smlouvy 24. července 1923. Řekové se na jejím základě vzdali veškerých území v Malé Asii a odevzdali Turkům východní Thrákii. Turci na druhé straně ukončili nároky na území předválečné Osmanské říše (Sýrie, Libanon, Irák a Palestina) a uznali demilitarizaci úžin Bospor a Dardanel, která trvala až do roku 1936. Na základě smlouvy proběhla výměna obyvatelstva na základě \"náboženského klíče\". Z Turecka se vystěhovalo do Řecka na 1,5 milionu převážně Řeků a menšinou ortodoxních Turků. Na druhou stanu Egejského moře zamířilo půl milionu muslimů. Z výměny o přesídlení byli explicitně vyjmuti Řekové žijící v Istanbulu a muslimské obyvatelstvo v Západní Thrákii.\n\nDohodové státy včetně nejbližších spojenců, Francouzů, vyměnili arménskou nezávislost za vznik silného tureckého státu, který se měl stát nárazníkovou zónou proti bolševické revoluci. V době ukončení bojů již neexistovala samostatná Arménie, a tak byla Karská smlouva podepsána kemalisty a zástupci sovětské Arménie dne 13. října 1921. Smlouva definovala nové hranice mezi SSSR a Tureckem. Turci získali území s okolo města Kars, které bylo původně součástí carského Ruska. Hranice se tak vrátila na linii, kde byla před Rusko-tureckou válkou 1877 – 1878.\n\nBoje mezi Francií a Tureckem byly ukončeny 9. března 1921 \"Kilikijským mírem\" a hranice definována \"Ankarskou smlouvou\" z 20. října 1920. Turci na jejím základě získali jižní část Malé Asie výměnou za zaručení francouzského mandátu v Sýrii.\nSkutečná sultánova moc ovlivňovat události v říši byla výrazně omezena po prohrané První světové válce a kompletně se zhroutila v březnu 1920, kdy Britové obsadili osmanský parlament. Velké národní shromáždění v Ankaře odhlasovalo 1. listopadu 1922 zrušení sultanátu. Poslední osmanský sultán Mehmed VI. opustil Istanbul na britské lodi 17. listopadu 1922 a uchýlil se do exilu. Zbytek života prožil v Itálii, kde i v roce 1926 zemřel.\n\nTurecká republika byla vyhlášena Velký národním shromážděním 29. října 1923 a jejím novým hlavním městem se stala Ankara (původní hlavní město, Istanbul, bylo až příliš blízko nově vytyčené hranice s Řeckem). Mustafa Kemal byl zvolen prvním tureckým prezidentem, který s pomocí svých spolubojovníků v následujících letech provedl mnoho významných reforem (více Atatürkovy reformy) a vytvořil z Turecka sekulární, moderní a národní stát. V roce 1924 byla přijata nová ústava a následně bylo evropské právo a jurisprudence převzato a upraveno k potřebám nové republiky. Následovala kompletní sekularizace a modernizace administrativy se zaměřením především na vzdělávací systém. Další podobně významné reformy byly představeny v Turecku až v roce 1987, kdy začaly dialogy o přístupu k Evropské unii.\n\n"}
{"id": "956362", "url": "https://cs.wikipedia.org/wiki?curid=956362", "title": "Mamer", "text": "Mamer\n\nMamer je město v Lucembursku, leží 7 km západně od hlavního města Lucemburku. Má 9 730 obyvatel a je třináctým největším městem v zemi. Městem prochází dálnice z Lucemburku do Bruselu.\n\nPrvní písemná zmínka pochází z roku 960, město je ale starší, v sedmdesátých letech byly objeveny zbytky lázní z římské doby. Místní pamětihodností je zámek \"Mamer Schlass\" z roku 1830, který slouží od roku 2002 jako sídlo městské správy. V Mameru se nachází také kulturní dům \"Kinneksbond\" pro 480 návštěvníků a technické lyceum.\n\n\n"}
{"id": "956364", "url": "https://cs.wikipedia.org/wiki?curid=956364", "title": "Naučná stezka Balinské údolí", "text": "Naučná stezka Balinské údolí\n\nNaučná stezka Balinské údolí je naučná stezka, tvořící okruh, kterým spojuje Velké Meziříčí s Balinským údolím. Její celková délka je cca 15,5 km a nachází se na ní 7 zastavení. Zastavení se ovšem nacházejí pouze na cca 2,5 km dlouhém úseku vedeném přímo Balinským údolím.\n\nTrasa začíná na okraji Velkého Meziříčí v ulici Uhřínovská, odkud pokračuje cestou proti proudu Balinky na rozcestník \"Balinské údolí\", odkud vede cca 7,3 km dlouhá spojnice s NS Nesměřické údolí. Tato NS však obchází vrchol Křenička a stále proti proudu Balinky prochází PP Balinské údolí do obce Baliny a dále proti proudu říčky do Uhřínova. Po průchodu Uhřínovem vede chvíli stále proti proudu Balinky, ovšem brzy se napojuje na silničku do Šeborova. Ze Šeborova pokračuje cestou do Svařenova, kterým volně přechází do Hrbova. V Hrbově se stáčí doprava a polní cestou se okolo skupiny rybníků na Lavičském potoce vrací na výchozí místo. NS je možné projít i opačným směrem, případně pouze úsek vedený vlastním údolím.\n\n\n"}
{"id": "956366", "url": "https://cs.wikipedia.org/wiki?curid=956366", "title": "Kozí horka (Bobravská vrchovina)", "text": "Kozí horka (Bobravská vrchovina)\n\nKozí horka (356 m) je vrchol v Bobravské vrchovině. Nachází se na území obce Želešice, nad údolím Bobravy.\n\nV jihozápadním svahu Kozí horky je Želešický kamenolom, jehož horní okraj se nachází asi 200 m od vrcholu.\n\nZ vrcholu se otevírá výhled na lom, na Brno, Pálavu a Hostýnské vrchy. Za výborné dohlednosti lze odsud zahlédnout 93 km vzdálený Kelčský Javorník (865 m), 87 km vzdálený Hostýn (734 m), nebo panorama Alp - pohoří Schneeberg/Rax vzdálené až 170 km.\n"}
{"id": "956369", "url": "https://cs.wikipedia.org/wiki?curid=956369", "title": "Naučná stezka Bažantnice", "text": "Naučná stezka Bažantnice\n\nNaučná stezka Bažatnice je naučná stezka na severozápadním okraji Třebíče, vedoucí polesím \"Bažantnice\". Její celková délka je cca 3 km a nachází se na devíti zastaveních.\n\nTrasa začíná na silnici II/351 (Račerovická ulice) na okraji Třebíče, po které vede cca 450 metrů než uhýbá doleva (a po chvíli doprava) a po silničce obchází zde stojící budovy. Vzápětí silnička přechází na lesní cestu, tvořící okruh polesím.\n\nU severovýchodního oblouku stezky rostou památné stromy Čtyři duby v Bažantnici, stezka dále vede k rybníčku napájeného Račerovickým potokem, a poslední zastávka je umístěna v altánu, kde si lze zkontrolovat správnost určení živočichů a rostlin zobrazených na informačních tabulích. Dále se návštěvník vrací na stezku a podél třetího až prvního zastavení se vrací zpět.\n\nTrasa také prochází alejí státem chráněných lip a zasahuje do lesního komplexu \"Dolní Bažantnice\".\n\nNa trase jsou nejenom velké informační tabule jednotlivých zastavení ale také malé desky popisující druhy stromů rostoucí podél stezky (borovice lesní, vejmutovka a Douglasova, buk lesní, bříza bělokorá apod.) a další informující o ptačích a netopýřích budkách či odchytu škůdců.\n\nV třebíčském infocentru na náměstí lze ke stezce koupit pracovní listy, místo je tak vhodné například i pro školní exkurze.\n\n"}
{"id": "956371", "url": "https://cs.wikipedia.org/wiki?curid=956371", "title": "Tenisky", "text": "Tenisky\n\nTenisky jsou sportovní obuv. Je většinou lepená, s podešví z pružné gumy nebo syntetického materiálu, svrškem z kůže nebo z plátna a podšívkou z textilu či kůže. Vyrábí se jak v původních sportovních variantách, tak v módních a vycházkových variantách.\n\nZ českých značek se vyrábí tenisky značky BOTAS nebo Prestige, ze zahraničních Adidas, Converse, Fila, Nike, Power, Puma, Reebok a mnoho dalších.\n\nMezi tenisky se řadí také kecky.\n\nPrvní tenisky byly vyrobeny kolem roku 1860 v Anglii (a zhruba v téže době i v USA).\n"}
{"id": "956372", "url": "https://cs.wikipedia.org/wiki?curid=956372", "title": "Eraldo Monzeglio", "text": "Eraldo Monzeglio\n\nEraldo Monzeglio (5. června 1906, Vignale Monferrato – 3. listopadu 1981, Turín) byl italský fotbalista. Hrával na pozici obránce.\n\nS italskou reprezentací vyhrál mistrovství světa roku 1934 a mistrovství světa ve Francii roku 1938. Na šampionátu roku 1934 byl federací FIFA zařazen i do all-stars týmu. Celkem za národní tým odehrál 35 utkání.\n\nS klubem Bologna FC 1909 dvakrát vyhrál Středoevropský pohár, nejprestižnější mezinárodní klubovou soutěž meziválečné Evropy (1932, 1934). Stal se s ní v sezóně 1928/29 mistrem Itálie.\n"}
{"id": "956374", "url": "https://cs.wikipedia.org/wiki?curid=956374", "title": "Dobrá adresa", "text": "Dobrá adresa\n\nDobrá adresa je kulturně společenský časopis na internetu, zaměřený především na českou literaturu, kulturní publicistiku a kritiku. Nulté číslo vyšlo v prosinci roku 1999, první číslo v lednu 2000. Zakladateli byli Pavel Kosatík, Jakub Šofar a Jakub Tayari, autorem názvu Dobrá adresa je Pavel Janáček.\n\nV Dobré adrese publikovala řada autorů: Emil Hakl, Ivan Wernisch, Bohumila Grögerová, Petr Stančík, Kateřina Tučková, Ondřej Buddeus, Radek Malý, Martin Vokurka, Vladimír Novotný, Jiří Dynka, Kateřina Rudčenková, Miroslav Salava, Pavel Brycz, Milan Exner, Michal Šanda, Jiří Gold, Vít Kremlička, Jiří Šlupka Svěrák, Petr Hrbáč, Jan Suk, Martin Langer, Michal Kliment, Josef Šíšo, Zuzana Chvatíková, Daniel Hradecký, Tomáš Čada, Kamil Bouška, Jiří T. Král, Kateřina Komorádová, Martin Groman, Pavel Herot, Miroslav Huptych, Radek Fridrich, Jan Stern, Petr Král, Zbyněk Vlasák, Milan Ohnisko, Jaroslav Balvín, Jan Těsnohlídek, Roman Rops, Jan Lustig, Roman Szpuk, Jiří Žáček, Kateřina Bolechová, Petra Placáková, Rachel Epstein, Jan Novák, Miroslav Cingl, Miroslav Černý, Anna Brikciusová, Jaroslav Kovanda, Ivo Harák, Marek Stašek, Karel Tampier, Jaroslav Chobot, Wanda Heinrichová, Zdeněk Mitáček, Ondřej Horák, Jan Nejedlý, Svatava Antošová, Michal Machat, Petr Pazdera Payne, Tomáš Míka, Jaromír Trpký, Pavla Horáková, Vojtěch Šarše, Ondřej Macura, Tereza Riedlbauchová, Viki Shock, Tereza Šimůnková, Jaroslav valečka, Barbora Toman Tylová, Olga Stehlíková, Tomáš Koloc, Ian Mikyska, Patrik Linhart, Ewald Murrer, Petr Čermáček, Josef Soukal, Inka Machulková, Simona Martínková Racková, Tomáš Přidal, Lukáš Marvan, Ivana Myšková, Jiří Padevět, Josef Straka, Marek Toman, Hana Pachtová, Bogdan Trojak, Markéta Hejkalová, Jarda SvobodaVladimír Balla, Lucie Faulerová, Jiří Stach,David Zábranský, Markéta Pilátová,Bianca Bellová, aj.\n\nV průběhu let se v časopisu objevily pravidelné rubriky Z antikvariátních banánovek, Extase československého filmu, Kvítky na tubetějce, Strky-frky, Filokartistův výsadek, Bloudění hvozdy všemi, Královiny, Podél trati, nebo Čítanka Dobré adresy.\n\nRadim Kopáč (2000), Štefan Švec (2001 – 2008), Štěpán Kučera (2008 – 2009). Roku 2009 bylo zavedeno rotující šéfredaktorství po jednotlivých číslech, na němž se podíleli Michal Šanda, Petr Štengl, Štefan Švec, Václav Dvořák a Jakub Šofar. V letech 2013 - 2015 časopis připravovala trojice Michal Šanda, Petr Štengl, Štefan Švec. Od ledna 2016 do října 2018 byl šéfredaktorem Michal Šanda.\n\n"}
{"id": "956375", "url": "https://cs.wikipedia.org/wiki?curid=956375", "title": "Naučná stezka Borovice lánská", "text": "Naučná stezka Borovice lánská\n\nNaučná stezka Borovice lánská je naučná stezka v lese mezi Svratkou, Herálcem, Kameničkami a Vortovou. Celá je zaměřená na borovici lánskou. Její celková délka činí cca 3 km a nachází se na ní 4 zastavení.\n\nTrasa začíná při silnici II/343 asi 1 km od osady Krejcar. Odtud vede vlevo po lesní silničce směrem na Herálec. Po cca 1 km se stáčí prudce doprava a pokračuje necelý 1 km až na křižovatku lesních cest, kde končí.\n\n\n"}
{"id": "956376", "url": "https://cs.wikipedia.org/wiki?curid=956376", "title": "Attilio Ferraris", "text": "Attilio Ferraris\n\nAttilio Ferraris (26. března 1904, Řím – 8. května 1947, Montecatini Terme) byl italský fotbalista. Hrával na pozici záložníka.\n\nS italskou reprezentací vyhrál mistrovství světa roku 1934 Na tomto šampionátu byl federací FIFA zařazen i do all-stars týmu. Celkem za národní tým odehrál 28 utkání.\n\n"}
{"id": "956378", "url": "https://cs.wikipedia.org/wiki?curid=956378", "title": "Modrá myš", "text": "Modrá myš\n\nModrá myš ( ) byl první koktejlový bar v Ostravě. Fungoval na adrese 28. října č. 3, tj. v zadní části bývalého domu čp. 49, od roku 1920 do roku 1925.\n\nProvozoval ho Karel Hampel, který působil předtím jako číšník v kavárnách Union a Royal. V roce 1920 Karel Hampel pronajal Kavárnu Central, kterou později přejmenoval na Astoria. Na zadní straně budovy otevřel american bar Modrá myš, který se zahy stal velmi diskutovaným a zároveň nejslavnějším barem Moravské Ostravy. \n\nV roce 2011 byl v Ostravě obnoven bar stejného jména. V duchu první republiky se nese interiér baru i jazzová hudba. Bar svou klidnou atmosferou dolaďuje charakter jinak rušné Stodolní ulice.\n\n"}
{"id": "956380", "url": "https://cs.wikipedia.org/wiki?curid=956380", "title": "Fantazijní postava", "text": "Fantazijní postava\n\nPojem fantazijní postava se používá v psychologii pro obraz druhé osoby, který si člověk vytvoří ve své mysli a do nějž promítá svá očekávání i minulé zážitky s danou osobou spojené. Fantazijní postavě může dát vzniknout např. pocit ztráty, pokud někoho opustí či mu zemře milovaný partner, nebo silné negativní pocity vůči osobě, která ho nějakým způsobem ohrožuje, např. milenci manželky nebo sobeckému člověku, jehož jednání ho zraňuje.\n\nExistence fantazijních postav je zdrojem mnoha nedorozumění ve vztazích. Zatímco „majitel\" fantazijní postavy s ní komunikuje, přesvědčuje ji o svých argumentech, útočí na ni či se obhajuje, jde stále jen o jeho vlastní monolog. Reálný předobraz fantazijní postavy s tím nemá nic společného. \n\nAktivace a síla, se kterou se fantazijní postavy v mysli člověka projevují, je podle psychologa Jeronýma Klimeše přímo úměrná jeho momentálnímu psychickému stavu. Únava, strach či sebenenávist tak produkují útočné, či naopak pasivní a mlčící postavy, které tak pokřiveně vyjadřují okamžitou potřebu svého nositele. Například potřeba volat otci - stesk - se může projevovat jako útočné výtky fantazijního otce, který syna kárá, že mu od rána nezavolal. Strach z tohoto imaginárního otce však u syna paradoxně zvyšuje neschopnost zavolat reálnému otci, a tím i jeho frustraci samotou.\n\nZbavit se fantazijních postav, které se staly dlouhodobým partnerem ve vnitřních monolozích i samomluvě, může být obtížné. A to přesto, že člověk se takovou postavou může cítit pronásledován a vyčerpáván, a silně touží se jí zbavit. \"„Není možno je z hlavy vyhnat, stejně jako není možno vůlí něco zapomenout,“\" soudí Klimeš. Je tak možné pouze ovlivnit vztah k nim, což má zásadní význam proto, že jde o vztah k sobě sama. \n\nJe-li tedy fantazijní postava terčem výčitek, výhrůžek apod., reaguje i ona agresivně a negativní náladou svého majitele je stále udržována při životě. Je-li člověk schopen vědomě převrátit své obvyklé chování (paradoxní intence) a fantazijní postavu, které dosud spílal a odháněl ji, láskyplně přivítat a přijmout, může díky tomu představa ztratit svou sílu. Pak už může být přehlušena silnějšími podněty, a díky tomu vymizet úplně. \n\nMAJER, Jan: Návod na rozchod, Psychologie.cz\n"}
{"id": "956381", "url": "https://cs.wikipedia.org/wiki?curid=956381", "title": "Enrique Guaita", "text": "Enrique Guaita\n\nEnrique Guaita známý též pod poitalštěnou verzí svého jména Enrico Guaita (11. června 1910, Lucas González – 18. května 1959, Bahía Blanca) byl argentinsko-italský fotbalista, který reprezentoval jak rodnou Argentinu, tak Itálii, do které načas přesídlil (a to v době, kdy FIFA snadný přechod do jiného reprezentačního mužstva umožňovala). Hrával na pozici útočníka.\n\nS italskou reprezentací vyhrál mistrovství světa roku 1934. Na tomto šampionátu byl federací FIFA zařazen i do all-stars týmu. Celkem za italský národní tým odehrál 10 utkání, v nichž vstřelil 5 gólů, Argentinu reprezentoval čtyřikrát a jednou v jejím dresu skóroval.\n\nV roce 1935 se v dresu AS Řím stal nejlepším střelcem italské ligy.\n"}
{"id": "956385", "url": "https://cs.wikipedia.org/wiki?curid=956385", "title": "Zesnutí přesvaté Bohorodice", "text": "Zesnutí přesvaté Bohorodice\n\nZesnutí přesvaté Bohorodice ( Κοίμησις Θεοτόκου, Успíння Пресвято́ї Богоро́диці, Успе́ние Пресвято́й Богоро́дицы) je svátek pravoslavné církve, zasvěcený památce zesnutí Matky Boží. Jeho analogií v katolické církvi je svátek \"Nanebevzetí Panny Marie\".\n\nV pravoslaví se řadí mezi dvanáct velkých svátků (\"Zesnutí přesvaté Vládkyně naší Bohorodice a vždycky Panny Marie\"). Podle svaté tradice se v tento den apoštolové, kteří hlásali víru v různých zemích, shromáždili v Jeruzalémě, aby se rozloučili a vykonali pohřeb Panny Marie.\n\nJeruzalémská, ruská, gruzínská, srbská pravoslavná církev, stejně jako Ukrajinská řeckokatolická církev (na území Ukrajiny), starověrci a některé další slaví svátek \"Zesnutí\" 15. srpna podle juliánského kalendáře (ve 20.—21. století 15. srpna juliánského kalendáře odpovídá 28. srpnu podle gregoriánského). Katolická církev, helénská a řada dalších národních pravoslavných církví slaví 15. srpna podle gregoriánského kalendáře (dle nového stylu).\n\nKanonické texty nereferují o době ani okolnostech skonu a ani o pohřbu Bohorodice. Podle Nového Zákona ukřižovaný Kristus Matku svěřuje do péče svého nejbližšího učedníka, apoštola Jana, který ji od té chvíle \"“vzal k sobě“\" (Jn 19:25-27) pod svou ochranu. Ona pak přebývala se všemi apoštoly v modlitbách (Sk 1:14) a v den letnic, stejně jako oni, přijala dar Svatého Ducha (Sk 2:1-14).\n"}
{"id": "956386", "url": "https://cs.wikipedia.org/wiki?curid=956386", "title": "Black Shabbis", "text": "Black Shabbis\n\nBlack Shabbis je studiové album amerického hudebníka a hudebního skladatele Jamieho Safta, vydané v lednu 2009 u vydavatelství Tzadik Records. Album bylo nahráno v předchozím roce ve studiu Electric Plant Studios v Brooklynu a o produkci se staral Saft. Většinu nástrojů nahrál sám Saft, porůznu jej doplnili baskytarista Trevor Dunn nebo bubeníci Bobby Previte a Mike Pride.\n\nAutorem všech skladeb je Jamie Saft. Text k písni „Remember“ napsala Vanessa Saft.\n"}
{"id": "956389", "url": "https://cs.wikipedia.org/wiki?curid=956389", "title": "Donatellův David", "text": "Donatellův David\n\nDonatellův David () je italská výroční filmová cena, obdoba zámořských Oscarů. Uděluje ji od roku 1955 \"L'Accademia del Cinema Italiano\" ve 24 kategoriích. Cena má podobu zlaté sošky (repliky Donatellova \"Davida\") na malachitovém podstavci.\n\n"}
{"id": "956390", "url": "https://cs.wikipedia.org/wiki?curid=956390", "title": "Obyvatelstvo Abcházie", "text": "Obyvatelstvo Abcházie\n\nPodle sčítání lidu v roce 2011 žije v Abcházii 240 705 obyvatel, z nich těsnou většinu zaujímají Abchazové (50,7%) následují Gruzíni, kterých zde je 19,2% po nich jsou Arméni 17,4% a pak Rusové 9,1%, kromě toho jsou zde menší komunity Řeků (0,6%), Ukrajinců (0,7%), Estonců (0,1%), Osetinců (0,3%). Stejně jako etnicky je Abcházie rozdělená i nábožensky. Většina obyvatel se hlásí k pravoslavnému křesťanství (60%) a dále je zde silně zastoupený islám (16%) a místní pohanství (8%). Obyvatelstvo Abcházie zhruba od roku 1993 rychlým tempem narůstá přičemž se zvedá poměr etnických Abchazů vůči ostatním etnikům.\n\nPrvní sčítání lidu proběhlo v Abcházii až v roce 1886, tedy až po 20 letech ruské nadvlády. Před tím došlo k masovému exodu obyvatel z této oblasti kvůli tomu, že byli muslimové.\n\nPředkové Abchazů (Abazgové, Apsilové) přišli na území dnešní Abcházie ze severního Kavkazu a zakládali zde rané státy už od 1. století. Někdy mezi 4. - 6. stoletím sem začalo pronikat křesťanství z Byzance, ale i když Abcházie oficiálně křesťanství přijala udrželo se zde až do současnosti i původní pohanské náboženství. Důležitou menšinou která zde vznikla už v období před naším letopočtem jsou Řekové kteří zde zakládali kolonie. V desátém století se Abcházie spojila s Gruzií ve společné království, které s přestávkami přetrvalo další 4 století. Během této éry k žádným velkým demografickým změnám nedošlo. V roce 1570 se Abcházie stala součástí Osmanské říše. Abchazové, kteří byli vlažní křesťané začali konvertovat k islámu. Od konce 18. století se o tuto oblast začíná zajímat Rusko. Války a spory s Osmanskou říší se protáhnou a Abcházie je definitivně obsazena Ruskem až v roce 1864.\n\nUž během válek předcházejícím obsazení Abcházie začali muslimští obyvatelé tyto oblasti opouštět. Abchazové původně obývali i území podstatně severněji než je dnešní Abcházie například okolí Soči. Z těchto oblastí vymizeli úplně. Po obsazení Ruskem byla Abcházie násilím christianizována. Spousta Abchazů utekla do Osmanské říše a kvůli tomu byly tyto oblasti řídce osídlené. Na vysídlené území se začaly stěhovat ostatní křesťanské národy z Kavkazu (Arméni, Gruzíni a Rusové). Odhaduje se, že v letech 1828 až 1829 opustilo Abcházii asi 10 000 Abchazů a mezi léty 1852–1858 se abchazská populace zmenšila z 98 000 na 89 866. Další vlny uprchlíků odešly za ruské nadvlády, ale z těchto informací vyplývá, že v třicátých letech 19. století mohlo žít v Abcházii něco kolem 110 000 Abchazů. Při ruském sčítání lidu v roce 1886 zde žilo jen 58 963 Abchazů a necelých 10 000 příslušníků jiných národností. Během necelých 60 let se tak abchazská populace zmenšila na polovinu. Při dalším sčítání lidu v roce 1897 počet etnických Abchazů mírně poklesl na 58 697 zatímco počet ostatních národů se rozrostl na téměř 48 000. Takže během těchto 11 let vzrostl počet Arménů v Abcházii o 501 % z 1 090 na 6 552, počet Gruzínů o 521 % z 4 166 na 25 873 a počet Rusů o 471 % z 1 090 na 5 135. Toto sčítání lidu bylo poslední na příštích více než 110 let, kdy jeden národ měl v Abcházii nadpoloviční většinu obyvatel.\n\nPo Říjnové revoluci se jižní Kavkaz odtrhl od Ruska a později se rozdělil na tři samostatné republiky: Arménii, Gruzii a Ázerbájdžán. Abcházie byla připojena ke Gruzii, ale téměř ihned zde propukly vzpoury požadující nezávislost. V té době žilo v Abcházii kolem 40 - 30 % etnických Abchazů a Gruzínů zde nebylo o moc méně. Aby zabránila vzpourám dala Gruzie Abcházii status autonomní republiky. Vzpoury sice ustaly, ale Abchazové s tehdejším stavem zřejmě stejně nebyli spokojeni, protože když v roce 1921 rudá armáda vpadla do Gruzie, tak Abchazové podpořili vzpourami Rudou armádu. Z Abcházie byla vytvořena tzv.: Socialistická sovětská republika Abcházie což byl nejvyšší status jakého mohla republika v rámci SSSR dosáhnout. Bohužel už v roce 1922 se k moci v SSSR dostává gruzínský rodák Josif Vissarionovič Stalin a společně s Lavrentij Pavlovič Berijou (člen vedení SSR Gruzie) začíná prosazovat další sankce vůči Abchazům. Zatím jsou to rozsáhlé čistky a zvýšený příliv Gruzínských přistěhovalců. Takže když v roce 1926 proběhlo sčítání lidu tak Abchazové už v Abcházii nejsou největším etnikem. Od roku 1897 ubylo kolem 3 000 Abchazů a naproti tomu sem přišlo 100 000 nových přistěhovalců z toho nejvíc Gruzínů zhruba 42 000.\n\nNyní zde bylo nejvíc Gruzínů (33,6%) a až za nimi byli Abchazové (27,3%). V roce 1931 Stalin Abcházii odebral status SSR a udělil jí status Autonomní SSR v rámci Gruzie. To spolu s posílením moci Beriji vedlo k likvidaci místní inteligence, kolektivizaci zemědělství, Abcházština byla zakázána, do předních míst byli dosazeni Gruzíni a kromě pokračování Gruzínské kolonizace sem začali být přesouváni i Rusové. V roce 1939 se konalo další sčítání lidu a oproti roku 1926 přibylo 110 000 obyvatel ale jenom 200 Abchazů. Překvapivě nejvíc přistěhovalců přišlo z Ruska 48 000 a Gruzínů přibylo pouze 24 000. Abchazové se stali až 3 největším etnikem. Po Stalinově smrti v roce 1953 přišel o moc i Berija a situace v Abcházii se radikálně změnila. Abcházština byla opět povolena a dokonce se v ní i vyučovalo, také se stala jedním ze tří úředních jazyků v Abcházii. I přes nevoli Gruzínů se k moci dostali místní Abchazové, kteří měli zajištěnou politickou většinu až do rozpadu SSSR. V roce 1959 tedy 6 let po Stalinově smrti proběhlo další sčítání lidu. Abchazů přibylo 5 000 ale ostatních národů dohromady 90 000 a Abchazové se stali až 4 největším etnikem po Rusech, Gruzínech a Arménech. Z celkového počtu obyvatel zabírali pouze 15,1 % zatímco nejrozšířenější Gruzíni 39,1 %. Od tohoto sčítání lidu až do roku 1989 měl demografický vývoj pořád stejný průběh (s výjimkou odchodu Rusů mezi léty 1970 - 1979). Počet obyvatel rostl (s výjimkou let 1970 - 1979) a zvyšoval se poměr etnických Abchazů a Gruzínů oproti ostatním národům. Abchazové se v roce 1970 stali třetím největším etnikem a v roce 1979 druhým. v roce 1989 žilo v Abcházii 525 061 obyvatel z toho 239 872 (45,7%) Gruzínů, 93 267 (17,8%) Abchazů, 76 541 (14,6%) Arménů a 74 913 (14,3%) Rusů.\n\nJeště před rozpadem SSSR se Abchazové snažili, aby se Abcházie stala SSR nebo aby se jako ASSR připojila k Ruské SFSR, ale to se jim nepovedlo. Naproti tomu Gruzíni začali považovat Abcházii za historickou součást Gruzie a vznikali ničím nepodložené teorie později označeny jako mylné, že Abchazové byli Gruzíni, ale vytlačili je kmeny ze severního Kavkazu (současní Abchazové). Autoři těchto teorií požadovali vyhnání Abchazů zpátky na severní Kavkaz. Po rozpadu se Abcházie stala oficiálně součástí Gruzie a začali spory mezi Gruzíni a Abchazové o status Abcházie. Gruzíni by nejraději zrušili i status autonomní republiky, ale naopak Abchazové požadovali vytvoření konfederace. Začali propukat vzpoury (Abchazové proti Gruzínům / Gruzíni proti Abchazskému vedení), nakonec situace v roce 1992 vyústila v Gruzínskou invazi do Abcházie a následnou válku. Ve válce bojovali Gruzíni proti všem ostatním národům co zde žily. Válka skončila v roce 1993 vítězstvím Abcházie. Následovaly etnické čistky a vyhánění Gruzínů. Výsledkem bylo zvrácení téměř stoletého vývoje kdy Gruzíni byli hlavním etnikem v Abcházii.\n\nZ Abcházie uteklo kolem 250 000 lidí. Většina z nich byly Gruzíni, ale utekli také téměř všichni Řekové a Ukrajinci, kolem 2/3 Rusů a asi 1/3 Arménů. Po válce se, ale někteří Gruzíni vrátili zpět do nejjižnějšího okresu Gali. Jinak se do neuznané republiky izolované od světa moc lidí nevrátilo a až do roku 2003 nikdo pořádně netušil kolik zde žije lidí. První odhad poskytl Rozvojový program OSN v roce 1998 podle kterého se počet obyvatel pohyboval od 180 000 do 220 000, ale první oficiální sčítání lidu proběhlo až v roce 2003. Podle tohoto sčítání žilo v Abcházii 214 016 obyvatel (což vlastně potvrzuje odhady OSN) z nichž 94 597 (44,2%) byli Abchazové, 44 869 (21,0%) Arméni, 44 041 (20,6%) Gruzíni a 23 420 (10,9%) Rusové. Další sčítání lidu přišlo v roce 2011 a podle tohoto sčítání žije v Abcházii 240 705 obyvatel z toho 122 069 (50,7%) Abchazů, 46 367 (19,2%) Gruzínů, 41 864 (17,4%) Arménů a 22 077 (9,1%) Rusů. Od roku 2003 do roku 2011 přibylo téměř 27 000 obyvatel a to i přes to že ubylo více než 4 500 Arménů(3000), Rusů(1300), Řeků, Ukrajinců a Estonců. Přibylo více než 27 000 Abchazů, 2 326 Gruzínů a 150 Osetinců.\n\nPodle údajů z roku 2003. Je v Abcházii nejrozšířenější pravoslavné křesťanství (60 %) za ním je Islám (16%) a potom místní pohanství (8%). Abcházie přijala křesťanství už někdy v 5. - 6. století, ale Abchazové jej nikdy plně nepřijali a místní pohanské náboženství si zde zachovalo svoje místo až do dneška. V 15. století byla Abcházie dobyta Osmanskou říší a začal se zde šířit Islám. V 19. století byla Abcházie dobyta Ruskem, což mělo za následek, že muslimské obyvatelstvo bylo vyháněno a na jeho místo přicházeli kolonisté z křesťanských národů Kavkazu (Gruzíni, Arméni a Rusové). Během existence SSSR tyto národy přečíslily domorodé Abcházce, kterých zde bylo jen kolem 17 %. Po rozpadu SSSR zde vypukla válka a spousta neabcházských obyvatel odešla. Podíl Abchazského obyvatelstva se zvedl na 40 - 50% (v roce 2003 44,2%). Je pravděpodobné, že většinu křesťanského obyvatelstva tvoří etničtí Arméni (Arménů bylo v roce 2003 20% a drtivá většina z nich jsou věřící křesťané takže jenom Arméni tvoří až 1/3 křesťanského obyvatelstva Abcházie), Gruzíni a Rusové. Mezi místními Abchazi je oproti ostatním národům více rozšířený Islám a v pohanství věří jenom etničtí Abchazové. Místní pohanské náboženství se zde udrželo už od starověku a dodnes hraje důležitou roli mezi Abchazi (Abchazští křesťané často nečtou bibli a nechodí do kostela a muslimové pijí alkohol a jí vepřové, ale většina respektuje místní náboženství), v roce 2003 se k němu přihlásilo 8% obyvatel, z nich je drtivá většina Abcházců (což znamená že mezi Abchazi se přihlásilo k pohanství něco kolem 18 % obyvatel). V Abcházii se nacházejí desítky pravoslavných kostelů, dva kláštery, pět fungujících pohanských svatyň, dvě fungující mešity, jeden katolický a luteránský kostel a jedna synagoga.\n"}
{"id": "956393", "url": "https://cs.wikipedia.org/wiki?curid=956393", "title": "Řetízková příze", "text": "Řetízková příze\n\nŘetízková příze (angl.: \"chainette yarn\") je efektní příze zhotovená ve tvaru pásku nebo hadičky ze zátažné pleteniny.\n\nPletenina se vyrábí na miniaturních okrouhlých strojích se 6 až 20 jehlami na věnci pracovního válečku. Plete se většinou ze směsí různých materiálů často barvených na způsob space dyeing nebo pokovovaných. Pásky a hadičky mívají šířku (nebo průměr) cca do 3 mm. \n\nŘetízkové příze se používají na ruční i strojní pletení, vyšívání, háčkování a splétání.\n"}
{"id": "956398", "url": "https://cs.wikipedia.org/wiki?curid=956398", "title": "Phil Mickelson", "text": "Phil Mickelson\n\nPhilip Alfred Mickelson (* 16. června 1970, San Diego, Kalifornie, USA) je americký profesionální golfista, který hraje v americké PGA Tour.\n\nJe přezdíván Lefty, protože i přesto že je pravák, odpaluje jako leváci.\n\nVítěz 5. turnajů kategorie Major (3x Masters 2004, 2006 a 2010, US PGA championship 2005 a The Open 2013)\n\nKe kariérnímu Granslamu mu chybí vyhrát US Open, kde má jiný rekord - celkem 6x skončil na US Open druhý.\n\nGolf začal hrát, když mu bylo pouhých 1,5 roku.\n\n\n"}
{"id": "956431", "url": "https://cs.wikipedia.org/wiki?curid=956431", "title": "Břetislav Hartl", "text": "Břetislav Hartl\n\nDoc. ing. Břetislav Hartl CSc. (16. ledna 1927, Olomouc – 21. listopadu 2010 Praha) byl český spisovatel, autor próz, populárně naučných publikací a pořadatel sbírky přísloví.\n\nBřetislav Hartl se narodil roku 1927 v Olomouci. Přednášel na Vysoké škole ekonomické v Praze. Zabýval se ekonomií a historií, a jejich vzájemnému působení a vývoji.\n\nNapsal několik knih různého zaměření – od naučných pohádek pro děti, přes knihy zábavné až po vědecké pro velmi úzký okruh fundovaných odborníků. Zejména poslední knize s názvem \"Prométheus\" se věnoval prakticky celý život. Neustále pátral po podkladech v archivech, literatuře atd., neustále připravovaný text vylepšoval, doplňoval, zpřesňoval. Tak vznikl obrovský soubor textů na toto téma, které ve světě nemá obdobu. Vydal jí ve vlastním nákladu v počtu cca 100 kusů. Při psaní všech knih spolupracoval s význačnými grafiky a ilustrátory, především pak s Adolfem Bornem.\n\nZemřel roku 2010 a jeho ostatky jsou uloženy v rodinném hrobě v Olomouci.\n\n\n"}
{"id": "956442", "url": "https://cs.wikipedia.org/wiki?curid=956442", "title": "Davy (kráter)", "text": "Davy (kráter)\n\nDavy je kráter nacházející se na východním okraji Mare Nubium (Moře oblaků) na přivrácené straně Měsíce. Překrývá část sousedního lávou zaplaveného většího kráteru Davy Y a jeho jihovýchodní okrajový val je zničen, místo něj se zde nachází menší satelitní kráter Davy A o průměru 15 km.\n\nDavy má průměr 35 km. Severo-severovýchodně se nachází kráter Palisa, jehož dno přechází v jihozápadní části do sousedního Davy Y. Západně v měsíčním moři leží malý kráter Kundt.\n\nJe pojmenován podle anglického chemika a vynálezce Humphry Davyho, objevitele řady chemických prvků.\n\nV zatopeném kráteru Davy Y o průměru 70 km lze nalézt pozoruhodný řetězec 23 malých kráterů v délce cca 50 km. Směřují ze středu kráteru k východo-severovýchodu, přičemž se jejich „dráha“ mírně stáčí. V roce 1974 byla 6 z nich přidělena neoficiální jména (pro účely NASA). Tato jména (viz seznam níže) byla posléze přijata Mezinárodní astronomickou unií jako oficiální.\n\nV okolí kráteru Davy se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "956443", "url": "https://cs.wikipedia.org/wiki?curid=956443", "title": "Bobby Previte", "text": "Bobby Previte\n\nBobby Previte (* 16. července 1951) je americký bubeník a hudební skladatel. Vystudoval ekonomiku na University at Buffalo, The State University of New York, kde rovněž studoval hru na perkuse. Během své kariéry spolupracoval s mnoha hudebníky, mezi které patří Tom Waits, Jamie Saft, Charlie Hunter, Gianluca Petrella, Marco Benevento nebo Wayne Horvitz. V roce 1997 nahrál improvizované album \"Euclid's Nightmare\" spolu s americkým saxofonistou a hudebním skladatelem Johnem Zornem.\n\n"}
{"id": "956447", "url": "https://cs.wikipedia.org/wiki?curid=956447", "title": "Sebastião da Silveira Cintra", "text": "Sebastião da Silveira Cintra\n\nSebastião Leme da Silveira Cintra (20. ledna 1882, Espírito Santo do Pinhal, Brazílie – 17. října 1942, Rio de Janeiro, Brazílie) byl brazilský kardinál. Od roku 1930 až do své smrti byl rovněž arcibiskupem arcidiecéze Rio de Janeiro.\n\nSebastião da Silveira Cintra studoval v semináři v São Paulu a později na Gregoriánské univerzitě v Římě. Kněžské svěcení obdržel 28. října 1904. \n\nDne 24. března 1911 byl Cintra ustanoven pomocným biskupem Arcidiecéze Rio de Janeiro. Biskupem se stal 24. června téhož roku, arcibiskupem 18. dubna 1930. O necelé tři měsíce později, 3. července, jej papež Pius XI. jmenoval kardinálem. \n\nTéhož roku v listopadu sehrál významnou roli v revoluci, díky níž se k moci dostal prezident Getúlio Vargas. Jsou mu připisovány zásluhy za záchranu života svrženého prezidenta Washingtona Luíse. Když revoluční síly obklíčily palác Guanabara, v němž se Luís nacházel, a byly připraveny na něj zaútočit, kardinál si dokázal do paláce získat přístup. Luíse pak přesvědčil, aby rezignoval, a zabránil tak krveprolití. \n\nJednou z řady událostí, jichž se účastnil jako papežský legát, bylo vysvěcení sochy Krista Spasitele v Riu de Janeiru na podzim roku 1931. Jako kardinál se účastnil konkláve v roce 1939, které zvolilo papeže Pia XII. V roce 1941 založil v Riu katolickou univerzitu. \n\nKardinál Silveira Cintra skonal na infarkt v říjnu roku 1942, ve věku 60 let. \n\n"}
{"id": "956448", "url": "https://cs.wikipedia.org/wiki?curid=956448", "title": "Hra (film, 1997)", "text": "Hra (film, 1997)\n\nHra (v originále \"The Game\") je americký mysteriózní film z roku 1997 od režiséra Davida Finchera. Film měl v Americe premiéru 12. září 1997 a v Česku měl premiéru 5. března 1998.\n\nInvestiční bankéř Nicholas Van Orton je velmi bohatý a vede osamělý život. Na čtyřicáté osmé narozeniny ho navštíví bratr Conrad a jako dárek mu dá poukázku na Hru, o které mu nic neprozradí. Vzápětí se roztáčí kolotoč velmi zvláštních událostí, které ho mají připravit o kariéru i peníze. Nakonec se probouzí kdesi v Mexiku, bez dokladů a zcela bez peněz. O svůj dosavadní život se ale chce poprat.\n\n"}
{"id": "956449", "url": "https://cs.wikipedia.org/wiki?curid=956449", "title": "Kundt (kráter)", "text": "Kundt (kráter)\n\nKundt je kráter nacházející se v severní části Mare Nubium (Moře oblaků) na přivrácené straně Měsíce. Má průměr 11 km a je pojmenován podle německého fyzika Augusta Kundta. Než jej Mezinárodní astronomická unie pojmenovala současným názvem, nesl označení Guericke C.\n\nVýchodně leží kráter Davy, západně zbytky valové roviny Guericke.\n\n"}
{"id": "956450", "url": "https://cs.wikipedia.org/wiki?curid=956450", "title": "Tolansky (kráter)", "text": "Tolansky (kráter)\n\nTolansky je impaktní kráter s plochým dnem nacházející se ve východní části Mare Cognitum (Moře poznané) na přivrácené straně Měsíce. Má průměr 13 km a je pojmenován podle britského fyzika Samuela Tolanského. Než jej Mezinárodní astronomická unie pojmenovala současným názvem, nesl označení Parry A.\n\nSeverně leží kráter Parry, Tolanského zároveň křižuje jedna z brázd sítě Rimae Parry.\n\n"}
{"id": "956453", "url": "https://cs.wikipedia.org/wiki?curid=956453", "title": "Nell Catchpole", "text": "Nell Catchpole\n\nNell Catchpole (nebo také Duchess Nell Catchpole) je britská houslistka a violistka. Studovala na Guildhall School of Music and Drama. Je dlouholetou spolupracovnicí hudebníka a hudebního producenta Briana Ena; hrála jak na jeho albech, tak i na albech, která produkoval (například alba skupiny U2 nebo Johna Calea). Během své kariéry spolupracovala s mnoha dalšími hudebníky, mezi které patří Rachid Taha, The Stranglers nebo Michael Brook. Byla rovněž členkou rockové skupiny The Lea Shores. V roce 2009 získala cenu Philipa Leverhulmea.\n\n"}
{"id": "956456", "url": "https://cs.wikipedia.org/wiki?curid=956456", "title": "Litecoin", "text": "Litecoin\n\nLitecoin je alternativní digitální měna a platební decentralizovaná P2P síť, založená na bitcoinu. Decentralizovaného konsensu o svém stavu dosahuje důkazem prací využívajícím paměťově náročnou hašovací funkci scrypt. Zkratka měny Litecoin je LTC. Tvůrcem Litecoinu je Charles Lee. Důležitá vlastnost Litecoinu je plná decentralizace – je navržen tak, aby nikdo nemohl měnu jakkoli ovlivňovat, ničit, padělat, zabavovat účty, kontrolovat peněžní toky nebo způsobovat inflaci. Neexistuje žádný centrální bod, který by mohl o síti rozhodovat. Kód Litecoinu je uvolněn jako open source .\n\nLitecoin spatřil světlo světa 7. října 2011. Jeho tvůrce Charlie Lee alias satoshilite, zaměstnanec Google, tímto vytvořením přinesl světu jeden z prvních altcoinů. Hlavním rysem Litecoinu je použití algoritmu scrypt. Tento scrypt vyvinul v roce 2009 Colin Percival z Tarsnap Inc a slouží k potlačení hardwarové náročnosti těžby. Místo toho těžba vyžaduje k výpočtu velké množství paměti. Oproti Bitcoinu je tedy možné Litecoin těžit i na slabších zařízeních a k těžbě se užívalo dlouhou dobu pouze grafických karet. \n\nJiž na podzim roku 2013 se Litecoin svezl na vlně bitcoinové mánie a jeho hodnota vystoupila na cenu skoro 50 USD. Jenže krach nejznámější bitcoinové burzy Mt. Gox na konci února 2014 srazil i jeho cenu. \n\nDalší problém přišel v průběhu roku 2014, kdy firma KnCMiner vstoupila na trh s ASIC scrypt LTC minerem Titan. Skokově narostla výpočetní síla v síti a těžaři s grafickými kartami byli ze dne na den znevýhodněni. Vývojáři tomuto kroku nezabránili ze strachu před možným hard forkem, a kvůli tomu ztratil Litecoin spoustu drobných těžařů, přestal být \"demokratickou měnou\". Celé situaci nepřidal ani sám tvůrce Charlie Lee, který v prosinci roku 2014 prohlásil, že Litecoin nepotřebuje žádný další vývoj. Cena se několik týdnu poté propadla o více než 60 %. Dosáhla historického minima cca 1,3 USD. \n\nK zázračnému vzkříšení Litecoinu došlo až 6. ledna roku 2017. Chalie Lee tehdy zveřejnil svou vizi SegWitu a Lightning Networks na Bitcoinu a Litecoinu. Představil SegWit nejen jako nástroj pro vyšší transakční kapacitu, ale také jako opravu známé chyby kryptoměn, maleability transakcí. Právě tato chyba mohla podle Marka Karpelese za pád burzy Mt. Gox a byla hlavní překážkou v rozvoji transakčních kanálů známých jako Lightning Network. Lighting Network nepřináší jen vyšší kapacity, ale také možnost provázat blockchainy různých kryptoměn pomocí tzv. atomic swaps – decentralizované směny různých kryptoměn na úrovni uživatelů, tj. bez nutnosti třetích stran. \n\nPočátkem května 2017 byl v síti Litecoinu SegWit aktivován, což mělo za následek vzrůst burzovní hodnoty Litecoinu na 38 USD. Litecoin se znovu vrátil na výsluní mezi kryptoměny.\n\nOd února 2018 s ním lze platit mimo jiné v českém internetovém obchodě Alza.cz, jeho výhodou jsou v porovnání s bitcoinem nižší transakční poplatky.\n\n\nAlgoritmus scrypt, který používá Litecoin pro těžbu, byl stejně jako bitcoinový algoritmus \"prolomen\" specializovanými počítači (ASIC) určenými na těžbu digitálních měn. V okamžiku, kdy se objevily specializované obvody ASIC pro těžení nových Litecoinů, schopné počítat 50 milionů hašů za sekundu, a kvůli odmítnutí vývojářů přejít na jiný algoritmus jeho výpočtu podle Marka Palatinuse přestal mít litecoin smysl.\n\nLitecoin je až třetí nejstarší kryptoměnou využívající scrypt, ale předchozí dvě kryptoměny využívající scrypt (Tenebrix a Fairbrix) zanikly krátce po svém vzniku. Mnoho alternativních digitálních měn používá scrypt algoritmus pro těžbu, Litecoin tak ovlivnil celou další generaci nových alternativních coinů jako Darkcoin, Dogecoin a další.\n\nLitecoiny lze koupit (nebo prodat) těmito hlavními způsoby:\n\n\n"}
{"id": "956457", "url": "https://cs.wikipedia.org/wiki?curid=956457", "title": "Valley Mills (Texas)", "text": "Valley Mills (Texas)\n\nValley Mills je město v okrese Bosque County a McLennan County ve státě Texas ve Spojených státech amerických. V roce 2010 zde žilo 1 203 obyvatel. S celkovou rozlohou 1,8 km² byla hustota zalidnění 670 obyvatel na km².\n\n"}
{"id": "956458", "url": "https://cs.wikipedia.org/wiki?curid=956458", "title": "Kristina Fialová", "text": "Kristina Fialová\n\nKristina Fialová (* 1987, Brno) je česká sólová violistka. Koncertuje po celém světě a je laureátkou řady mezinárodních hudebních soutěží. Je dcerou dirigenta Petra Fialy. \n\nPo absolvování brněnské konzervatoře u prof. Miroslava Kováře, pokračovala ve studiích na Královské dánské hudební akademii v Kodani u prof. Tima Frederiksona a Larse Anderse Tomtera, dále na Vysoké škole hudební Carla Marii von Webera v Drážďanech u prof. Vladimíra Bukače a studium na Akademii múzických umění v Praze u prof. Jana Pěrušky zakončila titulem Ph.D. Své umění dále zdokonalovala pod vedením mnoha sólistů a pedagogů (Leif Ove Andsnes, Tatjana Masurenko, Wolfram Christ, Sheila Browne, Jerry Horner, Helen Callus, Charles Avsharian, Václav Hudeček nebo Siegfried Frühlinger).\n\nSólově spolupracuje s předními českými i zahraničními orchestry (Copenhagen philharmonic, Aarhus Symphony Orchestra, Pražská komorní filharmonie, Český národní symfonický orchestr, Janáčkova filharmonie Ostrava, Komorní filharmonie Pardubice, Filharmonie Brno, Plzeňská filharmonie, Elbland Philharmonie, Moravská filharmonie Olomouc, Zabrze Philharmonics, Slovenský komorní orchestr Bohdana Warchala, Filharmonie Bohuslava Martinů, Čeští komorní sólisté) či pod taktovkou dirigentů jako Krzysztof Penderecki, Libor Pešek, Case Scaglione, Charles Olivieri-Munroe, Rafael Payare, Fao Tan, Tomáš Brauner, Stanislav Vavřínek, Arild Remmereit či Stanislaw Chrzanovski). \n\nV oblasti komorní hudby spolupracuje s řadou výjimečných interpretů (Radovan Vladkovič, Sophia Jaffé, Ivan Ženatý, Václav Hudeček, Igor Ardašev, Martin Kasík, Jitka Čechová , Atos trio, Petr Nouzovský, Adam Skoumal, Alexander Gilman či Kociánovo kvarteto).\n\nPředstavila ve většině států Evropy, v Africe, Asii, USA a jižní Americe. Z jejích festivalových vystoupení jmenujme Prague Proms, MHF Leoše Janáčka, Smetanovské dny, Svátky hudby v Praze, Pražské premiéry, Copenhagen Summer Festival, Janáčkův Máj, Jihočeský komorní festival, Mahlerova Jihlava, Kulturtage Dresden, Festival Internacional de Santander, Bergen International Festival, Tallin Chamber music Festival či Vesna v Rossii . V roce 2012 sólově debutovala na nejslavnějším dánském festivalu Tivoli festival v Kodani, významné je také její sólové vystoupení v Tonhalle v Curychu v roce 2014. V květnu 2015 se představila MHF Pražské Jaro se samostatným recitálem. \n\nVedla mistrovské kurzy New Yorku, Dellawaru, Kodani, Limě, Šanghaji, Chongpingu a Tsingtao. \n\nJe zakladatelkou Mezinárodní violové soutěže Oskara Nedbala v Praze a ředitelkou Jihočeského komorního festivalu.\n\nHraje na italskou violu „Carlo Antonio Testore - Contrada 1745“. Jako jediný český umělec patří mezi Pirastro artists a hraje výhradně na struny této značky.\n\nKristina Fialová je laureátkou mezinárodních soutěží – \"Talents for Europe, Soutěž konzervatoří, ACT London, Beethovenův Hradec, Forbest Competition, Alexander and Buono International String Competition, Val Tidone Competition, Danish soloist competition, Johannes Brahms competition\". V září 2013 se stala absolutní vítězkou Mezinárodní violové soutěže Michała Spisaka v polských Katovicích. \n\nKristina Fialová je od roku 2016 ambasadorkou Nadačního fondu Impuls, který se stará o nemocné s roztroušenou sklerózou. Každoročně pořádají benefiční koncert, jejichž výtěžek financuje psychoterapii pro pacienty a jejich rodiny.\n\nFialová pravidelně natáčí pro Český a Dánský rozhlas. Natočila 9 CD pro české nahrávací společnosti Supraphon, ArcoDiva a Sound trust a dánskou nahrávací společnost DACAPO.\n\n\n\n"}
{"id": "956460", "url": "https://cs.wikipedia.org/wiki?curid=956460", "title": "Balzerova kaple", "text": "Balzerova kaple\n\nBalzerova kaple (), také kaple Bolestné Matky Boží, stojí na malém návrší v dolních Mikulášovicích v bezprostřední blízkosti železniční trati Rumburk – Panský – Mikulášovice. Z původní stavby postavené roku 1724 se zachovaly jen zbytky obvodového zdiva. K její obnově došlo v roce 2012. Je v majetku města a není památkově chráněna.\n\nNevelkou kapli zasvěcenou Bolestné Matce Boží nechal postavit roku 1724 domkář a forman Johann Ließner, člen místního náboženského „Bratrstva Bolestné Matky Boží pod černým škapulířem“. Pozemek pod kaplí patřil jeho bratrovi Balzeru (Balthasaru) Ließnerovi, podle kterého byla také pojmenována. Stavitelem kaple se pravděpodobně stal lipovský hraběcí stavitel Zacharias Hoffmann (1678–1754). Je jednou z nejstarších staveb v Mikulášovicích. Majitelé statku byli povinni kapli na věčné časy udržovat z uloženého kapitálu 10 rýnských zlatých. Roku 1728 složil Johann Ließner dalších 20 rýnských zlatých, z jejichž výnosu byly hrazeny náklady na prodloužení procesí až ke kapli. To se konalo jednou ročně během křížových dnů a mělo za úkol vyprosit pro dolní Mikulášovice dobrou úrodu a příznivé počasí.\n\nKaple byla v původní podobě udržována až do druhé světové války. Voglovi, poslední majitelé hospodářství, byli po válce vysídleni a statek byl brzy demolován. O kapli se nikdo nestaral, ta proto pustla a přišla o vnitřní vybavení. Postupným chátráním a přičiněním lidského faktoru stavba téměř zanikla; na počátku 21. století z ní zůstala jen hromádka suti a malá část obvodového zdiva.\n\nZáchrana kaple přišla roku 2012. Za podpory Občanského sdružení Drobné památky severních Čech, Nadace Via a města Mikulášovice prošla Balzerova kaple kompletní rekonstrukcí za použití dochovaných architektonických detailů. Projekt obnovy kaple stál 75 000,- Kč. Opětovné žehnání kaple provedl 10. listopadu 2012 mikulášovický administrátor R. D. Jacek Kotisz. Stavba je ve vlastnictví města Mikulášovice a není památkově chráněná. Je využívána pouze příležitostně, zejména během novény k Duchu svatému.\n\nBalzerova kaple je nevelká výklenková kaple přibližně čtvercového půdorysu. Nemá žádná okna (původně měla malé okénko na východní straně), zdivo je převážně kamenné, omítnuté. Střecha je krytá pálenými taškami, původní krytinou byla břidlice. V průčelí kaple je výrazný trojúhelníkový štít. Interiér kaple tvoří, krom malého kamenného oltáře, obraz Panny Marie a dřevěný kříž s mosazným Kristem, které věnovali majitelé blízké restaurace \"U Baby Jagy\". Po obou stranách kaple stojí vzrostlé lípy malolisté. Přístup zajišťují jednoduché kamenné schody, které vedou k téměř zaniklé původní přístupové cestě.\n\n\n"}
{"id": "956461", "url": "https://cs.wikipedia.org/wiki?curid=956461", "title": "Emil Kolkus", "text": "Emil Kolkus\n\nEmil Kolkus (* 9. května 1952 Jasenica) je bývalý slovenský fotbalista, záložník.\n\nZačínal v Jasenici, jako dorostenec přišel do ZVL Považská Bystrica, kde hrál i dva roky před vojnou za A-tým. V československé lize hrál za Duklu Banská Bystrica. V lize nastoupil ve 147 utkáních a dal 23 gólů. Za olympijskou reprezentaci nastoupil v 1 utkání.\n\n\n"}
{"id": "956462", "url": "https://cs.wikipedia.org/wiki?curid=956462", "title": "Television", "text": "Television\n\nTelevision může být:\n\n"}
{"id": "956465", "url": "https://cs.wikipedia.org/wiki?curid=956465", "title": "Holka s prknem", "text": "Holka s prknem\n\nHolka s prknem (v originále \"Chalet Girl\") je romantická komedie z roku 2011 od režiséra Phila Trailla. Film měl ve Velké Británii premiéru 16. března 2011. \nFilm vypráví o mladé dívce jménem Kim, které při autonehodě zemřela matka, když jeli z jejího skateboardového závodu. Její otec hledá práci a tak je vše na Kim, která pracuje jako uklízečka v obchodě s hamburgery. Jednoho dne dostane Kim skvělou nabídku stát se horskou holkou v Alpách. Ze začátku je Kim zmatená z tak luxusního života a pořádně ani neví co tam vlastně dělá, ale poté nachází zálibu ve snowboardingu a ukáže se, že je vážně talent. Kim má možnost zúčastnit se velkého závodu, ve kterém by nejen mohla vyhrát mnoho peněz, ale také by se mohla stát šampionkou. I přes pár nepříjemností Kim závod vyhrává. \n\n"}
{"id": "956470", "url": "https://cs.wikipedia.org/wiki?curid=956470", "title": "Pietro Rava", "text": "Pietro Rava\n\nPietro Rava (21. ledna 1916, Cassine – 5. listopadu 2006, Turín) byl italský fotbalista. Hrával na pozici obránce.\n\nS italskou reprezentací vyhrál mistrovství světa ve Francii roku 1938. Na tomto šampionátu byl federací FIFA zařazen i do all-stars týmu. Zlatou medaili získal i na fotbalovém turnaji olympijských her v Berlíně roku 1936. Celkem za národní tým odehrál 30 utkání.\n\nS Juventusem Turín se stal dvakrát mistrem Itálie (1941/42, 1949/50) a dvakrát v jeho dresu vybojoval italský pohár (1937/38, 1941/42).\n\n"}
{"id": "956471", "url": "https://cs.wikipedia.org/wiki?curid=956471", "title": "Stan Tracey", "text": "Stan Tracey\n\nStan Tracey CBE (rodným jménem Stanley William Tracey; 30. prosince 1926 − 6. prosince 2013) byl britský jazzový klavírista, otec jazzového bubeníka Clarka Traceyho. Nejprve hrál na akordeon a později se věnoval divadlu. Počátkem padesátých let odehrál britské turné s Cabem Callowayem. V roce 1994 vydal na značce Blue Note Records album \"Portraits Plus\", které získalo řadu ocenění. Během své kariéry spolupracoval s mnoha hudebníky, mezi které patří Ronnie Scott, Tony Crombie, Ted Heath, Art Themen nebo Dizzy Reece. Zemřel na rakovinu ve svých šestaosmdesáti letech.\n\n"}
{"id": "956473", "url": "https://cs.wikipedia.org/wiki?curid=956473", "title": "Svébořický Špičák", "text": "Svébořický Špičák\n\nSvébořický Špičák (, 425 m n. m.) je vrch v okrese Česká Lípa Libereckého kraje. Leží asi 5,5 km jjv. od obce Hamr na Jezeře, na katastrálním území Svébořice v oboře Židlov, v bývalém vojenském prostoru Ralsko.\n\nNa společné žíle se Svébořickým Špičákem leží 1,1 km severovýchodně jiný podobný vrch, Lanův kopec a 1,1 km zsz. vrch Brada.\n\nGeomorfologicky vrch náleží do celku Ralská pahorkatina, podcelku Zákupská pahorkatina, okrsku Kotelská vrchovina, podokrsku Zábrdská vrchovina a Náhlovské části.\n\nAutomobilem je možné se nejblíže dopravit do bývalých Svébořic. Kolem východní strany vrchu, již v oboře Židlov, vede silnice (Zbynsko – rozcestí \"Dědkův odpočinek\"), po níž se dá přijet na kole. Vrch je však uvnitř klidové zóny obory (možnost setkání s divokými zubry), takže místo je patrně oficiálně nepřístupné.\n"}
{"id": "956475", "url": "https://cs.wikipedia.org/wiki?curid=956475", "title": "Španglicky snadno a rychle", "text": "Španglicky snadno a rychle\n\nŠpanglicky snadno a rychle (v anglickém originále Spanglish) je americká filmová komedie z roku 2004 od režiséra Jamese L. Brookse. Film měl v USA premiéru 17. prosince 2004. Přestože hodnocení filmů se lišila, vydělal snímek \"Španglicky snadno a rychle\" 55 milionů $, tedy přibližně 1, 4 miliardy Kč. Samotný rozpočet filmu ale nepřesáhl ani 80 milionů. V tomto filmu se prosadila především herečka Paz Vega. \n\nDospívající Cristina Morenová (Aimee Garcii) studuje na Princetonské univerzitě a jako námět pro svoji esej použije vyprávění z jejího dětství. Právě do doby jejího dětství je zasazen celý film, jehož hlavní hrdinkou je Cristinina matka Flor (Paz Vega).\n\nFlor Morenová je chudá mexická svobodná matka, která se přestěhuje do Spojených států, aby našla lepší život pro ni a její dceru dvanáctiletou Cristinu (Shelbie Bruce). Flor získá byt v mexické čtvrti a přijme dvě zaměstnání. Když je ale obě nezvládá, její bratranec ji vezme na pohovor na chůvu do rodiny Claskyových. Rodina Claskyových se skládá z pěti členů: nejmladšího syna George, starší dcery Bernice, babičky Evelyn a rodičů Johna a Deborah. Přestože se ze začátku zdají jako idylická rodina, na povrch vyplouvají nepříjemná fakta: Bernice propadá na škole z dějepisu a špatně vychází s matkou, která se nesmířila s tím, že její dcera nemá postavu modelky, Evelyn, matka Deborah, je nervózní alkoholička a samotná Deborah má milence.\n\nDo této rodiny přichází Flor jako chůva, která ale neumí anglicky. Spřátelí se hlavně s Bernice, ale snaží se najít si cestu i k ostatním členům rodiny. Když přijde léto, rodina se rozhodne odjet na letní sídlo k moři a přes počáteční odmítání Flor ji berou s sebou. Ta ale musí vzít i dceru Cristinu, nejen proto, že nemůže sama zůstat doma, ale i jako příležitostnou překladatelku. Deborah k Cristine rychle přilne a vidí v ní krásnou a inteligentní dceru, jako sama nemá. Začne jí dávat přednost před Bernice a kupuje Cristine drahé věci. John zadá dětem za úkol hledání barevných sklíček na pláži moře, přičemž za každé sklíčko dostávají několik dolarů. Po tom, co Cristina \"vyhraje\" 640 $, Flor se s pohádá s Johnem a vše co říká, překládá sama její dcera. Přestože původně se chystá ihned odjet, nakonec zůstává a aby nemusela dále dceru využívat k překladu, sama se začne učit anglicky.\n\nV té době John rozšiřuje svoji restauraci a mrzí ho, že jeho restaurace již není obyčejnou městskou záležitostí ale restaurací s popularitou takovou, že na několik měsíců dopředu nejsou volné stoly. Deborah si najde milence, realitního makléře, a bez vědomí Flor zapíše Cristinu na vybranou soukromou školu. Flor si ale myslí, že tím její dcera ztratí své mexické kořeny a lidské hodnoty. Nabývá pocitu, že Deborah překračuje hranice a své námitky vytýká hlavně Johnovi. I přesto, jak je jí to nepříjemné, povolí Cristině soukromou školu a s Deborah se usmíří.\n\nLéto zakrátko končí a Flořina dcera a Bernice se chystají na první den v nové škole, Svoji novou kamarádku ale nepřivede do svého domova, ale do domova Claskyových. Deborah se snaží Cristinu krýt, aby s ní mohla strávit co nejvíce času. Evelyn, která začala abstinovat, si jako jediná všimne poměru Deborah s realitním makléřem a vytýká jí, že se nevěnuje rodině a především manželovi Johnovi. Krátce po hádce s matkou se nakonec Deborah rozhodne Johnovi se se vším přiznat a prosí ho, aby jí odpustil. Ten ve stresu autem odjede do města, kde potká Flor a pozve ji do své restaurace. Přestože se zdá, že se John s pohlednou Mexičankou dá dohromady a Flor se mu vyzná ze svých citů, zároveň má z případné aférky strach a odmítá ho. Krátce nato jako chůva u Claskyových skončí a zpřetrhá veškeré vztahy Deborah a Cristiny, zakáže jí i studium na soukromé škole. Tu ztráta přítelkyně Deborah mrzí a po celé ulici křičí, že svoji matku nenávidí. Nakonec se ale při cestě domů autobusem usmíří.\n\nNa konci celého vyprávění Cristina vysvětluje, že její život se zakládá na jednoduchém faktu, že je dcerou své matky.\n\n\n"}
{"id": "956476", "url": "https://cs.wikipedia.org/wiki?curid=956476", "title": "Alfredo Foni", "text": "Alfredo Foni\n\nAlfredo Foni (20. leden 1911, Udine – 28. leden 1985, Lugano) byl italský fotbalista. Hrával na pozici obránce.\n\nS italskou reprezentací vyhrál mistrovství světa ve Francii roku 1938. Na tomto šampionátu byl federací FIFA zařazen i do all-stars týmu. Zlatou medaili získal i na fotbalovém turnaji olympijských her v Berlíně roku 1936. Celkem za národní tým odehrál 23 utkání.\n\nS Juventusem Turín se stal dvakrát mistrem Itálie (1934/35, 1941/42) a dvakrát v jeho dresu vybojoval italský pohár (1937/38, 1941/42).\n\n"}
{"id": "956479", "url": "https://cs.wikipedia.org/wiki?curid=956479", "title": "Ugo Locatelli", "text": "Ugo Locatelli\n\nUgo Locatelli (5. února 1916, Toscolano-Maderno – 28. května 1993, Turín) byl italský fotbalista. Hrával na pozici záložníka.\n\nS italskou reprezentací vyhrál mistrovství světa ve Francii roku 1938. Na tomto šampionátu byl federací FIFA zařazen i do all-stars týmu. Zlatou medaili získal i na fotbalovém turnaji olympijských her v Berlíně roku 1936. Celkem za národní tým odehrál 22 utkání.\n\nTřikrát se stal mistrem Itálie, dvakrát s Ambrosianou (Interem) Milán (1937/38, 1939/40), jednou s Juventusem Turín (1941/42). Dvakrát vybojoval italský pohár, s Ambrosianou (1938/39) i Juventusem (1941/42).\n"}
{"id": "956481", "url": "https://cs.wikipedia.org/wiki?curid=956481", "title": "Anouk Aimée", "text": "Anouk Aimée\n\nAnouk Aimée, rodným jménem Françoise Judith Sorya Dreyfus (* 27. dubna 1932 Paříž) je francouzská filmová a divadelní herečka, držitelka několika filmových cen, známá především svou krásou a rolemi ve filmech \"Sladký život\" a \"Muž a žena\".\n\nNarodila se v Paříži, jejími rodiči byli herci Henri Murray (rozený Dreyfus) a Geneviève Sorya (rozená Durandová). Její otec byl Žid a matka byla katolička, ona sama byla vychovávána v katolické víře ale jako dospělá konvertovala k judaismu.\n\nJako mladá studovala na \"École de la rue Milton\" v Paříži a na několika dalších školách, v marseillské opeře se učila tanci a v Londýně se věnovala divadlu. V roce 1946 jako čtrnáctiletá debutovala ve filmu. O tři roky později přijala své umělecké jméno, které pro ní navrhl Jacques Prévert při psaní scénáře k filmu \"Milenci z Verony\" (1949). Slůvko „Aimée“ znamená ve francouzštině „milovaný“.\nV padesátých letech 20. století se nejdřív objevila v několika méně známých filmech, pak natočila společně s Gérardem Philipem snímek \"Pod pokličkou\" (1957), adaptaci stejnojmenného románu Ěmila Zoly a film \"Milenci z Montparnassu\" (1958) o tragickém životě italského malíře Amedea Modiglianiho.\n\nV šedesátých letech se objevila v řadě významných filmů známých režisérů (včetně mnoha italských titulů), například v slavném Felliniho snímku \"Sladký život\" (1960), ve filmu \"Lola\" (1961) od Jacquesa Demyho, dalším Felliniho snímku \"8 a půl\" (1963) nebo v \"Justine\" (1969) režiséra George Cukora. Vůbec největším úspěchem byla ale hlavní role v mezinárodně úspěšném filmu \"Muž a žena\" (1966), do které jí doporučil Jean-Louis Trintignant a za který získala Zlatý glóbus a cenu Britské akademie filmového a televizního umění.\n\nPo roce 1969 měla několikaletou hereckou přestávku a na konci sedmdesátých let i v následující dekádě se na plátně objevovala sporadičtěji. V tomto období hrála například ve filmové mozaice \"Ať žije život\" (1984) režiséra Clauda Leloucha nebo v jeho snímku \"Muž a žena po 20 letech\" (1986), pokračování dřívějšího filmu. V devadesátých letech začala hrát rovněž v televizních snímcích.\n\nV roce 2002 obdržela Čestného Césara, o rok později čestného Zlatého medvěda na Berlínském filmovém festivalu a v roce 2010 jí byla udělena čestná ruská národní filmová cena Zlatý orel.\n\nByla celkem čtyřikrát vdaná, nejdřív s Edouardem Zimmermannem (únor 1949 – říjen 1950), pak s filmovým režisérem Nicom Papatakisem (srpen 1951 – říjen 1955), jejím třetím mužem byl herec a filmový producent Pierre Barouh (duben 1966 – březen 1969) a posledním herec Albert Finney (srpen 1970 – červen 1978). Z manželství s Papatakisem se narodila dcera Manuela Papatakis (*1951).\n\n\n\n"}
{"id": "956490", "url": "https://cs.wikipedia.org/wiki?curid=956490", "title": "Fürleova kaple", "text": "Fürleova kaple\n\nKaple Andělů strážných (), nazývaná též kaple Otce chudých (\"Armenvater Kapelle\"), je novogotická sakrální stavba stojící v Mikulášovicích vedle bývalé Nemocnice korunního prince Rudolfa (čp. 730). Byla postavena v roce 1900 a nahradila tak svou barokní předchůdkyni zvanou Fürleova či Fürleho kaple (\"Fürlen Kapelle\").\n\nVýstavba Fürleho kaple (\"Fürlen Kapelle\") souvisí s místní mariánskou úctou a se založením Bratrstva Bolestné Matky Boží pod černým škapulířem v roce 1717. Jeho člen Jacob Fürle, bohatý statkář, obchodník a první rychtář nově založené vsi Tomášov, dal v roce 1733 postavit západně od kostela svatého Mikuláše u polní cesty zvané Kostelní stezka malou kapli se zasvěcením Panně Marii Pomocné. Ve druhé polovině 19. století se začalo okolí kaple měnit; přibyly nové domy a roku 1876 vyrostla přímo za kaplí novostavba Nemocnice Korunního prince Rudolfa (čp. 730). Na konci 19. století byla již malá barokní kaple ve špatném stavu, a proto byla roku 1899 stržena.\n\nV souvislosti s demolicí původní kaple se již připravovala stavba nové o 30 metrů blíže ke kostelu. Výstavbu financoval Johann Ditrich ze statku čp. 561 (zbořen po druhé světové válce). Podstatně větší novogotická kaple byla dokončena na jaře roku 1900, kdy ji slavnostně požehnal místní děkan Franz Winkler (ve službě 1873–1905). Zasvěcena byla Andělům strážným, podle jejího zakladatele byla však pomístně nazývána kaple Otce chudých (\"Armenvater Kapelle\"). V dalších letech se o ni starali Dittrichovi potomci, v poválečném období pak rodina Kühnelových, a to až do 70. let 20. století. Devastace kaple začala poté v souvislosti se zřízením internátu pro pracovníky ze socialistických zemí v budově bývalé nemocnice. Postupně přišla o vnitřní vybavení, okenní výplně a až do počátku 21. století chátrala. V první dekádě 21. století byla stavba opatřena novou střechou, v letech 2011–2014 následovala celková rekonstrukce: roku 2011 byly osazeny nové dveře a nová okna, rekonstrukce vnitřních i vnějších omítek proběhla následně roku 2014. V roce 2018 získala kaple nový obraz s motivem Andělů strážných od Tomáše Bodora.\n\nKaple je v majetku města Mikulášovice a není památkově chráněna. Pravidelné pobožnosti se zde neslouží, využívána je zpravidla třikrát do roka, a to během novény k Duchu svatému, zastavuje zde procesí během svátku Těla a Krve Páně a slouží se zde pobožnost či mše svatá na svátek Andělů strážných (2. října).\n\nPůvodní barokní kaplička byla kamenná s šindelovou střechou. Uvnitř stál malý dřevěný oltář s obrazem Panny Marie Pomocné, který doplňoval tucet dalších bezcenných obrazů. Současná novogotická kaple je cihlová, postavená na obdélném půdorysu s půlkruhově zakončeným presbytářem bez oken. Střechu zdobí úzký vysoký sanktusník krytý plechem. Na západní a východní straně kaple jsou umístěna zdvojená okna s lomeným obloukem zdobená ornamenty. Tři kamenné schody vedou k masivním dřevěným dveřím, rovněž zakončeným lomeným obloukem, které jsou vsazeny do omítnutého, ornamenty zdobeného portálu. Podlaha je dlážděná šedožlutými dlaždicemi v šachovnicovém vzoru. Zdi a strop kaple zdobily původně malby s motivy Andělů strážných a archandělů. Původní oltář a lavice se nedochovaly.\n\n\n"}
{"id": "956494", "url": "https://cs.wikipedia.org/wiki?curid=956494", "title": "Rožyšče", "text": "Rožyšče\n\nRožyšče (; ; ) je město ve Volyňské oblasti na Ukrajině. Leží na řece Styr zhruba dvacet kilometrů severně od Lucku, správního střediska celé oblasti, směrem na Kovel. V Rožyšči žije obyvatel.\n\n"}
{"id": "956496", "url": "https://cs.wikipedia.org/wiki?curid=956496", "title": "Rožec nízký", "text": "Rožec nízký\n\nRožec nízký (\"Cerastium pumilum\") je bíle kvetoucí, nenápadná, přízemní bylina, jednoletý nebo ozimý druh rodu rožec.\n\nTento středomořsko-subatlantský druh je v Evropě rozšířen od Britských ostrovů a jihu Skandinávského poloostrova směrem na jih a jihovýchod Evropy. Přesný rozsah areálu není dosud znám, doteď byl druh determinován převážně na základě nesprávných rozpoznávacích znaků. V nejbližších zemích prokazatelně roste na Slovensku, Ukrajině, v Rakousku, Maďarsku a Rumunsku. Na území České republiky vyrůstá především ve středních a severozápadních Čechách a na jihu Moravy.\n\nRoste v nížinách a pahorkatinách na bazických vápencových, čedičových nebo hadcových substrátech, zásaditých spraších a nánosech říčních štěrků a písků. Je vázán především na výslunná a suchá místa, jako jsou stepní louky, kamenité stráně s křovinami a sutinami, někdy bere zavděk i stanovišti antropogenního charakteru.\n\nJednoletá, pouze do 20 cm vysoká rostlina s lodyhou přímou nebo vystoupavou vyrůstající jednotlivě nebo se již od báze větvící do trsu 2 až 9. Lodyha je tmavozelená neb u báze načervenalá a je porostlá žláznatými i nežláznatými chlupy. Listy přezimující přízemní růžice (jen v případě že semeno vyklíčilo již na podzim) bývají elipsovitého tvaru, ve spodní polovině jsou zúžené do řapíku, na rubu jsou holé a na líci řídce chlupaté, v době kvetení již usychají. Vstřícné lodyžní listy dlouhé 5 až 15 mm a široké 2 až 7 mm jsou barvy tmavě zelené a na vrcholu mívají červenavou špičku, z obou stran bývají porostlé chlupy.\n\nHorní strana listenů je obvykle lysá a lesklá, někdy i chlupatá. Listeny spodních květů jsou elipsovité či vejčité a obvykle nemívají na vrcholu blanitý lem nebo jen velmi úzký. Vidlanovité květenství s hustě chlupatými větvemi je tvořeno 3 až 18 pětičetnými bílými květy. Jejich stopky, 1,5 až 2,5krát delší než kalich, jsou při kvetení vzpřímené a v době plodů svěšené. Kopinaté, ostře zakončené kališní lístky s blanitým lemem v horní části bývají dlouhé 5 až 6 mm a jsou na vnější straně porostlé žláznatými chlupy nepřesahující vrchol kalichu. Obvejčité bílé korunní lístky jsou na vrcholu hluboce dvoulaločné se zářezem hlubokým někdy až 40 % jejich délky. Bývají o málo delší než kališní a jsou lysé. V květu je nejčastěji 6 (někdy 5 až 10) tyčinek a pět čnělek. Kvetou v dubnu až květnu, občas ještě i v červnu. Ploidie je 2n = 12x = 108.\n\nPlodem jsou slabě se zužující válcovité tobolky, dlouhé okolo 8 mm a nahoře široké průměrně 2 mm. Jsou rovné nebo mírně vzhůru zakřivené a slabě z boku zploštěné, pukají na vrcholu 10 zuby. Obsahují tmavohnědá, okrouhlá, mírně zploštělá semena velká asi 0,6 mm s drsným povrchem. Rozmnožuje se výhradně semeny která po uzrání klíčí buď ještě téhož roku, a pak zimu přečkávají ve formě listové růžice, nebo až dalším rokem z jara.\n\nRožci nízkému je velmi podobný rožec lepkavý který s ním bývá často zaměňován nebo do jehož druhu byl v širším pojetí \"Cerastium pumilum\" s. l. i řazen. V současnosti se prosazuje, že rožec lepkavý patří do skupiny podobných druhů rožce nízkého, do \"Cerastium pumilum\" agg. Přestože rostou i na stejných stanovištích vzájemně se nekříží.\n\nPosledním výzkumem byly stanoveny tyto diferencující znaky:\n\nPo prozkoumání četnosti výskytu byl rožec nízký \"Červeným seznamem cévnatých rostlin České republiky z roku 2012\" zařazen do kategorie ohrožených druhů (C3).\n\n\n \n"}
{"id": "956500", "url": "https://cs.wikipedia.org/wiki?curid=956500", "title": "Zkus mě rozesmát", "text": "Zkus mě rozesmát\n\nZkus mě rozesmát (v anglickém originále Just Go with It) je americká romantická komedie z roku 2011 od režiséra Dennise Dugana. Film měl v Americe premiéru 8. února 2011 a v Česku měl premiéru 14. dubna 2011. \n\n"}
{"id": "956501", "url": "https://cs.wikipedia.org/wiki?curid=956501", "title": "Daniel Gürschner", "text": "Daniel Gürschner\n\nDaniel Gürschner, (* 27. únor 1973 Altdöbern, Německá demokratická republika) je bývalý reprezentant Německa v judu.\n\nJudista s tanzanskými kořeny se po zisku titulu juniorského mistra Evropy v roce 1993 jen složitě prosazoval do seniorské reprezentace. V jeho polotěžké váze totiž sváděli tvrdé nominační souboje Axel Lobenstein a Detlef Knorrek. Oba ukončili aktivní kariéru po roce 1996 a příležitost, kterou mu následně trenéři dali dokázal využít. Nikdy však nepatřil k absolutní světové špičce. Jeho síla byla především v schopnosti nevzdat zápas, který se vyvíjel v jeho neprospěch.\n\nV roce 2000 se účastnil olympijských her v Sydney. Jako adept na jednu z medailí prohrál v prvním kole s Brazilcem Sabinem. Od poloviny zápasu prohrával na juko, aby se v závěrečných sekundách, po bezhlavém útoku, nechal kontrovat na ippon.\n\nV dalších letech ho postupně z reprezentace vytlačil Michael Jurack. Po konci sportovní kariéry v roce 2006 zůstal u juda jako trenér.\n\n"}
{"id": "956502", "url": "https://cs.wikipedia.org/wiki?curid=956502", "title": "Jedlina (Lesná)", "text": "Jedlina (Lesná)\n\nJedlina (do roku 1948 \"Nový Losimtál\", ) je zaniklá vesnice, po níž je pojmenováno současné katastrální území. Úředně zanikla roku 1974, ačkoliv většina stavení zanikla již v 50. letech při budování hraničního pásma. V obci se nacházel mimo jiné kostel, škola a také unikátní budova – Güntnerův pavilon – špitál (tato budova patřila k těm, co v obci stály nejdéle). Poslední domy v obci využívali vojáci. Na zaniklou obec, kde v 93 domech žilo 530 obyvatel (roku 1930), dnes upozorňuje hřbitov v severní části obce a místy patrné základy domů, včetně kostela a špitálu. Nedaleko zaniklé obce se nachází národní přírodní památka Na požárech a v katastrálním území leží také přírodní rezervace Farské bažiny. Celá oblast bývalé vsi leží v Chráněné krajinné oblasti Český Les.\n\n"}
{"id": "956505", "url": "https://cs.wikipedia.org/wiki?curid=956505", "title": "Hlízola", "text": "Hlízola\n\nHlízola (\"Apios\") je rod rostlin z čeledi bobovité (\"Fabaceae\"). Jsou to vytrvalé popínavé byliny s podzemními hlízami, zpeřenými listy a motýlovitými květy. Vyskytují se v počtu 8 druhů v Severní Americe a východní Asii. Hlízola nachová (\"Apios americana\") je prastará kulturní rostlina severoamerických Indiánů a ceněná planě rostoucí rostlina k jídlu, poskytující sladké hlízy.\n\nHlízoly jsou vytrvalé popínavé byliny. Na tenkém podzemním oddenku se vytvářejí zásobní kořenové hlízy. Listy jsou lichozpeřené, s 1 až 4 páry vejčitě kopinatých řapíčkatých lístků. Palisty jsou drobné. Květy jsou purpurové, hnědočervené nebo bílé, stopkaté, v úžlabních nebo výjimečně ve vrcholových hroznech či hrozen připomínajících latách. Kalich je zvonkovitý až kuželovitý, poněkud dvoupyský, se 2 horními laloky širokými a tupými, 2 postranními laloky krátkými a špičatými a spodním lalokem nejdelším, trojúhelníkovitě kopinatým. Pavéza je krátce nehetnatá, vejčitá, obvejčitá, okrouhlá až srdčitá, nazpět ohnutá. Křídla jsou kratší než pavéza, obvejčitá až úzce podlouhlá, připojená ke člunku. Člunek je delší než pavéza i křídla, silně zakřivený až svinutý. Tyčinky jsou dvoubratré. Semeník je přisedlý, s mnoha vajíčky. Čnělka je tenká, na vrcholu rozšířená a zahnutá, s vrcholovou bliznou. Lusky jsou dlouhé a štíhlé, ploché, hladké, pukající 2 svinujícími se chlopněmi. Obsahují několik až mnoho semen.\n\nRod \"Apios\" zahrnuje 8 druhů. Dva druhy rostou ve východní polovině Severní Ameriky, zbylých 6 ve východní Asii. Celkem 3 druhy jsou endemity Číny, 1 druh je endemit Tchaj-wanu.\n\nZástupci tohoto rodu rostou zejména v keřové vegetaci, mokřinách a v okolí vodních ploch.\n\nHlízola nachová (\"Apios americana\") je stará indiánská užitková rostlina, poskytující jedlé hlízy. Je považována za nejstarší pěstovanou hlíznatou rostlinu vůbec. Hlízy jsou sladké a poživatelné za syrova, vařené nebo pečené. Druh je považován za nejchutnější severoamerickou divokou rostlinu. Rovněž americký druh \"Apios priceana\" má hlízy jednotlivé a daleko větší. Semena \"Apios carnea\" obsahují olej. Z hlíz \"A. fortunei\" se získává škrob a místně slouží k výrobě alkoholu.\n\n"}
{"id": "956510", "url": "https://cs.wikipedia.org/wiki?curid=956510", "title": "Oleh Jaroslavovyč Tjahnybok", "text": "Oleh Jaroslavovyč Tjahnybok\n\nOleh Jaroslavovyč Tjahnybok (též Ťahnybok, ukrajinsky \"\", * 7. listopadu 1968, Lvov) je ukrajinský politik, od roku 2004 předseda ukrajinské nacionalistické a krajně pravicové politické strany Všeukrajinské sdružení „Svoboda“.\n\nNarodil se do lékařské rodiny a sám vystudoval lékařství, studium chirurgie ve Lvově úspěšně ukončil v roce 1993.\n\nOd roku 1994 do roku 1998 byl členem oblastního parlamentu Lvovské oblasti, od roku 1998 do roku 2006 členem ukrajinského parlamentu. Pak se vrátil do oblastního parlamentu.\n\nV roce 2008 kandidoval neúspěšně na starostu Kyjeva. Získal jen 1,38 % hlasů a funkci obhájil Leonid Mychajlovyč Černoveckyj s 37,7 % hlasů.\n\nV roce 2010 kandidoval neúspěšně v prezidentských volbách, kde skončil v prvním kole na osmém místě s 1,43 % hlasů (v prvním i druhém kole vyhrál Viktor Janukovyč).\n\nV roce 2012 byl opět zvolen do ukrajinského parlamentu, přičemž jeho strana získala celkem 38 mandátů.\n\n"}
{"id": "956519", "url": "https://cs.wikipedia.org/wiki?curid=956519", "title": "Arminas Narbekovas", "text": "Arminas Narbekovas\n\nArminas Narbekovas (* 28. ledna 1965, Gargždai) je litevský fotbalista tatarského původu.\n\nHrál za Žalgiris Vilnius, kterému pomohl k historicky nejlepšímu umístění v sovětské lize, třetímu místu v roce 1987 (sám byl s 16 góly druhým nejlepším ligovým střelcem). Tím klub získal právo startu v Poháru UEFA, kde vypadl v prvním kole s Austrií Vídeň po výsledcích 2:0 a 2:5. Narbekovas zůstal v hledáčku rakouského klubu a když v roce 1990 dostali sovětští fotbalisté možnost odcházet do zahraničí, přestoupil do Austrie, kde získal v letech 1991 až 1993 tři rakouské tituly. Později hrál za Admiru a Wiener Sport-Club.\n\nSe sovětskou reprezentací vyhrál Univerziádu 1987 v Záhřebu a olympiádu 1988 v Soulu. Nastoupil v prvním zápase Litevců po obnovení nezávislosti (remíza 2:2 s Gruzií v květnu 1990). Hrál také proti České republice v květnu 1994 v Ostravě (Litva prohrála 3:5). Celkem odehrál 13 reprezentačních zápasů a vstřelil v nich čtyři góly.\n\nV letech 1985 až 1988 byl čtyřikrát v řadě oceněn jako litevský fotbalista roku. Figuruje i na seznamu UEFA Jubilee 52 Golden Players.\n\nPo skončení aktivní kariéry se stal trenérem; v roce 2012 pomohl týmu Spartaks Jurmala k postupu do první lotyšské ligy, byl také asistentem trenéra litevského národního týmu László Csaby.\n\n"}
{"id": "956522", "url": "https://cs.wikipedia.org/wiki?curid=956522", "title": "Åre (lyžařské středisko)", "text": "Åre (lyžařské středisko)\n\nÅre je lyžařské středisko ležící ve švédské komuně Åre v kraji Jämtland. Nachází se nedaleko obce Åre asi 80 km od Östersundu. Založeno bylo v roce 1909. Kabinová lanová dráha vede po hoře Åreskutan, kde také leží nejvýše položený bod skiareálu. Nejvyšší vrchol hory, ležící v nadmořské výšce 1420 m n. m., není lanovou dráhou obsluhován, ale je možno dopravit se zde sněžným skútrem. Zdejší lyžařské středisko je pro návštěvníky dostupné autobusem nebo vlakem. Nejbližším letištěm je letiště Åre Östersund. Lyžařské středisko Åre leží asi 350 km jižně od severního polárního kruhu. V roce 2009 zařadil magazín \"Condé Nast Traveller\" středisko k nejlepším lyžařským střediskům na světě. \n\nSkiareál je významný především svými sjezdovkami pro alpské sjezdaře. Středisko disponuje více než 100 sjezdovkami a je zde k dispozici 43 lyžařských vleků. V letech 1954, 2007 a 2019 zde Mezinárodní lyžařská federace uspořádala mistrovství světa v alpském lyžování. Na světovém šampionátu v roce 2007 získala v Åre zlatou medaili ve slalomu česká reprezentantka Šárka Záhrobská. Åre patří k pořadatelům závodů Světového poháru v alpském lyžování.\n\n"}
{"id": "956526", "url": "https://cs.wikipedia.org/wiki?curid=956526", "title": "Åre (rozcestník)", "text": "Åre (rozcestník)\n\nÅre může být:\n\nPodobné názvy:\n"}
{"id": "956527", "url": "https://cs.wikipedia.org/wiki?curid=956527", "title": "Megaladapis", "text": "Megaladapis\n\nMegaladapis byl obří lemur, který žil na Madagaskaru. Byl příbuzný dnešnímu indrimu, ale jako jediný primát se specializoval na výhradně rostlinnou potravu. Proto bývá přirovnáván ke koalovi. Na výšku měřil 150 cm a vážil 50−80 kg. Po příchodu lidí na Madagaskar ubývalo v důsledku vypalování lesů životní prostředí tohoto druhu, který vymizel patrně ve 14. nebo 15. století našeho letopočtu.\n\nPodrod \"Peloriadapis\"\n\nPodrod \"Megaladapis\"\n\n"}
{"id": "956531", "url": "https://cs.wikipedia.org/wiki?curid=956531", "title": "Tie Rack", "text": "Tie Rack\n\nTie Rack je britská oděvní firma, která se specializuje na prodej kravat, šál, manžetových knoflíčků a dalších módních doplňků. Obchody jsou většinou malé a nacházejí se na letištích, nádražích a v nákupních centrech po celém světě.\n\nTie Rack založil v srpnu roku 1981 Roy Bishko. První obchod otevřel v Londýně na Oxford Street a roku 1984 vznikla další pobočka na letišti v Glasgow. Dnes existuje více než 450 obchodů ve 26 zemích.\n\nV Česku má tři prodejny, všechny jsou v Praze – v galerii Myslbek v ulici Na Příkopě, v nákupním centru Zličín a na Letišti Václava Havla.\n\nV současnosti celý řetězec s doplňky kvůli finančním problémům zavírá prodejny ve Velké Británii. Ve hře je i jeho konec v České republice. Mezi zákazníky Tie Rack přitom patřila například princezna Diana nebo americký prezident George Bush starší.\n"}
{"id": "956532", "url": "https://cs.wikipedia.org/wiki?curid=956532", "title": "Hraničky (okres Tachov)", "text": "Hraničky (okres Tachov)\n\nHraničky byly obec v katastrálním území Nové Domky obce Rozvadov. Hraničky se německy jmenovaly a žilo v nich přes 300 obyvatel.\n\nPři budování hraničního pásma byly zbylé objekty srovnány se zemí, jen několik objektů ve východní části obce při cestě do Nových Domků bylo dále dáno k užívání pro vojáky pohraniční stráže. Tyto domy byly však nakonec také zbořeny a pohraniční stráž byla v osmdesátých letech 20. století přestěhována do nové roty v Nových Domcích.\n"}
{"id": "956535", "url": "https://cs.wikipedia.org/wiki?curid=956535", "title": "Lanův kopec", "text": "Lanův kopec\n\nLanův kopec (též \"Lánův kopec\", 426 m n. m.) je vrch v okrese Česká Lípa Libereckého kraje. Leží asi 5 km jjv. od obce Hamr na Jezeře, na katastrálním území Svébořice, v bývalém vojenském prostoru Ralsko. Je to nejvyšší vrchol na území obory Židlov.\n\nJe to kupovitý neovulkanický suk na vypreparované čedičové žíle, zvedající se nad plochý povrch strukturně denudačních plošin na středoturonských až svrchnoturonských křemenných pískovcích v okolí. Vrch je porušen rýhou po těžbě vulkanitu.\n\nVrch je zalesněný převážně smíšenými porosty.\n\nNa společné žíle s Lanovým kopcem leží 1,1 km jihozápadně jiný podobný vrch, Svébořický Špičák.\n\nNa severním úpatí stávala před ustoupením bývalému vojenskému prostoru vesnice Dolní Novina. Na vrcholu kopce stojí stará vodárna, kterou patrně využívala právě bývalá vesnice.\nGeomorfologicky vrch náleží do celku Ralská pahorkatina, podcelku Zákupská pahorkatina, okrsku Kotelská vrchovina, podokrsku Zábrdská vrchovina a Náhlovské části.\n\nAutomobilem je možné se k vrchu nejblíže dopravit po silnici z bývalých Svébořic do Hamru na Jezeře (západně od vrchu) či na rozcestí \"U sv. Františka\" (severně od vrchu) cestou do Osečné. Od rozcestí se dá pokračovat na kole k hranici obory (plot vede podél severního úpatí vrchu). Zde se silnice rozdvojuje, jedna vede do obory, do bývalé Olšiny, ale bývá uzavřena pro veřejnost (klidová zóna obory – možnost setkání s divokými zubry), druhá vede do údolí Zábrdky.\n"}
{"id": "956536", "url": "https://cs.wikipedia.org/wiki?curid=956536", "title": "Fracastorius (kráter)", "text": "Fracastorius (kráter)\n\nFracastorius je rozlehlý lávou zatopený kráter o průměru 124 km nacházející se na jižním okraji Mare Nectaris (Moře nektaru) na přivrácené straně Měsíce. Jeho severní okrajový val zcela chybí a dno přechází do měsíčního moře Mare Nectaris. Lávové proudy, které v minulosti vyplnily Mare Nectaris, se také přelily do tohoto kráteru, takže ten má nyní podobu měsíčního zálivu (jako je např. Sinus Iridum). Je to jeden ze starších kráterů. Zbývající okrajový val je značně narušen dopady dalších meteoritů. Fracastorius nemá centrální pahorek, ale uvnitř něj se táhne přibližně západo-východním směrem dlouhá měsíční brázda.\n\nSeverozápadně se nachází kráter Beaumont, severovýchodně v Mare Nectaris pak mnohem menší Rosse.\n\nJe pojmenován podle italského lékaře, astronoma a básníka Girolamo Fracastora.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n\n"}
{"id": "956538", "url": "https://cs.wikipedia.org/wiki?curid=956538", "title": "Beaumont (kráter)", "text": "Beaumont (kráter)\n\nBeaumont je lávou zatopený kráter o průměru 53 km nacházející se na jihozápadním okraji Mare Nectaris (Moře nektaru) na přivrácené straně Měsíce. Jeho východní okrajový val je přerušen, tudy se lávové proudy, které v minulosti vyplnily Mare Nectaris, přelily do tohoto kráteru. Zbývající okrajový val je narušen dopady dalších meteoritů. Beaumont již nemá centrální pahorek, ale uvnitř něj se na dně nachází několik vyvýšenin a menších kráterů.\n\nJihovýchodně se nachází starý zatopený kráter Fracastorius, východně v Mare Nectaris pak mnohem menší impaktní Rosse. Západně leží význačný kráter Catharina. Od Beaumontu vybíhá severním směrem nízký mořský hřbet.\n\nJe pojmenován od roku 1935 podle francouzského geologa Jean-Baptiste Élie de Beaumonta.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n\n"}
{"id": "956540", "url": "https://cs.wikipedia.org/wiki?curid=956540", "title": "Rosse (kráter)", "text": "Rosse (kráter)\n\nRosse je malý impaktní kráter ve tvaru misky o průměru 12 km nacházející se v jižní části Mare Nectaris (Moře nektaru) na přivrácené straně Měsíce.\n\nZápadně se nachází kráter Beaumont, jihozápadně pak lávou zatopený Fracastorius.\n\nJe pojmenován podle irsko-anglického astronoma William Parsonse, lorda Rosse.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n\n"}
{"id": "956545", "url": "https://cs.wikipedia.org/wiki?curid=956545", "title": "Weinek (kráter)", "text": "Weinek (kráter)\n\nWeinek je kráter o průměru 32 km nacházející se v pevninské oblasti jižně od Mare Nectaris (Moře nektaru) na přivrácené straně Měsíce. Jeho severní okrajový val je poznamenán trojicí malých kráterů. Jeden z patrných menších kráterů se nachází i uvnitř na rovném dně, nedaleko od středu.\n\nZápado-jihozápadně se nachází výrazný kráter Piccolomini, jihovýchodně pak kráter Neander.\n\nJe pojmenován podle maďarsko-rakouského astronoma Ladislause Weineka, od roku 1883 ředitele hvězdárny v pražském Klementinu.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n\n"}
{"id": "956546", "url": "https://cs.wikipedia.org/wiki?curid=956546", "title": "Piccolomini (kráter)", "text": "Piccolomini (kráter)\n\nPiccolomini je výrazný kráter o průměru 88 km nacházející se v pevninské oblasti jižně od Mare Nectaris (Moře nektaru) na přivrácené straně Měsíce. V jeho centru lze nalézt relativně vysoký středový pahorek vypínající se až do výše 2 km nad okolní dno kráteru. U jeho západního okraje začíná zlom Rupes Altai a pokračuje severozápadním směrem.\n\nVýchodo-severovýchodně se nachází kráter Weinek, západo-jihozápadně Rothmann a severně pak na okraji Mare Nectaris lávou zaplavený kráter Fracastorius.\n\nJe pojmenován podle italského arcibiskupa a astronoma Alessandra Piccolominiho, autora hvězdných map.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n\n"}
{"id": "956547", "url": "https://cs.wikipedia.org/wiki?curid=956547", "title": "Bohnenberger (kráter)", "text": "Bohnenberger (kráter)\n\nBohnenberger je kráter o průměru 33 km nacházející se na východním okraji Mare Nectaris (Moře nektaru) a na západním úpatí pohoří Montes Pyrenaeus (Pyreneje) na přivrácené straně Měsíce. Dno kráteru je poměrně členité, u vnitřního západního okrajového valu se nachází malý kráter.\n\nZápado-jihozápadně se v Mare Nectaris nachází nevelký impaktní kráter Rosse.\n\nJe pojmenován podle německého astronoma a matematika Johanna Gottlieba Friedricha von Bohnenbergera.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "956550", "url": "https://cs.wikipedia.org/wiki?curid=956550", "title": "Very (kráter na Měsíci)", "text": "Very (kráter na Měsíci)\n\nVery je malý impaktní kráter o průměru 5,1 km nacházející se ve východním části Mare Serenitatis (Moře jasu) na přivrácené straně Měsíce. Leží na mořském hřbetu Dorsa Smirnov, který se táhne severojižním směrem a na 24,5° severní šířky se stáčí na jihozápad.\n\nVýchodo-severovýchodně se nachází lávou zatopený kráter Le Monnier.\n\nJe pojmenován podle amerického astronoma Franka W. Veryho. Dříve než jej v roce 1973 Mezinárodní astronomická unie pojmenovala na současný název, nesl označení Le Monnier B.\n\n"}
{"id": "956551", "url": "https://cs.wikipedia.org/wiki?curid=956551", "title": "Borel (kráter)", "text": "Borel (kráter)\n\nBorel je malý impaktní kráter o průměru 5 km nacházející se v jihovýchodním části Mare Serenitatis (Moře jasu) na přivrácené straně Měsíce.\n\nSeverovýchodně se nachází lávou zatopený kráter Le Monnier, jiho-jihovýchodně zatopený nevýrazný kráter Abetti.\n\nJe pojmenován podle francouzského matematika Émile Borela. Dříve než jej v roce 1976 Mezinárodní astronomická unie pojmenovala na současný název, nesl označení Le Monnier C.\n\n\n"}
{"id": "956552", "url": "https://cs.wikipedia.org/wiki?curid=956552", "title": "Biblický verš", "text": "Biblický verš\n\nBiblický verš nebo jen verš je nejmenší označená jednotka biblického textu. Biblické verše se označují arabskými čísly, rozdělení na verše slouží lepší orientaci. Jedna kapitola se skládá v průměru z 26 veršů; nejdelší je žalm 119, který má 176 veršů. Nový zákon poprvé rozdělil na verše italský biblista Santi Pagnini v roce 1527, ale obecně přijato bylo až rozdělení provedené Robertem Estiennem roku 1551.\n\n"}
{"id": "956553", "url": "https://cs.wikipedia.org/wiki?curid=956553", "title": "Abetti (kráter)", "text": "Abetti (kráter)\n\nAbetti je malý nezřetelný kráter o průměru 1,6 km nacházející se u jihovýchodního okraje Mare Serenitatis (Moře jasu) v blízkosti hory Mons Argaeus (severozápadním směrem) na přivrácené straně Měsíce. Je prakticky celý zatopen lávou.\n\nSeverovýchodně se nachází kráter Clerke, jiho-jihozápadně pak kráter Dawes.\n\nJe pojmenován podle italského astronoma Antonia Abettiho a jeho syna Giorgia Abettiho, také astronoma.\n\n\n"}
{"id": "956554", "url": "https://cs.wikipedia.org/wiki?curid=956554", "title": "Dědeček je lepší než pes", "text": "Dědeček je lepší než pes\n\nDědeček je lepší než pes je československý rodinný film z roku 1989, režírovaný Ivo Novákem, dramaturgem filmu byl Jiří Bednář.\n\nJirka Novák touží po tom mít psa. Na Mikuláše se účastní mikulášských návštěv u příbuzných svého spolužáka Zdeňka Kadraby. Mikuláše dělá Zdeňkův děda, děda Kadraba. Když se celá výprava vrátí domů, před bytovkou, kde Jirka a Zdeněk bydlí, postává jiný Mikuláš. Děda Kadraba v mikulášském kostýmu zve druhého Mikuláše k nim domů, ale ten to odmítne. Zdeňkovi rodiče zvou Jirku k nim, ale ten jde domů, protože mu má telefonovat maminka. Doma v lednici najde ovoce, a protože je doma sám, hledá nějaký zajímavý program v televizi. Za chvíli mu volá maminka, že přijdou domů pozdě, protože tatínek udělal poslední zkoušku, ke které mu má Jirka poblahopřát, až přijdou domů. Jirka si jde ke Kadrabům půjčit jejich psa Žolíka (aby nemusel odemykat, strčí mezi dveře botu), ten mu ale na chodbě uteče. Když ho hledá, osloví ho Mikuláš, který postával venku s tím, že pro něj něco má a dá mu balíček s bonony. Jirka hledá Žolíka, a mezitím Mikuláš zmizí.\n\nJirka najde Žolíka u nich v bytě, kde Žolík právě umazal gauč. Když Jirka vyhlédne z okna, uvidí toho druhého Mikuláše utíkat k multikáře. Vyběhne ven a poprosí Zdeňkova tátu, jestli by se s nimi mohl svést a jestli by mohl toho druhého Mikuláše dohonit. Zdeňkův táta souhlasí a když už druhého Mikuláše skoro dostihnou, multikára projede průjezdem, kterým auto Zdeňkova táty neprojede. Jirka tedy vystoupí dál pokračuje pěšky.\n\nJirka dojde až k zahradnictví, kam multikára zajela, a ze zahradnictví uvidí vycházet nějakého pána, který jde do domu kousek naproti. Jirka se vrátí k zahradnictví, ale tam už se nic dalšího neděje, pouze potká skupinu s dalším Mikulášem. Jirka tedy jde domů.\n\nDoma už jsou rodiče a maminka Jirkovi nadává, že nechal doma svítit a hrát televizi a že Žolík umazal gauč. Potom Jirku pošle umýt, po chvíli za ním zajde do koupelny a připomene mu, aby poblahopřál tatínkovi ke zkoušce. Jirka se pochlubí dárkem od Mikuláše, a protože si rodiče myslí, že bonbóny jsou od dědy Kadraby, maminka říká tatínkovi, aby se s dědou Kadrabou vyrovnal. Jirka se marně snaží vysvětlit, že bonbóny má od jiného Mikuláše.\n\nDruhý den Zdeňkův táta veze Zdeňka a Jirku do školy a dědu Kadrabu na nádraží. Zdeněk se zeptá dědy Kadraby, jestli byl pořád dědečkem, a ten mu odpoví, že ne, že nejdřív byl klukem, potom tátou a teprve pak dědečkem. Protože Jirka tvrdí, že on má jenom jednoho dědečka, děda Kadraba mu vysvětlí, že každý má mít dva dědečky, jednoho jako tatínka tatínka a druhého jako tatínka maminky.\n\nVečer se Jirka doma ptá rodičů, jestli ten dědeček, za kterým jezdili, byl tatínek maminky nebo tatínka a dozví se, že to byl tatínek maminky. Proto se zeptá tatínka, na jeho tatínka. Tomu se otázka nelíbí, proto Jirku pošle spát s tím, že se ho má zeptat později. Z pokoje Jirka zaslechne, jak tatínek říká mamince, že už o tatínkovi (Jirkově dědovi) už 10 let nic neví.\n\nJirka jde na policii, kde se chce ohlásit ztraceného dědu, a policajt mu řekne, že takových může být hodně, a že děda může být třeba v domově důchodců. Když se policajt dozví, že to má být tatínkův tatínek, poradí Jirkovi, že se bude jmenovat Novák. Jirka tedy navštíví domov důchodců, kde sice několik dědečků najde, ale žádný z nich není jeho. Jirka se přizná, že dědu nikdy neviděl a dědečci v domově důchodců mu poradí, aby se podíval na fotografie. Jirka doma najde starší album, kde na jedné z fotografií uvidí dům kousek od zahradnictví a před ním svého tatínka, když byl ještě malý, se svým tatínkem.\n\nDruhý den se k tomu domů vydá a od pána právě vycházejícího z domu se dozví, že pan Novák je v zahradnictví. Jirka tedy jde do zahradnictví, kde svého dědu opravdu najde. Povídají si a od dědy se dozví, že má jít na operaci. Děda odveze Jirku domů a dá mu vánoční stromeček.\n\nJirkův tatínek se zlobí, že se Jirka setkal s dědou a zakáže mu tam chodit. Potom mu nabídne, že psa, po kterém Jirka tak touží, přece jenom dostane. Druhý den jde od obchodu koupit boudu pro psa, ale v prodejně boudy nemají, proti mu prodavač doporučí, ať si nějakou stluče z prkýnek sám. Na tržnici dostane Jirka od prodavačky několik rozbitých beden od zeleniny, které si vleče domů, ale než dojde domů, sebere mu je zaměstnanec technických služeb a hodí mezi právě odvážený odpad.\n\nJirka se se rozhodne jít do zahradnictví, ale tam už dědu nenajde. Na štědrý večer Jirka dostane hodně dárků, i slíbeného psa, ale Jirka už po něm moc netouží, protože dědeček je lepší než pes. Následující den jdou Jirka a jeho rodiče navštívit dědu do nemocnice.\n\n"}
{"id": "956556", "url": "https://cs.wikipedia.org/wiki?curid=956556", "title": "Gino Colaussi", "text": "Gino Colaussi\n\nLuigi \"Gino\" Colaussi (4. března 1914, Gradisca d'Isonzo – 27. července 1991, Terst) byl italský fotbalista. Hrával na pozici útočníka.\n\nS italskou reprezentací vyhrál mistrovství světa roku 1938. K italském triumfu přispěl zásadním způsobem, když na turnaji vstřelil 4 branky, z toho dvě ve finále. Na tomto šampionátu byl federací FIFA rovněž zařazen do all-stars týmu. Celkem za národní tým odehrál 25 utkání, v nichž vstřelil 15 branek.\n\nS Juventusem Turín se stal v sezóně 1941/42 mistrem Itálie.\n\n"}
{"id": "956558", "url": "https://cs.wikipedia.org/wiki?curid=956558", "title": "Petr Pavlík", "text": "Petr Pavlík\n\nJméno a příjmení Petr Pavlík náleží těmto lidem:\n\n\n"}
{"id": "956559", "url": "https://cs.wikipedia.org/wiki?curid=956559", "title": "Michele Andreolo", "text": "Michele Andreolo\n\nMichele Andreolo, původním jménem Miguel Andreolo Frodella (6. září 1912, Montevideo – 14. května 1981, Potenza) byl původně uruguayský fotbalista, který však reprezentoval Itálii. Hrával na pozici záložníka.\n\nS italskou reprezentací vyhrál mistrovství světa ve Francii roku 1938. Na tomto šampionátu byl federací FIFA zařazen i do all-stars týmu. Celkem za národní tým odehrál 26 utkání, v nichž vstřelil jednu branku.\n\nS klubem Bologna FC 1909 se stal čtyřikrát mistrem Itálie (1935/36, 1936/37, 1938/39, 1940/41). Dva mistrovské tituly získal již v Uruguayi, v dresu Nacionalu Montevideo (1933, 1934).\n\n"}
{"id": "956560", "url": "https://cs.wikipedia.org/wiki?curid=956560", "title": "Javoriv", "text": "Javoriv\n\nJavoriv (ukrajinsky ', rusky ' – \"Javorov\", polsky \"\") je město ve Lvovské oblasti na Ukrajině. Leží u řeky Šklo (přítok Sanu) přibližně 80 kilometrů na sever od Lvova, správního střediska celé oblasti.\n\nPrvní písemná zmínka je z roku 1376. V roce 1569 získalo se stalo městem podle magdeburského práva. Bylo sídlem polského krále Jana III.\n\n"}
{"id": "956563", "url": "https://cs.wikipedia.org/wiki?curid=956563", "title": "213. výcviková letka", "text": "213. výcviková letka\n\n213. výcviková letka je součástí Vzdušných sil Armády České republiky v rámci 21. základny taktického letectva. Letka zahájila svou činnost 1. prosince 2013 reorganizací 222. výcvikové letky a ponechala si též její čestný název „generála Aloise Šišky“. Hlavním úkolem 213. výcvikové letky je pokračovací a bojový letecký výcvik mladých pilotů taktického letectva, kteří předtím absolvovali studium Univerzity obrany v Brně a během něj základní letecký výcvik v CLV Pardubice. Ve výzbroji jednotky se nachází 5 letounů L-159T1 a 4 letouny L-39ZA Albatros. Velení letky převzal velitel zrušené 222. výcvikové letky podplukovník Antonín Horčička.\n\nVzdušné síly přešly k 1. prosinci 2013 na novou organizační strukturu, která vedla k integraci jednotlivých druhů letectva na vlastní základny. Náměšťská základna, ze které operovaly bitevní vrtulníky Mil Mi-24 a cvičné proudové letouny L-39ZA Albatros, se transformovala na základnu vrtulníkového letectva a Albatrosy 222. výcvikové letky se proto dne 23. října přesunuly na letiště v Čáslavi. V organizační struktuře 21. základny taktického letectva působí 213. výcviková letka oficiálně od 1. prosince 2013. V polovině roku 2015 letka disponovala čtyřmi letouny L-39ZA a také šesti L-159T1, které převzala od 212. taktické letky. Reorganizace a redislokace cvičných a bitevních letounů má vést ke zvýšení efektivity výcviku pilotů taktického letectva, kteří následně přecházejí na letouny L-159A a JAS-39 Gripen.\n\nV červenci 2015 přeletěla jedna L-159T1 213. výcvikové letky spolu s trojicí L-159A 212. taktické letky na letiště společnosti Aero Vodochody v rámci prodeje letounů L-159 do Iráku. Za peníze utržené při prodeji nepotřebných letounů Aero pro armádu přestaví tři zakonzervované L-159 na cvičné dvoumístné verze. Stav výzbroje českého letectva by se měl poté ustálit na šestnácti jednomístných (u 212. letky) a osmi dvoumístných „alkách“ (u 213. letky).\n\n\n"}
{"id": "956564", "url": "https://cs.wikipedia.org/wiki?curid=956564", "title": "Gyula Zsengellér", "text": "Gyula Zsengellér\n\nGyula Zsengellér (27. prosince 1915, Cegléd – 29. března 1999, Nikósie) byl maďarský fotbalista. Hrával na pozici útočníka.\n\nS maďarskou reprezentací získal stříbrnou medaili na mistrovství světa ve Francii roku 1938. K úspěchu svého mužstva přispěl zásadním způsobem, když v průběhu turnaje vstřelil 5 branek a stal se tak druhým nejlepším střelcem mistrovství. Na tomto šampionátu byl federací FIFA zařazen i do all-stars týmu. Celkem za národní tým odehrál 39 utkání, v nichž nastřílel 32 gólů.\n\nJe oceňován jako jeden z nejlepších střelců historie. V historické tabulce maďarských reprezentačních střelců je na osmém místě. V historické tabulce střelců maďarské ligy je s 387 góly na místě třetím. V pěti ročnících byl nejlepším střelcem této ligy (1938, 1939, 1943, 1944, 1945). Mezinárodní federace fotbalových historiků a statistiků ho zpětně vyhlásila nejlepším evropským ligovým střelcem v letech 1939 a 1945., šestým nejlepším ligovým střelcem všech dob a šestnáctým nejlepším střelcem vůbec.\n"}
{"id": "956565", "url": "https://cs.wikipedia.org/wiki?curid=956565", "title": "Mike Pride", "text": "Mike Pride\n\nMike Pride (* 7. července 1979 Portland, Maine) je americký bubeník. Věnuje se převážně jazzové hudbě, ale s různými projekty hraje například také progresivní metal a avantgardní hudbu. Během své kariéry spolupracoval s mnoha hudebníky, mezi které patří Jamie Saft, Trevor Dunn, William Parker, Sonny Simmons nebo Anthony Braxton.\n\n"}
{"id": "956567", "url": "https://cs.wikipedia.org/wiki?curid=956567", "title": "Jan Vorel", "text": "Jan Vorel\n\nJméno a příjmení Jan Vorel náleží těmto lidem:\n"}
{"id": "956570", "url": "https://cs.wikipedia.org/wiki?curid=956570", "title": "RTC Kranjska Gora", "text": "RTC Kranjska Gora\n\nRTC Kranjska Gora je lyžařské středisko ve Slovinsku. Leží nedaleko obce Kranjska Gora ve stejnojmenné občině a zasahuje částečně také do Triglavského národního parku. Skiareál Kranjska Gora se rozprostírá kolem hory Vitranc a nachází se v blízkosti státní hranice s Rakouskem a Itálií. Hlavní sjezdovky střediska se svažují především do obcí Kranjska Gora a Podkoren, některé jsou ukončeny také ve vesnicích Mojstrana a Rateče. První lyžařská sjezdovka zde byla do provozu uvedena již v roce 1948. Nedaleko se nachází horské údolí a skiareál Planica. Kranjska Gora nabízí přes 30 km sjezdovek pro alpské sjezdaře a přes 40 km tratí pro běžecké lyžování. Středisko je pravidelným pořadatelem závodů Světového poháru v alpském lyžování.\n\n"}
{"id": "956574", "url": "https://cs.wikipedia.org/wiki?curid=956574", "title": "Kranjska Gora (rozcestník)", "text": "Kranjska Gora (rozcestník)\n\nKranjska Gora může být:\n"}
{"id": "956575", "url": "https://cs.wikipedia.org/wiki?curid=956575", "title": "Jacinto Quincoces", "text": "Jacinto Quincoces\n\nJacinto Francisco Fernández de Quincoces y López de Arbina (17. července 1905, Barakaldo – 10. května 1997, Valencie) byl španělský fotbalista. Hrával na pozici obránce.\n\nSe španělskou reprezentací hrál na mistrovství světa roku 1934. Na tomto šampionátu byl federací FIFA zařazen i do all-stars týmu. Celkem za národní tým odehrál 25 utkání.\n\nS Realem Madrid se stal dvakrát mistrem Španělska (1931/32, 1932/33) a získal dva španělské poháry (1933/34, 1935/36). \n\n"}
{"id": "956576", "url": "https://cs.wikipedia.org/wiki?curid=956576", "title": "The Black Rider (album)", "text": "The Black Rider (album)\n\nThe Black Rider je studiové album amerického hudebníka Toma Waitse, vydané v září 1993 u vydavatelství Island Records. Jde o soundtrack ke stejnojmenné divadelní hře Roberta Wilsona. Waits s Wilsonem spolupracoval i v pozdějších letech, kdy složil hudbu k jeho hrám \"Alice\" (1992) a \"Woyzeck\" (2000).\n\n"}
{"id": "956580", "url": "https://cs.wikipedia.org/wiki?curid=956580", "title": "Petr Pavlík (1978)", "text": "Petr Pavlík (1978)\n\nPetr Pavlík (* 17. července 1978) je český fotbalový obránce, momentálně působí v týmu SK Zápy, hrající v sezóně 2015/16 třetí nejvyšší fotbalovou soutěž.\n\nPavlík je odchovancem pražské Krče. Působil v druholigových Pardubicích, odkud v lednu 2004 přestoupil do 1. FC Slovácko. Od ledna 2006 do léta 2008 hrál za Zbrojovku Brno. Poté zamířil do Jablonce, kde se stal oporou zadních řad a nosil i kapitánskou pásku. V srpnu 2012 se nevešel na soupisku A-týmu Jablonce, proto odešel do 1. SK Prostějov z nižší ligy.\n"}
{"id": "956581", "url": "https://cs.wikipedia.org/wiki?curid=956581", "title": "Leonardo Cilaurren", "text": "Leonardo Cilaurren\n\nLeonardo Cilaurren Uriarte (5. listopadu 1912, Basurto-Zorrotza – 9. prosince 1969, Madrid) byl španělský fotbalista. Hrával na pozici záložníka.\n\nSe španělskou reprezentací hrál na mistrovství světa roku 1934. Na tomto šampionátu byl federací FIFA zařazen i do all-stars týmu. Celkem za národní tým odehrál 14 utkání.\n\nS Athleticem Bilbao se stal dvakrát mistrem Španělska (1933/34, 1935/36) a získal španělský pohár (1932/33). \n"}
{"id": "956583", "url": "https://cs.wikipedia.org/wiki?curid=956583", "title": "Carol Emanuel", "text": "Carol Emanuel\n\nCarol Emanuel je americká harfenistka. Od osmdesátých let spolupracuje s hudebním skladatelem a saxofonistou Johnem Zornem a hrála na mnoha jeho albech. Během své kariéry spolupracovala s mnoha dalšími hudebníky, mezi které patří Anthony Braxton, Wadada Leo Smith, Arto Lindsay, Björk, Bobby Previte nebo Cyndi Lauper. Rovněž vydala několik alb pod svým jménem; patří mezi ně napříklkad \"Allow It to Happen\" z roku 2010.\n\n\n"}
{"id": "956587", "url": "https://cs.wikipedia.org/wiki?curid=956587", "title": "Jacob Philipp Sachs von Lewenheimb", "text": "Jacob Philipp Sachs von Lewenheimb\n\nJacob Philipp Sachs von Lewenheimb (26. srpna 1627, Vratislav – 7. ledna 1672, Vratislav) byl lékařem, přírodovědcem, městským fyzikem v hlavním slezském městě.\n\nV jeho rodině byla přítomna lékařská tradice, když jeho děd Daniel Rindfleisch (Bucretius) byl také známým lékařem. Sachs studoval medicínu v Lipsku v letech 1646-1649, tedy na sklonku třicetileté války. Zde získal titul magistra a poté podnikl studijní cestu po nejvýznamnějších západních univerzitách v Nizozemí, Itálii a Francii (ve Štrasburku, Paříži, Montpellier) a doktorský titul získal na vysokém učení v Padově v roce 1651.\n\nPo absolutoriu se vrátil do Vratislavi, kde působil jako soukromý lékař a teprve krátce před svou smrtí byl v roce 1671 jmenován městským fyzikem. Ve Vratislavi se oženil s Annou Magdalenou Benke, s níž měl syna Ernsta Philipa, který se pak stal v roce 1702 členem městské rady. Rod Sachs von Lewenheimb zaujímal význačné postavení ve správě města Vratislav po dlouhá desetiletí. Po svém návratu do hlavního slezského města se snažil udržovat kontakty s kolegy lékaři a přírodovědci v celé Evropě. Tyto kontakty nasbíral během své evropské tour v letech 1649-1651. V roce 1658 se stal členem Academia Naturae Curiosorum, která byla založena jako vědecký spolek lékařskými kolegy ve Schweinfurtu. Z ní se později vyvinula Německá přírodovědecká akademie Leopoldina (Deutsche Akademie der Naturforscher Leopoldina).\n\nJeho odborná korespondence a deník z velké studijní cesty jsou dodnes k dispozici ve Městské knihovně ve Vratislavi. Korespondoval např. s Athanasiem Kircherem a dalšími dobově významnými lékaři a přírodovědci. K jeho hlavním dílům patří „Ampelographia“, „Gammarologia“ apod. Do historie se zapsal především tím, že začal v roce 1670 vydávat nejstarší medicínsko-přírodovědecký časopis „Ephemerides Academiae naturae curiosorum“.\n\n\n"}
{"id": "956590", "url": "https://cs.wikipedia.org/wiki?curid=956590", "title": "Andrew Heermans", "text": "Andrew Heermans\n\nAndrew Heermans (rodným jménem Andrew Jay Heermans; * 21. září 1953 Mineola, New York) je americký baskytarista a zvukový inženýr. V dětství hrál na kytaru a svou první skupinu založil v roce 1969. V osmdesátých letech byl členem doprovodné skupiny Johna Calea, se kterým nahrál album \"Caribbean Sunset\" (1984). V té době zároveň pracoval jako zvukař ve studiích. Později založil skupinu FUN. Roku 2017 vydal sólové album \"Come & Gone\".\n\n"}
{"id": "956592", "url": "https://cs.wikipedia.org/wiki?curid=956592", "title": "Brackett (kráter)", "text": "Brackett (kráter)\n\nBrackett je malý nezřetelný kráter o průměru 9 km nacházející se u jihovýchodního okraje Mare Serenitatis (Moře jasu) nedaleko mysu Promontorium Archerusia na přivrácené straně Měsíce. Je prakticky celý zatopen lávou. Jeho jižní okraj se téměř dotýká jedné z brázd Rimae Plinius. Samotný kráter Plinius, po němž jsou brázdy pojmenovány, leží ještě více na jih. Západně od Bracketta se táhne směrem na sever mořský hřbet Dorsum Nicol.\n\nJe pojmenován podle amerického fyzika Fredericka S. Bracketta.\n\n\n"}
{"id": "956594", "url": "https://cs.wikipedia.org/wiki?curid=956594", "title": "A Bag of Shells", "text": "A Bag of Shells\n\nA Bag of Shells je soundtrackové album amerického hudebníka a hudebního skladatele Jamieho Safta, vydané v březnu 2010 u vydavatelství Tzadik Records. Jde o soundtrack ke čtyřem dokumentárním filmům, ke kterým Saft složil hudbu: \"Murderball\" (2005), \"God Grew Tired of Us\" (2006), \"Dear Talula\" (2007) a \"Brooklyn Exile\" (2007).\n\nAutorem všech skladeb je Jamie Saft.\n"}
{"id": "956595", "url": "https://cs.wikipedia.org/wiki?curid=956595", "title": "Deseilligny (kráter)", "text": "Deseilligny (kráter)\n\nDeseilligny je malý impaktní kráter o průměru 6,6 km nacházející se v jižní části Mare Serenitatis (Moře jasu) na přivrácené straně Měsíce. Od západo-severozápadu od kráteru Bessel se kolem něj přes jižní stranu až k východu obtáčí soustava mořských hřbetů Dorsa Lister.\n\nJe pojmenován od roku 1935 podle francouzského selenografa Julese Alfreda Pierrota Deseillignyho.\n\n\n"}
{"id": "956600", "url": "https://cs.wikipedia.org/wiki?curid=956600", "title": "Andy Romanoff", "text": "Andy Romanoff\n\nAndy Romanoff (rodným jménem Andrew Romanoff; ) je americký fotograf a kameraman. Jako kameraman se podílel například na filmech \"Something Weird\" a \"A Taste of Blood\" (oba 1967). V roce 2009 za svou práci získal ocenění Distinguished Service Award. Je autorem fotografií na obalu alba \"Shifty Adventures in Nookie Wood\" velšského hudebníka a hudebního skladatele Johna Calea. Je členem společnosti AbelCine. Později působil jako fotožurnalista pro L'oeil de la Photographie.\n\n"}
{"id": "956602", "url": "https://cs.wikipedia.org/wiki?curid=956602", "title": "Dąbrowski", "text": "Dąbrowski\n\npříjmení Dąbrowski (Dąbrowska), Dabrowski (Dabrowská):\n"}
{"id": "956604", "url": "https://cs.wikipedia.org/wiki?curid=956604", "title": "Jules Alfred Pierrot Deseilligny", "text": "Jules Alfred Pierrot Deseilligny\n\nJules Alfred Pierrot Deseilligny (1868 – 1918) byl francouzský astronom a selenograf. Pocházel z francouzského regionu Burgundsko.\n\nNa Měsíci je podle něj pojmenován malý impaktní kráter Deseilligny ležící v jižní části Mare Serenitatis na přivrácené polokouli.\n"}
{"id": "956612", "url": "https://cs.wikipedia.org/wiki?curid=956612", "title": "Wrapped in Red", "text": "Wrapped in Red\n\nWrapped in Red (\"zabaleno v červené\") je šesté a zároveň první vánoční album americké zpěvačky, textařky a příležitostné herečky Kelly Clarkson, vydáno bylo 25. října 2013. Celé album produkoval Gereg Kurstin. Album debutovalo na 3. místě v Billboard 200 a na prvním místě v Billboard Top Holiday Albums se 70 000 prodaných kopií. Na albu se nachází 14 skladeb z nichž 5 tvoří zcela nové skladby a zbytek obsahuje tradiční vánoční singly, album je pak rozšiřeno o deluxe verzi s 2 skladbami navíc. Album bylo 5. prosince 2013 v USA certifikované jako platinové, když se ho prodalo přes milion kusů.\n\nVšechny skladby produkoval Greg Kurstin\n"}
{"id": "956613", "url": "https://cs.wikipedia.org/wiki?curid=956613", "title": "Náhodná veličina", "text": "Náhodná veličina\n\nNáhodná veličina (používají se i různé kombinace slov náhodná, stochastická nebo náhodová a proměnná nebo veličina) je libovolná veličina, kterou je možné opakovaně měřit u různých objektů, v různých místech nebo v různém čase a její hodnoty podrobit zpracování metodami teorie pravděpodobnosti nebo matematické statistiky. Příkladem může být počet ok při vrhu kostkou, teplota naměřená na určitém místě ve stejnou hodinu v různých dnech, roční mzda jednotlivých občanů státu, apod. Náhodnou veličinu lze jednoduše charakterizovat jako veličinu, jejíž hodnoty nelze před provedením pozorování jednoznačně určit, ale závisí na náhodě. \n\nPoněkud přesněji je náhodná veličina funkce, která přiřazuje každému elementárnímu náhodnému jevu nějakou (zpravidla číselnou) hodnotu (například při hodu mincí „hlavě“ nulu a „orlu“ jedničku).\n\nFormální definice zahrnuje i agregované náhodné proměnné, jako jsou náhodné vektory, náhodné matice, náhodné posloupnosti a náhodné procesy.\n\nNechť:\nNáhodnou veličinou pak nazýváme každé zobrazení z prostoru elementárních jevů formula_2 do měřitelného prostoru formula_14, tj. formula_18, pokud je měřitelné, t.j. pokud pro každou množinu formula_19 platí, že formula_20.\n\nPro hodnoty jednoduché náhodné veličiny lze používat reálná čísla. Pak lze předchozí definici upravit tak, že formula_21 je náhodná veličina právě tehdy, když pro každé reálné číslo formula_22 platí formula_23 (nerovnost může být i neostrá nebo obrácená).\n\nV praxi se příliš neohlížíme na to, aby množina náhodných jevů byla formula_5-algebrou a do definice náhodné veličiny nezahrnujeme pravděpodobnostní míru. Pak může být definice následující:\nJe-li Ω výběrový prostor přiřazený k výsledkům určitého pokusu, pak náhodná veličina, kterou označíme \"X\", je funkce, která prvkům ω výběrového prostoru Ω přiřazuje reálná čísla \"x\", kde \"x = X (ω)\".Náhodné veličiny se označují velkými písmeny latinské abecedy (např. \"X, Y\") a jejich hodnoty malými písmeny (např. \"x, y\").\n\nNáhodná veličina je diskrétního typu, pokud množina formula_14 je konečná nebo spočetná. Hodnoty náhodné proměnné lze pak psát \"x, x, …\".\n\nPokud je množina formula_14 je konečná, je možné říct, že\nNáhodná veličina \"X\" je diskrétní, jestliže prvky výběrového prostoru Ω zobrazí na osu reálných čísel jako izolované body, označení \"x, x, …., x\", přičemž každý z těchto bodů má nenulovou pravděpodobnost.\n\nJe-li výběrový prostor konečný, lze použít náhodnou veličinu, která přiřazuje jednotlivým elementárním jevům přirozená čísla, pak lze hodnoty \"x\" označovat pouze symbolem \"k\".\n\nPro pochopení této problematiky je potřeba znát pravděpodobnostní zákony rozdělení a základní charakteristiky diskrétních náhodných veličin. Rovněž s tímto tématem úzce souvisí důležitá rozdělení diskrétních náhodných veličin (binomické, hypergeometrické, geometrické a Poissonovo).\n\nMezi pravděpodobnostní zákony diskrétního rozdělení patří pravděpodobnostní funkce, která nese označení \"P (X = x)\", kde x jsou její hodnoty v číslech. Platí, že ve výběrovém prostoru mají prvky součet svých pravděpodobností roven jedné, potom součet všech hodnot pravděpodobnostní funkce je také roven jedné, tj. \"∑P (X= x)= 1\".\n\nDalším pravděpodobnostním zákonem rozdělení náhodné veličiny \"X\" je její distribuční funkce, která se značí \"F (x)\". Ta je rovna pravděpodobnosti, s jakou náhodná veličina \"X\" nabude hodnot z intervalu \"(- ∞, x)\", tj. \"F (x)= P (X ≤ x )\".\n\nZnáme-li hodnoty pravděpodobnostní funkce, pak distribuční funkci diskrétní náhodné veličiny lze získat součtem hodnot pravděpodobnostní funkce \"P (X= x)\" v bodech \"x\", které leží v intervalu \"(- ∞, x)\", tj. \"F (x)= ∑P (X= x)\".\n\nJedna z nejdůležitějších charakteristik sloužící pro popis diskrétní náhodné veličiny je střední hodnota označená \"E (X)\", která je definovaná následujícím vzorcem:\nVýpočet se provádí tak, že se vynásobí hodnoty diskrétní náhodné veličiny jimi příslušnými hodnotami pravděpodobnostní funkce, a poté se tyto součiny sečtou. Rozlišujeme geometrickou a statistickou interpretaci střední hodnoty. Geometricky se střední hodnota znázorňuje jako bod na ose reálných čísel, na níž jsou hodnoty náhodné veličiny. Podle statistické interpretace představuje střední hodnota číslo, kolem něhož kolísají výběrové průměry vypočtené ze sérií pozorovaných hodnot náhodné veličiny.\n\nVýběrový průměr, který nese označení \"̅x\" , se počítá dle vzorce:\nkde \"x\" jsou hodnoty náhodné veličiny \"X\"\n\na \"n\" je počet pokusů.\n\nPokud opakujeme více sérií pokusu, docházíme ke zjištění, že výběrové průměry kolísají kolem střední hodnoty.\n\nRozptyl se značí \"D (X)\" a vyjadřuje velikost odchylek hodnot diskrétní náhodné veličiny \"X\" od její střední hodnoty, přičemž bere v úvahu, jak je pravděpodobnost v těchto bodech rozdělena. Rozptyl se vypočítá následovně:\nSamotnou hodnotu rozptylu určíme tak, že vypočteme součiny kvadrátů hodnot diskrétní náhodné veličiny s jimi příslušnými hodnotami pravděpodobnostní funkce a potom součiny sečteme. Od získaného součtu odečteme kvadrát střední hodnoty.\n\nJelikož rozptyl má rozměr kvadrátu, je směrodatná odchylka, značená \"σ (X)\" vhodnějším vyjádřením charakteristiky dané náhodné veličiny, protože se vypočítá jako odmocnina z rozptylu \"D (X)\".\nSměrodatná odchylka vyjadřuje, o kolik je hodnota náhodné veličiny vzdálena od střední hodnoty.\n\nToto rozložení náhodných veličin lze specifikovat jako rozložení náhodných veličin X, u kterých je známá pravděpodobnost úspěchu v jednom pokusu. Toto rozdělení tedy skýtá možné dva výsledky pokusu (úspěch a neúspěch). Pokud jde o úspěch nabývá náhodná veličina hodnoty 1. Pokud se jedná o nepříznivý výsledek nabývá náhodná veličina hodnoty 0. \n\nToto rozdělení udává rozdělení náhodných veličin jako úspěchů v posloupnosti \"n\" opakovaných nezávislých pokusech. Pravděpodobnost výskytu jevu je zde stále stejná.Toto rozdělení tedy označujeme jako Bi (n,p), což naznačuje \"n\" náhodných pokusů při \"p\" pravděpodobnosti úspěchu v každém pokusu. \nZde se vychází z \"Bernoulliova pokusu\", který spočívá v tom, že v daném náhodném pokusu mohou nastat pouze dva stavy: \"A, A\" s pravděpodobností \"p, 1−p\". To lze modelovat tzv. \"binární náhodnou proměnnou Y\", pro kterou platí: \"P(Y = 1) = p\" a \"P(Y = 0) = 1−p\". Platí: \nNáhodná proměnná \"X\" vznikne jako součet \"n\" nezávislých binárních proměnných \"Y\" s hodnotami 0 nebo 1, které mají všechny stejné rozdělení určené parametrem \"p\": \nZ tohoto vyplývají i určité charakteristiky tohoto rozdělení.\n\nToto rozdělení Hg (N,A,n) předpokládá, že v souboru N prvků, je označeno A prvků, přičemž z n prvků vybíráme náhodně. Náhodná veličina zde tedy ukazuje počet vybraných prvků. Zápis pak vypadá takto: \nVlastnosti tohoto rozdělení tedy lze vyjádřit tímto způsobem:\n\nPoissonovo rozdělení udává svou náhodnou veličinou počet výskytů, jež nastanou v nějakém určitém časovém intervalu. Parametr lambda vyjadřuje střední hodnotu výskytů v dané oblasti. Toto rozdělení se používá hlavně tam, kde je počet výskytů vzácný, neobvyklý. \nVlastnosti rozdělení vypadají takto:\n\nNáhodné veličiny spojitého typu jsou charakterizovány následovně:Náhodná veličina X je spojitá, jestliže její hodnoty, přiřazené prvkům výběrového prostoru Ω, tvoří interval na ose reálných čísel, přičemž každý bod toho intervalu má nulovou pravděpodobnost.Pravděpodobnostním zákonem, pomocí kterého budeme spojitou náhodnou veličinu popisovat, je hustota pravděpodobnosti, označována \"f (x)\", která vypovídá o tom, jak jsou jednotlivé hodnoty spojité náhodné veličiny X „nahuštěny“ na ose reálných čísel v okolí bodu \"x\".\n\nDalší funkcí, které se pro popis spojité náhodné veličiny používá, je funkce distribuční značená \"F (x)\", která je rovna pravděpodobnosti P \"(X≤x )\". Charakterizovat ji lze jako funkci, která při postupu po ose reálných čísel „sčítá“ pravděpodobnosti. Pomocí hustoty pravděpodobnosti vyjádříme spojitou náhodnou veličinu \"X\" integrálem\n\nHustotu pravděpodobnosti v tomto integrálu lze podle pravidel integrálního počtu určit jeho derivací. Z toho vychází, že hustota pravděpodobnosti je rovna derivaci distribuční funkce tedy\nV bodě \"x\", kde derivace \"F´(x)\" neexistuje, se hustotě pravděpodobnosti přiřadí \"f(x)\" libovolná hodnota.\n\nHustota pravděpodobnosti splňuje podmínku\nIntegrál představuje geometricky plochu s jednotkovým obsahem, zdola ohraničenou osou reálných čísel a shora grafem hustoty pravděpodobností.\n\nPravděpodobnost, že spojitá náhodná veličina nabude hodnoty z intervalu s hraničními body \"x\" a \"x\" , kde x< x, lze vypočítat buď pomocí její hustoty pravděpodobnosti nebo pomocí její distribuční funkce pomocí vzorců\nK popisu spojité náhodné veličiny používáme číselné charakteristiky, obdobné náhodným veličinám diskrétního typu. Nejdůležitější charakteristikou náhodné veličiny je střední hodnota, označená E(X), která je definována integrálem\n\nStřední hodnota spojité náhodné veličiny má stejný význam jako u diskrétní náhodné veličiny.\n\nDalší charakteristikou spojité náhodné veličiny je rozptyl, označovaný D(X), který lze vypočítat takto\n\nK popisu hodnot rozptýlení spojité náhodné veličiny \"X\" se používá častěji směrodatná odchylka, označená \"σ(X)\", neboť má stejný rozměr jako náhodná veličina \"X\", kdežto rozptyl má rozměr kvadrátu této veličiny. Směrodatná odchylka je definována takto:\n\nformula_51\n\nMezi další charakteristiky, které udávají, jak jsou náhodné veličiny \"X\" rozděleny na ose reálných čísel v určitém pravděpodobnostním poměru jsou kvantily. Definovat je lze takto: 100% kvantilem spojité náhodné veličiny X je reálné číslo, označené x, kdy pro \"p\" platí \"F(x) = p\". Význam kvantilu spočívá v tom, že reálnou osu, na níž jsou hodnoty náhodné veličiny \"X\" rozloženy, rozdělí na dva intervaly.\n\nK nejdůležitějším kvantilům patří medián, což je 50% kvantil. Medián se používá tehdy, když náhodná veličina nemá definovanou střední hodnotu.\n\nSpojitá náhodná veličina \"X\" má \"rovnoměrné rozdělení\", jestliže její hustota pravděpodobnosti \"f (x)\" a distribuční funkce \"F (x)\" jsou zadány předpisy:\n\nRovnoměrným rozdělením se řídí takové náhodné veličiny, pro něž pravděpodobnost padnutí do jistého podintervalu zadaného intervalu \"〈a,b〉\" je úměrná délce tohoto podintervalu a nezávisí na jeho umístění v intervalu \"〈a,b\"〉. Rovnoměrné rozdělení popisuje například chyby při zaokrouhlování čísel, doby čekání na uskutečnění jevu, který se může vyskytnout v časových intervalech pevně stanovené délky, apod.\n\nStřední hodnota a rozptyl rovnoměrného rozdělení jsou:\nHustota pravděpodobnosti a distribuční funkce náhodné veličiny s rovnoměrným rozdělením:\n\nSpojitá náhodná veličina \"X\" má \"normální rozdělení\" s parametry \"µ\" a \"σ\", což se označuje N (\"µ,σ\"), jestliže jsou její hustota pravděpodobnosti \"f (x)\" a distribuční funkce \"F (x)\" pro \"x\" ∈ (-∞,∞) dány předpisy:\n\nStřední hodnota a rozptyl normálního rozdělení jsou:\nKřivka znázorňující hustotu pravděpodobnosti normálního rozdělení se nazývá \"Gaussova křivka\". Charakteristickými rysy této křivky je to, že je symetrická kolem svislé přímky procházející bodem \"μ\", v němž má funkce \"f (x)\" globální maximum, a ve vzdálenostech 3 σ vlevo a vpravo od bodu \"μ\" se téměř dotýká osy \"x\".\n\nGraf distribuční funkce F (x) normálního rozdělení a Gaussova křivka:\n\nNormální rozdělení je nejdůležitějším spojitým rozdělením, protože jej mají mnohé náhodné veličiny, například chyby měření, rozměry výrobků při hromadné výrobě, mnohé jevy ve fyzice, v biologii a medicíně a podobně. Obecně lze říci, že je použitelné všude tam, kde hodnoty náhodné veličiny jsou ovlivněny působením velkého počtu nepatrných vzájemně nezávislých nebo slabě závislých náhodných vlivů. Jeho význam spočívá také v tom, že se jím dají za určitých podmínek aproximovat i jiná rozdělení, jak diskrétních, tak i spojitých náhodných veličin.\n\nPři výpočtech úloh se spojitými náhodnými veličinami, které mají normální rozdělení, se tato rozdělení liší svými parametry \"µ\" a \"σ\". Pro usnadnění výpočtů je vhodné tyto náhodné veličiny normovat, což se provede tak, že od hodnot náhodné veličiny se odečte její střední hodnota µ a rozdíl se vydělí směrodatnou odchylkou \"σ\". Vznikne tak \"normovaná\" \"náhodnou veličinu\", označená \"U\", kde\nJestliže náhodná veličina \"X\" má normální rozdělení N \"(µ,σ)\", pak jejím normováním vznikne náhodná veličinu \"U\" mající \"normované normální rozdělení\", které se označí N(0,1), takže má náhodná veličina \"U\" střední hodnotu rovnu nule a rozptyl roven jedné.\n\nDistribuční funkce normované náhodné veličiny U, která je označena FN(u), je pak vyjádřena integrálem:\nČasto řešenou úlohou je určení pravděpodobnosti, že náhodná veličina \"X\" s normálním rozdělením N(\"µ,σ\") nabude některé hodnoty z intervalu, jehož krajní body jsou \"x\" a \"x\". Tuto pravděpodobnost lze vypočíst pomocí vzorce:\n\nProtože náhodná veličina X je spojitá, nezáleží tato pravděpodobnost na tom, zda jsou krajní body intervalu do výpočtu zahrnuty nebo ne.\n\nK důležitým vlastnostem náhodné veličiny, mající normální rozdělení, patří pravidlo tří sigma, podle něhož je 99,73 % jejích hodnot v intervalu \"(μ-3σ,μ+3σ).\" V tomto intervalu jsou tak prakticky všechny její hodnoty. Pravidlo tří sigma lze odvodit s použitím vzorce takto:\n\nformula_59\n\nSpojitá náhodná veličina \"X\" má \"exponenciální rozdělení\" s parametry A a δ, což se značí E(\"A,δ\"), kde δ > 0, jestliže její hustota pravděpodobnosti a distribuční funkce jsou dány předpisy:\n\nGraf hustoty pravděpodobnosti a distribuční funkce:\n\nStřední hodnota a rozptyl exponenciálního rozdělení jsou:\n\nVýznam parametru \"A\" je v tom, že před touto hodnotou se hodnoty náhodné veličiny s exponenciálním rozdělením nemohou vyskytnout.\n\nExponenciální rozdělení se používá především v teorii hromadné obsluhy a teorii spolehlivosti. Náhodnou veličinou X bývá obvykle doba, během níž nastane sledovaný jev, například doby mezi poruchami přístroje nebo doby mezi příchody zákazníků do opravny. V některých případech, jako je například čekání na poruchu přístroje, se náhodná veličina X nazývá „dobou života“ tohoto přístroje.\n\nExponenciální rozdělení se někdy nazývá \"rozdělení bez paměti\", což lze vyjádřit následovně: Pravděpodobnost, že zařízení, které pracovalo bez poruchy po dobu \"a\", bude pracovat bez poruchy ještě další dobu \"x\", je rovna pravděpodobnosti, že zařízení, které dosud nebylo v provozu, bude pracovat bez poruchy aspoň \"x\" hodin, tedy jakoby „zapomnělo“ již odpracovanou dobu.\n\nPro \"A = 0\" lze vyjádřit tuto vlastnost vyjádřit následovně:\nExponenciální rozdělení je z těchto důvodů vhodné k popisu rozdělení doby života těch zařízení, u nichž dochází k poruše ze zcela náhodných vnějších příčin, nikoliv například vlivem stárnutí materiálu.\n\nnáhled\nLogaritmicko-normální rozdělení (stručně \"lognormální rozdělení\") spojité náhodné veličiny se používá mimo jiné při popisu velikosti škody při živelních událostech a různých haváriích a jako model pro rozdělení velikosti platů v některých organizacích.\n\nSpojitá náhodná veličina \"X\" má lognormální rozdělení s parametry \"µ\" a \"σ\", což se značí LN(\"µ,σ\"), jestliže její hustota pravděpodobnosti \"f(x\") a distribuční funkce \"F(x)\" jsou pro x> 0 dány předpisy:\nStřední hodnota a rozptyl lognormálního rozdělení jsou:\nJsou-li známy hodnoty \"E(X)\" a \"D(X)\" lognormálního rozdělení, pak lze parametry µ a σ tohoto rozdělení určit pomocí těchto vzorců:\n\nV prvé řadě nutno podotknout, že využití statistiky jako celku je velmi významné obzvláště při marketingovém výzkumu. Pokud firma pracuje v rámci organizace se svým vlastním marketingovým informačním systémem, je umění práce s informacemi do něj vstupujícími i vystupujícími, zcela klíčové. Výstupy tohoto systému je nejlépe popisovat statisticky. Jedním z nejdůležitějších prvků MIS je právě marketingový výzkum, který pracuje se sběrem, analýzou a vyhodnocováním dat, které popisují marketingovou situaci.\n\nVýzkumy jsou většinou založené na bádání po náhodných veličinách a jejich rozdělení. Důležité je v tomto směru samozřejmě zobecňovat výsledky na bázi pravděpodobností, které vypovídají o minulých trendech ale i předvídání budoucích.\n\n"}
{"id": "956614", "url": "https://cs.wikipedia.org/wiki?curid=956614", "title": "Demolished Thoughts", "text": "Demolished Thoughts\n\nDemolished Thoughts je studiové album amerického hudebníka Thurstona Moorea, vydané v květnu 2011 u vydavatelství Matador Records. Nahráváno bylo v předchozím roce a o produkci se staral Beck Hansen, který na album rovněž hrál na různé nástroje.\n\nAutorem všech skladeb je Thurston Moore.\n\n"}
{"id": "956618", "url": "https://cs.wikipedia.org/wiki?curid=956618", "title": "Graselova stezka Vratěnín", "text": "Graselova stezka Vratěnín\n\nGraselova stezka Vratěnín je naučná stezka v okolí Vratěnína, pojmenovaná po Johannu Georgovi Graselovi. Kromě této stezky se Graselova stezka na českém území nachází i u Slavonic, Nové Bystřice, Nových Syrovic a Českého Rudolce. Její celková délka je cca 7 km a na své trase má 3 zastavení.\n\nTrasa začíná u obecního úřadu ve Vratěníně, odkud pokračuje po silnici k celnici. U hřbitova silnice zahýbá doprava k hraničnímu přechodu Vratěnín/Drosendorf, ale NS pokračuje spolu se zelenou turistickou značkou polní cestou rovně. Asi 1,3 km za Vratěnínem odbočuje zelená značka doleva, zatímco NS pokračuje rovně. Po cca 600 metrech zahýbá doleva a po další asi 200 m se dostává na rozcestí, ze kterého vede rovně odbočka na Grázlovu vyhlídku. Stezka se pak stáčí doleva a asi po 900 metrech se opět napojuje na zelenou značku. V místě napojení odbočuje doleva, z části obchází vrch Kamenná a asi po 650 metrech zahýbá doprava a zelenou značku tak znovu opouští. Pokračuje lesní cestou směrem na Uherčice, dokud nenarazí na lesní silničku, kde se dává doleva ke Zlaté studánce. Od ní pokračuje proti proudu Vratěnínského potoka a okolo Vratěnínského rybníka zpět ke hřbitovu.\n\n\n"}
{"id": "956621", "url": "https://cs.wikipedia.org/wiki?curid=956621", "title": "Bessel (kráter)", "text": "Bessel (kráter)\n\nBessel je impaktní kráter o průměru 16 km nacházející se v jižní části Mare Serenitatis (Moře jasu) na přivrácené straně Měsíce. Přes svou relativně malou velikost je největším kráterem v Mare Serenitatis. Dno kráteru je nerovné. Nedaleko od něj začíná soustava mořských hřbetů Dorsa Lister, která pokračuje k jihovýchodu a poté se stáčí ve tvaru písmene U k severovýchodu.\n\nVýchodo-jihovýchodně leží malý impaktní kráter Deseilligny (průměr 6,6 km), jihozápadně kráter Bobillier (průměr 6,5 km).\n\nJe pojmenován od roku 1935 podle německého matematika a astronoma Friedricha Wilhelma Bessela.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\nNásledující krátery byly přejmenovány Mezinárodní astronomickou unií:\n\n\n"}
{"id": "956622", "url": "https://cs.wikipedia.org/wiki?curid=956622", "title": "Teorie regionalizované proměnné", "text": "Teorie regionalizované proměnné\n\nTeorie regionalizované (prostorové) proměnné (RVT) je geostatistická metoda pro interpolaci v prostoru.\n\nKonceptem teorie je, že interpolace z bodů v prostoru by neměla být založená na hladkých spojitých objektech. Měla by však být založena na stochastickém (náhodném) modelu, který bere v úvahu různé trendy, nacházející se v původní množině bodů. Teorie se domnívá, že uvnitř každého souboru dat mohou být zjištěny tři typy vztahů mezi daty.\n\nPo zavedení tří výše uvedených vztahů aplikuje RVT tzv. \"Toblerův první zákon geografie\" („Všechno souvisí se vším, ale blízké věci spolu souvisejí více než věci vzdálené.“), aby předpověděla neznámé hodnoty bodů v prostoru. Hlavní aplikace této teorie je interpolační metoda nazývaná Kriging.\n"}
{"id": "956624", "url": "https://cs.wikipedia.org/wiki?curid=956624", "title": "Krajinou Výhonu", "text": "Krajinou Výhonu\n\nKrajinou Výhonu je naučná stezka procházející přírodním parkem Výhon, která turisty dovede ze Židlochovic na vrchol Výhon s rozhlednou zvanou Akátová věž. Její celková délka je cca 5,5 km.\n\nTrasa začíná v Židlochovicích na náměstí Míru, odkud pokračuje se žlutou turistickou značkou ulicemi Masarykova a Palackého ven z města. Hned za městem prochází vinohradem. Žlutou značku sleduje okolo studánky V Nových horách až na rozcestí \"Skalky\". Tady se NS dělí. Část doleva končí v obci Blučina, zatímco pravá část vede spolu se zelenou značkou na vrch Výhon s rozhlednou. Cestou prochází kolem přírodní památky Nové hory. Od rozhledny je možné pokračovat po zelené značce zpět do Židlochovic, zatímco NS se vrací cca 400 metrů a posléze odbočuje doleva, aby se asi po 900 metrech napojila na stezku přicházející od Židlochovic.\n\n"}
{"id": "956626", "url": "https://cs.wikipedia.org/wiki?curid=956626", "title": "Sociální klima školní třídy", "text": "Sociální klima školní třídy\n\nSociální klima školní třídy označuje jevy dlouhodobé, typické pro danou třídu a daného učitele po několik měsíců či let. Sociální klima ovlivňují širší sociální jevy, jako jsou sociální klima školy a sociální klima učitelského sboru. Nepůsobí ovšem globálně, ale výběrově.\n\nSociální klima definovali ve své práci Mareš a Ježek: je to skupinový, nikoli individuální jev; určitý názor na klima ve třídě má každý její aktér. Dále je sociálně konstruované, vzniká zde osobní zkušenost jedinců (žáků, učitelů), ale též debatováním mezi sebou (žák – žák, učitel – učitel, žák – učitel, žák – rodič). Je také současně ovlivňováno širším sociálním kontextem.\n\nProstředí má nejširší význam. Lze ho brát z hlediska umístění v regionu (př. venkov), z hlediska ergonomického (př. nábytek, vzhled třídy, uspořádání), hygienického (př. osvětlení) či podle typu školy (př. základní škola). Nezahrnují pouze sociální rozměr.\n\nAtmosféra je krátkodobé, situačně podmíněné sociální a emoční naladění ve třídě. Krátkodobost spočívá nejčastěji v rámci jedné vyučovací hodiny. Jevy trvají řádově minuty až hodiny, výjimečně déle.\n\nTřída zde není chápána jako místnost, tedy prostorová jednotka, ale jako základní sociální a organizační jednotku školního vzdělávání. Školní třída je skupina žáků stejného věku, kteří jsou společně vyučováni ve škole. Vyhláška MŠMT uvádí nejmenší a největší počet žáků na třídu, u základních škol se jedná o nejméně 17 žáků v průměru na jednu třídu (výjimkou jsou malotřídní školy) a 30 jako nejvyšší počet.\n\nSociální klima nevzniká samo od sebe, je spíše utvářeno. Společně jej vytvářejí: všichni žáci navštěvující danou školní třídu, dále skupiny žáků, na něž se třída zpravidla člení, a jedinci stojící mimo tyto skupiny, jednotliví žáci, učitelé vyučující třídu. Tvůrci sociálního klimatu třídy jsou tedy tři aktéři – učitel, žák a rodič. Učitel a žák je samozřejmostí. Rodič se nedá považovat za přímého tvůrce, ale velice často do klimatu zasahuje svými požadavky, protože v ideálním případě školu pozoruje a dozoruje, vznáší své názory a připomínky.\n\nVliv na utváření sociálního klimatu třídy má jak uspořádání konkrétní třídy, tak autorita učitele.\n\nUspořádáním třídy se zde má na mysli zasedací pořádek dané školní třídy. Existuje \"zóna dominantní aktivity\" v sálově uspořádaných třídách, označuje prostředí třídy, ve kterém se slučují žáci, kteří mají o vyučování zájem a mají odhodlání na hodinách vynikat a dosahovat výborných studijních výsledků. Zóna předních a středních lavic ve tvaru obráceného T je typická pro výraznější komunikační aktivitu mezi učitelem a žáky, takže žáci, kteří tu sedí, se jeví jako komunikačně angažovanější než jejich spolužáci z okrajových a zadních lavic. Žákům sedícím v T-zóně je zároveň věnována intenzivnější komunikační pozornost ze strany učitele ve formě otázek a iniciačních replik.\n\n\"Periferní část třídy\" je naopak prostor, kde se shromažďují naopak žáci s negativními postoji ke škole a se sklony k digresivním projevům. Snaží se sedět ideálně co nejdál od učitele, což má za následek jejich horší studijní prospěch a nedostatek pozornosti a participace na dění ve vyučovací hodině.\n\nVeškeré zkoumání začalo u pozorování. S vývojem postoupily také přístupy a metody zkoumání. Jako reakce na observační přístup a pozorování vzniklo specifické dotazování samotných účastníků života třídy na kvalitu klimatu. Tento přístup se označuje jako percepční. Jedná se o mezinárodně uznávaný přístup, a je také používán ve výzkumech na českých školách. Oproti observačním technikám je percepční přístup úspornější, protože není potřeba vyškolených pozorovatelů. Další výhodou je zachycení dlouhodobějších prožitků aktérů v jejich daném klimatu a neomezuje se na pozorování vymezeného počtu vyučovacích hodin. Další výhoda se skrývá v tom, že máme informace získané nejen od třetí osoby, ale také od žáků a učitelů. \n\nDnes je nejrozšířenější sociálně-psychologický a environmentalistický přístup, zvaný percepční. Zakládá na výpovědích žáků a učitelů, jak na ně působí aktuální klima třídy, jaká mají očekávání. Další přístupy: sociometrický, organizačně sociologický, interakční, pedagogicko-psychologický, školně-etnografický, vývojově psychologický a sociálně psychologický a environmentalistický přístup.\n\nNejznámější používané metody zkoumání: dotazník MCI (měření klimatu 3. – 6. tříd základní školy), dotazník CES (měření klimatu 8. a 9. tříd základní školy a středních škol), dotazník CCQ (dotazník komunikačního klimatu třídy), dotazník OCDQ – RS (měření klimatu školy a učitelského sboru) a dotazník RSA (měření stupně odpovědnosti učitele za žákovy úspěchy a neúspěchy).\n"}
{"id": "956639", "url": "https://cs.wikipedia.org/wiki?curid=956639", "title": "Kaple Tří otců", "text": "Kaple Tří otců\n\nKaple Tří otců (), také kaple Korunování Panny Marie, dříve známá též jako \"Bäterova kaple,\" je barokní sakrální stavba v Mikulášovicích. Pochází z roku 1710 a je tak nejstarší z místních kaplí. Od roku 1966 je chráněna jako kulturní památka.\n\nKaple byla postavena roku 1710 na náklady tří otců ze sousedství (odtud název); jedním z nich byl obchodník Zacharias Hille. Od svého vzniku až do konce druhé světové války sloužila také jako zvonice pro dolní část Mikulášovic. Zvon vyzváněl pravidelně v poledne a večer (v letním období v 19 hodin, v zimním období v 17 hodin) a při úmrtí někoho z okolí. Na Velikonoční neděli se u kaple pravidelně zastavovali velikonoční jezdci, během měsíce května se v ní konaly každý týden májové pobožnosti. Během první světové války musel být sejmut zvon a přetaven, po jejím skončení se lidé ze sousedství složili na nový. Stejně jako o ostatní mikulášovické kaple, také o kapli Tří otců se po vysídlení původních obyvatel nikdo nestaral. Stavba postupně chátrala, a to i přesto, že je od roku 1966 památkově chráněna. Na počátku 21. století byla kaple v žalostném stavu: zrezivělá rozpadající se střecha a věž a rozvolněné kameny v průčelí. Při generální opravě v roce 2013 byly opraveny vnitřní i vnější omítky, kamenné průčelí a kompletně byla vyměněna střecha s věží.\n\nKaple je v majetku města Mikulášovice a od roku 1966 je chráněna jako kulturní památka. Využívána je nepravidelně, zpravidla jednou v roce během novény k Duchu svatému.\n\nKaple stojí na téměř čtvercovém půdorysu. Zdivo je kamenné, ze tří stran omítnuté, jen průčelí je obložené pískovcem. Zajímavá je masivní cibulovitá báň s věžičkou, ve které býval zvon. Vnitřní vybavení a dveře kaple se nedochovaly, zmizely brzy po skončení druhé světové války. Vybavení tvořil dřevěný oltář umístěný naproti dveřím, dvě dřevěné lavice (každá pro čtyři až pět osob) a bohatá obrazová výzdoba. Od roku 2018 je v kapli umístěn obraz s motivem Korunování Panny Marie od Tomáše Bodora.\n\n\n"}
{"id": "956642", "url": "https://cs.wikipedia.org/wiki?curid=956642", "title": "Abby Wambachová", "text": "Abby Wambachová\n\nAbby Wambachová (* 2. června 1980, Rochester, Spojené státy americké) je bývalá americká fotbalistka, která hrála National Women's Soccer League za klub Western New York Flash. Je držitelkou světového rekordu v počtu vstřelených branek v mezistátních utkáních: k listopadu 2013 skórovala 163krát.\n\nZískala zlaté medaile na olympiádách 2004 a 2012, stříbrnou medaili na Mistrovství světa ve fotbale žen 2011 a bronzové medaile na Mistrovství světa ve fotbale žen 2003 a Mistrovství světa ve fotbale žen 2007. Šestkrát byla zvolena nejlepší fotbalistkou USA (2003, 2004, 2007, 2010, 2011, 2013) a za rok 2012 také nejlepší fotbalistkou světa.\n\nAbby Wambachová se přihlásila k lesbické orientaci. V roce 2012 uzavřela sňatek s další fotbalistkou Sarah Huffmanovou. Je členkou organizace Athlete Ally, bojující proti diskriminaci homosexuálů ve sportu.\n\n"}
{"id": "956645", "url": "https://cs.wikipedia.org/wiki?curid=956645", "title": "Sigma okruh", "text": "Sigma okruh\n\nformula_1-okruh (sigma-okruh) je v matematice libovolný neprázdný systém množin, který je uzavřený na spočetné sjednocení a na rozdíl dvou prvků. Prefix formula_1 v názvu vyjadřuje uzavřenost na \"spočetné\" sjednocení.\n\nSystém množin formula_3 je formula_1-okruh, pokud splňuje následující vlastnosti:\n\nNěkdy se jako formula_1-okruh označuje uspořádaná dvojice formula_11, kde formula_12 je libovolná množina a formula_13 je nějaký systém jejích podmnožin, který splňuje výše uvedené vlastnosti.\n\n\nKoncept formula_1-okruhu je důležitý především v teorii míry, kde se používá místo formula_1-algebry, pokud není potřeba, aby univerzální množina byla měřitelná.\n\n"}
{"id": "956654", "url": "https://cs.wikipedia.org/wiki?curid=956654", "title": "Sebastian Koch", "text": "Sebastian Koch\n\nSebastian Koch (* 31. května 1962 Karlsruhe, Německo) je německý herec.\n\nSebastian Koch se narodil v německém Karlsruhe a vyrostl ve Stuttgartu. Jeho matka ho vychovávala sama a nějakou dobu strávil v dětském domově, kde pracovala. V letech 1982–1985 studoval herectví na škole Otto Falckenberga v Mnichově a v této době hrál v Divadle mladých (německy \"Theater der Jugend\").\n\nPo působení v městských divadlech v Ulmu a Darmstadtu Sebastian Koch od roku 1990 začal hrát v berlínských divadlech. Ztvárnil role v Schillerových \"Loupežnících\", v Goethově \"Ifigenie na Tauridě\" v \"Dirty Dishes\" Nicka Whitbyho. Vedle četných filmových a televizních rolí se také často objevoval v malých rolích v populárních německých kriminálních seriálech (např. Wolffův revír).\n\nOd uznávaného ztvárnění Andrease Baadera v dokumentárním dramatu Heinricha Breloera \"Todesspiel\" se objevil v mnoha celovečerních televizních inscenacích. V roce 2001 prorazil rolí uneseného Richarda Oetkera (syna průmyslníka Rudolfa Augusta Oetkera) v \"Der Tanz mit dem Teufel - Die Entführung des Richard Oetker\" a rolí spisovatele Klause Manna v dokumentárním dramatu Heinricha Breloera \"Mannovi - román století\". Za obě tyto role Koch v následujícím roce získal Cena Adolfa Grimma (\"Grimme-Preis\") a stal se jediným hercem, který ocenění dostal v témže roce za dva rozdílné umělecké počiny. Za titulní roli strůjce atentátu na Hitlera ve filmu \"Stauffenberg\" Jo Baiera byl nominován na Německou televizní cenu i cenu Adolfa Grimma a získal cenu Zlatý gong, kterou uděluje mediální časopis \"Gong\".\n\nV roce 2004 se Sebastian Koch potřetí objevil v díle Heinricha Breloera, kdy hrál roli nacistického architekta Alberta Speera v televizním seriálu \"Speer a Hitler\". V roce 2006 mělo v německých kinech premiéru drama \"Životy těch druhých\" se Sebastianem Kochem v hlavní roli, které v roce 2007 získalo Oscara za nejlepší cizojazyčný film.\n\nV letech 2006 a 2007 se po dvanáctileté odmlce znovu vrátil na divadelní scénu, a to v divadle města Bochum v roli lorda Goringa ve hře \"Ideální manžel\" Oscara Wilda. V roce 2006 ztvárnil roli Reinharda Mohna ve filmové adaptaci jeho života. V roce 2013 se spolu s Julií Snigirovou objevil v roli ruských padouchů ve filmu \"\".\n\nSebastian Koch žije v Berlíně a má dceru s novinářkou Birgit Kellerovou. Také měl vztah s herečkou Annou Schudtovou, a v letech 2005 až 2009 s nizozemskou herečkou Carice van Houtenovou, s níž se seznámil při natáčení filmu \"Černá kniha\".\n\n\n\n"}
{"id": "956658", "url": "https://cs.wikipedia.org/wiki?curid=956658", "title": "Kaple Nejsvětějšího srdce Ježíšova (Dlouhá Louka)", "text": "Kaple Nejsvětějšího srdce Ježíšova (Dlouhá Louka)\n\nKaple Nejsvětějšího srdce Ježíšova (někdy se uvádí rovněž zasvěcení svatému Janu Křtiteli) na Dlouhé Louce, asi šest kilometrů od severočeského Oseka, je mladá sakrální stavba, vybudovaná v novobarokním slohu v letech 1908–1910.\n\nPřed výstavbou kaple docházeli věřící z Dlouhé Louky na bohoslužby buď do Oseka, nebo do Flájí. Výstavba kaple byla realizována v letech 1908–1910 firmou Antona Bruchnera z Oseka. Ke slavnostnímu vysvěcení došlo 15. srpna 1910. Bohoslužby zde bývaly zhruba do poloviny 20. století. V 90. letech 20. století byla kaple opravena péčí tehdejšího opata oseckého kláštera, Bernharda Thebese (opat sám, původní profesí zedník, zde vyzdil nový oltář). V současné době je kaple uzavřena, bývá zde poutní bohoslužba jednou ročně.\n\nKaple je obdélná stavba, orientovaná přibližně k západu. Loď má tři okenní osy, presbytář je trojboce uzavřen. V jihovýchodním nároží se nachází nízká věž, nad úrovní ostatní stavby osmihranná. Kaple je od 90. let 20. století krytou chodbou propojena s protější budovou.\n\n\n"}
{"id": "956663", "url": "https://cs.wikipedia.org/wiki?curid=956663", "title": "Silver Car Crash (Double Disaster)", "text": "Silver Car Crash (Double Disaster)\n\nSilver Car Crash (Double Disaster) je obraz amerického výtvarníka Andyho Warhola z roku 1963. Dílo je více než dva a půl metru vysoké a jeho šířka přesahuje čtyři metry. Obraz zobrazuje následky autonehody; v jeho levé polovině je patnáctkrát zobrazena autonehoda a pravá strana je prázdná. V listopadu 2013 byl v newyorské aukční síni Sotheby's prodán za 105,4 milionu amerických dolarů, což byla do té doby nejvyšší částka, za jakou byl Warholův obraz prodán. Překonal tak obraz Green Car Crash (Green Burning Car I), který byl o šest let dříve prodán za 71,7 milionu dolarů.\n"}
{"id": "956664", "url": "https://cs.wikipedia.org/wiki?curid=956664", "title": "Charlotte (Texas)", "text": "Charlotte (Texas)\n\nCharlotte je město v okrese Atascosa County ve státě Texas ve Spojených státech amerických. V roce 2010 zde žilo 1 715 obyvatel. S celkovou rozlohou 5,2 km² byla hustota zalidnění 331,7 obyvatel na km². Město je součástí metropolitní oblasti San Antonio, které se nachází přibližně 70 km na sever od Charlotte. Název dostalo město po Charlotte Simmonsové, dceři doktora Charlese Simmonse, který se zasloužil o rozvoj Atascosa County. Ve městě převažují obyvatelé hispánského a latinskoamerického původu (přes 80%)\n\nVe městě se nacházejí dva kostely, jeden je evangelický metodistický kostel, který se nachází přímo naproti malé radnici. Druhý je baptistický kostel, jenž se nachází na křížení ulic Yule Ave a Harris Ave. Vzdělání je zajištěno v nezávislé školní čtvrti Charlotte, kde se nacházejí základní (oba stupně) i střední škola.\n"}
{"id": "956669", "url": "https://cs.wikipedia.org/wiki?curid=956669", "title": "Evangelický zpěvník", "text": "Evangelický zpěvník\n\nEvangelický zpěvník byl vydán v roce 1979 Synodní radou Českobratrské církve evangelické a v následujících letech postupně nahradil předchozí zpěvník ČCE z roku 1923. Byl vytištěn za pomoci Bádenské evangelické zemské církve Grafickým závodem M. Schauenburg, Lahr/Baden.\n\nJeho obsah připravil poradní hymnologický odbor synodní rady ČCE pod vedením Zdeňka Somolíka a PhDr. Bohuše Hrejsy. Kapitolu Služby Boží a Přípravy modlitby zpracoval poradní odbor liturgický za předsednictví prof. dr. Josefa Smolíka. Grafickou úpravu a notové předlohy vyhotovil František Mašek. Autorem grafických koncovek je Jaroslav Šváb.\n\nJak zpěvník, tak dodatek čerpá z různých tradic církevních dějin a přejímá také ze zpěvníků dalších církví, zejm. církve římskokatolické a církve československé husitské.\n\nEvangelický zpěvník čítá 586 písní a je rozdělen na čtyři hlavní části:\n\nKe zpěvníku byl roce 2000 vydán synodní radou \"Dodatek\" obsahující dalších 103 písní.\n\n"}
{"id": "956673", "url": "https://cs.wikipedia.org/wiki?curid=956673", "title": "Ann Philippa Pearceová", "text": "Ann Philippa Pearceová\n\nAnn Philippa Pearceová, nepřechýleně Pearce (22. ledna 1920, Great Shelford – 21. prosince 2006, Durham), byla anglická spisovatelka knih pro děti a mládež.\n\nAnn Philippa Pearceová se narodila ve vesnici Great Shelford v hrabství Cambridgeshire v rodině mlynáře jako nejmladší ze čtyř dětí a mládí strávila v okolí řeky Cam. Po absolvování střední školy získal stipendium pro studium anglistiky a historie na Univerzitě v Cambridgi. Po skončení studia odešla do Londýna, kde během druhé světové války pracovala jako státní zaměstnankyně, později jako scenáristka a produkční v rádiu BBC a také jako editorka knih pro děti. Roku 1962 se provdala, ale její manžel, se kterým měla dceru, již roku 1964 zemřel.\n\nOd roku 1973 až do své smrti na následky mrtvice roku 2006 žila ve vesnici Great Shelford.\n\nPhilippa Pearceová je autorkou více než třicet knih, ve kterých hraje významnou roli krajina v okolí města Cambridge a řeky Cam. Námět pro svůj první román \"Střevle na Say\" (1955, Minnow on the Say), česky jako \"Poklad v jediné růži\" získala ze vzpomínek na dávný výlet kánoí po řece Cam, kterou v knize přejmenovala na řeku Say. Roku 1958 vydala svůj druhý a také nejlepší román \"Tomova půlnoční zahrada\" (Tom's Midnight Garden) s pohádkovým, resp. fantasy námětem. Právě za tento román získala Carnegieho medaile za literaturu.\n\n\n\n"}
{"id": "956675", "url": "https://cs.wikipedia.org/wiki?curid=956675", "title": "Víctor Rodríguez Andrade", "text": "Víctor Rodríguez Andrade\n\nVíctor Pablo Rodríguez Andrade (2. května 1927, Montevideo – 19. května 1985, Montevideo) byl uruguayský fotbalista. Hrával na pozici obránce či záložníka.\n\nS uruguayskou reprezentací vyhrál mistrovství světa roku 1950. Na tomto šampionátu byl federací FIFA zařazen i do all-stars týmu. Hrál i na světovém mistrovství roku 1954, kde Uruguajci skončili čtvrtí. Celkem za národní tým odehrál 42 utkání.\n\nS Peñarolem Montevideo se stal dvakrát mistrem Uruguaye (1953, 1954).\n\nByl synovcem José Leandro Andradeho, mistra světa z roku 1930.\n"}
{"id": "956678", "url": "https://cs.wikipedia.org/wiki?curid=956678", "title": "Sarabhai (kráter)", "text": "Sarabhai (kráter)\n\nSarabhai je nevelký impaktní kráter pravidelného kruhového tvaru o průměru 7,6 km nacházející se přibližně uprostřed Mare Serenitatis (Moře jasu) na přivrácené straně Měsíce v oblasti hojné na mořské hřbety a vrásy. V jeho těsné blízkosti se táhne mořský hřbet Dorsum Azara. Jiho-jihovýchodně leží nenápadný lávou zatopený kráter Finsch (průměr 4 km), jihozápadně pak kráter Bessel.\n\nJe pojmenován podle indického astrofyzika Vikrama A. Sarabhaie považovaného za otce indického vesmírného programu. Dříve než jej v roce 1973 Mezinárodní astronomická unie pojmenovala na současný název, nesl označení Bessel A.\n\n\n"}
{"id": "956681", "url": "https://cs.wikipedia.org/wiki?curid=956681", "title": "Billy Martin", "text": "Billy Martin\n\nJméno a příjmení Billy Martin nosí více osob:\n\n"}
{"id": "956683", "url": "https://cs.wikipedia.org/wiki?curid=956683", "title": "T. Y. Hilton", "text": "T. Y. Hilton\n\nEugene Marquis \"T. Y.\" Hilton (* 14. listopadu 1989 v Miami, stát Florida) je hráč amerického fotbalu nastupující na pozici Wide receivera za tým Indianapolis Colts v National Football League. Univerzitní fotbal hrál za Florida International University, poté byl vybrán ve třetím kole Draftu NFL 2012 týmem Indianapolis Colts.\n\nHilton se narodil v Miami ve státě Florida Tyroneovi a Coře Hiltonovým. Navštěvoval místní Miami Springs High School a byl hvězdou jak basketbalového, tak fotbalového týmu Golden Hawks. Novinami \"Miami Herald\" byl za výkony v posledním ročníku vybrán do prvního all-stars týmu v americkém fotbalu, a do prvního all-stars týmu v basketbalu v předposledním a posledním ročníku. Jako Wide receiver nasbíral průměrně 18,7 yardu na jednu zachycenou přihrávku, celkem 785 yardů a 16 touchdownů, jako kick returner v deseti zápasech vrátil 4 výkopy do touchdownu.\n\nHilton si 6. února 2008 zvolil jako další působiště Florida International University, když o něj měli zájem University of Mississippi, West Virginia University, University of Florida a právě FIU. Jeho otec prozradil, že si FIU vybral místo WVU den před podpisem, protože do klobouku hodil jména těchto dvou univerzit a šestkrát v řadě vytáhl lístek s FIU.\n\nPod vedením Maria Cristobala se stává startujícím wide receiverem v každém roce na FIU. Hned při debutu při prvním kontaktu s míčem proti University of Kansas vrací punt do touchdownu. Později toho roku proti Arkansas State University hází 38 yardů dlouhou touchdownovou přihrávku na Juniora Mertileho, když se těsně předtím ve stejné akci při \"reverse play\" dopustil fumblu. Tato hra je na FIU známá jako \"The Hilton Heave\". Celkem byl v první sezóně zodpovědný za 12 TD, které dosáhl pěti různými způsoby: 7 zachycených, 5 běhových, jeden pasový, jeden z puntu a jeden z kickoffu. Také stanovil nováčkovské rekordy FIU v zachycených yardech (1 103 z 41 pokusů), průměru yardů po zachycení (24,7) a celkem získaných yardů (2 162). Ze všech nováčků v celých USA se umístil jako třetí nejlepší v počtu získaných yardů na zápas (180,25) a to mu vyneslo cenu \"Sun Belt Freshman Player of the Year\".\n\nPřed startem sezóny 2009 se trenér Alabamy Nick Saban nechal slyšet, že Hilton je \"lepší ofenzivní hráč, než jakýkoliv jiným proti kterým jsme hráli minulý týden\" (proti Virginia Tech). Hilton pak první akcí sezóny právě proti Alabamě vrátil kickoff pro 96 yardů. Celkem si za ročník připsal 57 zachycených přihrávek pro 632 yardů a 5TD, a také 22 kickoff returnů vrácených pro 633 yardů, přestože vynechal utkání 5. týdne proti WKU kvůli zranění kolena.\n\nRozjezd do sezóny 2010 měl T.Y. pomalý, když ani v jednom z prvních čtyř zápasů nezaznamenal touchdown a teprve doma proti WKU skóroval první běhový. Po porážce uprostřed sezóny od Florida Atlantic University se Hilton vrátil silnější a proti Louisiana-Monroe skóroval 4 TD: 95 yardů dlouhý kickoff return, 2 přihrávky Wesleyho Carrolla a nakonec běhový touchdown. Rovněž zazářil proti Troy, kde 6 zachycených přihrávek proměnil v 158 yardů, 2 běhové TD a pomohl týmu k rekordním 448 naběhaným yardům.\n\nVe svém prvním školním bowlu proti Toledu vrátil na začátku druhé půle kickoff do touchdownu a byl také klíčovým mužem při situaci 4a17, kterou FIU proměnila v první down, posléze ve field gól a vítězství 34:32. Za to byl vyhlášen Nejužitečnějším hráčem utkání, po skončení sezóny také \"Sun Belt Player of the Year\" a byl jmenován do prvního all-stars týmu konference Sun Belt na pozicích Wide receivera i return specialisty. Ročník zakončil osobním rekordem 2 089 nachytaných yardů, z toho 848 po 59 zachycených přihrávkách a 282 po 30 běhových pokusech.\n\nStart do sezóny 2011 měl skvělý, proti North Texas University nasbíral dohromady 283 yardů, rekord školy. o týden později byl strůjcem vítězství 24:17 nad University of Louisville, když zaznamenal 74 a 83 yardů dlouhé touchdowny. Nakonec v tomto utkání zachytil 7 přihrávek pro 201 yardů, čímž překonal osobní i školní rekord v počtu nachytaných yardů v jeden zápas.\n\nHilton byl vybrán ve třetím kole Draftu NFL 2012 jako 92. hráč celkově týmem Indianapolis Colts. Na konci května pak podepsal s Colts čtyřletou smlouvu na 2,642 milionů dolarů.\n\nV první profesionální sezóně se Hilton etabloval jako Punt a Kickoff returner a slotový Receiver. Ve 12. týdnu proti Buffalo Bills vrátil punt pro 75 yardů a později zachytil osmiyardovou přihrávku pro touchdown. Tyto dvě akce přispěly k výhře Colts 20:13. Sezónu 2012 zakončil s 50 zachycenými přihrávkami pro 861 yardů a stal se lídrem týmu v počtu touchdownů (7).\n\nNa začátku sezóny 2013 se Hilton stal třetím Receiverem za Reggiem Waynem a Darriusem Heyward-Beyem. Dosavadní rekord kariéry si vylepšil v utkání proti Seattle Seahawks v pátém týdnu, kdy zaznamenal 140 nachytaných yardů a 2 touchdowny, čímž pomohl Colts k vítězství 34:28.\n\nDíky přetrženému zkříženému vazu Reggieho Waynea a nízké produktivitě Heywarda-Beye se Hilton stal Wide receiverem číslo jedna a hned v 9. týdnu proti Houston Texans zaznamenal 121 nachytaných yardů a 3 touchdowny.\n\nPři úžasném obratu a vítězství Colts nad Kansas City Chiefs 45:44 Hilton zaznamenal 13 zachycených přihrávek pro 224 yardů (oba play-off rekordy Colts) a 2 touchdowny. Jeho 224 yardů je třetí nejvyšší počet nachytaných yardů v jediném utkání v historii NFL.\n\nV šestém týdnu proti Texans stanovil Hilton nový osobní rekord 223 zachycených yardů a zůstal pouze jediný yard za rekordem Colts Raymonda Berryho z roku 1957. Ve 12. týdnu ve druhé sezóně za sebou překonal 1 000 yardů, celkem si za sezónu připsal 82 zachycených přihrávek pro 1 345 yardů a 7 touchdownů. Za své výkony byl poprvé v kariéře vybrán do Pro Bowlu.\n\n13. srpna 1015 podepsal Hilton pětiletý kontrakt s Colts na 65 milionů dolarů, z toho 39 milionů garantovaných.\n\nHiltonovi a jeho ženě Shantrell se 23. listopadu 2014 na rodila dcera a rovněž má i syna Eugena Hiltona.\n\n"}
{"id": "956684", "url": "https://cs.wikipedia.org/wiki?curid=956684", "title": "Sigma algebra", "text": "Sigma algebra\n\nformula_1-algebra (sigma-algebra, též formula_1-těleso) je v matematice libovolný neprázdný systém množin, který je uzavřený na spočetné sjednocení a na rozdíl dvou prvků a obsahuje sjednocení všech svých prvků. Prefix formula_1 v názvu vyjadřuje uzavřenost na \"spočetné\" sjednocení.\n\nSystém formula_4 podmnožin množiny formula_5 nazveme formula_1-algebrou, jestliže obsahuje prázdnou množinu a je uzavřený na spočetné sjednocení a doplněk, tj.\n\n\n\nKoncept formula_1-algebry je důležitý především v teorii míry a v teorii pravděpodobnosti. \"Míra\" je libovolná nezáporná množinová funkce, která je formula_1-aditivní a má na prázdné množině hodnotu 0. \"Pravděpodobnost\" je míra, která má na univerzální množině formula_20 hodnotu 1.\n\nV teorii míry se dvojice formula_21, kde formula_20 je libovolná množina a formula_23 je formula_1-algebra na formula_20 nazývá měřitelný prostor a množiny formula_26 nazýváme měřitelné množiny.\n\n"}
{"id": "956686", "url": "https://cs.wikipedia.org/wiki?curid=956686", "title": "Renata Pospiechová", "text": "Renata Pospiechová\n\nRenata Pospiechová (* 12. prosince 1959) je česká spisovatelka, politička a učitelka. Mezi lety 2000–2008 působila jako krajská zastupitelka Moravskoslezského kraje (resp. Ostravského kraje). V roce 2013 vydala svou první knihu s názvem \"Čtyři ženy na cestách\". V současné době působí jako učitelka jazyků ve Velkých Hošticích u Opavy.\n\nRenata Pospiechová vystudovala na filozofické fakultě Univerzity Palackého v Olomouci obory bohemistika – germanistika. Po studiích vyučovala na základní škole ve Velkých Hošticích. V roce 1991 založila Soukromé dívčí lyceum tamtéž, které vedla až do roku 2002, kdy gymnázium zaniklo. Od roku 2003 soukromě vyučuje cizí jazyky, především angličtinu, němčinu a italštinu. Ve volbách v roce 2000 byla zvolena do krajského zastupitelstva Moravskoslezského kraje, kde hájila zájmy ODS. Ve volebním období 2004 – 2008 působila jako předsedkyně zahraničního výboru Moravskoslezského kraje.\n\nV roce 2013 vydala vlastním nákladem humorný román Čtyři ženy na cestách.\n"}
{"id": "956688", "url": "https://cs.wikipedia.org/wiki?curid=956688", "title": "Lípa v Kyšicích", "text": "Lípa v Kyšicích\n\nLípa v Kyšicích je památný strom v obci Kyšice, která se nalézá zhruba 6 km na jih od okresního města Kladna. Lípa malolistá (\"Tilia cordata\") roste na severním okraji obce, v zahradě po pravé (východní) straně průjezdní silnice II/118 směr Braškov, potažmo Kladno, asi 70 metrů severně od křižovatky se silnicí směr Valdek. Zahrada, mírně se svažující k k jihu, je poněkud vyvýšena nad úroveň silnice a ohraničena cihlovou zdí. V úrovni lípy je však několikametrový úsek zdi vybourán a nahrazen plotem z drátěného pletiva, tak aby bylo možno památný strom lépe z ulice pozorovat. \nLípa požívá ochrany od roku 1996 pro svou estetickou hodnotu (pravidelná koruna s „pozoruhodným rozložením hlavních kosterních větví“). Měřený obvod jejího kmene v době vyhlášení činil 260 centimetrů, výška stromu 12 metrů. Věk stromu vyhlašovací dokumentace odhadovala na 120 roků, což přepočteno na současnost dává aktuální odhad let.\n\n"}
{"id": "956694", "url": "https://cs.wikipedia.org/wiki?curid=956694", "title": "Roque Máspoli", "text": "Roque Máspoli\n\nRoque Gastón Máspoli Arbelvide (12. října 1917, Montevideo – 22. února 2004, Montevideo) byl uruguayský fotbalista. Hrával na pozici brankáře.\n\nS uruguayskou reprezentací vyhrál mistrovství světa roku 1950. Na tomto šampionátu byl federací FIFA zařazen i do all-stars týmu. Hrál i na světovém mistrovství roku 1954, kde Uruguajci skončili čtvrtí. Celkem za národní tým odehrál 38 utkání.\n\nS Peñarolem Montevideo se stal šestkrát mistrem Uruguaye (1944, 1945, 1949, 1951, 1953, 1954).\n\nPo skončení hráčské kariéry se stal úspěšným trenérem. Peñarol přivedl roku 1966 k zisku nejprestižnější jihoamerické klubové mezinárodní trofeje Poháru osvoboditelů a následně i Interkontinentálního poháru.\n\n"}
{"id": "956696", "url": "https://cs.wikipedia.org/wiki?curid=956696", "title": "Finsch (kráter)", "text": "Finsch (kráter)\n\nFinsch je malý nezřetelný kráter o průměru 4 km nacházející se v centrální části Mare Serenitatis (Moře jasu) na přivrácené straně Měsíce v oblasti hojné na mořské hřbety a vrásy. Je prakticky celý zaplaven lávou. Nedaleko od něj (západně) se táhne mořský hřbet Dorsum Azara. Jiho-jihozápadně leží malý impaktní kráter Deseilligny, jihozápadně kráter Bessel a severo-severozápadně pak kráter Sarabhai.\n\nJe pojmenován podle německého zoologa Otto Finsche.\n\n\n"}
{"id": "956701", "url": "https://cs.wikipedia.org/wiki?curid=956701", "title": "Hřebínek", "text": "Hřebínek\n\nHřebínek (408 m n. m., německy \"Kammberg\") je vrch v okrese Česká Lípa Libereckého kraje. Leží asi 2,5 km jihozápadně od vesnice Těšnov, na katastrálním území vesnice Náhlov, v severovýchodní části obory Židlov.\n\nJe to strukturní hřbítek, orientovaný ve směru SV–JZ, se strmějšími severozápadními svahy. Je podmíněný neovulkanickou (magmatickou) žílou z čediče, vypreparovanou z vápnito-jílovitých pískovců svrchní křídy. Vrch je porostlý smíšeným lesem, kromě východního svahu, který zabírají louky.\n\nHřebínek leží na jihozápadním konci asi 12 km dlouhého přerušovaného hřbetu (podmíněného často obnaženou magmatickou žílou, odborně zvanou dajka), který odtud vede severovýchodním směrem přes Čertovu stěnu, dále zahrnuje i známou Čertovu zeď, a končí u Mazovy horky u Světlé pod Ještědem. Žíla byla z větší části odtěžena, na Hřebínku kompletně.\n\nGeomorfologicky vrch náleží do celku Ralská pahorkatina, podcelku Zákupská pahorkatina, okrsku Kotelská vrchovina, podokrsku Zábrdská vrchovina a Náhlovské části.\n\nAutomobilem je možno dojet k soutoku Zábrdky a Čertova potoka u Těšnova. Odtud lze pokračovat na kole po cyklostezce 25 podél Čertovy stěny a plotu obory až do vjezdu do obory, poblíž kterého vrch leží. Jelikož pohyb v oboře je veřejnosti doporučen jen po cyklostezkách, je místo patrně oficiálně nepřístupné.\n"}
{"id": "956708", "url": "https://cs.wikipedia.org/wiki?curid=956708", "title": "Alcides Ghiggia", "text": "Alcides Ghiggia\n\nAlcides Edgardo Ghiggia (22. prosince 1926, Montevideo – 16. července 2015) byl uruguaysko-italský fotbalista. Reprezentoval jak rodnou Uruguay, tak Itálii, kam přesídlil. Hrával na pozici útočníka.\n\nS uruguayskou reprezentací vyhrál mistrovství světa roku 1950. Ve finále na stadionu Maracaná vstřelil vítězný gól na konečných 2:1 proti Brazílii, pro ni znamenal výsledek domácí potupu. Na tomto šampionátu byl federací FIFA zařazen i do all-stars týmu. Celkem za národní uruguayský tým odehrál 12 utkání, v nichž vstřelil 4 góly.\n\nZa Itálii nastoupil pětkrát a jednou skóroval.\n\nS Peñarolem Montevideo se stal třikrát mistrem Uruguaye (1949, 1951, 1953), s AC Milán jednou dobyl titul italský (1961/62). S AS Řím vybojoval v sezóně 1960/61 Veletržní pohár, předchůdce Poháru UEFA.\n\n"}
{"id": "956714", "url": "https://cs.wikipedia.org/wiki?curid=956714", "title": "Válka policajtů (film, 1979)", "text": "Válka policajtů (film, 1979)\n\nVálka policajtů (originální francouzský název \"La Guerre des polices\") je francouzský kriminální film režiséra Robina Davise z roku 1979, v hlavních rolích s Claudem Brasseurem, Marlène Jobertovou a Claudem Richem. Claude Brasseur získal za hlavní roli ve filmu Césara.\n\nKomisař Fush se svým týmem protigangového oddělení přijíždí zatknout nebezpečného zločince Hectora Sarlata. Celou akci zpovzdálí sleduje Ballestrat, velitel dalšího, „konkurenčního“ policejního oddělení, který na místo zavolá četnictvo, aby prokazil Fushův plán a zabránil mu připsat si tak zásluhu na Sarlatovém zadržení. Skutečně se mu to podaří, ale při následné přestřelce umírá policista z Fushova týmu. To současně znamená začátek soupeření obou komisařů a jejich lidí. Díky jejich osobní nevraživosti a nespolupráci později umírá nebo je zraněno několik lidí. Svůj podíl na tom má i policistka Marie Garcinová z Ballestratova týmu, které se metody jejího šéfa hnusí a inklinuje (i osobně) k Fushovi, ale v rozhodující chvíli přesto selže a před ochranou života občanů upřednostní vlastní kariéru. Toto vede k nevydařené policejní akci, při které se Sarlatovi podaří pojmout jednoho policistu jako rukojmí. Fush se rozhodne osvobodit jej, což skutečně provede, sám ale při akci umírá.\n\n\n"}
{"id": "956719", "url": "https://cs.wikipedia.org/wiki?curid=956719", "title": "Turbofolk", "text": "Turbofolk\n\nTurbofolk (v cyrilici Турбо-фолк) je hudební žánr, který vznikl v bývalé Jugoslávii v závěru osmdesátých let. Vycházel z tradičního balkánského folklóru, který spojoval s moderními styly jako disco nebo eurodance, využíval elektrické kytary nebo syntezátory.\n\nOznačení stylu vymyslel zpěvák Rambo Amadeus (vlastním jménem Antonije Pušić). Hlavními představitelkami byly Lepa Brena, Ceca (vl. jm. Svetlana Veličkovićová) a Sneki (vl. jm. Snežana Babićová).\n\nTurbofolk vycházel z tradic novokomponované národní hudby, která byla populární především na jugoslávském venkově v 60.-90. letech 20. století. V jugoslávské populární hudbě byla nicméně po velmi dlouhou dobu dominantní tzv. Nová vlna, která doznívala v polovině 80. let. V té době byla v Turecku i Řecku na vzestupu populární hudba inspirovaná tradičními melodiemi obou zemí.\n\nVe stejné době navíc dosáhla rekordní popularity zpěvačka Lepa Brena, která dokázala tradiční balkánské rytmy propojit (např. v deskách Mile voli disko nebo Čačak, Čačak) s moderní pop music. Přestože texty Breny vyzývaly k jednotě Jugoslávie a byly orientovány výrazně patrioticky, ostře bořily představu tvrdé práce a skromnosti, kterou původně vyžadoval socialistický stát. Ve své písni \"Hej Šeki Šeki\" Brena přemlouvá bohatého arabského šejka, aby vyřešil jeho problémy a že ho bude stát všechny jeho peníze. Zatímco rocková hudba symbolizovala především styl střední třídy z větších měst, s turbofolkem se dokázaly identifikovat především níže postavené vrstvy na jugoslávském venkově. Vulgarity v textech začaly být běžné, a Brenina píseň \"Mače moje\" z tohoto důvodu nebyla vysílána.\n\nV roce 1988 zvítězila ve folkové pěvecké soutěži rovněž Ceca Ražnjatović, které se tím otevřela možnost získat lukrativní kontrakty a stát se úspěšnou zpěvačkou na celojugoslávské hudební scéně. Brzy se proslavila jako jedna z předních zpěvaček turbofolku a ikonou celého žánru. Dalším symbolem byla skupina Južni vetar, kterou tvořila řada umělců, a která světlo světla spatřila v 80. letech. Južni vetar patřil k velice úspěšným skupinám, později se však jeho autoři rozešli a vytvořili zcela nový podžánr.\n\nV roce 1989 se žánr rozšířil na území Jugoslávie vskutku masově. Písně vznikaly velmi často s politickými motivy, vyzdvihovaly některé politiky a jiné odsuzovaly. K jeho rozšíření přispěla především podpora politických představitelů Srbska, kteří prostřednictvím státních médií zajišťovaly předním zpěvákům a zpěvačkám přístup k veškerému publiku. Nově vzniklé soukromé televize, jako např. TV Pink, pomáhaly dále rozšířit tento žánr do celé společnosti. Pro nemalou část obyvatelstva představoval turbofolk symbol osvobození od staré kultury, staré hudby, svazujících norem socialistické morálky i nepříliš jasně vymezené nadnárodní identity. K jednotlivým písním vznikaly vysoce nákladné videoklipy. Turbofolk získal svojí popularitu i na území Chorvatska, který zde představovala zpěvačka Severina Vučković a v Bosně a Hercegovině Mile Kitić.\nTurbofolk byl jistým symbolem úniku z reality rozpadající se Jugoslávie, hyperinflace, permanentní ekonomické krize a začínajících válek. Zatímco se země rozpadala, texty hitů turbofolku oslavovaly rychlá auta, zločin, a zločince. Symbolem může být např. píseň Dvesta na sat. Oslava zločinu umožňovala růst popularity osob, které se zapojily do různých paravojenských skupin, jako byli např Željko Ražnatović, známý pod přezdívkou Arkan.\n\nV první polovině 90. let představil turbofolk svéráznou kulturu, k níž patřila pirátská rádia vysílající z paneláků v Novém Bělehradu, sexuálně vyzývavá image představitelek a prvky velkosrbského nacionalismu v době, kdy bylo na zemi v důsledku války uvaleno mezinárodní embargo.\n\nVrcholu popularity dosáhl turbofolk v roce 1993. Jako žánr se velmi rychle ujal v propagandistických písních které využívaly různé srbské paravojenské formace, které v rámci války v Bosně a Hercegovině a války v Chorvatsku operovaly na území bývalé Jugoslávie. Kritikové žánru jej považovali za příliš přízemní, materialistický, glorifikující zločin a válečené prospěchářství. Britský antropolog Alexei Monroe použil v souvislosti s tímto žánrem pojem pornonacionalismus. Jugoslávská veřejnost často mluvila o procesu orientalizace, islamizace a teheránizace populární kultury v souvislosti s nástupem turbofolku. Turbofolk učinil krok směrem od tradiční balkánské folkové hudby a stal se něčím novým sám o sobě. Jeho kritici však odmítali import blízkovýchodních hudebních prvků, které pro ně představovaly symbol útoku na tradiční srbskou hudbu.\n\nZa symbol kultury turbofolku a související kultury patřil například i v roce 1995 mediálně sledovaný sňatek Cecy s Željko Ražnatovićem zvaným \"Arkan\", představitelem bělehradského podsvětí a vůdcem paravojenských jednotek známých jako Tygři. Proto je mimo Srbsko (především v Chorvatsku) turbofolk odmítaný a vysmívaný, i když jeho prvky absorbovaly další žánry, jako bulharská čalga.\n\nVzhledem k popularitě žánru začaly prvky turbofolku přejímat i hudební skupiny a zpěváci, kteří dosud vyznávali jiné žánry. Tento příklon se pro jejich kariéru příliš úspěšným neukázal a skončil v druhé polovině 90. let 20. století. V Chorvatsku zaznamenal podstatnější nástup až v polovině 90. let po skončení války, i tam byl však vnímán jako styl ryze cizí a jako srbský import.\n\nPopularita žánru pokračovala i na začátku 21. století, nicméně s klesající tendencí. Prvky turbofolku převzala i další hudba, která ve stejnou dobu vznikala v prostoru Srbska, Černé Hory, Bosny a Hercegoviny a dalších východních republik bývalé SFRJ, vytratily se ale kontroverzní texty odkazující na srbský nacionalismus.\n\nV balkánské kultuře je dodnes považován turbofolk za jeden z nejnápadnějších symbolů 90. let. Ve filmu Parada Srđana Dragojeviće je použita jako symbolická píseň zpěváka Mitara Miriće \"Ne može nam niko ništa\" (Nikdo nám nic nemůže) ve scéně, kdy se potkávají přátelé a bojovníci z válek z 90. let 20. století.\n\nPodle textu Ismeta Horo, kde se zpívá \"Otiš'o si, sarmu prob'o nisi... \" založil Luka Maksimović satiritcké politické hnutí SPN, zkracující Sarmu pro'bo nisi.\n\n\n"}
{"id": "956724", "url": "https://cs.wikipedia.org/wiki?curid=956724", "title": "Le Monnier (kráter)", "text": "Le Monnier (kráter)\n\nLe Monnier je lávou zaplavený kráter o průměru 61 km nacházející se na východním okraji Mare Serenitatis (Moře jasu) na přivrácené straně Měsíce. Jeho západní okrajový val chybí, Le Monnier tak vytváří v Mare Serenitatis malý záliv. Jeho dno má nízké albedo (je velmi tmavé).\n\nSeverně se nachází kráter Chacornac (průměr 51 km), jihozápadně se táhne soustava mořských hřbetů Dorsa Aldrovandi a jižně lze nalézt 10 km dlouhý řetězec malých kráterů zvaný Catena Littrow.\n\nJe pojmenován od roku 1935 podle francouzského astronoma a fyzika Pierra Charlese Le Monniera.\n\n15. ledna 1973 měkce dosedla v kráteru Le Monnier v blízkosti jeho jižního okrajového valu sovětská sonda Luna 21, která zde vyložila měsíční pojízdnou laboratoř Lunochod 2. Ta ujela po povrchu celkem 37 km.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\nNásledující krátery byly přejmenovány Mezinárodní astronomickou unií:\n\n\n"}
{"id": "956726", "url": "https://cs.wikipedia.org/wiki?curid=956726", "title": "Globální rozvojové vzdělávání", "text": "Globální rozvojové vzdělávání\n\nGlobální rozvojové vzdělávání (GRV) je celoživotní vzdělávací proces, který přispívá k pochopení rozdílů a podobností mezi životy lidí v rozvojových a rozvinutých zemích a usnadňuje porozumění ekonomickým, sociálním, politickým, environmentálním a kulturním procesům, které je ovlivňují. Rozvíjí dovednosti a podporuje vytváření hodnot a postojů tak, aby lidé byli schopni a ochotni aktivně se podílet na řešení lokálních a globálních problémů.\n\nSvětová banka koordinuje Síť pro globální rozvojové vzdělávání (Global Development Learning Network) propojující více než 120 institucí z 80 zemí světa, které se věnují GRV, vyvíjejí aktivity jako výukové kurzy, neformální diskusní setkání či multilaterální virtuální konference. České Ministerstvo zahraničních věcí ve spolupráci s Ministerstvem školství, mládeže a tělovýchovy v roce 2011 vypracovalo Národní strategii globálního rozvojového vzdělávání pro období 2011–2015.\n\nOdrážejí základní zásady při práci s GRV tématy a s jejich začleňováním do výchovně-vzdělávacího procesu. Na českých základních a středních školách jsou tyto principy součástí Školních vzdělávacích programů (ŠVP), a to zejména v tzv. průřezových tématech.\n\n"}
{"id": "956744", "url": "https://cs.wikipedia.org/wiki?curid=956744", "title": "Alphons Clary-Aldringen", "text": "Alphons Clary-Aldringen\n\nAlphons kníže Clary-Aldringen (12. března 1887 Drážďany – 6. října 1978 Benátky) byl posledním majitelem severočeského panství Teplice.\n\nDůstojník rakousko-uherské armády, v I. světové válce byl na ruské frontě vyznamenán velkou zlatou medailí za statečnost. Teplice zdědil v roce 1920, do roku 1930 probíhala jednání o rozsahu pozemkové reformy, která kromě nuceného výkupu některých statků zrušila i tradiční fideikomis. V roce 1922 spoluzakládal a pak i vedl sudetoněmeckou organizaci \"Deutsche Liga für Völkerbund und Völkerverständigung in der Tschechoslowakei\" (\"Völkerbundliga\"), která spolupracovala se Společností národů v Ženevě. Na konci II. světové války odešel z Československa, kde byl jeho majetek celý zkonfiskován podle Benešových dekretů, a usadil se v Benátkách.\n\nJeho paměti \"Geschichten eines alten Österreichers\" z roku 1977 vyšly v roce 2002 i česky jako \"Vůně vzpomínek\". V českém vydání chybí kritické vzpomínky na předválečné Československo.\n\n"}
{"id": "956745", "url": "https://cs.wikipedia.org/wiki?curid=956745", "title": "Alexandra Nikolajevna Romanovová", "text": "Alexandra Nikolajevna Romanovová\n\nAlexandra Nikolajevna Romanovová (12. června/24. června 1825, Petrohrad – 29. července/10. srpna 1844, Carské Selo) byla rodem ruská velkokněžna a sňatkem dědičná princezna von Hessen-Kassel zu Rumpenheim.\n\nNarodila se jako čtvrtý potomek/třetí dcera ze sedmi dětí ruského cara Mikuláše I. a jeho manželky Alexandry Fjodorovny. Své jméno dostala po tetě z otcovy strany, v rodinném kruhu ji nazývali zdrobněle \"Adini\". Vyrůstala ve velké, šťastné rodině – soužití jejích rodičů bylo jedním z těch manželství v historii politicko-dynastických spojení, v němž panovala láska a vzájemná úcta, ona sama pak byla miláčkem svých rodičů, především otce. Říkalo se, že je velmi podobná na svou babičku z matčiny strany, pruskou královnu Luisu Meklenbursko-Střelickou.\n\nJako ostatní děti carské rodiny byla Alexandra do pěti let pod dohledem chůvy Marji Vasiljevny Kajsovské. Poté dostala první guvernantku. Základními předměty byly aritmetika, všeobecné a ruské dějiny, fyzika. Důraz byl kladen na výuku jazyků – francouzštiny, němčiny a angličtiny. Už od útlého dětství se svou povahou a chováním lišila od svých sester, milovala samotu a klid, udivovala svou neobvyklou dobrotou. Byla mimořádně hudebně nadaná, měla pozoruhodný hlas; studovala hudbu a brala lekce u slavné sopranistky Henriette Sontag a u italského skladatele C. E. Solivy. Po roce studia se však její hlas začal měnit a rytmus dýchání začal být místy nepravidelný. Lékaři připustili onemocnění plic.\n\nV létě roku 1843 pozval car Nikolaj I. na návštěvu Ruska syna lankraběte Viléma Hesensko-Kasselského, prince Fridricha-Viléma (1820-1884), možného následníka dánského trůnu. Princ pobýval několik týdnů v Petrohradě, kde carská rodina obvykle trávila letní měsíce. Mladý krasavec si svým prostým chováním dobyl srdce mnohých, ne však všech: např. velkokněžně Olze Nikolajevně, starší sestře Alexandry, se princ zdál «\"nevýrazný a bez vlastních názorů\"». Všichni domnívali, že požádá o ruku právě ji, ukázalo se však, že se všichni mýlili: brzy vešlo ve známost, že princ Fridrich Vilém učinil návrh Alexandře, která na něho hluboce zapůsobila nejen svým půvabem a hlubokou duší, ale i svým kouzelným hlasem. Údajně přišla do kabinetu svého otce a na kolenou jej prosila o souhlas se sňatkem, s tím, že přes pravidla etikety dala princi naději v možnost jejich štěstí. Nikolaj I. dceři požehnal, třebaže věděl, že pár bude žít v Dánsku, s nímž v té době Rusko nepojily žádné blízké příbuzenské svazky, vysvětlil jí však, že nemůže otázku rozhodnout definitivně: vždyť Fridrich Vilém byl synovec bezdětného dánského krále Kristiána VIII. a jako takový pretendentem dánského trůnu, proto bylo třeba získat nejprve i souhlas dánského panovníka. Ani na této straně však nebylo překážek a svatba byla naplánována na leden příštího roku. Do té doby se mladý pár musel rozloučit.\n\nNedlouho před svatbou u Alexandry zjistili tuberkulózu. Tuto strašnou zprávu (v té době byly souchotě nevyléčitelnou nemocí) sdělil Mikuláši I. jeho osobní lékař Mandt, který s touto Jobovou zvěstí speciálně přijel do Anglie, kde tou dobou panovník pobýval na návštěvě. Řekl carovi, že jedna velkokněžnina plíce je již natolik zasažena, že není naděje na uzdravení. Car přerušil návštěvu a vrátil se do Petrohradu. Když sem přijel nedlouho před svatbou Fridrich Vilém, pozoroval na své nevěstě změnu – na tvářích chorobnou bledost, častý kašel. Přesto se to nezdálo být důvodem pro odklad svatby. Svatební obřad se uskutečnil 16./28. ledna roku 1844 v Petrohradě. Mladí novomanželé po svatbě neopustili Rusko, jak se původně předpokládalo, kvůli nalomenému Alexandřinu zdraví neodjeli do Hesenska a zůstali v Petrohradě, usadivše se prozatím v Zimním paláci; velkokněžna čekala dítě a carevna Alexandra Fjodorovna chtěla, aby jí dcera v této době byla nablízku.\n\nManželské štěstí mladého páru netrvalo dlouho. Alexandřina nemoc rychle postupovala. 28. července, sedm měsíců po svatbě, porodila velkokněžna předčasně (tři měsíce před termínem) syna, který dostal jméno Vilém a téhož dne zemřel; den po něm zemřela i ona sama. \"«Buďte šťastni»\", to byla její poslední slova. Její otec plakal, neskrývaje slz. Smrt dcery považoval za trest nebes za krev prolitou při potlačení povstání děkabristů v roce 1825.\n\nAlexandra Nikolajevna byla pohřbena se svým synkem v náručí v chrámu sv. Petr a Pavla v Petropavlovské pevnosti v Petrohradu. Později byly jejich ostatky přeneseny do velkoknížecí hrobky, vybudované v roce 1908.\n\nPamátku velkokněžny připomínají např.:\n\n"}
{"id": "956757", "url": "https://cs.wikipedia.org/wiki?curid=956757", "title": "Ciolkovskij (kráter)", "text": "Ciolkovskij (kráter)\n\nCiolkovskij je rozlehlý měsíční impaktní kráter nepravidelného tvaru nacházející se na jižní polokouli na odvrácené straně Měsíce a tudíž není pozorovatelný přímo ze Země. Má průměr 184 km, pojmenován je podle ruského fyzika a sovětského raketového vědce Konstantina Eduardoviče Ciolkovského. Jeho dno má nízké albedo (je velmi temné), je totiž vyplněno tmavým mořským materiálem podobně jako měsíční moře na přivrácené straně Měsíce. Má terasovitý vnitřní okrajový val a dobře tvarovaný centrální pahorek.\n\nJedná se o jeden z nejvýznačnějších kráterů odvrácené polokoule. Ciolkovskij překrývá na západě obdobně rozlehlý kráter Fermi, který však nemá vyplněné dno tmavou bazaltickou lávou. Východně leží větší kráter Gagarin. Jihozápadně se nachází kráter Milne.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "956759", "url": "https://cs.wikipedia.org/wiki?curid=956759", "title": "Ralph McQuarrie", "text": "Ralph McQuarrie\n\nRalph Angus McQuarrie (13. června 1929 Gary, Indiana – 3. března 2012 Berkeley, Kalifornie) byl americký konceptuální designér a ilustrátor, tvůrce efektů trilogie Hvězdných válek, televizního seriálu Battlestar Galactica, filmů E.T. - Mimozemšťan a Zámotek, za který získal cenu filmové akademie v kategorii vizuální efekty v roce 1985.\n\nNarodil se v Gary (Indiana) a pobýval na farmě poblíž Billings v Montaně. Během Korejské války sloužil v armádě a přežil střelné zranění hlavy. Po návratu z války se přestěhoval v 60 letech do Kalifornie, kde studoval na \"Art Center School\", následně bydlel v centru Los Angeles. Zpočátku pracoval ve firmě zubního lékařství, kreslil zuby a zubařské vybavení, pracoval jako technický ilustrátor pro firmu Boeing, navrhoval filmové plakáty a pracoval na animacích pro CBS News´s k vesmírnému projektu Apollo v tříčlenné společnosti Reel Three. V této společnosti začínal s Matthew Robbinsem produkovat pro Hal Barwood nějaké ilustrace pro filmové projekty. V roce 1983 se oženil s Joan Benjamin a zůstal s ní až do její smrti.\n\n\"Dělal jsem to nejlepší co jsem mohl, aby film vypadal tak, jak jsem si myslel, že by měl vypadat, opravdu se mi ta představa líbí. Můj dojem ale byl, že to bylo příliš drahé. Nemělo to dost obecenstva. Bylo to jen příliš komplikované. Ale George věděl hodně věcí, které jsem já nevěděl.\" McQuarrie o Hvězdných válkách.\nS režisérem Georgem Lucasem, kterého zaujala jeho práce, při prvním setkání diskutovali o Lucasových plánech pro filmovou vesmírnou fantasy. O několik let později, v roce 1975, ho Lucas pověřil ilustrováním několik scén do skriptu filmu Hvězdné války. Navrhl mnoho z charakteristických prvků filmů, včetně Darth Vadera, dále to byl Chewbacca, R2-D2 a C-3PO, Han Solo, Boba Fett, Obi-Wan Kenobi, mistr Yoda a pro filmy nakreslil mnoho dalších návrhů. Byl to on, kdo navrhl, aby Vader nosil dýchací aparát. Jeho konceptuální malby, včetně scény, kdy R2-D2 a C-3PO přicházejí na planetu Tatooine, pomohli přesvědčit studio 20th Century Fox, aby Hvězdné války, které měli při svém uvedení v roce 1977 grandiózní úspěch, financovali. Pokračoval v práci jako konceptuální návrhář na dvou pokračováních - (1980) a (1983). Zahrál si malou roli generála Pharl McQuarrie ve filmu Impérium vrací úder. Bylo to v otvírací sekvenci na základně Echo na planetě Hoth.\nNavrhoval cizí kosmické lodi pro filmy režiséra Stevena Spielberga, jako byly Blízká setkání třetího druhu (1977) a E.T. - Mimozemšťan (1982). Jeho práce na filmu Zámotek v roce 1985 mu vynesla cenu Akademie za vizuální efekty. Pracoval také od roku 1978 na televizním seriálu Battlestar Galactica, dále na filmu Dobyvatelé ztracené archy, a řadě dalších.\n\nRick McCallum mu nabídl, aby se stal návrhářem pro prequel trilogie Hvězdné války, což odmítl s poznámkou, že už \"nemá páru\" a namísto něho byla práce zadána Doug Chiangovi z Industrial Light & Magic. Odešel do výsluhy a jeho návrhy by vystavovány na uměleckých výstavách, včetně výstavy Star Wars: The Magic of Myth v roce 1999. Několik jeho dříve nevyužitých návrhů z původní trilogie bylo ještě využito v animovaném seriálu , včetně planety Orto Plutonia, což byl původně jeho návrh planety Hoth.\nZemřel v 82 letech 3. března 2012 v Berkeley (Kalifornie), na komplikace spojené s Parkinsonovou chorobou. Režisér Lucas komentoval jeho smrt: \"Jeho geniální příspěvek ve formě nepřekonatelných produkčních obrazů poháněl a inspiroval celé obsazení originální trilogie Hvězdných válek. Když slova nemohla zprostředkovat mé myšlenky, vždy jsem mohl ukázat prstem na jednu z Ralphových báječných ilustrací a říci, uděláme to takto.\"\n\n"}
{"id": "956760", "url": "https://cs.wikipedia.org/wiki?curid=956760", "title": "Francisco Macias Nguema", "text": "Francisco Macias Nguema\n\nFrancisco Macías Nguema nebo také Masie Nguema Biyogo Ñegue Ndong (1. ledna 1924 Nzega Ayong, Španělská Guinea – 29. září 1979, Malabo, Rovníková Guinea) byl guineyský politik a prezident Rovníkové Guiney.\nNguema byl příslušníkem kmene Fabng. Jeho otec byl kmenový medicinman, který duchům obětoval svého mladšího bratra. Když bylo Franciscovi Nguemovi 9 let, jeho otce zavraždil španělský koloniální úředník. Brzy nastoupil do armády a poté mu španělská koloniální správa nabídla místo starosty města Mongomo. Kátce předtím než Rovníková Guinea získala nezávislost, zastával Nguema post poslance parlamentu. Po vyhlášení nezávislosti v roce 1968 vyhrál první prezidentské volby. Poražený protikandidát Bonifacio Ondó Edu byl krátce na to zavražděn. Nguema přerušil kontakty se Španělskem a upevňoval svoji neomezenou nadvládu. V roce 1971 zavedl trest smrti za urážku hlavy státu, v roce 1972 se prohlásil doživotním prezidentem a zrušil opoziční politické strany, v roce 1973 zorganizoval referendum, které většinou 99,9 % hlasů zrušilo ústavu a dalo prezidentovi neomezené pravomoci.\n\nJeho vláda byla brutální, stát získal přezdívku \"Africké Dachau\". Odhaduje se, že za jedenáct let, co byl u moci, bylo zabito 50 000 ze zhruba 300 000 obyvatel země. Prezident zakázal slovo \"intelektuál\" a nechal všechny vzdělané lidi popravit nebo vyhnat, odstartoval krvavé represe proti kmeni Bubi (původní obyvatelé ostrova Bioko, který nechal pojmenovat podle sebe), neboť se jednalo o tradiční nepřátele jeho vlastního kmene Fang. Nařídil také masakr sezónních dělníků z Nigérie, po kterém ze země odešli všichni cizinci. Nechal zabít guvernéra národní banky a všechny devizové rezervy země uložil ve svém domě. Stupňující se regulérní šílenství diktátora bylo vysvětlováno užíváním rostlinného halucinogenu iboga. Prohlásil se bohem zvaným \"Jedinečný zázrak\" a všechny ostatní církve postavil mimo zákon, kněží nechal popravit. Oddával se tradičním rituálům kmene Fang, uctívání fetišů a zřejmě i rituálnímu kanibalismu. Jeho přesvědčení o vlastních nadpřirozených schopnostech vedlo k tomu, že zrušil nemocnice jako zbytečné, protože on sám dokáže vyléčit všechny nemoci. Rostoucí paranoia vedla k tomu, že začal likvidovat i své nejbližší spolupracovníky a příslušníky svého klanu. Nakonec ho jeho synovec Teodoro Obiang Nguema Mbasogo sesadil, odsoudil k smrti a 29. září 1979 spolu s šesti dalšími nejvyššími představiteli režimu dal zastřelit popravčí četou z Maroka.\n\n"}
{"id": "956763", "url": "https://cs.wikipedia.org/wiki?curid=956763", "title": "Bačovské žerty", "text": "Bačovské žerty\n\nBačovské žerty (ve slovenském originále ) je jednoaktová komická opera (op. 62) slovenského skladatele českého původu Ladislava Holoubka. Vznikla v roce 1975 na libreto, které si skladatel sám upravil podle rozhlasové hry Jána Roba Poničana \"Bačov žart\". Premiéru měla nejprve roku 1980 v Československé televizi v nastudování Státního divadla Košice a pak (16. ledna 1981) i na scéně tohoto divadla. Je to Holoubkova jediná komická opera a současně jeho poslední.\n\nObrátil se v ní k tématu zachycujícímu slovenský svéráz. Příběh z idealizovaného venkovského prostředí není dramaticky příliš originální, je to spíše zdramatizovaný žánrový obrázek. Jazykovému ztvárnění chybí jednotnost – střídá se v něm próza s prostými, až naivními veršovanými částmi. Svým zakotvením v jedné z národopisně, a zejména hudebně nejzajímavějších oblasti Slovenska –okolí Detvy s jeho valašskou kulturou – látka umožnila Holoubkovi tvořivě navázat nejen na vlastní tvorbu s národopisnými rysy (opera \"Svítání\" z roku 1942), ale i na jeden z hlavních inspiračních zdrojů slovenské vážné hudby již od první slovenské opery vůbec, \"Detvana\".\n\nDěj se odehrává v okolí Poľany na konci 20. let 20. století. Na pozadí valašské slavnosti „Mitra“ – jejíž hlavní obřad, alegorický tanec, tvoří dramatický i hudební vrchol opery – si v několika epizodách vyvádějí kousky bača Hudec (charakterizovaný opakovaným výrokem „Ej, či som lačný!“) a Ondriš. Vedle toho se vyskytují o motiv milostný a sociální (zemědělský dělník propuštěný z práce v továrně).\n\nHudba \"Bačovských žertů\" je vysoké profesionální úrovně; v souladu s tématem je její stavba jednodušší (oproti například předposlední Holoubkově opeře \"Profesor Mamlock\"). Pohybuje se v rámci rozšířené tonality, zejména v milostných scénách Holoubek jasně využívá novoromantickou nebo impresionistickou kompoziční techniku. Folklórní vliv – zejména harmonické i melodické prvky starších lidových písní je patrný v celém díle, od prosté, ale účinné pastuchovy písně po tance. Celkový půdorys díla má tvar uzavřené plochy na principu ronda (návrat myšlenek na zoůsob refrénu), pozoruhodné je množství tanečních myšlenek, jež tvoří kostru díla a organicky se spojují, až vyvrcholí ve velké taneční scéně před závěrem (v níž je nezvykle, ale zajímavě použit saxofon).\n\nOpera celkově trvá necelou hodinu.\n\nPodle muzikologa Igora Vajdy jde o „svérázné dílo, které se díky rozzařující invenční svěžesti a kompozičnímu mistrovství stalo součástí slovenské národní opery“.\n"}
{"id": "956765", "url": "https://cs.wikipedia.org/wiki?curid=956765", "title": "Skryté kurikulum", "text": "Skryté kurikulum\n\nSkryté kurikulum nemá přesnou definici. Jsou to však skryté lekce, které uštědřuje škola, lekce které nejsou vedeny podle oficiálních záměrů a plánů školského systému či učitelů. Také bývá definováno jako všechno, co není naplánováno a postiženo v kurikulu formálním. Zjednodušeně lze říct, že se jedná o \"zákulisí\" školního života.\n\nSkryté kurikulum patří společně s kurikulem formálním (oficiálním) a neformálním do konceptu kurikula, které se dělí podle míry oficiálnosti a dostupnosti hodnocení. Skryté kurikulum patří mezi pojmy v oblasti sociologie, pedagogiky i psychologie. Vstahuje se ke všem stupňům školního vzdělávání.\n\nJe obsaženo ve třech věcech: v symbolických objektech, v artefaktech (jako příklad uvádějí časoprostorové uspořádání prostředí školy) a v tělech aktérů výchovně vzdělávacího procesu (např. vyjádření skrze řeč těla).\n\nPojem skryté kurikulum bylo velkým tématem vzdělávací politiky 70. let dvacátého století. Vychází z pojmu kurikulum, který se v pedagogice objevil až ve 20. století v anglické terminologii. Běžným se stal až v 60. letech v souvislosti s tzv. kurikulárním hnutím. Dnes je nezastupitelným termínem nejen v anglicky mluvících, ale i v jinojazyčných zemích včetně Německa a Francie. V České republice se pojem kurikulum začíná aplikovat především při zkoumání základních a středních škol. \n\nPříklad skrytého kurikula může být „zákulisí“ práce s kurikulem, který potřebuje znát např. nováček (ať už student nebo začínající učitel), aby „obstál“ na fakultě a také, aby věděl, které nástrahy na něj čekají a jak je má zvládnout. To, co se žáci učí ve škole, není primárně otevřené, zjevné kurikulum vyučovacích předmětů typu francouzský jazyk nebo biologie, ale hodnoty a přesvědčení jako jsou: umět být konformní, znát svoje místo, vyčkat, až na mě přijde řada, umět soutěžit, být si vědom své ceny, mít úctu k autoritě. Skryté kurikulum učí žáky, o čem je vlastně život; učí, že vzdělání je něco, co je dáno hotové, spíše než něco, k čemu se mají sami dopracovat. Převažujícími hodnotami společnosti jsou ty, které si žáci „odnesou\" ze školy.\n\nSkryté kurikulum popisuje vlivy, které utvářejí studenty, naučí je tomu, co není školou zjišťováno a často ani zamýšleno. V reálném životě je součástí skrytého kurikula schopnost studentů sdružovat se ve skupiny, vytvářet a měnit vztahy mezi učitelem a studenty, ovlivňovat pravidla výuky a postupy, jimiž jsou studenti vyučování, implicitní obsah učebnic, zastávání rozdílných sexuálních rolí ve škole, způsob odměňování a trestání studentů. Typickými výsledky učení ve skrytém kurikulu jsou: postoje vůči autoritě, poslušnost či revoltování, učení se hodnotám a kulturním zvyklostem, kulturní či politická socializace atp.\n\nZa skryté kurikulum lze považovat i to, že žáci bedlivě sledují veškeré verbální i tělesné komunikační strategie své učitelky, a tím si osvojují vzorce chování přímo z modelu, který jim poskytuje. Také to, jak se žáci učí strategicky vyhýbat požadavkům své učitelky a jak tyto schopnosti zdokonalují, aniž by se s ní dostali do otevřeného konfliktu.\n\nK obsahu skrytého kurikula patří např. schopnosti studentů sdružovat se, vytvářet a měnit vztahy mezi sebou i pedagogy, obsah učebnic, způsob odměn a trestů, charakteristika a přidělení mužských a ženských rolí včetně rozdílných způsobů, obsahů a účelů komunikace.\n"}
{"id": "956766", "url": "https://cs.wikipedia.org/wiki?curid=956766", "title": "Dutohlávka horská", "text": "Dutohlávka horská\n\nDutohlávka horská (\"Cladonia stellaris\") je ekologicky důležitý druh lišejníku, který tvoří na zemi husté porosty v rozsáhlých oblastech severních a polárních regionů kolem cirkumpolárního severu. Lišejník je sobem a karibem preferován jako potravinový zdroj během zimních měsíců, má tak důležitou roli jako regulátor cyklů živin a mikrobiologických společenství. Jako mnoho jiných lišejníků, je užíván lidmi přímo pro jeho chemické vlastnosti. Mnoho z jeho sekundárních metabolitů je antimikrobiální, má také ojedinělé použití po sklizni, kdy je prodáván jako \"falešné stromy\" pro železniční modeláře. \"Cladonia stellaris\" tvoří husté porosty keříčkovitého vzhledu, je jak terestrický, ale také epigeický, protože roste na povrchu holé půdy či štěrku. Jako většina jiných lišejníků roste pomalu. Při příznivých podmínkách přirůstá průměrně méně jak 0,5 cm ročně . Liší se od podobných druhů \"Cladonia rangiferina\" a \"Cladonia arbuscula\" v tom, že tvoří mnohem více zřetelné \"polštáře\", mající tvar záplat a při pohledu shora se zdá, že má hustější větvení.\n"}
{"id": "956771", "url": "https://cs.wikipedia.org/wiki?curid=956771", "title": "Marquee Moon", "text": "Marquee Moon\n\nMarquee Moon je první studiové album americké rockové skupiny Television, vydané v únoru 1977 u vydavatelství Elektra Records. Nahráno bylo v září 1976 v newyorském studiu A & R Recording a o produkci se staral Andy Johns spolu s Tomem Verlainem, kytaristou a zpěvákem skupiny.\n\n"}
{"id": "956775", "url": "https://cs.wikipedia.org/wiki?curid=956775", "title": "Poklad v jediné růži", "text": "Poklad v jediné růži\n\nPoklad v jediné růži je název českého vydání dobrodružného románu pro děti a mládež anglické spisovatelky Ann Philippy Pearceové \"Minnow on the Say\" (1955, Střevle na Say). Námět ke knize získala autorka ze svých vzpomínek na dávný výlet kánoí po řece Cam, kterou v knize přejmenovala na řeku Say. Podmanivé vylíčení atmosféry letních prázdnin strávených na řece působí jako osobní autorčino vyznání lásky ke kraji, kde strávila své dětství.\n\nRomán s detektivní zápletkou vypráví příběh dvou chlapců, Davida a Adama, kteří na základě podivné, na první pohled zdánlivě nesmyslné říkanky pátrají po rodinném pokladu Adamovy rodiny, který její předek z alžbětinské doby ukryl na bezpečné místo, o kterém nikdo nic neví. Od té doby kdysi bohatá rodina upadala a nyní žije v bídě, takže nalezení pokladu by vyřešilo všechny její problémy.\n\nText říkanky v překladu Marcely Maškové:\n\n\"Když Filip vpadl do jediné růže\n\"přes vodu poklad byl vzat\n\"kam to jen dcera má povědět může\n\"tomu kdo bude se ptát. \n\nVýznamné místo v ději má i Adamova kanoe, se kterou chlapci podnikají romantické výlety po řece. Nejprve jí chtěli pojmenovat \"Střevle\" podle toho, že je rychlá jako střevle (odtud anglický název románu), ale protože je střevle jen malá ryba, dali kánoi jméno \"Střelka\". \n\nPo dlouhém pátrání se chlapcům skutečně podaří záhadu říkanky rozluštit a poklad najít v láhvi od vína z květu růží, ukryté ve vodní nádrži na půdě. \n\n"}
{"id": "956776", "url": "https://cs.wikipedia.org/wiki?curid=956776", "title": "Léopold Zborowski", "text": "Léopold Zborowski\n\nLéopold Zborowski (1889 Varšava – 1932 Paříž) byl polský básník, spisovatel a galerista, pařížský spolupracovník Amedea Modiglianiho.\n\nNarodil se ve Varšavě. Společně se svou manželkou Hankou Zborowskou byl součástí okruhu několika pařížských umělců, kterých díla vystavoval jako galerista a k nímž patřili například René Iché, Chaïm Soutine, Maurice Utrillo, Marc Chagall nebo André Derain.\n\nByl rovněž hlavním galeristou Amedea Modiglianiho, organizátorem jeho výstav a jeho přítelem v posledních letech umělcova života. Kromě jiného Modiglianimu umožnil zřídit si ateliér ve svém vlastním domě. Modigliani vytvořil tři jeho portréty, z nichž jeden se prodal v roce 2003 v aukční síni Sotheby's za 1 464 000 amerických dolarů.\n\nJako obchodník s Modiglianiho uměním získal menší majetek, o který ale přišel během Velké hospodářské krize v roce 1929 a nakonec zemřel v chudobě v roce 1932.\n"}
{"id": "956778", "url": "https://cs.wikipedia.org/wiki?curid=956778", "title": "Židovská komunita v Belmonte", "text": "Židovská komunita v Belmonte\n\nŽidovská komunita tzv. \"kryptožidů\" v portugalském Belmonte je svébytným sociologickým fenoménem, protože svou víru a náboženské tradice dokázala tajně udržovat po více než čtyři sta let. Umožnila jí to endogamie a skrývání veškerých vnějších projevů víry jejích členů. Tímto způsobem se místní židé dokázali vyhnout dilematu, který před ně na konci 15. století postavil edikt krále Manuela I. – nechat se pokřtít, nebo opustit zemi. Synagoga Bet Eliahu byla otevřena až roce 1997,\n\nŽidovskou komunitu objevil až v roce 1917 polský důlní inženýr Samuel Schwarz. Znovu oficiálně ustavena byla však až v roce 1989. Čítá asi 300 členů, což odpovídá necelým pěti procentům z celkového počtu obyvatel Belmonte.\n\nŽidé se v Belmonte usadili už ve 12. století. Poté, co začali být židé v Portugalsku koncem 15. století nuceni ke konverzi ke křesťanství, nevyhnulo se ani řadě místních pronásledování inkvizicí. Někteří emigrovali – významnou postavou komunity byl William Annyas (nebo Anes), který byl v Irsku v roce 1555 zvolen starostou města Youghal. Stal se tak prvním člověkem židovského vyznání, který v Irsku takovou volenou funkci zastával. \n\nŽidé, kteří v Belmonte zůstali, se rozhodli pro přísné utajení svého pravého náboženství a vdávat či ženit se začali pouze mezi sebou. Stali se tak postupně jednou velkou rodinou, na základě čehož se jim zde říká \"„a família“\" (rodina). Pokud některý z nich uzavřel manželství s protějškem křesťanského vyznání, byl ze židovského náboženského života automaticky vyloučen. \n\nKryptožidé nicméně oficiálně dávali najevo příslušnost ke křesťanství – chodili do kostela a jejich děti byly křtěny, katoličtí kněží je oddávali i pohřbívali. Doma tajně uzavírali svatby nebo prováděli smuteční obřady podle židovských zvyklostí. Domnívali se, že jinak by byli zbaveni svých občanských práv. \n\nSamuel Schwarz, který komunitu objevil, o tom sepsal knihu, která vyšla v roce 1925. Usiloval o to, aby se belmontští kryptožidé oficiálně vrátili k judaismu, v čemž ho s nadšením podporovaly některé židovské organizace (např. \"Alliance Israélite Universelle\") i jednotlivci. Schwarz tak např. zpočátku spolupracoval s Arturem Barrosem Basto, který se sám navracel ke svým židovským kořenům a stal se klíčovou postavou pro stavbu synagogy v Portu, později mezi nimi ale vypukly spory. \n\nNávrat k judaismu v neskrývané podobě nebyl jednoduchý – na sebe totiž narážel normativní judaismus, přinášený rabíny zvenčí, a dědictví skrytě praktikovaného judaismu (úkony, modlitby), který zde byl vnímán jako autentický.\n\nV roce 2005 bylo v Belmonte otevřeno židovské muzeum (\"Museu Judaico de Belmonte\"). Nejstarší památkou na židovské osídlení je žulový relikviář z roku 1297 pocházející z první místní synagogy.\n"}
{"id": "956780", "url": "https://cs.wikipedia.org/wiki?curid=956780", "title": "Priehyb", "text": "Priehyb\n\nPriehyb (1 462 m n. m.) je sedlo v Malé Fatře na Slovensku. Nachází se v hlavním hřebeni kriváňské části pohoří mezi vrcholy Malý Kriváň (1671 m) na východě a Stratenec (1513 m) na západě. Severozápadním směrem vybíhá od sedla krátká rozsocha s vrcholy Príslopok (1141 m) a Prostá (1144 m). Jižní svahy spadají do Sučianské doliny, severní do Belianské doliny a západní do Kukurišové doliny. Sedlo je významnou křižovatkou turistických tras.\n\n\n\n"}
{"id": "956782", "url": "https://cs.wikipedia.org/wiki?curid=956782", "title": "Iminy", "text": "Iminy\n\nIminy jsou organické sloučeniny, ve kterých je atom dusíku vázán dvojnou vazbou na atom uhlíku.\n\nIminy jsou nestabilní a jejich příprava je obtížná. Ke stabilizaci dochází, pokud je poblíž C=N vazby navázaná elektronakceptorní skupina. Široce využívanými iminy jsou například Schiffovy báze.\n"}
{"id": "956783", "url": "https://cs.wikipedia.org/wiki?curid=956783", "title": "Kovalevskaja (kráter)", "text": "Kovalevskaja (kráter)\n\nKovalevskaja je velký měsíční impaktní kráter nepravidelného tvaru nacházející se na severní hemisféře na odvrácené straně Měsíce, a tudíž není pozorovatelný přímo ze Země. Má průměr 114 km, pojmenován je podle ruské matematičky Sofie Kovalevské. Má terasovitý vnitřní okrajový val a dvojici centrálních pahorků, ty jsou od sebe odděleny údolím orientovaným přibližně severojižním směrem. Na dně se nachází ještě několik dalších a menších vrcholků.\n\nKovalevskaja leží jihozápadně od rozlehlého kráteru Landau a severně od dvojice kráterů Poynting a Fersman.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "956785", "url": "https://cs.wikipedia.org/wiki?curid=956785", "title": "Kozlí", "text": "Kozlí\n\nKozlí je zarostlý kopec v severovýchodní části Českého středohoří, ze kterého je výhled jen směrem na obec Slunečná a v dálce na hrad Bezděz. Kozlí je vysoký 594,5 metrů nad mořem. Nachází se v geomorfologickém podcelku Verneřické středohoří a okrsku Benešovské středohoří. Má tvar nesouměrné kupy z olivinického čediče. Na vrchol nevede žádná turisticky značená trasa.\n"}
{"id": "956787", "url": "https://cs.wikipedia.org/wiki?curid=956787", "title": "Prokop Daněk", "text": "Prokop Daněk\n\nProkop Daněk (14. září 1936 – 30. června 1968) byl český fotbalový obránce.\n\nV československé lize hrál za Duklu Pardubice a za Baník Ostrava. Nastoupil ve 195 ligových utkáních. Za reprezentační B-tým nastoupil v roce 1964 v 1 utkání.\n\n"}
{"id": "956788", "url": "https://cs.wikipedia.org/wiki?curid=956788", "title": "Mandloňová naučná stezka", "text": "Mandloňová naučná stezka\n\nMandloňová naučná stezka (také Mandloňová stezka či Mandloňovou stezkou na rozhlednu) je naučná stezka, která vede nejbližším okolím Hustopečí. Její celková délka je 9 km, ovšem je možné ji rozdělit na další dva kratší okruhy – 1,6 km a 5 km. Na trase se nachází 5 zastavení a tematicky je věnovaná především mandloním. Zastavení nejsou nijak pojmenována, pouze označeny názvem stezky a číslem.\n\nTrasa začíná v Hustopečích u autobusového nádraží. Odtud pokračuje přes Dukelské náměstí a ulicemi Mrštíkova, Kollárova a Havlíčkova ven z města. Kousek za hřbitovem odbočuje se zelenou turistickou značkou doleva. Po pár metrech se rozděluje, přičemž část pokračující rovně se vrací do města a uzavírá tak první okruh.\n\nCesta doprava pokračuje přes vinohrady k mandloňovému sadu a rozhledně Hustopeče. Kousek za rozhlednou zatáčí prudce doprava a přes Hustopečský starý vrch prochází oblastí \"Přední kopaniny\". Asi po 500 metrech zatáčí doleva a po chvíli opět doleva, přičemž se odděluje od zelené turistické značky. Posléze prochází po silničce oblastí \"Zadní kopaniny\" do oblasti \"Přední kopaniny\". Asi po 1,1 km se cesta opět rozděluje. Cesta doleva se stáčí k Přednímu rybníku, který má po pravé straně, a po červené turistické značce se ulicemi Šafaříkova a Kollárova vrací zpět na začátek.\n\nCesta doprava se po několika zákrutech stáčí doprava na polní cestu, kterou se dostává pod Kamenný vrch. Tady se napojuje na zelenou turistickou značkou, odbočuje doleva a zelenou značku následuje k rozcestí \"Pod Kamenným vrchem\". Posléze pokračuje sama rovně okrajem PP Kamenný vrch až k rozcestí \"Kamenný vrch – rozcestí\", kde se připojuje na červenou značku. S tou se asi po 900 metrech lomí doleva a okolo Zadního rybníka a Předního rybníka, který má po levý straně, stáčí k Hustopečím. Přechází po hrázi Předního rybníka a napojuje se na druhý okruh.\n\n"}
{"id": "956792", "url": "https://cs.wikipedia.org/wiki?curid=956792", "title": "Těreškovová (kráter)", "text": "Těreškovová (kráter)\n\nTěreškovová je relativně malý měsíční impaktní kráter nacházející se na severní hemisféře na odvrácené straně Měsíce a tudíž není pozorovatelný přímo ze Země. Má průměr 31 km, pojmenován je podle ruské kosmonautky Valentiny Těreškovové, první ženě ve vesmíru.\n\nTěreškovová leží na západním okraji Mare Moscoviense (Moskevské moře) jihovýchodně od kráteru Feoktistov.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "956794", "url": "https://cs.wikipedia.org/wiki?curid=956794", "title": "Tomova půlnoční zahrada", "text": "Tomova půlnoční zahrada\n\nTomova půlnoční zahrada (1958, \"Tom's Midnight Garden\") je druhý a také nejlepší román anglické spisovatelky Ann Philippy Pearceové. Kniha je považována za mistrovské dílo dětské literatury a má pohádkový, resp. fantasy námět. Za toto dílo obdržela spisovatelka roku 1958 Carnegieho medaili za literaturu.\n\nChlapec Tom, hlavní postava románu, musí ze zdravotních důvodů (karanténa) strávit prázdniny u své bezdětné tety Gwen a strýce Alana, protože jeho bratr onemocněl zarděnkami. Majitelkou starého domu, kde nyní musí žít a kde se nudí, je paní Bartolomewová obývající byt v nejvyšším patře.\n\nJedné noci Tom zaslechne, že stojací hodiny v přízemí odbíjejí o půlnoci třináct hodin. Jde se na ně podívat a objeví v nich průchod do kouzelné zahrady, kde se seznámí s dívkou jménem Hatty. Ve světě zahrady žijí i dospělí lidé, ale ti Toma nemohou vidět.\n\nTom chodí do zahrady každou noc, a protože čas v zahradě plyne libovolným směrem, může sledovat život Hatty od malého děvčete až do chvíle, kdy potká svého budoucího manžela. Svět půlnoční zahrady nám tak dává možnost sledovat vývoj Hatty od dětské nevinnosti přes dospívání až k jejímu sňatku, kdy definitivně přestává být dítětem a ztrácí také schopnost Toma vidět..\n\nKdyž Tom tráví u své tety a strýce poslední noc, zjistí, že se již do kouzelné zahrady nemůže dostat. V rozrušení začne volat Hattyino jméno a všechny, včetně paní Bartolomewové, vzbudí. Ta si jej nechá druhý den zavolat a prozradí mu, že Hatty je vlastně ona a že v poslední době noc co noc snila o svém dětství a dospívání.\nKniha česky doposud nevyšla.\n\n"}
{"id": "956802", "url": "https://cs.wikipedia.org/wiki?curid=956802", "title": "Falešná záminka", "text": "Falešná záminka\n\nFalešná záminka, také Falešné sliby (v originále \"False Pretenses\") je kanadský thriller z roku 2004 od režiséra Jasona Hrenoa. Film měl v Americe premiéru 25. října 2004. \n\n"}
{"id": "956805", "url": "https://cs.wikipedia.org/wiki?curid=956805", "title": "Wähnerova kaple", "text": "Wähnerova kaple\n\nWähnerova kaple (), nazývaná též Palmeova kaple či kaple Nanebevzetí Panny Marie, je římskokatolická polní kaple, která stojí při polní cestě v horních Mikulášovicích na svahu kopce zvaného „Čapák“. Od roku 1996 je chráněna jako kulturní památka.\n\nKapli postavil roku 1718 cestovatel Johann Georg Wähner, který bydlel v již zaniklém domě čp. 63 (podle svého zakladatele nese jméno). Později získala také označení \"Palmeova kaple\" podle jména sedláka, na jehož pozemku stála. Ve věžičce byla ve skleněné lahvi uložena listina od papeže Klementa XI. (1649–1721), která povolovala konání mší svatých. Stavbu postihl stejný osud jako ostatní mikulášovické kaple. Po druhé světové válce byla vyrabována, stála stranou zájmu a postupně chátrala. Ve 21. století se nachází ve špatném stavu; zdivo je popraskané a statika je narušená.\n\nStavba je v majetku města Mikulášovice a od roku 1996 je památkově chráněná. Využívá se pouze příležitostně, zejména během novény k Duchu svatému.\n\nBěhem listopadu a prosince 2016 proběhla kompletní rekonstrukce střechy, která byla již v havarijním stavu (poničená krytina, napadení dřevomorkou domácí, borcení trámů). Celkové náklady na rekonstrukci činily 222 000 Kč, část z nich hradila dotace poskytnutá Ministerstvem kultury ČR. Dokončení oprav kaple plánovalo město v dalších letech, nebylo ovšem realizováno.\n\nWähnerova kaple stojí na čtvercovém půdorysu s přesekanými rohy. Střechá má kopulovitý tvar s vysokou věžičkou bez oken uprostřed. Původně byla krytá šindelem, po poslední rekonstrukci plechem. Věž zakončuje makovice s křížem. Fasáda je oprýskaná, zbytky barev jsou nejlépe patrné na zadní severní stěně. V jižní stěně je umístěn vstup do kaple zakončený půlkruhovým obloukem. Jediné malé okno je zasazené do východní stěny a je rovněž ukončené půlkruhovým obloukem. Nad portálem je v omítce vyobrazen monogram IHS. Vnitřní vybavení kaple se nedochovalo, tvořil je malý dřevěný oltář s obrazem Nanebevzetí Panny Marie.\n\n\n"}
{"id": "956809", "url": "https://cs.wikipedia.org/wiki?curid=956809", "title": "Seznam nositelů Řádu znovuzrozeného Polska", "text": "Seznam nositelů Řádu znovuzrozeného Polska\n\nSeznam nositelů Řádu znovuzrozeného Polska obsahuje nositele všech variant řádů podle jejich profese (aktuálně neúplný). Lidé významní ve více oborech jsou uvedeni duplicitně. Nositelé i obory jsou řazeny abecedně, na konci jsou ostatní nositelé řádu z oborů bez vlastní rubriky.\n\nŘád znovuzrozeného Polska je udělován v pěti třídách:\n\n\n\n\n\n\n\n\n\n\n\n\n\n"}
{"id": "956812", "url": "https://cs.wikipedia.org/wiki?curid=956812", "title": "Vráta (Malá Fatra)", "text": "Vráta (Malá Fatra)\n\nVráta (1 440 m n. m.) je sedlo v Malé Fatře na Slovensku. Nachází se v hlavním hřebeni kriváňské části pohoří mezi vrcholy Stratenec (1513 m) na severovýchodě a Biele skaly (1462 m) na jihozápadě. Severozápadní svahy klesají do Prostredné doliny (větev Doliny Kúr, nachází se zde národní přírodní rezervace Suchý), jihovýchodní do Súčianske doliny. Sedlo je křižovatkou turistických tras.\n\n\n\n"}
{"id": "956813", "url": "https://cs.wikipedia.org/wiki?curid=956813", "title": "Méďa Béďa", "text": "Méďa Béďa\n\nSlovo Méďa Béďa má několik významů.\n"}
{"id": "956814", "url": "https://cs.wikipedia.org/wiki?curid=956814", "title": "Římskokatolická farnost Jevišovice", "text": "Římskokatolická farnost Jevišovice\n\nŘímskokatolická farnost Jevišovice je územní společenství římských katolíků s farním kostelem svatého Josefa v děkanátu Vranov.\nPrvní zmínka o Jevišovicích pochází z roku 1289. Farní kostel svatého Josefa byl postaven roku 1830.Během 18. a 19. století vzešlo z farnosti pět kněží. \nSeznam duchovních správců v Jevišovicích je znám od roku 1641.Od 1. října 2008 byl farářem R. D. ICLic. Mgr. Jiří Ochman, který zde od září 2004 působil jako administrátor. Ten se stal od 1. srpna 2016 farářem v Pavlicích a ve farnosti Jevišovice působí nyní jako administrátor excurrendo.\n\nDnem vzájemných modliteb farností za bohoslovce a bohoslovců za farnosti brněnské diecéze je 30. září. Adorační den připadá na 20. srpna.\n\nFarnost se účastní akce Tříkrálová sbírka, v roce 2015 se při ní vybralo v Bojanovicích 3 883 korun, v Černíně 6 725 korun, v Jevišovicích 17 314 korun a ve Střelicích 4 888 korun. V roce 2017 činil její výtěžek v Jevišovicích 19 308 korun.\n\n"}
{"id": "956815", "url": "https://cs.wikipedia.org/wiki?curid=956815", "title": "Feoktistov (kráter)", "text": "Feoktistov (kráter)\n\nFeoktistov je poměrně malý měsíční impaktní kráter nacházející se na severní hemisféře na odvrácené straně Měsíce, proto není pozorovatelný přímo ze Země. Má průměr 22 km, pojmenován byl na počest sovětského kosmonauta Konstantina Petroviče Feoktistova, který byl společně s Borisem Jegorovem prvním civilním kosmonautem SSSR.\n\nFeoktistov leží severozápadně od kráteru Těreškovová a Mare Moscoviense (Moskevského moře).\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "956820", "url": "https://cs.wikipedia.org/wiki?curid=956820", "title": "Méďa Béďa (film, 2010)", "text": "Méďa Béďa (film, 2010)\n\nMéďa Béďa (v originále \"Yogi Bear\") je americký animovaný film z roku 2010 od režiséra Erica Breviga. Film měl v Americe premiéru 11. prosince 2010 a v Česku měl premiéru 3. února 2011. \n\n"}
{"id": "956821", "url": "https://cs.wikipedia.org/wiki?curid=956821", "title": "Melchiorova kaple", "text": "Melchiorova kaple\n\nMelchiorova kaple (také \"Fischerova kaple\", či \"Fischers Kapelle\"), podle zasvěcení kaple Svaté rodiny, stála při polní cestě v horních Mikulášovicích. Roku 1733 ji dal postavit člen místního náboženského bratrstva Melchior Wäber. Zanikla v období po druhé světové válce.\n\nNevelkou polní kapli zasvěcenou Svaté rodině nechal v horních Mikulášovicích postavit roku 1733 Melchior Wäber, člen místního náboženského „Bratrstva Bolestné Matky Boží pod černým škapulířem“. Kaple byla po smrti zakladatele a zrušení bratrstva udržována dobrovolníky ze sousedství. Ve 20. století získala označení \"Fischers Kapelle\" podle majitele pozemku a přilehlého statku čp. 102 (zbořený). Po druhé světové válce a následném vysídlení původních obyvatel zmizel nenávratně její inventář. Kaple nebyla udržována, postupně chátrala, až beze zbytku zanikla. Ve 21. století ji připomínají jen dvě lípy a stavební parcela o rozloze 7 m, která je v soukromém vlastnictví (zemědělská společnost). Kaple nebyla před svým zánikem památkově chráněná.\n\nPodle dochovaného soupisu kaplí z 30. let 19. století byla kaple malá, postavená z kamene a krytá šindelovou střechou. Uvnitř kaple stál malý dřevěný oltář s obrazem Svaté rodiny, na zdech viselo několik obyčejných obrázků.\n\n\n"}
{"id": "956822", "url": "https://cs.wikipedia.org/wiki?curid=956822", "title": "Matthew Birir", "text": "Matthew Birir\n\nMatthew Birir (* 2. července 1972) je keňský atlet, olympijský vítěz na trati 3000 metrů překážek.\n\nV osmnácti letech se stal juniorským mistrem světa v běhu na 3000 metrů překážek. Jeho životním úspěchrm bylo vítězství v této disciplíně na olympiádě v Barceloně v roce 1992. Na další olympiádě v Atlantě o čtyři roky později doběhl ve finále na této trati čtvrtý. Jeho osobní rekord je 8:08,12 z roku 1995.\n\n"}
{"id": "956824", "url": "https://cs.wikipedia.org/wiki?curid=956824", "title": "Rodina (opera)", "text": "Rodina (opera)\n\nRodina je čtvrtá opera (op. 46) slovenského skladatele českého původu Ladislava Holoubka. Vznikla v letech 1956–1959 na libreto, které si napsal skladatel sám podle hry českého herce a dramatika Ilji Prachaře \"Domov je u nás\". Premiéru měla ve Slovenském národním divadle v Bratislavě 12. listopadu 1960. Je to první slovenská opera na soudobý domácí námět.\n\nLadislav Holoubek se k opeře vrátil se značným odstupem od svých tří předchozích oper, vzniklých v rychlém sledu na přelomu 30. a 40. let 20. století. Zaujala ho činohra Ilji Prachaře \"Domov je u nás\", která měla premiéru 26. února 1956 ve Slováckém divadle v Uherském Hradišti. Jejím námětem byl mírně kritický obraz vesnice v době kolektivizace, kdy společenské změny doléhají na tradiční rodinné svazky. Skladatel si činohru ihned začal upravovat na libreto. Děj přenesl ze Slovácka na blízké slovenské Záhoří a předlohu zkrátil (přesto jsou v konečném zpracování některé scény příliš dlouhé a statické). Prohloubil však psychologické zachycení postav a do středu zájmu postavil utrpení a smrti hlavní hrdinky Heleny; v posledním dějství hudebně zvláště účinně zvýraznil kontrast mezi dožínkovou veselicí (reprezentovanou dechovou hudbou za scénou) venku a stísněnou atmosférou Helenina umírání uvnitř.\n\nNámět zhodnotil Jaroslav Blaho takto: „V slovenské operní tvorbě má prioritní postavení prvního pokusu o námět ze současného života. Je kritickým, i když […] trochu sentimentalizujícím pohledem na život tří generací západoslovenské vesnice ve změněných společensko-politických podmínkách. Poukazuje na možné metamorfózy charakteru venkovského člověka, který po přechodu do městského prostředí ztrácí své lidské hodnoty, svou morálku.“\n\nHudebně se skladatel nepohybuje daleko od svých dřívějších oper, tj. v zásadě na půdě novoromantismu. Zvláště důmyslná práce s příznačnými motivy vychází z Richarda Wagnera: vlastní příznačný motiv má nejen každá z dvanácti postav, ale i některé abstraktní myšlenky (domov, láska, bolest, smrt). Vedle toho však Holoubek využívá Janáčkovy principy vedení zpěvních hlasů: řada motivů je odvozena od spádu hovorové řeči a má výraznou citovou náplň. Orchestr je silně obsazen (vedle toho se vyskytuje dechová hudba za scénou) a obecně je silnou stránkou \"Rodiny\" motivická a instrumentální rozmanitost. Na některých místech, avšak poměrně střídmě, skladatel k vystižení venkovského dějiště využívá imitací západoslovenského folklóru. Prvnímu a třetímu dějství jsou předeslány orchestrální úvody, jež jsou vlastně samostatnými, byť nedlouhými symfonickými skladbami. Podle muzikologa Igora Vajdy: „[h]udební stránka prozrazuje plnokrevného, ale do minulosti zahleděného skladatele.“\n\nPřes poměrný úspěch, dobrý kritický ohlas a význam v historii slovenské opery nebyla \"Rodina\" vícekrát nastudována. Roku 1961 byla provedena na zájezde Slovenského národního divadla v Praze na scéně Smetanova divadla.\n\nOdehrává se v domě rodiny Petrákových ve vesnici na slovenském Záhoří.\nV jednom domě žije celá rodina Petrákových: matka Helena Petráková, její tchyně – babka Petráčka, dcera Božena s manželem Cyrilem Klimou a syn Tóno s manželkou Terezkou a malou dcerkou. Jen hlava rodiny, stranický pracovník Karol Petrák, je v domě řídkým hostem, jinak pracuje v Bratislavě. Starost o domácnost a zejména o výchovu dětí zůstala ve slabých rukou jeho ženy. Nedopadla příliš dobře: Božena je sobecká a líná žena, která i se svým manželem jedná s opovržením, a Tóno je prchlivý.\n\nBožena je sice zaměstnána na dráze, ale dnes se hodila marod a je doma, stejně jako Terezka a babička; Tóno je ve vazbě pro podezření, že napadl a na zdraví vážně poškodil předsedu místního JZD Martina Meliše. V domě se zastavuje předsedova manželka Zuza Meliška a nese potěšující zprávu: její manžel se probral z bezvědomí a svou výpovědí zprostil Tóna podezření. Božena ale poslouchá jen na půl ucha a novinku ani nesdělí Tónově ženě, protože myslí na své vlastní starosti. Dopustila se totiž v zaměstnání zpronevěry a hrozí jí vyhazov z práce, jestliže škodu neprodleně nenahradí. Svěřuje se s problémem manželovi a žádá jej o peníze, ale nenachází u něj zastání. Pro Cyrila je to poslední kapka v jejich dlouhodobě narušeném vztahu, je jejím činem pohoršen a odchází od ní. Boženě nezbývá než ukrást matčiny úspory.\n\nObecní blázen Miško, který neustále zpívá nábožné písně, hledá zastání i babičky Petrákové před vesnickou mládeží, která ho označuje za čarodějníka. Od lékaře se právě vrací Helena, doprovázená svým bratrem Ferem Duchoněm. Fero sice ví, že Helena stůně na srdce, přesto se cítí povinen říci sestře, co se hodnověrně dozvěděl o tom, jak její manžel v Bratislavě žije. Helena se rozčílí a dostává srdeční záchvat. Smutná píseň žen doléhající z návsi a do toho Miškovy pobožné písničky jsou na ni moc a posílá Mišku pryč. Ten se ve dveřích míjí s Tónem, propuštěným z vazby.\n\nRodina Petrákových usedá k večeři na verandě. Karol opět schází Tóno si stýská, že se otec opět už dva týdny neukázal, ale Helena syna ujišťuje, že dnes večer dorazí. Tóno vypráví zážitky z vazební věznice; kromě toho by se rád dozvěděl, kdo tehdy předsedu Meliše přepadl. Tóno byl tehdy poblíž, ale slyšel jen útočníkův hlas. Tónova manželka je šťastná, že má muže zase doma; jejich láskyplné objetí však naruší Božena vyhledávající hádku. Tóno jí chce uniknout a navštívit Meliše.\n\nV tom přichází domů Karol Petrák. Má špatnou náladu a Tónovi ihned vyčítá jeho pobyt ve vězení. V kárání plynule přechází na Boženu, o jejíž zpronevěře se dozvěděl. Helena se dcera zastává a chce jí vypomoci svými úsporami, zjišťuje však, že zmizely. – Navíc ji čeká nepříjemný rozhovor s manželem o jeho údajném chování v Bratislavě. Karol všechna nařčení odmítá, pro Helenu však více než jeho slova vypovídá fakt, že žádá, aby mu místo společné ložnice ustlala na verandě. Helena tak činí a mlčky odchází.\n\nOsamělý Karol poslouchá ukolébavku, kterou zpívá své dcerce Terezka; pak mu jeho matka za bědování nad synovým chováním přináší čisté prádlo. V následujících okamžicích začíná bouře a motivuje Petráka k introspekci. Rozhoduje se rodinu zcela opustit. Vracející se Tóno jej chce zadržet, ale bezúspěšně. – Výkřik a sténání Heleny z jejího pokoje nasvědčují, že ji stihl další záchvat. Tóno běží pro lékaře. V bouři zaslechne hlas, ve kterém poznává hlas útočníka na Meliše, jak vyhrožuje Miškovi, a Tóno se vydává Miškovi na pomoc.\n\nZatímco venku hraje dechová hudba a slaví se družstevní dožínky, Helena leží bezvládně ve své posteli. Její stav se v nemocnici dále zhoršil a byla propuštěny více méně proto, aby zemřela v prostředí domova. U Helenina lože sedí její tchyně, babička Petráková. Přichází i Terezka a s hrdostí oznamuje, že byli s Tónem přijati za kandidáty strany. Babička není novinkou nadšena: nemá ve stranu důvěru, ostatně její syn je stranický funkcionář, a přesto opustil svou umírající manželku. Bláznivý Miško ale přináší zprávu, že Karol byl ze strany vyloučen; to potvrzuje i Helenin bratr Fero. Sousedka Melišová se snaží Helenu rozptýlit vyprávěním o dožínkách, ta však – obklopena mezitím již celou rodinou – začíná blouznit a umírá.\n\nKarol přišel, ale je již pozdě. Pod vlivem výčitek svědomí i své matky opět odchází, aby prací napravil svou vinu. Matka mu však připomíná, že ať se děje co chce, má u nich stále svůj domov.\n"}
{"id": "956825", "url": "https://cs.wikipedia.org/wiki?curid=956825", "title": "Karel Špillar", "text": "Karel Špillar\n\nKarel Špillar (21. listopadu 1871, Plzeň – 7. dubna 1939, Praha) byl český malíř a grafik, profesor na Uměleckoprůmyslové škole v Praze\nKarel Špillar se narodil v rodině plzeňského finančního úředníka Antonína Špillara a jeho ženy Františky. Rovněž jeho bratři Jaroslav Špillar a Rudolf Vojtěch Špillar byli malíři. Po ukončení studií v Plzni se Karel Špillar v letech 1885–1893 stal žákem pražské Uměleckoprůmyslové školy v ateliéru pro dekorativní malbu vedený Františkem Ženíškem, který učil také jeho bratra Jaroslava. Od roku 1913 působil na této škole jako učitel kresby aktu, roku 1925 zde byl jmenován profesorem. Patřil ke členům Spolku výtvarných umělců Mánes.\n\nPo ukončení studií v roce 1893 získal první zakázku – oltářní obraz pro kapli v Ostravě. V následujících letech tvořil užitou grafiku a drobné zakázky. K dekorativní malbě se vrátil v roce 1899, kdy spolupracoval s Janem Preislerem na dekorativních panelech pro pavilon Pražské obchodní komory na světové výstavě v Paříži. Ve spolupráci pokračovali oba umělci při návrzích výtvarné výzdoby hotelu Central v Praze v roce 1900. S bratrem Jaroslavem spolupracoval Karel Špillar na monumentálních obrazech pro zasedací síň Vlašského dvora v Kutné Hoře (1901).\n\nKarel Špillar se v těchto letech stal aktivním členem spolku Mánes. V roce 1902 uspořádal Mánes výstavu ve Vídni. Pro výstavu Karel Špillar navrhl plakát. Ústředním motivem je žena opřená o strom, zasněně hledící mimo obraz. V rukou drží tři ovocné plody – výsledky uměleckých tvůrčích snah.\n\nV roce 1902 odešel Karel Špillar do Francie. Žil v Paříži a často navštěvoval Normandii. Seznamoval se s pracemi současných francouzských malířů. Nejvíce jej ovlivnila tvorba Pierra Puvise de Chavannes, což se projevilo již v anonymní soutěži na oponu Vinohradského divadla, která byla vyhlášena roku 1905. Jeho návrh opony se umístil na druhém místě a francouzský vliv lze pozorovat i v jeho pozdějších návrzích monumentálních maleb. Z Francie se Karel Špillar vrátil v roce 1908, odchod uspíšila smrt jeho otce i onemocnění bratra Jaroslava. Nejznámějším dílem z doby po návratu do Čech je návrh pro figurální mozaiku \"Hold Praze\" na průčelí Obecního domu v Praze (1909).\n\nPo smrti bratra Jaroslava trávil prázdniny v jeho vile v Peci pod Čerchovem, některé náměty čerpal z chodského prostředí.\nZemřel po delší nemoci na jaře roku 1939 a je pohřben na Vinohradském hřbitově v Praze. Je také autorem řady sokolských kreseb a plakátů.\n\nKarel Špillar se pravidelně zúčastňoval výstav SVU Mánes, vystavoval také s Jednotou výtvarných umělců.<br>\nV letech 1948–1980 se jeho obrazy téměř nevystavovaly, zlom přinesla až samostatná výstava v roce 1980, která vyvolala mimořádný zájem veřejnosti.\n\n\nVelká část jeho prací je nyní ve sbírkách Národní galerie v Praze a v Galerii hlavního města Prahy. Řadu obrazů, (zejména s chodskými motivy), vystavuje Galerie bratří Špillarů v Domažlicích\n\n\n"}
{"id": "956834", "url": "https://cs.wikipedia.org/wiki?curid=956834", "title": "Albion Woodbury Small", "text": "Albion Woodbury Small\n\nAlbion Woodbury Small (11. května 1854 – 24. března 1926) byl americký sociolog, zakladatel první nezávislé katedry sociologie ve Spojených státech amerických, ve státě Illionis a přesněji v Chicagu v roce 1892. Odtud pak pochází označení chicagská škola. Zasazoval se o uznání sociologie jako samostatného akademického předmětu.\n\nA. W. Small se narodil v Buckfieldu ve státě Maine a vyrůstal v Bangoru rovněž ve státě Maine. V roce 1876 začal studovat teologii kvůli svému otci, který byl reverend a studia ukončil v roce 1879 na teologické škole Andovera Newtona. Od roku 1879 do roku 1881 studoval na Lipské univerzitě a na univerzitě v Berlíně německou historii, sociální ekonomiku a politiku. V roce 1881 začal vyučovat na Colby College historii a politickou ekonomii, které v té době nebyly považované za řádné vysokoškolské předměty. V důsledku toho byl jeho profesorský úvazek omezen. V této době se začal zabývat o nově se rozvíjející obor – sociologii. Ovlivnili ho zde ekonomové jako Gustav Schmoller a sociologové zabývající se sociální politikou (welfare). V letech 1888 až 1889 studoval historii v Baltimoru, v Marylandu na Univerzitě Johanse Hopkinse. V roce 1889 promoval a získal titul Ph.D. za práci \"Počátky americké národnosti\". Ve stejnou dobu pak učil na Colby College a v letech 1889 až 1892 byl jejím prezidentem.\n\nV roce 1892 založil první nezávislou katedru sociologie v USA a jejím předsedou byl po dalších 30 let. V roce 1894 spolu s George E. Vincent vydal první sociologickou knihu \"Úvod do studia společnosti\". V roce 1895 založil sociologický časopis American Journal of Sociology. V letech 1905 až 1925 pracoval jako děkan postgraduálního studia umění a literatury na chicagské univerzitě.\n\nJiž v roce 1893 popsal myšlenkově velice obsáhlou soustavu lidských zájmů (zejména v ekonomii, každý jedinec chce dosáhnout jiného cíle a k tomu volí různé cesty), které se objevují ve srovnatelných formách skupinových manifestací. V tomto časovém období se dostal do kontaktu s dílem „Wesen und Zweck der Politik“ (1893), které bylo sepsáno Gustavem Ratzenhoferem, sociálním filosofem. Toto dílo ho také inspirovalo k vytvoření své knihy \"General Sociology\", kterou publikoval v roce 1905. Mnoho jeho studentů se shoduje, že jeho nejkomplexnějším dílem je \"Konflikt tříd\", které nebylo nikdy vydáno.\n\nSmall působil v letech 1912 a 1913 jako čtvrtý prezident Americké sociologické společnosti. Jeho prezidentská řeč v roce 1912 nazvaná „The Present Outlook of Social Science“ byla přednesena na výročním zasedání organizace v Bostonu. Další jeho významná řeč z roku 1913 označená „A Vision of Social Efficiency“, která spatřila světlo světa na konferenci sociologů v Minneapolis. Small opouští Chicagskou univerzitu v roce 1925 z důvodů nemoci a 24. března roku 1926 umírá.\n\nAlbion Woodbury Small byl zprvu ovlivněn Marxovými díly, ve kterých se hovoří o třídní společnosti. Později formovalo jeho myšlení také studium pod Wagnerem a Albertem Schafflem. Small viděl společnost jako celek různých skupin, které mají různé potřeby. Věřil tomu, že tento třídní boj vytváří sociální dynamiku, a tím posouvá společnost kupředu. Na rozdíl od Karla Marxe nevidí řešení ve vytvoření beztřídní společnosti. Zastupuje myšlenku, že stát má svými zásahy do společnosti vytvářet vhodné prostředí, a tím zamezit vzniku konfliktů, či anarchie. Tento svůj postoj vyjádřil v jednom ze svých nejslavnějších děl \"Obecná Sociologie\".\n\nAkademické práce a díla Albiona Woodburyho Smalla lze přiřadit k počátkům vývoje sociologie ve Spojených státech amerických. V roce 1892 pomohl vytvořit katedru sociálních věd na Chicagské univerzitě, což bylo vůbec první oddělení sociologie ve Spojených státech. Následně v roce 1894 spolu s kolegou Georgem E. Vincentem, napsal první učebnici sociologie s názvem Úvod do studia společnosti. Zároveň založil v roce 1895 ve Spojených státech první časopis Sociologie „American Journal of Sociology“.\n\n\n\n"}
{"id": "956835", "url": "https://cs.wikipedia.org/wiki?curid=956835", "title": "Musik und Kunst Privatuniversität der Stadt Wien", "text": "Musik und Kunst Privatuniversität der Stadt Wien\n\nMusik und Kunst Privatuniversität der Stadt Wien (\"MUK\"; dříve Konservatorium Wien Privatuniversität – \"KONSuni\", česky doslovně: \"konzervatoř Vídeň soukromá univerzita\", ještě dříve Konservatorium der Stadt Wien (\"KONS\") nebo pouze Konservatorium Wien, často nazývána Wiener Konservatorium (\"vídeňská konzervatoř\")) je umělecky orientovaná soukromá vysoká škola ve Vídni, která poskytuje vzdělání v programech hudby, tance, herectví a sociálního designu.\n\nK roku 2013 na konzervatoři studovalo okolo 850 posluchačů z více než 50 států světa. Pedagogický sbor, včetně umělců, tvořilo přibližně 250 osob.\nNa jaře 1938 vznikla v rakouské metropoli hudební škola pod názvem Musikschule der Stadt Wien (Hudební škola Města Vídně). V listopadu 1945 pak došlo k transformaci do instituce Musiklehranstalten der Stadt Wien, která v sobě zahrnovala tři složky: Musikschulen, Kindersingschule a také Konservatorium der Stadt Wien. Tato forma pod správou vídeňského magistrátu existovala do 31. srpna 2004. Následně se konzervatoř osamostatnila a 15. června 2005 získala status univerzity jako soukromá vysoká škola. Došlo také k jejímu přejmenování na Konservatorium Wien Privatuniversität.\n\n3. listopadu 2015 byla přejmenována na součsný název \"Musik und Kunst Privatuniversität der Stadt Wien\" (MUK).\nMezi bakalářské a magisterské obory se řadí dirigování a skladba, klávesové nástroje, strunné nástroje, dechové a bicí nástroje, základní hudební výchova, jazz, stará hudba, zpěv a opera, muzikál, drama, tanec, Master of Arts Education (MAE) a ve spolupráci s vídeňskou Univerzitou užitého umění magisterský obor sociální design.\n\n\n\n"}
{"id": "956838", "url": "https://cs.wikipedia.org/wiki?curid=956838", "title": "Národní park Cheile Nerei-Beușnița", "text": "Národní park Cheile Nerei-Beușnița\n\nNárodní park Cheile Nerei-Beușnița (rumunsky \"Parcului Național Cheile Nerei – Beușnița\") je národní park v Rumunsku, který byl vyhlášen v roce 2000. Mezi nejatraktivnější lokality parku náleží soutěsky na řece Nera a vodopády na říčce Beu a jejím přítoku Beușnițě.\n\nNárodní park leží na jihozápadě Rumunska v župě Karaš-Severin na jihu Aninejských hor, které jsou součástí Banátského pohoří.\n\nPark zahrnuje 4 přísně chráněné rezervace:\n"}
{"id": "956841", "url": "https://cs.wikipedia.org/wiki?curid=956841", "title": "Věra Sosnarová", "text": "Věra Sosnarová\n\nVěra Sosnarová (* 5. května 1931 Brno) je česká občanka, která byla podle svých slov ve věku 14 let spolu se svou matkou a devítiletou sestrou 17. května 1945 odvlečena sovětskou tajnou službou NKVD do ruského pracovního tábora na Sibiři. Její tvrzení se však nepodařilo prokázat ani úředníkům České správy sociálního zabezpečení, ani historikům. Historik Adam Hradilek z Ústavu pro studium totalitních režimů v roce 2019 uvedl, že Sosnarová pracovala v Sovětském svazu po druhé světové válce jako civilní pracovnice v místních továrnách.\n\nSosnarová byla se svou sestrou podle vlastních tvrzení unesena z Československa na základě toho, že jejich matka Ljuba Šímová roku 1922 uprchla před doznívající ruskou občanskou válkou. V pracovních táborech, dolech, kolchozech atd. měly strávit celkem 19 let (od konce roku 1945 do léta 1964). Jejich matka přežila v pracovním táboře jen 3 měsíce, zemřela v noci z 5. ledna na 6. ledna 1946. Roku 1964 ji i se sestrou na přímluvu předsedy jednoho ruského kolchozu propustili do JZD Znojmo, kam přicestovaly na počátku roku 1965.\n\nPři odjezdu ze Sovětského svazu i při příjezdu do vlasti měla být nucena podepsat úplnou mlčenlivost o svém osudu a z obavy o opětovné odvedení na Sibiř mlčenlivost dlouho neporušila. O této části její minulosti se nikdy nedozvěděl její manžel a dlouho ji neznali ani její dva synové. Veřejně o své minulosti promluvila teprve po sametové revoluci. Na základě jejího vyprávění byla sepsána a v roce 2008 vydána kniha \"Krvavé jahody\", kterou napsal Jiří Svetozar Kupka.\n\nV květnu 2018 ji Poslanecká sněmovna PČR navrhla prezidentu republiky Miloši Zemanovi na udělení medaile Za hrdinství. Ten ji však z řady navržených osobností nevybral a mezi vyznamenanými 28. října 2018 nefigurovala. V listopadu 2018 obdržela Cenu hejtmana Jihomoravského kraje.\n\nČeský novinář a publicista ruského původu Vladimír Bystrov, jen o čtyři roky mladší muž a syn vězně gulagu, v roce 2009 zpochybnil její vyprávění. Předpokládal, že dotyčná nebyla v táboře Gulagu, nýbrž spíše v internačním táboře, a že v takovém táboře byla pravděpodobně do roku 1947, následně byla normální zaměstnankyní podniku Sojuzazbest a později dalších podniků. Smyšlenost příběhu Věry Sosnarové v červenci 2019 prokázal na základě studia dobových pramenů historik Adam Hradilek, podle něhož byla Sosnarová civilní pracovnicí na Urale: \"„Na základě výše uvedených zjištění je jasné, že prakticky nic z toho, co o Věře Sosnarové na veřejnosti od první reportáže TV Nova v roce 2002 zaznělo, se nezakládá na pravdě. Desítky rozhovorů, které poskytla médiím, i besedy s ní pořádané jsou protkány výroky, jež odporují historickému poznání represí v Sovětském svazu i skutečným životním peripetiím Věry Sosnarové a její rodiny.“\" Svá zjištění publikoval v časopise \"Paměť a dějiny\" vydávaném Ústavem pro studium totalitních režimů.\n\nVěra Sosnarová na svých výpovědích i poté trvala. Hradilkova zjištění podpořil i vedoucí projektu Paměť národa Mikuláš Kroupa. Na druhé straně vedoucí katedry historie Pedagogické fakulty Masarykovy univerzity a politik KDU-ČSL Jiří Mihola, který byl osvojitelem poslaneckého návrhu Sosnarové na státní vyznamenání, v reakci mimo jiné uvedl, že „neměl důvod ani kapacitu pochybovat“ o jejím příběhu. Další jihomoravský politik KDU-ČSL Jan Grolich, na základě jehož návrhu byla oceněna hejtmanem, uvedl po zveřejněném rozhovoru se Sosnarovou v internetové DVTV, že by ji už na ocenění nenavrhl a na přednášku nepozval.\n\n\n\n"}
{"id": "956862", "url": "https://cs.wikipedia.org/wiki?curid=956862", "title": "Běljajev (kráter)", "text": "Běljajev (kráter)\n\nBěljajev je měsíční kráter nacházející se na severní hemisféře na odvrácené straně Měsíce, není tedy pozorovatelný přímo ze Země. Má průměr 56 km, pojmenován je podle ruského pilota a kosmonauta z mise Voschod 2 Pavla Ivanoviče Běljajeva. Má členité dno a jeho jihozápadní okrajový val je překryt dvojicí menších kráterů. Další malé krátery lze nalézt i uvnitř Běljajeva.\n\nBěljajev leží na jihozápadním okraji Mare Moscoviense (Moskevské moře) jižně od kráteru Těreškovová.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "956863", "url": "https://cs.wikipedia.org/wiki?curid=956863", "title": "Titov (kráter)", "text": "Titov (kráter)\n\nTitov je relativně malý měsíční impaktní kráter nacházející se na severní hemisféře na odvrácené straně Měsíce, není tedy pozorovatelný přímo ze Země. Má průměr 30 km, pojmenován je podle ruského kosmonauta Germana Titova, jediného člena mise Vostok 2. Je celý situován v Mare Moscoviense (Moskevském moři), jeho satelitní kráter Titov E leží naopak vně moře při jeho východním okraji. Jiho-jihovýchodně od Titova (rovněž na okraji Mare Moscoviense) lze nalézt kráter Komarov, jehož dno je zvrásněno brázdami.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "956865", "url": "https://cs.wikipedia.org/wiki?curid=956865", "title": "Komarov (kráter)", "text": "Komarov (kráter)\n\nKomarov je měsíční kráter nacházející se na severní hemisféře na odvrácené straně Měsíce, není tudíž pozorovatelný přímo ze Země. Má průměr 80 km, pojmenován je podle ruského kosmonauta Vladimira Michajloviče Komarova, člena kosmických misí Voschod 1 a Sojuz 1. Je situován na jihovýchodním okraji Mare Moscoviense (Moskevského moře) a má nepravidelný tvar. Severní okraj je totiž vyboulen směrem k Moskevskému moři dodávajíc tak kráteru tvar hrušky. Jeho členité dno je zvrásněno brázdami.\n\nSevero-severozápadně od Komarova (uvnitř Mare Moscoviense) lze nalézt nevelký kráter Titov, jiho-jihovýchodně pak kráter Nagaoka.\n\n"}
{"id": "956867", "url": "https://cs.wikipedia.org/wiki?curid=956867", "title": "Javory v Kyšicích", "text": "Javory v Kyšicích\n\nJavory v Kyšicích jsou skupina památných stromů v obci Kyšice, která se nalézá zhruba 6 km na jih od okresního města Kladna. Tři javory stříbrné (\"Acer saccharinum\") rostou při jižním okraji obce, na severozápadním břehu rybníka \"Parkán\". Přibližně 0,6ha rybník s travnatými břehy a na většině svého obvodu lemovaný rozmanitými stromy, leží v mělkém a široce otevřeném úvalu na Kyšickém potoce, drobné vodoteči, tvořící pravý přítok Černého potoka v povodí Loděnice (Kačáku). Ze silnice II/118 (Kladno – Beroun) odbočuje podél severního břehu rybníka široká cesta, jež po necelých sto metrech prochází kolem javorů. \nJavory požívají ochrany od roku 1985. Původně byly vyhlášeny coby chráněný přírodní výtvor podle zákona 40/1956 Sb. S novým zákonem o ochraně přírody a krajiny (114/1992 Sb.) tak automaticky došlo ke změně kategorie ochrany na památné stromy. Nápadná je rozdílná mohutnost jednotlivých exemplářů: Měřené obvody kmenů v době vyhlášení činily 352, 293 a 220 centimetrů, výška stromů udávána na 13, 12 a 13 metrů. V terénu jsou stromy označeny kovovými štítky \"„skupina stromů chráněná státem“\" na každém z kmenů.\n\n"}
{"id": "956868", "url": "https://cs.wikipedia.org/wiki?curid=956868", "title": "Jair da Rosa Pinto", "text": "Jair da Rosa Pinto\n\nJair da Rosa Pinto, v dobách své hráčské kariéry známý především jako Jair (21. březen 1921, Quatis – 28. červenec 2005, Rio de Janeiro) byl brazilský fotbalista. Hrával na pozici záložníka.\n\nS brazilskou reprezentací získal stříbrnou medaili na mistrovství světa roku 1950. Na tomto šampionátu byl federací FIFA zařazen i do all-stars týmu. Vyhrál též mistrovství Jižní Ameriky roku 1949, přičemž se s 9 brankami stal nejlepším střelcem tohoto turnaje. Celkem za národní tým odehrál 39 utkání, v nichž vstřelil 22 branek.\n\n"}
{"id": "956869", "url": "https://cs.wikipedia.org/wiki?curid=956869", "title": "Gagarin (kráter)", "text": "Gagarin (kráter)\n\nGagarin je rozlehlý měsíční impaktní kráter nacházející se na jižní hemisféře na odvrácené straně Měsíce a tudíž není pozorovatelný přímo ze Země. Má průměr 268 km, pojmenován je podle ruského kosmonauta Jurije Alexejeviče Gagarina, prvního člověka ve vesmíru. Leží mezi krátery Pavlov na jihozápadě a Keeler na severovýchodě. Západně lze nalézt kráter s lávou zaplaveným dnem Ciolkovskij a jihovýchodně Mare Ingenii (Moře touhy). Uvnitř Gagarina se nacházejí další pojmenované krátery: Isajev, Kosberg, Grave, Raspletin a Balandin. Andronov je situován na jihozápadním okrajovém valu Gagarina. Všechny tyto krátery nesou jména po sovětských leteckých a kosmických průkopnících.\n\nGagarin je tedy poznamenán dopady celé řady meteoritů. Jeho členité dno má relativně stejné albedo jako blízké okolí, výjimkou je kráter Isajev, jehož dno má nižší albedo (je tmavší).\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "956871", "url": "https://cs.wikipedia.org/wiki?curid=956871", "title": "Gayatri Chakravorty Spivak", "text": "Gayatri Chakravorty Spivak\n\nGayatri Chakravorty Spivak (hindsky गायत्री चक्रवर्ती स्पिवाक; * 24. února 1942 Kalkata, Britská Indie) je indická literární kritička a teoretička.\n\nJe známá zejména díky překladu Derridova díla \"O gramatologii\". Článek \"Can the Subaltern Speak?\" je pokládán za zakladatelský text postkolonialismu. Samu sebe často označuje za para-disciplinární, etickou filosofku, za marxisticko-feministickou dekonstruktivistku a zajímá se o takovou problematiku jakou jsou tendence institucionálních a kulturních praktik, zaměřených na vyloučení nebo marginalizaci lidí níže společensky postavených, hlavně žen. Spivakova navrhla termín „strategický esencialismus“, kterou označuje jako dočasnou solidaritu jako nezbytnou podmínku sociální akce.\n\nV roce 1964 se vdala za Američana Talbota Spivak, rozvedli se v roce 1977.\n"}
{"id": "956872", "url": "https://cs.wikipedia.org/wiki?curid=956872", "title": "Adventure (album)", "text": "Adventure (album)\n\nAdventure je druhé studiové album americké rockové skupiny Television, vydané v dubnu 1978 u vydavatelství Elektra Records. Nahráno bylo od září do listopadu 1977 v newyorských studiích Soundmixers a Record Plant Studios a o produkci se staral John Jansen spolu s Tomem Verlainem, kytaristou a zpěvákem skupiny.\n\n"}
{"id": "956873", "url": "https://cs.wikipedia.org/wiki?curid=956873", "title": "José Carlos Bauer", "text": "José Carlos Bauer\n\nJosé Carlos Bauer, během své hráčské kariéry známý především jako Bauer (21. listopad 1925, São Paulo – 4. únor 2007, São Paulo), byl brazilský fotbalista. Hrával na pozici záložníka.\n\nS brazilskou reprezentací získal stříbrnou medaili na mistrovství světa roku 1950. Na tomto šampionátu byl federací FIFA zařazen i do all-stars týmu. Hrál též na mistrovství světa ve Švýcarsku roku 1954 a vyhrál mistrovství Jižní Ameriky roku 1949. Celkem za národní tým odehrál 26 utkání.\n\n"}
{"id": "956875", "url": "https://cs.wikipedia.org/wiki?curid=956875", "title": "Hilderaldo Bellini", "text": "Hilderaldo Bellini\n\nHilderaldo Luiz Bellini, během své hráčské kariéry známý především jako Bellini (7. června 1930, Itapira − 20. března 2014) byl brazilský fotbalista. Hrával na pozici obránce.\n\nS brazilskou reprezentací vyhrál dva světové šampionáty, mistrovství roku 1958 ve Švédsku a 1962 v Chile (na šampionátu ovšem nenastoupil). Hrál též na mistrovství světa v Anglii roku 1966. Na švédském šampionátu roku 1958 byl federací FIFA zařazen i do all-stars týmu. Celkem za národní tým odehrál 51 utkání.\n"}
{"id": "956883", "url": "https://cs.wikipedia.org/wiki?curid=956883", "title": "Hertzsprung (kráter)", "text": "Hertzsprung (kráter)\n\nHertzsprung je obrovský kráter nacházející se na odvrácené straně Měsíce a tudíž není pozorovatelný přímo ze Země. Prochází jím lunární rovník. Má průměr 536 km, pojmenován je podle dánského astronoma Ejnara Hertzsprunga. Jeho dno má nízké albedo (je velmi temné), je totiž vyplněno tmavým mořským materiálem podobně jako měsíční moře na přivrácené straně Měsíce. Vnější okrajový val je narušen dopady četných meteoritů, obsahuje řadu malých kráterů.\n\nJedná se o jeden z nejvýznačnějších kráterů odvrácené polokoule. Hertzsprung sousedí na severovýchodě s kráterem Michelson, na západě s kráterem Vavilov. Dále na východo-jihovýchod lze nalézt rozlehlý kráter Koroljov.\n\nV jihovýchodní části jeho vnějšího okrajového valu začíná řetězec kráterových jamek zvaný Catena Lucretius (RNII), který postupuje západo-severozápadně, dokud se nestřetne s vnitřním valem kráteru. Název je odvozen od blízkého kráteru Lucretius, Mezinárodní astronomická unie jej přidělila roku 1979. RNII v názvu znamená Reaktivnyj naučno-issledovatělskij institut (azbukou Реактивный научно-исследовательский институт), ruský výzkumný institut v raketovém průmyslu.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "956887", "url": "https://cs.wikipedia.org/wiki?curid=956887", "title": "Abaka Chán", "text": "Abaka Chán\n\nAbaka (také Abaka Chána, Abaga nebo Abaqa, * únor 1234 v Mongolsku – 1. dubna 1282 v Hamadánu) byl druhý ílchán mongolského ílchanátu. Byl nejstarším synem prvního ílchána Hülegü a vládcem se stal po jeho smrti v roce 1265. Vládl až do roku 1282, jeho následníkem byl jeho mladší bratr Tekuder.\n\nAbakův otec Hülegü před svou smrtí domluvil s byzantským císařem Michaelem VIII. Palaiologem sňatek s nějakou z dcer byzantské císařské rodiny. Michael mu poslal svoji dceru Marii Palaiologinu, která ovšem dorazila až v době, kdy už byl Hülegü mrtvý, a tak byla vdána za nového ílchána Abaku.\n\nBěhem své vlády bojoval Abaka s Mongoly ze Zlaté hordy, kteří se spojili s Mamlúky. Jeho bratr Jašmut porazil vojsko Zlaté hordy pod vedením Nogaje, ale delší mír na této hranici přinesla až nenadálá smrt chána Zlaté hordy Bergaje v roce 1267. Jeho nástupce Mengu Timur sice pokračoval ve spojenectví s Mamlúky, ale do velkých útoků proti ílchanátu se sám nepouštěl, v čemž mu bránil i chán Kublaj.\n\nAbaka se pak musel bránit proti útoku Boraka z Čagatajského chanátu, kterému se ubránil v roce 1270 u Herátu.\n\nNaopak v bojích na jihozápadě ílchanátu byl Abaka spíš neúspěšný. Snažil se o spojenectví s křesťanským západem, zejména byzantskou říší a s křižáckými státy, ovšem bez většího vojenského efektu.\n\nNapříklad Antiochijské knížectví, které se v personální uni s Tripolským hrabstvím těšilo ze spojenectví z Mongoly ještě z doby, kdy vládl Hülegü, nedokázal ochránit a sultán Bajbars je dobyl v roce 1268. Antiochijský kníže Bohemund VI., kterému zbylo ještě Tripolské hrabství, pak raději uzavřel v roce 1271 s Bajbarsem desetileté příměří, takže jeho vojska se později nemohla podílet na výpravách ílchanátu pro Mamlúkům.\n\nEduard I. z Anglie pak v letech 1271–1272 zorganizoval devátou křížovou výpravou a požádal Abaku o pomoc. Ten sice vyhověl a poslal deset tisíc jezdců, ale nepodařilo se zkoordinovat žádnou společnou akci. Mongolové tedy sice zahnali Mamlúky na jih, ale pak se zase stáhli a při jejich protiofenzívě proti křesťanským državám už se do bojů nezapojili.\n\nV roce 1277 prohrála 15. dubna vojska ílchanátu s Bajbarsem v bitvě u Albustánu.\n\nNový pokus o dobytí Sýrie podnikl Abaka v letech 1280–1281, tedy po smrti Bajbarse (zemřel 1277). V září 1280 dobyli Mongolové Bagras a\nTrapessac a 20. října Aleppo. Abaka poslal posly žádající vojenskou pomoc od Akry, ale křižáci byli vázaní desetiletým příměřím. Hugo III. Kyperský a Bohemund VII. sice mobilizovali svoje armády, ale byli od Abaky odříznuti Mamlúky.\n\nAbaka a Levon III., král Kilikijské Arménie, se snažili vzburcovat novou křížovou výpravu, ale s tím souhlasili jen Eduard I., který na ni ovšem sám neměl peníze, a johanité. Johanité z Marqabu podnikli řadu výjezdů do Bikáy, kde svedli několik úspěšných bojů se sultánovými vojáky. V říjnu 1280 se dostali až ke Krak des Chevaliers a únoru 1281 porazili vojsko Kraku v bitvě.\n\nMongolové se pak stáhli s tím, že se vrátí na zimu 1281 a přivedou 50 tisíc jezdců a 50 tisíc pěších. Bohemund VII. i vládci Akry ovšem dohodli mezitím se sultánem Qaláwúnem nová desetiletá příměří a k Mongolům se proto v září 1281 přidalo jen třicet tisíc vojáků Kilikijské Arménie pod vedením Levona III., Gruzínců a Řeků, a zhruba 200 johanitů. Utkali se s muslimským vojskem 30. října 1281 v druhé bitvě u Homsu, v které prohráli.\n\nNásledující rok 1. dubna Abaka zemřel, zřejmě na přílišné pití alkoholu (ovšem později byl obviněn jeho ministr financí, že jej otrávil).\n\n"}
{"id": "956888", "url": "https://cs.wikipedia.org/wiki?curid=956888", "title": "Eötvös (kráter)", "text": "Eötvös (kráter)\n\nEötvös je měsíční kráter nacházející se na jižní hemisféře na odvrácené straně Měsíce, proto není pozorovatelný přímo ze Země. Má průměr 102 km, pojmenován byl na počest maďarského fyzika Loránda Eötvöse.\n\nEötvös leží východně od kráteru s tmavým dnem Jules Verne a severně od valové roviny Roche.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "956893", "url": "https://cs.wikipedia.org/wiki?curid=956893", "title": "Touha (opera)", "text": "Touha (opera)\n\nTouha (ve slovenském originále ) je pohádková opera o třech dějstvích a epilogu (op. 28) slovenského skladatele českého původu Ladislava Holoubka. Vznikla v letech 1943–44 na libreto Ferdinanda Gabaje a premiéru měla ve Slovenském národním divadle v Bratislavě hned 12. února 1944.\n\"Touha\" – Holoubkova jediná dětská opera – vznikla na objednávku Slovenského národního divadla po skladatelově úspěchu s operou \"Svítání\". Libreto Ferdinanda Gabaje zpracovává variantu pohádky o Popelce s využitím slovenských lidových prvků a zřetelným náboženským akcentem.\n\nSkladatel operu zhudebnil v zásadě novoromantickým způsobem, motivy jsou však spíše nevýrazné a běžné. Holoubek pracuje se dvěma melodickými póly: hlavní hrdinka a sbory vesničanů v prvním a třetím dějství mají základ ve slovenské lidové písni, prostředí princova dvora (ale též postava cikánky) je charakterizováno valčíkem. Celkově je nepopíratelná řemeslná úroveň díla, zejména bohaté harmonické a instrumentační řešení orchestrálního doprovodu prozrazující zřejmou inspiraci dílem Richarda Strausse, čemuž odpovídá i řešení díla jako jednoho souvislého hudebnědramatického proudu. Současně je však zřejmé, že dílo vznikalo v chvatu. Slabinou díla, zejména v jeho původní podobě, je zejména neúnosně dlouhé a málo dramatické libreto. Kvůli tomu je \"Touha\" také nejdelší Holoubkovou operou – i v pozdější zkrácené verzi trvá asi dvě hodiny.\n\nSkladatel provedl dvě revize díla: nejprve v roce 1963, kdy provedl zejména podstatné škrty: zkrátil úvod, vypustil některé sbory a škrtl celou svatební scénu. Znovu ji pak upravil v roce 1969 při příležitosti druhého (a dosud posledního) nastudování \"Touhy\" ve Státním divadle v Košicích; tehdy především zcela přepracoval finále opery. Pouze tato verze se dochovala.\n\n\n(Před chalupou) V horské chaloupce žije sličná Eva se svým otcem, macechou a nevlastní sestrou Margitou. Po její zemřelé matce jí zbyl jen růžový keř, jejž zasadila, a Eva se o něj láskyplně stará, vzpomínajíc na maminku. Kolemjdoucí vesničané ji utěšují, ale macecha a Margita jí naopak jen častují nadávkami a hrozí, že to překážející vykopou a zničí. Všem ženám se vlichocuje cikánka, když však u Evy nepochodí, prokleje ji. Zbožná dívka však věří v Boží spravedlnost a lásku a cikánčině kletbě nepřikládá význam. Dobrácký, ale slabošský otec se nedokáže dcery zastat, navíc sotva přijde, přivolává jej na pomoc dřevorubec, jemuž strom zavalil v lese kamaráda.\n\nMacecha s Margitou v chaloupce samy hodují a Evičku zanechaly venku o hladu. Ta si stěžuje na svůj smutný osud nejprve své růži a pak i potulnému muzikantovi, který se u ní zastaví, Muzikant si vzpomíná, že nedávno byl na hradě u prince, který měl nadevše rád růže; jistě by se mu i Evino kvítko zalíbilo. Eva by ráda svou růži odnesla do bezpečí do princovy zahrady a tam ji pěstovala. Žádá muzikanta, aby poprosil jejím jménem prince o svolení, a ten jí to slíbí.\n\nVýstřely z hloubi lesa zaženou vylekanou Evu do její komůrky. Jsou to lovci a mezi nimi princ, který právě spatřil růžový keř, jenž se mu ihned velmi zalíbil. Macecha se chytí příležitosti a tvrdí, že květinu vypěstovala Margita. Princ dává růži vykopat a odnést do své zahrady a Margitu prohlašuje svou vrchní zahradnicí (a jak Margita doufá, brzy i něčím více). Lid vracející se z práce slyší macešiny lži a reptají, když však cikánka jejím jménem slíbí všem hostinu, pokud budou mlčet, venkované nabídku přijímají. Princ si odváží růži s Margitou na hrad.\n\n(1. obraz – Zahrada) Margita si jako vrchní zahradnice vede neodborně, zato však rázně komanduje své dva podřízené. Přinesenou růži nechává přesadit do zdobeného květináče a zahalit do hedvábí, pak se jí podaří svést prince k polibku. Starý velekněz je tomu přítomen, a protože na novou příchozí nevraží, varuje prince před Margitou. Připomíná mu, že si má podle tradice vybrat nevěstu on, a ne aby si žena vybrala jeho. Princ je však Margitou okouzlen a veleknězi na vzdor rozhoduje, že se ožení ještě dnes. Vysílá po celé krajině trubače, aby ohlásili svatební hostinu a pozvali všechen lid.\n\n(2. obraz – Trůnní sál) Chystá se svatební slavnost. Dva zahradníci přinášejí nevěstinu růži zahalenou do bílého závoje a vzápětí přivádí princ Margitu, rovněž v závoji nevěsty, a žádá přítomné kněží, aby zahájili obřad. Ti ale odmítají, neboť velekněz – který mezi nimi není – jim to zakázal. Margita zuří a svolávána veleknězovu hlavu blesky a hromy, které skutečně přijdou. Strážný oznamuje, že velekněz opustil zemi, a nálada lidu se obrací proti Margitě, již obviňují ze spolku s ďáblem. Princ ji hájí tím, že jen dobrá bytost mohla vypěstovat tak nádhernou růži – ale když ji odhalí, z růže zbyl jen suchý ostnatý peň. Lidé v tom vidí zadostiučinění a známku Boží nepřízně. Z lidu vystupuje potulný zpěvák a vysvětluje princi, jak to bylo s růžovým keřem a s Evičkou. Rozzlobený princ vyhání Margitu ven do zuřící bouře (kde ji vzápětí zabije blesk) a slibuje, že vyhledá Evičku i velekněze a odprosí je.\n\n(Před chalupou) Macecha, dosud nevědíc o smrti své dcera, pořádá pro sousedy slíbenou hostinu. Eva obsluhuje a cikánka se hádáním z ruky pokouší rozproudit váznoucí zábavu. Dřevorubec přivádí mezi hosty neznámého vysíleného mnicha prosícího o přístřeší. Macecha jeho prosbu odmítá, ale Eva mu s radostí propůjčí svou komůrku, do níž ho odvádí.\n\nSousedé odházejí, zůstávají jen podnapilá macecha s cikánkou. Tehdy dorazí princ v doprovodu zpěvák a své družiny nesoucí Evinu růži. Než se obě ženy vzpamatují, jsou svázány a odvedeny do hradního vězení. Princ se pak ukryje a pozoruje, jak zpěvák svou písní vyláká ven Evu. Přesvědčí se tak o její krásné tváři i dobrém srdci. Eva usíná na místě, kde stával její růžový keř. Zdá se jí o princi, a když e probudí, ten stojí skutečně nad ní a prosí ji o odpuštění za všechno a zejména za to, že nechal uvadnout její růži. Když však sundá závoj, keř je opět v plném květu. Princ vyznává dívce lásku a ta jeho vyznání opětuje.\n\nZ chaloupky vychází Evin otec a mnich, v němž princ poznává velekněze a prosí jej na kolenou o odpuštění. Velekněz i otec žehnají princi a Evičce.\n\n(Epilog – Chrám na hradě) Slaví se svatba, lid zpívá zbožné písně za doprovodu varhan. Ryzí láska zvítězila nad zlobou a protivenstvím.\n"}
{"id": "956896", "url": "https://cs.wikipedia.org/wiki?curid=956896", "title": "Vizualizér", "text": "Vizualizér\n\nVizualizér je zařízení, které slouží ke snímání obrazu ve fyzické podobě (např. text na papíře, text na folii, fotografie, ...) a převádí jej na podobu digitální. Připojí-li se vizualizér k počítači, lze obraz z papíru promítnout na další digitální plochy, např. na další monitory nebo interaktivní tabuli, proto se nejčastěji využívá při přednáškách a prezentacích. Obraz sejmutý vizualizérem lze v digitální podobě dále upravovat prostřednictvím vhodného softwaru. \n\n"}
{"id": "956897", "url": "https://cs.wikipedia.org/wiki?curid=956897", "title": "Jiří Sulženko", "text": "Jiří Sulženko\n\nJiří Sulženko (* 13. července 1958 Pardubice) je český operní pěvec - basista.\n\nPůvodně vystudoval na Pražské konzervatoři hru na kontrabas, na který hrál v orchestru Národního divadla v Praze. Poté absolvoval na stejné škole i studium zpěvu. Pěveckou kariéru zahájil v Moravském divadle v Olomouci a v Národním divadle v Brně. V letech 1991–2000 byl sólistou Národního divadla v Praze. V letech 2008-2012 byl sólistou opery Saarlandisches Staatstheater Saarbrücken. V sezóně 2012/2013 se vrátil do Národního divadla v Praze.\n\n\n"}
{"id": "956900", "url": "https://cs.wikipedia.org/wiki?curid=956900", "title": "Jules Verne (kráter)", "text": "Jules Verne (kráter)\n\nJules Verne je měsíční kráter nacházející se na jižní hemisféře na odvrácené straně Měsíce, proto není pozorovatelný přímo ze Země. Má průměr 146 km. Většina jeho dna včetně menších impaktních kráterů uvnitř byla zaplavena bazaltickou lávou, to je tak nyní relativně ploché a tmavé (má nízké albedo). Vnější okrajový val je poznamenaný dopady několika meteoritů, které zde zanechaly stopy.\n\nZápadně leží kráter Eötvös, jihozápadně kráter Roche, severozápadně valová rovina Pavlov a jiho-jihovýchodně kráter Koch. Východně pak Mare Ingenii (Moře touhy).\n\nKráter byl pojmenován na počest známého francouzského spisovatele Julese Verna. Je to jeden z mála měsíčních kráterů, které obsahují celé jméno osoby, nejen příjmení. Atypické je i to, že nese jméno spisovatele fikce, velká většina ostatních kráterů je pojmenována po vědcích či badatelech (avšak dalším útvarem pojmenovaným po spisovateli je např. H. G. Wells).\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "956901", "url": "https://cs.wikipedia.org/wiki?curid=956901", "title": "Bounty (čokoláda)", "text": "Bounty (čokoláda)\n\nBounty je sladkost s čokoládovou polevou a s náplní kokosových vloček. Výroba Bounty byla zahájena v roce 1951 ve Velké Británii a Kanadě a vyráběla je firma Mars Incorporated. V USA není Bounty běžně nabízen, protože již existuje konkurenční produkt, který má dominantní postavení na trhu.\n\nFirma Mars Incorporated, prodává Bounty v mezinárodním měřítku, včetně Velké Británie, Austrálie, Německa, České republiky a Rakouska. \n\nBounty je nyní k dispozici v různých variantách. Stal se známý jako Bounty čokoláda, která je dostupná v mléčné čokoládě (modré balení) nebo hořké čokoládě (červený obal). V roce 2004–2005 bylo v Německu a dalších evropských zemích dostupné Bounty Mango, které obsahovaly sušené mango.\n"}
{"id": "956902", "url": "https://cs.wikipedia.org/wiki?curid=956902", "title": "Růžojetel", "text": "Růžojetel\n\nRůžojetel (\"Ebenus\") je rod rostlin z čeledi bobovité. Jsou to polokeře s trojčetnými nebo zpeřenými listy a růžovými až purpurovými květy v hroznovitých květenstvích. Jsou rozšířeny v počtu 6 druhů od Středomoří po Indii. V jižní Evropě rostou 2 endemické druhy – na Krétě růžojetel krétský (\"Ebenus cretica\") a v Řecku růžojetel \"Ebenus sibthorpii\".\n\nRůžojetele jsou na bázi dřevnaté trnité polokeře, dorůstající výšky do 50 cm. Listy jsou lichozpeřené nebo trojčetné, složené z celokrajných lístků. Palisty jsou blanité, srostlé a umístěné naproti listům. Květy jsou růžové, červené nebo purpurové, uspořádané v dlouze stopkatých hustých klasech nebo hlávkách. Kalich je trubkovitě zvonkovitý, vlnatý, zakončený 5 laloky, které jsou často stejně dlouhé jako korunní lístky. Pavéza je obvejčitá až obsrdčitá, křídla jsou velmi krátká, člunek je tupý a stejně dlouhý jako pavéza. Tyčinky jsou obvykle dvoubratré, horní je volná pouze pod polovinou a horní částí je srostlá s ostatními. Semeník je přisedlý a obsahuje 1 až 3 vajíčka. Čnělka je nitkovitá, prohnutá, zakončená drobnou bliznou. Lusky jsou nepukavé, ploché, obvejčité až podlouhlé, zanořené v kališní trubce. Obsahují 1 až 2 semena.\n\nRod růžojetel zahrnuje celkem 6 druhů. Je rozšířen od Středomoří (včetně severní Afriky) po Indii. V Evropě se vyskytují 2 druhy: v Řecku \"Ebenus sibthorpii\" a na Krétě růžojetel krétský (\"E. cretica\"). Růžojetele rostou nejčastěji skalnatých stanovištích. V Himálaji vystupují až do nadmořské výšky 2700 metrů.\n\n\n"}
{"id": "956903", "url": "https://cs.wikipedia.org/wiki?curid=956903", "title": "Hyperparazitismus", "text": "Hyperparazitismus\n\nHyperparazitismus je jev, kdy je jeden parazit hostitelem jiného parazita.\n\nOrganismy v přírodě žijí v těsném kontaktu s jinými organismy. Těsné i volnější soužití ovlivňuje oba interagující. V případě parazitismu se jedná o vztah, kdy jeden z partnerů má ze soužití prospěch a druhý škodu. Parazitismus patří mezi nejrozšířenější životní strategie organismů a hraje klíčovou roli v evoluci i koevoluci druhů.\nNejvíce případů hyperparazitismu bylo zjištěno u parazitoidů z řádu blanokřídlého hmyzu (Hymenoptera). Příklady můžeme ale nalézt i mnoha dalších skupinách organismů.\n\nHyperparazitismus se objevuje v přibližně dvaceti rodech blanokřídlého hmyzu (Hymenoptera). Hostitelem je široké spektrum parazitoidů, většinou také z blanokřídlých.\nU parazitoidů bylo dokonce zdokumentováno několik případů kvartérního parazitismu.\nO biologii hyperparazitů je známo překvapivě málo, ačkoli jsou běžní v mnoha parazitických guildách (skupinách organismů se stejnými nároky na potravní zdroje).\n\nNěkteří parazitoidi snižují riziko nalezení hyperparazitoidy manipulováním chování jejich hostitelů.\nNěkteří se brání pomocí speciálních útvarů, vytvořených za tímto účelem – například dospělé larvy hyperparazita \"Dendrocerus carpenteri\" (Hymenoptera) se brání terciérním parazitoidům pomocí trnovitých výběžků, které jim slouží jako brnění.\n\nKromě toho, že se larvy musí vyrovnat s nehostinným prostředím, které představuje tělo hostitele, čelí také útokům ze strany jiných parazitoidů. \nNěkteří hyperparazitoidi kladou vajíčka přímo do larev parazitoidů. Jindy kladou dva parazitoidi do stejného hostitele a jejich potomci poté kompetují o zdroje, které jim poskytuje hostitelský organismus. (Sem patří i tzv. superparazitismus – vnitrodruhový a multiparazitismus – mezidruhový parazitismus.)\n\n"}
{"id": "956904", "url": "https://cs.wikipedia.org/wiki?curid=956904", "title": "Greater Sudbury", "text": "Greater Sudbury\n\nGreater Sudbury (do roku 2001 Sudbury) je město v Kanadě. Má 160 000 obyvatel a je největším městem řídce osídleného severního Ontaria.\n\nMěsto bylo založeno v roce 1893 a hlavní ekonomickou aktivitou byla těžba niklu (ve dvacátém století bylo město jeho největším světovým producentem a vysloužilo si přezdívku \"Nickel City\", v poslední době dochází k útlumu těžby) a dalších barevných kovů. Inco Superstack, komín továrny na zpracování niklu, je s 380 metry nejvyšším komínem západní polokoule. V Sudbury sídlí vysoká škola Laurentian University a velký vzdělávací park Science North. Sudbury Community Arena hostí různé sportovní a kulturní akce. Turistickou atrakcí je Big Nickel, devítimetrový pomník kanadského niklového pěticentu, odhalený v roce 1964. V roce 2001 byly k městu administrativně připojeny okolní obce Capreol, Nickel Centre, Onaping Falls, Rayside-Balfour, Valley East a Walden a vzniklo tak \"Velké Sudbury\". Sudbury leží v anglofonní části Kanady, ale skoro čtyřicet procent jeho obyvatel je francouzského původu. Na katastru města se nachází 330 jezer (voda pokrývá 16,5 % jeho rozlohy), proto se Sudbury také říká \"City of Lakes\". Město má kontinentální klima s horkými léty a dlouhými tuhými zimami (sněhová pokrývka vydrží až šest měsíců).\n\n"}
{"id": "956907", "url": "https://cs.wikipedia.org/wiki?curid=956907", "title": "David Krumholtz", "text": "David Krumholtz\n\nDavid Krumholtz (* 15. května 1978 New York, New York) je americký herec.\n\nV televizi a ve filmu se poprvé objevil v roce 1993, kdy hrál ve snímcích \"Život s Mikeym\", \"Addamsova rodina 2\" a představil se v jedné epizodě seriálu \"Zákon a pořádek\". Ve filmu \"Santa Claus\" (1994) hrál postavu elfa Bernarda, v dalších letech hrál např. ve filmech \"Deset důvodů, proč tě nenávidím\" (1999), \"Mexičan\" (2001), \"Zahulíme, uvidíme\" (2004), \"Serenity\" (2005), \"Zahulíme, uvidíme 2\" (2008) či \"Kámoš k pohledání\" (2009). V letech 2005–2010 ztvárnil Charlieho Eppese, jednu z hlavních postav v seriálu \"Vražedná čísla\".\n\n"}
{"id": "956911", "url": "https://cs.wikipedia.org/wiki?curid=956911", "title": "Ron Glass", "text": "Ron Glass\n\nRonald Earle „Ron“ Glass (10. července 1945 Evansville, Indiana – 25. listopadu 2016 Los Angeles) byl americký herec.\n\nV televizi se poprvé představil v roce 1972 v jedné epizodě seriálu \"Sanford and Son\", v hlavních rolích hrál v sitcomech \"Barney Miller\" (1975–1982) a \"The New Odd Couple\" (1982–1983). V 90. letech se objevil například v seriálech \"To je vražda, napsala\" či \"Přátelé\" a působil v sitcomech \"Rhythm & Blues\" (1992–1993), \"Mr. Rhodes\" (1996–1997) a \"Teen Angel\" (1997–1998). Hostoval v seriálu \"\" (2000, epizoda „Nightingale“), v roce 2002 ztvárnil postavu pastora Booka v seriálu \"Firefly\", přičemž tuto roli si zopakoval i ve filmu \"Serenity\" (2005). Objevil se také ve dvou dílech seriálu \"Agenti S.H.I.E.L.D.\" (2013).\n\n"}
{"id": "956912", "url": "https://cs.wikipedia.org/wiki?curid=956912", "title": "Gestaltzerfall", "text": "Gestaltzerfall\n\nGestaltzerfall (z něm. \"Gestalt\", tvar a \"Zerfall\", rozpad) je psychologický jev označující zpožděné rozeznávání čínských znaků, když se na ně delší dobu upřeně díváme. Znak totiž při delším pozorování přestáváme vnímat jako celek a jeho části začínáme vnímat samostatně a odděleně. Studie ukázala, že k největšímu zpoždění dochází, když jsou znaky stejné velikosti. Jestliže jsou znaky různé velikosti, ke zpoždění dochází jedině tehdy, když mají jinou strukturu.\n"}
{"id": "956915", "url": "https://cs.wikipedia.org/wiki?curid=956915", "title": "Neznámý", "text": "Neznámý\n\nNeznámý je filmový psychologický thriller z roku 2011, který vznikl v koprodukci Německa, Velké Británie a Francie. Režíroval ho Jaume Collet-Serra a hlavní role hrají Liam Neeson, Diane Kruger, January Jones, Aidan Quinn, Bruno Ganz a Frank Langella. Film byl natočen na námět francouzského románu z roku 2003 \"Hors de moi\" autora Didiera Van Cauwelaerta.\n\nDr. Martin Harris a jeho žena Liz přiletěli do Berlína na biotechnologický kongres. Při příjezdu do hotelu si Martin uvědomí, že na letišti zapomněl kufr. Taxíkem, který řídí taxikářka Gina, se pro něj vrací, ale cestou má vůz havárii a spadne z mostu do řeky. Při havárii Martin upadne do bezvědomí. Gina ho zachrání před utopením, ale z místa nehody uteče, aby se vyhnula kontaktu s policií, protože je nelegální přistěhovalkyní z Bosny a Hercegoviny. Po čtyřech dnech v kómatu se Martin na Den díkůvzdání probere z bezvědomí v nemocnici. Martin se vrátí do hotelu, kde najde svoji ženu s jiným mužem. Manželka prohlašuje, že Martina nezná. Martin se k prokázání své identity pokusí kontaktovat svého starého kolegu profesora Rodneyho Cola, jemuž se ale kvůli oslavám Dne díkuvzdání v USA nedovolá.\n\nMartin se vydá do kanceláře profesora Leo Bresslera, s nímž měl naplánovanou schůzku. Když tam dorazí, uvidí, že na schůzce je jiný muž (Martin B), který se za něho vydává. Když se Martin snaží prokázat svoji totožnost, Martin B také ukáže svůj průkaz totožnosti a rodinnou fotografii. Obojí je shodné s Martinovým, pouze jeho osoba je nahrazena Martnem B. Po této krizi identity Martin znovu upadne do bezvědomí a probudí se zpět v nemocnici. V nemocnici se objeví vrah Smith, který se ho pokusí zabít, ale Martin unikne. Vrahovou obětí se stane sestra Gretchen Erfurtová. Martin se snaží vzpomenout na program, který měl naplánovaný na další den. Vyhledá pomoc u přítele Gretchen Erfurtové Ernsta Jürgena, který je soukromým detektivem a bývalým agentem Stasi. Martinovými jedinými vodítky jsou kniha o botanice jeho otce a Gina, která pracuje v restauraci, protože z taxikářské společnosti byla kvůli nehodě propuštěna. Zatímco se jí Martin snaží přesvědčit, aby mu pomohla, Jürgen zjišťuje informace o Martinovi a biotechnologickém kongresu, na který přijel. Vypátrá, že kongres pořádá princ Shada ze Saúdské Arábie, který financuje tajný projekt vedený profesorem Bresslerem. Princ\nShada ve své zemi přežil četné pokusy o zavraždění ze strany extremistů a Jürgen má podezření, že důvodem krádeže Martinovy totožnosti by mohla být příprava dalšího atentátu na prince.\n\nSmith a další vrah Jones se pokusí Martina i Ginu zabít, ale oběma se jim podaří po zápase v Ginině bytě, při kterém Gina zabije Smithe, uprchnout. Martin ve své knize najde řadu čísel zapsaných jeho ženou. Číslům odpovídají slova na určitých stranách knihy, jedná se o nějaký tajný kód. Na základě znalosti svého rozvrhu se Martinovi podaří zastihnout Liz o samotě. Řekne mu, že zapomněl kufr na letišti. Mezitím Jürgena navštíví Cole. Jürgen zjistí, že Cole býval členem legendární tajné skupiny žoldáků známé pod názvem \"Sekce 15\" a že je zkušeným zabijákem. Když si domyslí, že ho Cole přišel zabít a že mu nemůže uniknout, spáchá sebevraždu tím, že vypije kyanid v kávě, aby ochránil Martina. Když se Martinovi na letišti podaří získat svůj kufr, rozejde se s Ginou. Gina je pak ale svědkem, jak Martina unesou Cole s Jonesem. Ukradne proto taxík a pronásleduje Coleovu dodávku. Když se Martin probudí na krytém vícepatrovém parkovišti, Cole mu vysvětlí, že Martin Harris je jen krycí jméno, a on, Liz i Martin B jsou zabijáci, kteří na kongresu mají úkol. Zranění při havárii taxíku mu poškodilo paměť a uvěřil, že je skutečným Martinem Harrisem. Gina vpadne na parkoviště a zabrání Jonesovi Martina zabít. Zatímco se Cole schová v dodávce, Gina po krátkém zápase Jonese narazí autem na Coleovu dodávku, kterou vytlačí a shodí dolů z parkoviště, čímž zabije i Colea. Martin v kufru najde utajenou schránku s dvěma kanadskými pasy a vzpomene si, že s Liz již v Berlíně byli před třemi měsíci a že do hotelového apartmá prince Shady umístili výbušniny.\n\nMartin s vědomím své vlastní role ve vražedném plánu se snaží svoji vinu odčinit a vraždě zabránit. Spolu s Ginou se vypraví do hotelu, kde ho ale hned zadrží ochranka. Martinovi se podaří prokázat, že už v hotelu byl před třemi měsíci, a varuje ochranku před hrozbou výbuchu. Přitom si uvědomí, že cílem atentátu není princ Shada, ale profesor Bressler, který objevil geneticky modifikovanou odrůdu kukuřice odolné nepříznivým klimatickým podmínkám, pomocí které mohl být vyřešen problém s nedostatkem potravin ve světě. Pokud by Bressler zahynul a výsledky jeho výzkumu by byly odcizeny, miliardy dolarů by se dostaly do špatných rukou. Liz se podle vlastní kopie knihy s tajnými kódy dálkovým přístupem dostane do Bresslerova notebooku a ukradne mu data o výzkumu. Celý hotel je evakuován. Jelikož plán vraždy byl prozrazen, Liz se pokusí deaktivovat výbušniny, ale nestihne to včas a je při výbuchu zabita. Martin zabije Martina B, posledního vraha, aby nemohl zavraždit Bresslera. Potom Bressler veřejně oznámí, že svůj projekt zdarma věnuje světu, a Martin s Ginou nastoupí do vlaku s novými pasy i identitami.\n\nHlavní část natáčení filmu proběhla na začátku února 2010 v Berlíně a ve filmových studiích Studia Babelsberg. Most, z něhož taxi spadlo do řeky se jmenuje Oberbaumbrücke. Ulice Friedrichstraße byla kvůli natáčení automobilové honičky uzavřena několik nocí. Natáčelo se i v hotelu Adlon. Pro exteriéry byly vybrány různé části Berlína (Neue Nationalgalerie, Berlin Hauptbahnhof, Berlin Friedrichstraße, Pariser Platz, Museum Island a Oranienburger Straße, ale i mezinárodní letiště Lipsko/Halle. Pracovní název byl \"Unknown White Male (Neznámý bílý muž)\".\n\n"}
{"id": "956920", "url": "https://cs.wikipedia.org/wiki?curid=956920", "title": "Try to be Mensch", "text": "Try to be Mensch\n\nTry to be Mensch je druhé studiové album německé rockové skupiny Element of Crime, vydané v březnu 1987 u vydavatelství Polydor Records. Album produkoval velšský hudebník John Cale, který v několika písních rovněž hraje na klávesy a u některých je uveden jako spoluautor. Zvukovým inženýrem byl Caleův spolupracovník Dave Young, který se později stal i členem skupiny Element of Crime. Album bylo nahráno ve studiu Fire House v Londýně. S vydáním tohoto alba skupina zaznamenala do té doby největší úspěch; prodalo se ho přes deset tisíc kusů a skupině se dostalo úspěchu i za hranicemi Berlína. Autorem fotografie na obalu alba je britský fotograf Derek Ridgers.\n\nAutorem všech textů je Sven Regener, autoři hudby jsou uvedeni\n"}
{"id": "956922", "url": "https://cs.wikipedia.org/wiki?curid=956922", "title": "Naučná stezka Bitva tří císařů", "text": "Naučná stezka Bitva tří císařů\n\nNaučná stezka Bitva tří císařů je naučná stezka provádějící bojištěm bitvy u Slavkova (známé také jako bitva tří císařů). Dá se rozdělit na několik okruhů, které spojují jednotlivá sídla na slavkovském bojišti. Nachází se na ní 29 informačních panelů a vybudována byla v roce 2003 zásluhou Obecně prospěšné společnosti Mohyla míru–Austerlitz.\n\n\n"}
{"id": "956927", "url": "https://cs.wikipedia.org/wiki?curid=956927", "title": "Julius Kariuki", "text": "Julius Kariuki\n\nJulius Kariuki (* 12. června 1961) je bývalý keňský atlet, olympijský vítěz na trati 3000 metrů překážek.\n\nJeho první mezinárodní úspěch představovalo vítězství v mistrovství Afriky na 3000 metrů překážek v roce 1985. Vrcholem kariéry se stalo vítězství v této disciplíně na olympiádě v Soulu v roce 1988. Zvítězil v osobním rekordu 8:05,51, co je stále aktuální olympijský rekord.\n\n"}
{"id": "956931", "url": "https://cs.wikipedia.org/wiki?curid=956931", "title": "Jómští vikingové", "text": "Jómští vikingové\n\nJómští vikingové nebo také jómsvikingové (\"Jómsvíkingar\", singulár \"Jómsvíking\") je legendární družina vikinských žoldnéřů či banditů 10. a 11. století. Ačkoliv zůstávali zapřisáhlými pohany, stále věrni původním severským bohům jako byli Ódin a Thór, bojovali pro každého pána, který jim byl schopen zaplatit, a příležitostně bojovali i po boku křesťanských panovníků. Podle norských ság (především podle Jómsvíkinga saga, ságy krále Olafa Tryggvassona a příběhů z Flateyjarbóku) se jejich pevnost Jomsborg nacházela na jižním pobřeží Baltského moře, ale přesná poloha je předmětem sporu současných historiků a archeologů. Většina z nich ji lokalizuje na vrch Silderberg severně od města Wolin na stejnojmenném ostrově. Jomsborg je ztotožňován s názvy „Jumne“, „Julin“ a „Vineta“, vyskytujícími se v dánských a německých pramenech.\nLegenda o jómských vikinzích se objevuje v některých islandských ságách ze 12. a 13. století. Samotná jejich existence je předmětem diskuze v historických kruzích, hlavně kvůli nedostatku primárních zdrojů. Nedochovaly se žádné soudobé zdroje zmiňující jména jómští vikingové a Jomsborg, ale existují tři soudobé runové kameny a několik soudobých lausavís, které se zmiňují o jedné z jejich bitev.\n\nJómští vikingové museli čelit expanzivní politice okolních panovníků, zvláště skandinávských králů, kdy se na bojištích několikrát střetli s jejich vojsky. Nakonec se norský král Magnus I. (1024-1047) rozhodl, že s jómskými vikingy definitivně skoncuje a roku 1043 se mu podařilo dobýt i pevnost Jomsborg, což byl konec jómských vikingů.\n"}
{"id": "956934", "url": "https://cs.wikipedia.org/wiki?curid=956934", "title": "Židlovská horka", "text": "Židlovská horka\n\nŽidlovská horka (409 m n. m.) je vrch v okrese Česká Lípa Libereckého kraje. Leží asi 1,5 km jihozápadně od samoty Jabloneček, na stejnojmenném katastrálním území, v jihovýchodní části obory Židlov, v bývalém vojenském prostoru Ralsko.\n\nJe to suk ve tvaru kupy, hřbetovitě protažené ve směru sever–jih. Vrch je podmíněný neovulkanickou žílou z čediče (bazalt) vypreparovanou z křemenných pískovců svrchní křídy (turon).\n\nVrchol kopce je pravděpodobně jedním z míst, kde došlo ke křížení bazaltových žil a vznikl tak\nvelký bazaltový útvar. Jeho zvětralé části nejspíš v podobě limonitu odtěžili dělníci okolo 18. století a dnes je proto na vrcholu rozměrná jáma. Její hloubka je 7–8 m a horizontální průměr cca 15 m.\n\nVrch je porostlý smíšeným lesem. Vrch je pojmenován podle zaniklé obce Židlov, která ležela asi 1,5 km západním směrem. V okolí je množství pískovcových teras v několika lesních údolích. V údolí zvaném \"Žlábek\", jižně od horky, leží zřícenina valdštejnské hájovny \"Šlapka\". Vjv. směrem leží další podobný vrch s podobnou výškou, Prosíčská horka (408 m n. m.).\n\nGeomorfologicky vrch náleží do celku Jičínská pahorkatina, podcelku Turnovská pahorkatina, okrsku Českodubská pahorkatina a podokrsku Přibyslavická pahorkatina. Jičínská pahorkatina zde tvoří jakýsi klín mezi Ralskou pahorkatinou a Jizerskou tabulí.\n\nAutomobilem je možno dojet po asfaltové silnici (cyklostezka 241) do občasně osídleného Jablonečku (jižně a severně od samoty jsou části fotovoltaické elektrárny Ralsko Ra 1). Za samotou vede silnice přes roštový vjezd do obory a dál se dá pokračovat jen na kole. Vrch leží v lese asi 0,5 km od nejbližšího oplocení obory. Jelikož pohyb v oboře je veřejnosti doporučen jen po cyklostezkách, je místo patrně oficiálně nepřístupné.\n"}
{"id": "956937", "url": "https://cs.wikipedia.org/wiki?curid=956937", "title": "Alois Chytil", "text": "Alois Chytil\n\nAlois Chytil (21. června 1877 Kunovice u Holešova – 1949) byl český redaktor a informatik, vydavatel adresářů, místopisů a turistických map.\n\n\nNa počátku 20. století sestavil Alois Chytil se svými spolupracovníky řadu průběžně aktualizovaných adresářů českých zemí (po roce 1918 rovněž Slovenska). Tyto adresáře obsahují informace o množství a národnostním složení obyvatelstva obcí, členech obecních zastupitelstev, obchodnících či řemeslnících v místě působících a slouží dnes jako cenná pomůcka badatelům v oblasti regionální historie i genealogie. Ve svazku z roku 1915, kdy probíhala první světová válka, obhajoval autor adresáře jeho vydání úmyslem, \"„aby podnikání v řemesle, živnostech, obchodě i průmyslu dostalo se včas orientační pomůcky, když naše zem nyní zbavena jest možností vývozu a omezeni jsme jen na odbytiště domácí…“\". Celkový rozsah vydaných adresářů jsou tisíce stran a několik kilogramů papíru. Kromě adres obsahuje místy též různé přehledové tabulky a inzerci.\n\nNákladem Aloise Chytila vyšly mj. tyto svazky adresářů:\n\n\n\n"}
{"id": "956938", "url": "https://cs.wikipedia.org/wiki?curid=956938", "title": "Sokolský dům (Zrenjanin)", "text": "Sokolský dům (Zrenjanin)\n\nSokolský dům v srbském Zrenjaninu slouží jako kulturní a tělovýchovné centrum. Je památkově chráněn.\n\nSokolský dům byl vybudován v roce 1926 podle dva roky starého návrhu architekta Dragiši Brašovana ve městě, které tehdy neslo název \"Veliki Bečkerek\". Jugoslávský stát se snažil od svého vzniku podporovat novou kulturu – kulturu sportu. V celé Vojvodině proto byly budovány četné sokolovny. Dragiša Brašovan nicméně pojal stavbu unikátním způsobem – zakomponoval do moderní architektury prvky klasicismu.\n\nSokolský dům byl vždy sídlem sportovního spolku, který od roku 1945 nese název \"Partizan\".\n\n"}
{"id": "956940", "url": "https://cs.wikipedia.org/wiki?curid=956940", "title": "Naučná stezka Děvín", "text": "Naučná stezka Děvín\n\nNaučná stezka Děvín je naučná stezka na Pálavě, spojující Pavlov a Klentnici s vrcholem Děvín. Celková délka NS je cca 11 km a nachází se na ní 15 zastavení. K jejímu otevření došlo v roce 2005. Ačkoliv se první infopanel nachází u Soutěsky blíže ke Klentnici, začnu popis trasy v Pavlově.\n\nTrasa začíná v Pavlově v ulici Na Cimbuří, odkud míří polní cestou mezi vinohrady. U křížku uhýbá doleva a obloukem se dostává na rozcestí \"Pod Dívčím hradem\". Na hrad NS nevede, takže je nutno odbočit na červenou turistickou značku. O kus dál, na rozcestí \"Dívčí hrad-sedlo\", se rozděluje na tři části. První kopíruje modrou značku a po pravém svahu (vrchol nechává vlevo) míří okolo Ludwiczkova pomníčku na rozcestí \"Nad Soutěskou\". Tady se dělí na dvě části – cesta vlevo vede po zelené značce Soutěskou k rozcestí \"Soutěska-pramen\", zatímco cesta vlevo prochází po svahu kopce Obora a okolo pálavských skal s Novým hradem a zříceniny kaple sv. Antonína na rozcestí \"Perná\", kde se napojuje na Vinařskou naučnou stezku Mikulov.\n\nDruhá trasa vede po zelené značce po levém svahu (vrchol nechává vpravo) na rozcestí \"Soutěska-pramen\" a dále po červené značce ke kříži, kde napojuje na silnici s Vinařskou naučnou stezkou Mikulov. Třetí trasa následuje červenou turistickou značku, se které prochází téměř přes vrchol Děvína k rozcestí Soutěska-pramen.\n\n\n"}
{"id": "956942", "url": "https://cs.wikipedia.org/wiki?curid=956942", "title": "Julius Korir", "text": "Julius Korir\n\nJulius Korir (* 21. dubna 1960) je bývalý keňský atlet, olympijský vítěz na trati 3000 metrů překážek.\n\nPři startu na prvním mistrovství světa v atletice v Helsinkách v roce 1983 doběhl ve finále běhu na 3000 metrů překážek na sedmém místě. O rok později na olympiádě v Los Angeles v této disciplíně zvítězil v rozběhu, meziběhu i finále. Jeho pozdější kariéru provázela zranění. Posledním mezinárodním úspěchem pro něj byla bronzová medaile na mistrovství světa v přespolním běhu v soutěži jednotlivců i družstev v roce 1990.\n\nJeho osobní rekord na 3000 metrů překážek byl 8:11,80 z roku 1984.\n"}
{"id": "956943", "url": "https://cs.wikipedia.org/wiki?curid=956943", "title": "Výukový dialog", "text": "Výukový dialog\n\nDialog se vyznačuje těmito znaky:\n\nZ pohledu vývoje výukových metod stojí výukový dialog hned na začátku, a to v antice. Už ve starověkém Řecku významný učitel a filosof Sokrates zavedl významný způsob vzdělávání zvaný maieutika. Je to metoda pomáhání myšlence na svět, což znamená, že Sokrates vedl své žáky k poznání a k odhalení odpovědi na základě dialogu a pomoci otázek.\n\nHlavní složkou výukového dialogu jsou <ins>otázky</ins>. Existují různé typy, které se však dají shrnout do dvou největších skupin a to jsou otázky \"otevřené\" a \"uzavřené\".\n\n<ins>Uzavřené otázky</ins> slouží k:\n\nNa rozdíl od nich <ins>otevřené otázky</ins> slouží k: \n\nDialog plní tyto funkce:\n\nGavora tyto funkce shrnuje do tří pojmů a to do \"kognitivního rozvoje žáků\" a do rozvoje \"afektivní\" a \"sociální\" stránky žáka.\n\nVýukový dialog může probíhat v různých podobách z \"hlediska připravenosti\".\n\nMůže být <ins>detailně připravený</ins>, kdy si pedagog dopředu připraví, co bude říkat a jak bude učivo prezentovat. Tato podoba se prezentuje v neměnné podobě.\n\nDalším typem je <ins>rámcově připravená komunikace</ins>, kdy je len zhruba ohraničena a je založena na předešlých pedagogických a situačních zkušenostech.\n\nPosledním je <ins>nepřipravená komunikace</ins>, kdy dochází k ojedinělým situacím, s kterými se pedagog střetává zřídkakdy, a většinou jsou neopakovatelné. Jde o situace, které jsou často emocionální a napjaté a pedagog na ně musí reagovat citlivě a s ohledem na žáka a na další vývoj situace.\n\nDalší typy výukového dialogu popisuje Alexander (2001) a nazírá na ně z hlediska způsobu, \"jakým podporuje učení\". Rozlišuje celkem pět typů:\n\nVýukový dialog je neoddělitelnou součástí výchovně-vzdělávacího procesu probíhajícího ve školských zařízeních. Využívá se už od nepaměti k vysvětlování a k diskutování nových poznatků, které se žáci mají naučit. Když by se výukový dialog nepoužíval, výchovně-vzdělávací proces by byl značně ztížený, pro některé jedince až nemožný.\n\n"}
{"id": "956944", "url": "https://cs.wikipedia.org/wiki?curid=956944", "title": "Drnholecká pahorkatina", "text": "Drnholecká pahorkatina\n\nDrnholecká pahorkatina je geomorfologický podcelek spadající pod Dyjsko-svratecký úval. Nachází se severozápadně od obce Drnholec, směrem k řece Miroslavce, jižní hranici útvaru tvoří řeka Jevišovka.\n\nJedná se o plochou nížinnou pahorkatinu. Geologicky ji tvoří neogenní sedimenty, říční terasy a spraše. Není zalesněná. Nejvyšší bod pahorkatiny dosahuje výšky 227 m n. m. (Pastvisko).\n\nDělí se na okrsky Olbramovická pahorkatina, Hostěradická sníženina, Jevišovská niva a Hrabětická plošina.\n"}
{"id": "956946", "url": "https://cs.wikipedia.org/wiki?curid=956946", "title": "Amos Biwott", "text": "Amos Biwott\n\nAmos Biwott (celým jménem \"Amos Biwott Kipwabok\", * 8. září 1947) je bývalý keňský atlet, olympijský vítěz na trati 3000 metrů překážek. 173cm, 68 kg v roce 1972.\n\nNejvětších úspěchů dosáhl v běhu na 3000 metrů překážek. Byl prvním olympijským vítězem z Keni na této trati - zvítězil na olympiádě v Mexiku. Před olympijským startem běžel tuto trať pouze třikrát a na olympijské hry do Mexika přijel s podprůměrným a pozornost nebudícím časem 8:44,8, který zaběhl 10.8.1968 v Dar es Salaamu a který představoval až 76. místo světových tabulek sezóny 1968. Favority byli tehdy ještě především evropští běžci a také Biwottův již mezinárodně dobře známý krajan Benjamin Kogo, který však ve finiši olympijského finále nedokázal vzdorovat právě Biwottovi, jednomu z nejpřekvapivějších vítězů mexických her.\n\nJako první v historii zdolával překážky nikoliv s došlapem, ale pouhým přeběhem jako překážkáři v závodě na 400 metrů překážek. V rozběhu i finále běhu na 3000 metrů překážek v Mexiku byl také jediným závodníkem, který překonával vodní příkop bez namočení. K překonání vodního příkopu suchou nohou ovšem na překážku před vodním přikopem už došlápnout musel a právě jeho technika přeběhu tohoto typu překážky se stala předmětem mnoha diskusí. Biwott se před tuto překážkou odrážel od tartanové dráhy levou nohou, na překážku došlápl nohou pravou, vykročil z ní levou, ale ve vzduchu překrokoval a zcela netypicky dopadl opět na nohu pravou. Nezřídka doskakoval i na obě nohy a pažemi před dokokem prováděl široký rozšvih v předozadní poloze. Kupodivu tímto překonáváním překážek neztrácel rychlost běhu.\n\nOdborníci dokonce začali uvažovat o výhodách tohoto stylu a někteří trenéři dokonce uvažovali o uplatnění Biwotova způsobu ve své praxi. Teprve na kongresu trenérské asociace v Aténách v roce 1969 konstatoval po důkladném rozboru italský trenér, že vítězství Biwotta je především výsledkem jeho neobvyklého nadání, dobré běžecké kondice a dobré adaptace jeho organismu na vysokohorské klima, a že způsob překonávání vodního příkopu neměl podstatný vliv na jeho umístění. A také, že Biwottův způsob překonávání vodního příkopu lze doporučit pouze ojediněle, a to především běžcům s nedostatečně silnými dolními končetinami nebo jednou nohou neschopnou účelně amortizovat rychlost a sílu dopadu za vodním příkopem (například při poranění achillovky, po nedoléčeném výronu při výrůstcích v kotníku apod.) - Polemiku kolem Biwottova běhu ukončil až jeho trenér Charles Mukora, který na stejné konferenci prohlásil, že byl u svého svěřence tento způsob běhu nacvičit vzhledm k tomu, že se Biwott při tréninku v roce 1967 zranil a utrpěl výron v kotníku. Nedostatek času na doléčení před blížícími se olympijskými hrami si vyžádal zmírnění dopadu za překážkou, respektive doskok na zdravou, silnější nohu. Proto tedy ona výměna nohou ve vzduchu, zmírnění doskoku rozšvihem paží nebo dopad na obě nohy.\n\nSlibně pro něj začaly jeho druhé olympijské hry, pořádané v roce 1972 v Mnichově. Už v červnu 1972 doběhl Biwott na keňském mistrovství v Mombase na druhém místě (8:29,8) a bezpečně se na hry kvalifikoval. V Mnichově samotném potom Amos Biwott vyhrál svůj rozběh v novém olympijském a zároveň i africkém rekordu 8:23,8, který nebyl daleko ani od tehdejšího světového rekordu (8:22,0) Australana Kerryho O'Briena. Ve finále ovšem skončil až na 6. místě (8:33,6), když doběhl až jako třetí z trojice keňských finalistů - za stříbrným Benjaminem Jipchem a novým olympijským vítězem Kipchoge Keinem, který navíc z Biwottova tři dny starého olympijského a afrického rekordu ještě dvě desetiny sekundy ubral.\n\nDalším úspěchem byla pro Amose Biwotta bronzová medaile na hrách Commonwealthu v roce 1970 ve skotském Edinburghu (8:30,8, v rozběhu první za 8:37,0) za vítězným Australanem Tonym Manningem a Keňanem Jipchem. Naproti tomu se mu nedařilo na následujících hrách Commonwealthu v roce 1974, které hostil novozélandský Christchurch - Biwott skončil až osmý z třinácti finalistů (8:41,4) a jako jediný z keňské trojice (zvítězil Benjamin Jipcho a bronzový byl Evans Mogaka) nedosáhl na medaili.\n\n8:20,8 Anders Gärderud (Švédsko), 1946, 1, Helsinky 14.9.1972\n\n8:21,0 Tapio Kantanen (Finsko), 1949, 2, Helsinky 14.9.1972\n\n8:22,2 Bronislaw Malinowski (Polsko), 1951, 1, Varšava 10.8.1972\n\n8:23,6 Kipchioge Keino (Keňa), 1940, 1, Mnichov 4.9.1972\n\n8:23,6 Kazimierz Maranda (Polsko), 1947, 1, Varšava, 27.6.1972\n\n8:23,8 Amos Biwott (Keňa), 1948, 1 v rozběhu, Mnichov 1.9.1972\n\n8:23,8 Dušan Moravčík (Československo), 1948, 1, Praha 17.9.1972\n\n8:24,6 Benjamin Jipcho (Keňa), 1943, 2, Mnichov 4.9.1972\n\n8:25,4 Michail Želev (Bulharsko), 1943, 1, Oslo 3.7.1972\n\n8:25,4 Pekka Päivärinta (Finsko), 1949, 2, Helsinky 26.7.1972\n\n8:20,8 Anders Gärderud (Švédsko), 1946, 1, Helsinky 14.9.1972\n\n8:21,0 Tapio Kantanen (Finsko), 1949, 2, Helsinky 14.9.1972\n\n8:22,0 Kerry O'Brien (Austrálie), 1946, 1, Berlín 4.7.1970\n\n8:22,2 Vladimir Dudin (SSSR), 1941, 1, Kyjev 19.8.1969\n\n8:22,2 Bronislaw Malinowski (Polsko), 1951, 1, Varšava 10.8.1972\n\n8:23,4 Alexandr Morozov (SSSR), 1939, 2, Kyjev 19.8.1969\n\n8:23,6 Kipchoge Keino (Keňa), 1940, 1, Mnichov 4.9.1972\n\n8:23,6 Kazimierz Maranda (Posko), 1, Waršava 27.6.1972\n\n8:23.8 Amos Biwott (Keňa), 1948, 1 v rozběhu, Mnichov 1.9.1972\n\n8:23,8 Dušan Moravčík (Československo), 1948, 1, Praha 17.9.1972\n\n\n"}
{"id": "956947", "url": "https://cs.wikipedia.org/wiki?curid=956947", "title": "Adresář (seznam)", "text": "Adresář (seznam)\n\nAdresář je soukromý, obchodní, služební nebo veřejně vydaný písemný soupis adres jednotlivců, úřadů, institucí či podniků. Nejznámějším typem veřejného adresáře je telefonní seznam.\n\nObvykle uváděnými údaji jsou příjmení, jméno, adresa (ulice, číslo domu, PSČ, sídelní útvar), dále též telefonní číslo pevné linky nebo mobilního telefonu a případně též faxové telefonní číslo, e-mailová adresa a adresa webových stránek.\n\nČasto se do adresářů poznačují také další osobní údaje, jako např. datum narozenin. Adresář může být ručně psaný nebo tištěný (např. interní adresáře velkých podniků nebo úřadů). K usnadnění vyhledávání jsou adresáře často vedeny v abecedním pořádku.\n\nStaré adresáře jsou důležitým zdrojem pro historické zkoumání dějin obcí i celých regionů. Např. již první tištěný adresář německého města Hannover z roku 1798 obsahuje na konci samostatný \"Soupis obchodem a živnostmi se zabývajícího židovstva\".\n\nAdresáře českých zemí (a po roce 1918 i Slovenska), obsahující informace o množství a národnostním složení obyvatelstva obcí, členech obecních zastupitelstev, obchodnících či řemeslnících v místě působících, vydával na počátku 20. století Alois Chytil. Mezi lety 1907 a 1914 vycházel též \"Zemědělský adresář\" Josefa Macháčka z Královy Lhoty, který tak pořídil soupis Rolníků v některých částech Čech. Adresáře okresů východních Čech zpracoval a vydal okolo roku 1900 Václav Kudrnáč v Turnově (\"Úplný adresář a popis politického okresu […]\"). Slovenské obchodníky a řemeslníky z konce 19. století zachytil uherský adresář z roku 1891 (\"Magyarország iparosainak és kereskedőinek czím- es lakjegyzéke / szerk\"). Adresář Čechů v USA vydala roku 1913 Národní rada česká ve spolupráci s Česko-americkou národní radou v Chicagu (spolupracovali Jaroslav Španihel, Eduard Grégr). \"Adresář republiky Československé pro průmysl, živnosti, obchod a zemědělství\" sestavila a vydala v roce 1932 firma Rudolf Mosse.\n\n"}
{"id": "956949", "url": "https://cs.wikipedia.org/wiki?curid=956949", "title": "Choulostice", "text": "Choulostice\n\nChoulostice (\"Aeschynomene\") je rod rostlin z čeledi bobovité. Jsou to byliny až keře se zpeřenými listy, s drobnými žlutými až oranžovými květy a poltivými plody. Jsou rozšířeny v počtu asi 150 druhů v tropech a subtropech celého světa. Některé druhy poskytují jedno z nejlehčích dřev světa, jiné jsou používány jako krmivo a zelené hnojení nebo jako krycí či okrasné rostliny.\n\nChoulostice jsou vzpřímené nebo plazivé byliny, polokeře a keře, výjimečně popínavé rostliny nebo stromy až do 10 metrů výšky. Stonky jsou často duté. Listy jsou lichozpeřené nebo sudozpeřené, střídavé nebo ve svazečcích, s krátkým řapíkem a složené z 1 až 40 párů drobných, celokrajných nebo zubatých, vstřícných až střídavých lístků. Květy jsou oranžové nebo žluté, řidčeji bílé či purpurové, často červeně žíhané, drobné až středně velké (asi 5 až 25 mm dlouhé), uspořádané nejčastěji v řídkých úžlabních hroznech či latách. Kalich je krátký, zvonkovitý, zakončený 5 zuby, někdy dvoupyský. Pavéza je různých tvarů, nejčastěji okrouhlá a na vrcholu vykrojená. Křídla jsou obvejčitá až podlouhlá a asi stejně dlouhá jako pavéza, člunek je prohnutý. Tyčinek je 10 a jsou jednobratré nebo dvoubratré, srostlé po 5 do dvou skupin. Semeník je čárkovitý, přisedlý až stopkatý a obsahuje 2 až mnoho vajíček. Čnělka je zahnutá, zakončená drobnou bliznou. Plody jsou dlouze stopkaté až téměř přisedlé, oválné až dlouhé a úzké. Plody jsou nepukavé nebo výjimečně pukající pouze spodním švem, poltivé, rozpadající se na 2 až 18 jednosemenných dílů. Semena jsou drobná, ledvinovitá, hladká a lesklá, světle hnědá až černá.\n\nRod choulostice zahrnuje asi 150 až 200 druhů. Je rozšířen v tropech a subtropech celého světa. Největší druhové bohatství je v Americe. V Evropě se žádný druh tohoto rodu nevyskytuje.\n\nAsi polovina druhů tohoto rodu jsou hygrofyty, rostoucí na vlhkých místech a bažinách, zaplavovaných územích, rýžových polích a podobně. Jiné druhy rostou např. v suchých pustinách, na savanách, kamenitých svazích nebo na písčitých plážích.\n\nNěkteré druhy choulostic, zejména \"Aeschynomene americana\" a \"A. indica\", jsou využívány jako kvalitní krmivo a zelené hnojení. Druh \"A. americana\" je na Jávě široce využíván jako krycí rostlina na plantážích teaku.\nNemnohé druhy \"Aeschynomene\" s nápadnějšími květy jsou pěstovány jako okrasné rostliny. Druh \"A. elaphroxylon\" s hrozny nápadných žlutooranžových květů je pěstován v Malajsii a Jižní Americe na březích vodních toků. Některé druhy jsou pěstovány jako důležité krmivo v oblastech s neúrodnými písčitými půdami. Africký druh \"A. elaphroxylon\" a asijský \"A. aspera\" poskytují bělavé, měkké, lehké a houbovité dřevo využívané k výrobě přileb, papíru a ozdobných předmětů, známé jako ambatch. Je to jedno z nejlehčích známých dřev, srovnatelné s balsou (hustota je 110 až 190 kg/m. Dřevo kubánského druhu \"A. aspera\" má dokonce hustotu jen okolo 40 kg/m a slouží místně k výrobě plováků, sítí na ryby, sandálů, přileb, raftů a kánoí. Místně jsou jako zelenina konzumovány mladé výhonky \"A. fluitans\". Druh \"A. indica\" je využíván v medicíně.\n"}
{"id": "956955", "url": "https://cs.wikipedia.org/wiki?curid=956955", "title": "Pavlov (kráter)", "text": "Pavlov (kráter)\n\nPavlov je relativně velký měsíční kráter nacházející se na jižní hemisféře na odvrácené straně Měsíce, tudíž není pozorovatelný přímo ze Země. Má průměr 143 km, pojmenován je podle ruského fyziologa a lékaře Ivana Petroviče Pavlova. Leží mezi krátery Jules Verne na jihovýchodě a Levi-Civita na severu. Severozápadně lze nalézt kráter s lávou zaplaveným dnem Ciolkovskij a východo-jihovýchodně Mare Ingenii (Moře touhy).\n\nJeho dno je relativně ploché a uvnitř Gagarina se nacházejí další menší krátery. V severozápadním kvadrantu vyniká krátký a nepojmenovaný řetězec kráterů.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "956956", "url": "https://cs.wikipedia.org/wiki?curid=956956", "title": "Bělehrádek", "text": "Bělehrádek\n\nBělehrádek může znamenat:\n\n"}
{"id": "956958", "url": "https://cs.wikipedia.org/wiki?curid=956958", "title": "Izbište", "text": "Izbište\n\nIzbište (v srbské cyrilici Избиште, maďarsky Izbistye, německy Izbischte) je vesnice v srbské Vojvodině, v její jihovýchodní části (nedaleko města Vršac). Místo se nachází nedaleko Deliblastske peščare. Je rovněž známé jako rodiště několika partyzánských bojovníků, včetně například Žarka Zrenjanina.\n\nObec byla založena nejspíše po Stěhování Srbů směrem do oblasti jižních Uher. První dochovaná zmínka o Izbišti pochází z deníku místního pravoslavného kněze z roku 1660. Počet obyvatel obce neustále klesá; v roce 1991 měla obec 2004 obyvatel. O deset let později 1728, v roce 2011 pak 1464 obyvatel.\n"}
{"id": "956960", "url": "https://cs.wikipedia.org/wiki?curid=956960", "title": "Vyhlídková věž v parku Prospect Point", "text": "Vyhlídková věž v parku Prospect Point\n\nVyhlídková věž v parku Prospect Point ( je věž stojící u Niagarských vodopádů v americkém unijním státu New York, a to na východním břehu Amerického vodopádu, druhého největšího z  trojice vodopádů. \n\nVýška vyhlídky dosahuje 86 metrů. Každoroční návštěvnost činí přibližně osm miliónů turistů. Vstup na plošinu je umožněn z parku Prospect Point. Dva výtahy dovolují sjet k patě věže ve strži a nalodit se na projíždějící plavidla turistické atrakce „Maid of the Mist“. \n\nK výstavbě v modernistickém stylu došlo mezi lety 1958–1961. K použitým materiálům patřily hliník, sklo a ocel. Náklady dosáhly výše 1 250 000 dolarů. Rekonstrukce proběhla v roce 2001, při níž byla vyhlídková plošina opatřena deskou z prefabrikovaného betonu a ornamentálním zábradlím z nekorodující oceli. \n\n"}
{"id": "956969", "url": "https://cs.wikipedia.org/wiki?curid=956969", "title": "Van de Graaff (kráter)", "text": "Van de Graaff (kráter)\n\nVan De Graaff je atypický kráterový útvar nacházející se na jižní hemisféře na odvrácené straně Měsíce, není tedy pozorovatelný přímo ze Země. Je to složenina dvou překrývajících se kráterů ve tvaru číslice 8, přičemž mezi nimi není žádný oddělující val. Jihozápadní oddíl má centrální pahorek, severovýchodní jej postrádá. Na poměrně plochém dně se nachází řada kráterových jamek, z nichž dvě největší jsou situovány v severovýchodní části.\n\nÚtvar má celkový průměr 240 km a byl pojmenován na počest amerického fyzika Roberta J. Van de Graaffa.\n\nVan De Graaff leží na severovýchodním okraji Mare Ingenii (Moře touhy). Jeho jihovýchodního okrajového valu se dotýká kráter Birkeland, severně leží kráter Aitken, východně Nassau a jiho-jihovýchodně kráter s tmavým dnem Leibnitz.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "956973", "url": "https://cs.wikipedia.org/wiki?curid=956973", "title": "Dům u jezera", "text": "Dům u jezera\n\nDům u jezera (orig. \"The Lake House\") je americký dramatický romantický film z roku 2006 režiséra Alejandra Agrestiho v hlavních rolích se Sandrou Bullock a Keanu Reevesem. Jedná se o remake jihokorejského filmu z roku 2000 \"Il Mare\". Příběh se soustředí na architekta Alexe žijícího v roce 2004 a lékařku Kate žijící v roce 2006. Komunikují spolu pomocí vzkazů ve schránce, která patří k domu u jezera, který oba obývali. Celé dva roky spolu komunikují, i když je dělí časový rozdíl dvou let.\n\nSandra Bullock a Keanu Reeves se poprvé od snímku \"Nebezpečná rychlost\" z roku 1994 objevili ve společném filmu.\n\nDr. Kate Forsterová v roce 2006 opouští dům u jezera ve Wisconsinu, protože se stěhuje do Chicaga. Ve schránce zanechá dopis budoucímu nájemníkovi, v němž mimo jiné poznamenává, že otisky psích tlapek na přístupové cestě už byly, když se nastěhovala.\n\nDva roky předtím, v roce 2004, přijíždí do domu architekt Alex Wyler a ve schránce najde její dopis. Dům je zanedbaný, nejsou tam žádné otisky psích tlapek. Když Alex dům rekonstruuje, proběhne pes přes barvu a na přístupové cestě zanechá své otisky. Kate a Alex si pak posílají pomocí schránky vzkazy nadále a oba vždy sledují vlaječku na schránce, která naznačuje, že přišel nový dopis. Vždy se rozhlížejí, jestli někoho uvidí, když se vlaječka pohne, ale nikdy si nikoho nevšimnou.\n\nZmatený Alex se Kate zeptá, jak mohla o otiscích vědět. Kate mu odepíše a oba pak zjistí, že žijí každý v jiné době. Dále spolu komunikují. Kate požádá Alexe, aby jí poslal knihu, \"Anna Elliotová\", kterou kdysi Kate ztratila na nádraží. Alex pak vezme Kate na procházku po jeho nejoblíbenějších místech v Chicagu pomocí mapy s komentáři, kterou zanechá ve schránce. Alex náhodou potká Kate na party, ale nezmíní se o jejich korespondenci, protože ta pro ni vlastně ještě neproběhla.\n\nV další korespondenci se rozhodnou, že se znovu setkají. Alex rezervuje stůl v restauraci Il Mare na večer v Katině době. Kate pak do restaurace jde, ale Alex se neukáže. Kate se zlomeným srdcem Alexe požádá, aby jí už nepsal. Vypráví mu o tragédii, které byla svědkem na Valentýna rok předtím. Byla svědkem dopravní nehody na Daley Plaza a v náručí jí zemřel neznámý muž. Oba pak dům u jezera opustí a žijí dál své vlastní životy.\n\nO rok později, pro Alexe na Valentýna 2006, pro Kate na Valentýna 2008, se Alex k domu vrátí, zatímco Kate navštíví architekta, který připravuje plány pro renovaci domu, který chce koupit. Tam si všimne kresby domu u jezera a dozví se, že jejím autorem je Alex Wyler, osoba, se kterou si psala. Dozví se také, že Alex zemřel přesně před dvěma lety při autonehodě a uvědomí si, že to je důvod, proč se neukázal na jejich rande. To on byl mužem, který zemřel v Katině náručí na Daley Plaza.\n\nKate pak spěchá k domu u jezera a napíše dopis, v němž mu vyzná lásku a prosí ho, aby ji nevyhledával, pokud ji taky miluje. Řekne mu, aby počkal dva roky a přišel k domu u jezera. Alex mezitím jde na Daley Plaza, aby se s Kate potkal. Kate u schránky domu u jezera vzlyká a myslí si, že mu napsala příliš pozdě. Vlajka se pak ale pohne, což znamená, že Alex si vyzvedl dopis. Krátce na to uvidí přijíždějící auto, z něhož vystoupí muž. Je to Alex. Přijdou k sobě, políbí se a společně jdou k domu u jezera.\n\nFilm se odehrává v oblasti Chicaga, kde byl také natáčen. Samotný dům u jezera byl postaven u Maple Lake na jihozápadním předměstí Chicaga. Po natáčení byl odstraněn a na jeho místo byl umístěn jednoduchý rybářský dok. Městské scény byly natáčeny v Chicago Loop. Další lokace se nacházejí ve městech Aurora a Riverside ve státě Illinois.\n\nBěhem prvního víkendu po uvedení utržil snímek ve Spojených státech asi 13,6 milionů dolarů a umístil se tak na čtvrtém místě za filmy \"Auta\", \"Boží zápasník\" a \"\". V Česku se \"Dům u jezera\" umístil po úvodním víkendu na pátém místě za filmy \"\", \"Garfield 2\", \"Auta\" a \"Účastníci zájezdu\". Celkové celosvětové tržby filmy činily téměř 115 milionů dolarů.\n\nAgregátor filmových recenzí Rotten Tomatoes dává na základě 155 recenzí snímku hodnocení 35 %. Podobný server Metacritic ohodnotil \"Dům u jezera\" na základě 34 recenzí 52 body ze 100, což naznačuje smíšené nebo průměrné kritiky.\n\nMnoho kritiků vyjádřilo nespokojenost s vnitřní logikou příběhu. Alex naruší dvakrát Katinu časovou osu, což někteří považují za časový paradox. Například Claudia Puig z \"USA Today\" napsala: \"\"Dům u jezera\" je jedním z více matoucích filmů posledních let. Premisa nedává smysl, bez ohledu na to, jak si ji v hlavě obrátíte.\" Na druhou stranu Roger Ebert, který ohodnotil film 3,5 hvězdičkami ze 4, sice poukázal na logickou nekonzistenci filmu, ale poznamenal: \"Nevadí, říkám vám, nevadí! To, na co ve filmu reaguji, je jeho fundamentální romantický impuls.\"\n\n"}
{"id": "956975", "url": "https://cs.wikipedia.org/wiki?curid=956975", "title": "Maurizio Fondriest", "text": "Maurizio Fondriest\n\nMaurizio Fondriest (* 15. ledna 1965, Cles, Trentino, Itálie) je bývalý italský cyklista.\n\nJako amatér vyhrál závody Picolo Giro di Lombardia 1985, Trofeo ZSŠDI 1986 a Okolo Valonska 1986, na mistrovství světa v silniční cyklistice 1986 skončil sedmý. V roce 1987 přestoupil k profesionálům, v roce 1988 vyhrál Gran Premio Industria e Commercio di Prato a stal se v belgickém Ronse mistrem světa. Ve spurtu vedoucí tříčlenné skupiny způsobil Steve Bauer z Kanady pád Belgičana Claude Criquieliona a byl diskvalifikován, takže se mistrem stal tehdy ještě málo známý Fondriest. Vyhrál také Coppa Sabatini 1989, Giro de Lazio 1990, klasiky Milán - San Remo, Valonský šíp 1993, etapové závody Okolo Británie a Kolem Polska 1994. Na Tour de France bylo jeho nejlepším umístěním 15. místo v roce 1993, na Giro d'Italia byl nejlépe osmý v roce 1991. Na olympiádě v Atlantě skončil čtvrtý v časovce jednotlivců. Vyhrál také celkovou klasifikaci Světového poháru v letech 1991 a 1993. V letech 1988, 1989 a 1993 vyhrál anketu pro nejlepšího italského cyklistu Giglio d'Oro.\n\nV roce 1998 ukončil kariéru profesionálního závodníka a založil vlastní firmu na výrobu jízdních kol \"Fondriest\".\n\n"}
{"id": "956976", "url": "https://cs.wikipedia.org/wiki?curid=956976", "title": "Perrault", "text": "Perrault\n\nPerrault [\"peró\"] může znamenat: \n\n"}
{"id": "956977", "url": "https://cs.wikipedia.org/wiki?curid=956977", "title": "Pat McAfee", "text": "Pat McAfee\n\nPatrick Vincent McAfee (* 2. května 1987 v Pittsburghu, stát Pensylvánie) je bývalý hráč amerického fotbalu, který nastupoval na pozici Puntera za tým Indianapolis Colts v National Football League. Univerzitní fotbal hrál za West Virginia University, poté byl vybrán v sedmém kole Draftu NFL 2009 týmem Indianapolis Colts. Profesionální kariéru ukončil v únoru 2017.\n\nHned od začátku je McAfee jmenován startujícím kickerem a punterem na West Virginia University a v první sezóně promění 11 z osmnácti field gólů. Jeho nejvýraznější moment přichází v utkání proti University of Louisville, které končí ve třetím prodloužení 46:44. Ještě před koncem základní hrací doby McAfee úspěšně zahrává onside kick, který následně running back Steve Slaton promění v touchdown.\n\nPředposlední sezónu otevírá McAfee neproměněným extra bodem proti Western Michigan University, čímž ukončuje svou sérii 106 za sebou jdoucích proměněných extra bodů. Sezónu zakončuje ve Fiesta Bowlu proměněním dvou field gólů ze čtyř pokusů (jeden Oklahoma zablokovala) a je zařazen do ESPN All-Bowl Teamu. Také se stává poprvé stává semifinalistou Lou Groza Award pro nejlepšího univerzitního kickera, členem Big East Special Teamu a je jmenován do druhého all-stars týmu konference Big East.\n\nPoslední ročník na univerzitě otevírá vítězstvím 48:21 nad Villanova University, ve kterém zaznamená dva field góly (včetně osobního rekordu, 52 yardů), 6 extra bodů a 2 punty. O týden později proti Marshall University se proměněným field gólem stává rekordmanem univerzity v počtu nasbíraných bodů. Nejlepší výkon si schovává na 8. listopadu proti University of Cincinnati: jeho tým prohrává o 13 bodů a do konce zbývá minuta a jedenáct sekund. Během jedné minuty WVU toto manko sníží na tři body touchdownem, konverzí za tři body a safety. Odcházejí fanoušci domácích sprintují zpátky na svá místa, aby 18 sekund před koncem viděli McAfeeho úspěšně provést onside kick a následně proměnit 52 yardů dlouhý field gól. Sezónu končí s průměrem 44,7 yardu na jeden punt, vedením v konferenci Big East v počtu puntů do red zóny (23) a celkem získaných 2 639 yardů.\n\nPo ukončení docházky na WVU jsou McAfee se spoluhráči Patem Whitem a Ellisem Lanksterem pozváni na Senior Bowl 2009 do Alabamy, kde startuje jako kicker. Na \"11. výročním State Farm College Football All-Star Challenge\" vítězí v soutěži \"round the world\".\n\nMcAfee byl vybrán v sedmém kole Draftu NFL 2009 jako 222. hráč celkově týmem Indianapolis Colts. Smlouvu s ním Colts uzavřeli ještě před tréninkovým kempem, protože se v zúčastnil několika tréninků, ve kterých si vedl dobře a klub měl o jeho služby zájem. Od prvního zápasu sezóny 2009 se stává startujícím punterem a tuto pozici si drží dosud. 7. března 2014 McAfee oznámil, že s Colts podepsal novou pětiletou smlouvu.\n\nMcAfee byl jmenován AFC Special Teams hráčem měsíce v září 2014 za to, že vedl NFL v průměru delky puntů (45,6 yardu) a za dva úspěšné touchbacky během kickoffů. V 6. týdnu provedl třetí úspěšný onside kick sezóny poté, co míč sám získal. Za tyto výkony byl 23. prosince 2014 poprvé v kariéře vybrán do Pro Bowlu, a 2. ledna 2015 do prvního All-Pro týmu na pozici Puntera.\n\n20. října 2010 byl McAfee zatčen a obviněn z pití alkoholu na veřejnosti. Policejní hlídka ho našla částečně svlečeného a mokrého v 5:15 ráno, když předtím plaval v kanálu Broad Ripple v Indianapolisu poblíž oblíbené oblasti plné nočních klubů. Rozbor krve stanovil hodnotu alkoholu v krvi na 0,15 promile.\nPrezident Colts Bill Polian následně vydal prohlášení:\n\"Jsme si vědomi toho, že Pat McAfee byl dnes ráno zatčen a obviněn z opilosti na veřejnosti. Stále shromažďujeme všechna fakta a až bude tento úkol dokončen, budeme se okamžitě zabývat disciplinárními postihy. Dokud neskončí tento proces, nebudeme poskytovat žádné další komentáře.\"\nColts později jako trest vyřadili McAfeeho na jeden soutěžní zápas ze sestavy.\nPo dvoutýdenním zatčení McAfee vyjádřil omluvu za své chování: \"Samozřejmě, že jsem udělal hloupé rozhodnutí v noci, kdy se věci vymkly kontrole. Nikdy už nechci svůj tým nebo svou rodinu znovu uvést do stejně trapné situace.\" Od zatčení v říjnu 2010 nemá McAfee žádné problémy se zákonem.\n\nNadace Pata McAfeeho je nezisková organizace, jejímž účelem je poskytování pomoci pro syny a dcery vojenského personálu. Pat úzce spolupracoval se svým otcem Timem na založení nadace.\n\nV listopadu 2011 McAfee připojil svůj podpis ve prospěch \"Locks of Love\", organizace poskytující paruky pro děti, které trpí dlouhodobou nemocí a jsou finančně znevýhodněny. Kromě toho pravidelně vystupuje pro různé další dobročinné organizace.\n\nPat McAfee je nadšený uživatel sociální sítě Twitter. Vytvořil okolo sebe okruh převážně mladých fanoušků, své stránky pravidelně aktualizuje a čile komunikuje s ostatními uživateli na Twitteru. Jeho webové stránky, patmcafeeshow.com, jsou dalším centrem akcí a lze je využít k jeho kontaktování .\n\n"}
{"id": "956979", "url": "https://cs.wikipedia.org/wiki?curid=956979", "title": "Claude Perrault", "text": "Claude Perrault\n\nClaude Perrault [\"klód peró\"] (25. září 1613 Paříž – 9. říjen 1688 tamt.) byl francouzský architekt, teoretik umění, překladatel a lékař, jeden z prvních členů Francouzské akademie věd a bratr básníka, sběratele pohádek a teoretika uměni Charlese Perraulta.\n\nPerrault získal doktorát mediciny na pařížské Sorbonně a roku 1666 byl jmenován mezi prvními členy Francouzské akademie věd. Roku 1673 přeložil Vitruviových \"\"Deset knih o architektuře\"\" a napsal pojednání o pěti sloupových řádech, které pak platilo jako autorita nejen ve Francii. Roku 1685 zvítězil v soutěži o řešení hlavní fasády Louvru, ačkoli se o ni ucházel i Gian Lorenzo Bernini. Ve spoulpráci s dalšími architekty tak vytvořil slavnou \"Perraultovu kolonádu\" s plochým parterem a řadami dvojitých sloupů přesně podle Vitruvia. Kromě toho postavil i královskou observatoř v Paříži, model vítězného oblouku Ludvíka XIV. a několik dalších staveb.\n\nPsal také o anatomii, zabýval se akustikou a dějinami hudby a napsal řadu článků o fyzice, které však zůstaly v rukopisech. S několika přáteli se dlouhá léta zabýval anatomií živočichů a zemřel patrně na infekci po tom, co v \"Jardin des Plantes\" pitval velblouda. \n\n\n"}
{"id": "956982", "url": "https://cs.wikipedia.org/wiki?curid=956982", "title": "Světový pohár v biatlonu 2013/2014 – Hochfilzen", "text": "Světový pohár v biatlonu 2013/2014 – Hochfilzen\n\n2. podnik Světového poháru v biatlonu v sezóně 2013/14 probíhal od 6. do 8. prosince 2013 v rakouském Hochfilzenu. Na programu byly stíhací závody, sprinty a štafetové závody. Ve sprintu se mezi ženami na stupně vítězů prosadila česká reprezentantka Veronika Vítková, která dokončila závod na druhén místě.\n"}
{"id": "956987", "url": "https://cs.wikipedia.org/wiki?curid=956987", "title": "Jekatěrina Nikolajevna Vilmontová", "text": "Jekatěrina Nikolajevna Vilmontová\n\nJekatěrina Nikolajevna Vilmontová ( , * 24. dubna 1946, Moskva) je ruská spisovatelka a překladatelka, autorka ironické ženské prózy a dětských detektivek.\n\nNarodila se v rodině překladatele a germanisty Nikolaje Nikolajeviče Vilmonta a jeho ženy Natalie, též profesionální překladatelky. Sama dlouhou dobu také překládala z němčiny do ruštiny, svoji literární prvotinu \"Putěščestvie optimistki ili Vse baby dury\" (\"Путешествие оптимистки, или Все бабы дуры\") uveřejnila v roce 1995. Od té doby napsala a vydala mnoho románů pro ženy, ve kterých jsou výrazovými prostředky ironie a nadhled, ale nechybí ani potřebná dávka romantiky. Další část její tvorby je věnována detektivním příběhům s dětskými hrdiny. Ty se řadí do dvou sérií \"Goška, Nikita i Kompanija\" (\"Гошка, Никита и Компания\") a \"Daša i Kompanija\" (\"Даша и Компания\"). Většina titulů jejích knih byla vydána i v audio formátu.\n\nPatří mezi nejvydávanější ruské autory současnosti, mezi kterými zaujímají významné místo ženy. Žije a tvoří v Moskvě. Její velkou zálibou jsou kočky a vše, co s nimi souvisí. Již více než dvacet let sbírá také jejich figurky, kterých má již přes 800 kusů. Tuto svou zálibu uplatnila i v další dětské detektivní sérii \"Černyj Kotenok\" (\"Чёрный Котёнок\").\n\n\n"}
{"id": "956989", "url": "https://cs.wikipedia.org/wiki?curid=956989", "title": "Židovský hřbitov v Tovačově", "text": "Židovský hřbitov v Tovačově\n\nŽidovský hřbitov v Tovačově byl založen v druhé polovině 17. století. Nachází se při ulici Podvalí asi 300 m od náměstí. Jedná se již o v pořadí druhý židovský hřbitov ve městě Tovačov. Ten první, nazývaný starý, byl založen již v 15. století, nedlouho po vzniku zdejší židovské obce. Již roku 1643 však došlo k jeho zničení. Tento hřbitov se nacházel poblíž zdejší synagogy. Na jeho místě dnes stojí nákupní středisko Jednota. Hřbitov je chráněn jako kulturní památka České republiky.\n\nNa ploše 3039 m² se dochovalo asi 250 náhrobních kamenů (\"macev\"), přičemž nejstarší jsou náhrobky z roku 1614 a 1615, jež sem byly přeneseny ze zrušeného starého hřbitova.\n\nNovému hřbitovu vévodí novorenesanční obřadní síň z roku 1889, jejímž autorem je architekt Max Fleischer.\nV průběhu let 1994–1996 došlo k její celkové rekonstrukci a obřadní síň dnes slouží jako muzeum historie tovačovské židovské obce a židovských pohřebních zvyků. Její vnitřní vybavení je částečně původní.\n\nTovačovská židovská komunita přestala existovat podle zákona z roku 1890. Do okupace se o hřbitov starala židovská obec v Kojetíně.\n\n"}
{"id": "956990", "url": "https://cs.wikipedia.org/wiki?curid=956990", "title": "Cartouche (film, 1962)", "text": "Cartouche (film, 1962)\n\nCartouche (originální francouzský název \"Cartouche\") je koprodukční francouzsko-italská dobrodružná filmová komedie režiséra Philippa de Brocy z roku 1962 s Jean-Paulem Belmondem a Claudiou Cardinalovou v hlavních rolích, inspirovaná životem Louise Dominiqua Cartouche, francouzského bandity ze začátku 18. století.\n\nCartouche je jedním ze zlodějů Malichotovy bandy, jednoho dne se však rozhodne směle se postavit jeho autoritě a dostane se tak do nebezpečí a do ohrožení života. Aby se na něj zapomnělo, narukuje do armády, kde potká své pozdější druhy, „Hezouna“ a „Krtka“ a spozná krásnou zlodějku „Venuši“, která se do něj zamiluje a začne jej provázet životem. Skupině se společně podaří ukradnout velké množství armádního zlata určeného k vyplacení žoldů a pak se (zatím bez svého vůdce) vracejí do Paříže. Malichotovi se podaří zmocnit se lupu a zajmout Venuši a Cartouchova mladšího bratra Lojzíka, pak ale přichází Cartouche, osvobozuje zajatce a stává se místo Malichota novým vůdcem pařížského Dvoře zázraků. Jejich dalších výčinů není ušetřen ani sám královský policejní prefekt Gaston de Ferrussac, nicméně Cartouche se zahledí do jeho ženy Isabely a nakonec je proto zrazen, zajat a veden na popravu. Jeho přátelé, které vede odvážná Venuše, ho osvobodí, ona sama ale při akci umírá. Film má otevřený konec, kdy celá skupina následně odchází vstříc svému pravděpodobnému osudu.\n\n"}
{"id": "956991", "url": "https://cs.wikipedia.org/wiki?curid=956991", "title": "Kašpárek (film, Francie, 1980)", "text": "Kašpárek (film, Francie, 1980)\n\nKašpárek (originální francouzský název \"Le Guignolo\") je francouzsko-italská špionážní filmová komedie režiséra Georgese Lautnera z roku 1980 v hlavní roli s Jean-Paulem Belmondem. Převážná část filmu se odehrává v Benátkách.\n\nAlexandre Dupré je podvodník menšího formátu, který je jednoho dne zapleten do zpravodajské hry francouzské tajné služby. Jednoho dne jej v letadle na cestě do Benátek osloví neznámý muž a požádá ho, aby mu na letišti přenesl jeho kufřík. Muž je následně na letišti zastřelen a Dupré je kontaktován dvěma soupeřícími skupinami, které chtějí získat obsah kufříku. Zastřelený muž byl totiž vynálezce Louis Fréchet, který objevil nový způsob zpracování ropy, který by mohl mít fatální následky na její cenu na světových trzích. Podrobnosti o této metodě, která je zaznamenaná na mikrofilmu, chtějí získat Arabové a rovněž francouzský stát, který tak chce zabránit změnám, které by nastaly v případě uvedení vynálezu do praxe. Duprému se nakonec podaří dopravit mikrofilm až přímo do Elysejského paláce a v závěru je proto odměněn udělením Řádu čestné legie.\n\n"}
{"id": "956992", "url": "https://cs.wikipedia.org/wiki?curid=956992", "title": "Nebezpečná rychlost", "text": "Nebezpečná rychlost\n\nNebezpečná rychlost může být:\n"}
{"id": "956996", "url": "https://cs.wikipedia.org/wiki?curid=956996", "title": "Cartouche", "text": "Cartouche\n\nCartouche může být:\n\n\n\n"}
{"id": "956998", "url": "https://cs.wikipedia.org/wiki?curid=956998", "title": "Giovanni Battista Piranesi", "text": "Giovanni Battista Piranesi\n\nGiovanni Battista (též Giambattista) Piranesi (4. říjen 1720 Mogliano Veneto, Benátsko – 9. listopad 1778 Řím) byl jedním z nejvýznamnějších evropských grafiků 18. století, který čerpal z vlastních zkušeností architekta a z dobových archeologických nálezů.\n\nRodina Piranesi odvozovala své jméno od istrijského města Piran. Umělcův otec Angelo byl kameník, zatímco matka Laura, původním jménem Lucchesi, pocházela z rodiny architektů. Dokládá to i strýc Matteo Lucchesi, inženýr, u něhož se Giovanni Battista krátce učil. Vzhledem k neshodám však brzy přešel k Giovanni Scalfarottovi, strýcovu nadřízenému, v jehož ateliéru se seznamoval s architekturou benátských staveb. Předpokládá se, že ještě před svým prvním odchodem do Říma pracoval i v grafické dílně Carla Zucchiho, u něhož studoval techniku perspektivy.\nV roce 1740 Piranesi přicestoval do Říma ve funkci kreslíře nového benátského velvyslance u papežského stolce. V římské dílně bratrů Domenica a Giuseppe Valerianiových Giovanni Battista pokračoval ve studiu perspektivy. Ve snaze zvládnout techniku leptu v roce 1742 umělec vstoupil do dílny Giuseppe Vasiho, významného římského grafika a vydavatele. I tuto dílnu však po několika měsících opustil, aby v následujícím roce vydal svůj první grafický soubor nazvaný \"První část architektur a perspektiv\" (italsky \"Prima Parte di Architetture e Prospettive\"). Tento soubor tisků antických ruin, římských staveb a prostranství však nedosáhl očekávaného úspěchu. V roce 1745 se proto Piranesi podílel 48 signovanými grafickými listy na vydání společného souboru nazvaného \"Rozličné veduty antického a moderního Říma\" (italsky \"Varie Vedute di Roma Antica e Moderna\"), který naopak získal mimořádnou popularitu. Zajistil si tím společenské postavení a jako aktivní umělec byl přijat za člena italské literární akademie (Accademia dell´Arcadia), jež byla založena v Římě roku 1690. Překvapením proto byla Piranesiho cesta do Benátek na jaře 1744. Sice nakrátko se do Říma vrátil, ale v létě 1745 již opět pobýval v Benátkách, kde zůstal až do srpna 1747. Pobytu Piranesi využil nejen k získání finančních prostředků k zamýšleným velkým vedutám Říma, ale mohl se zde seznámit i s díly předních benátských malířů, jakými v té době byli Giovanni Battista Tiepolo (1696–1770) či Antonio Canal, zvaný „Canaletto“ (1697–1768). Na podzim 1747 Piranesi opustil Benátky a natrvalo se usadil v Římě, kde si na římské Via del Corso otevřel obchod s grafikou. Prodával v něm jak vlastní grafické listy, tak i grafiku jiných autorů, především benátských. Současně začal spolupracovat s vydavatelem Giovanni Bouchardem, který měl podnik ve stejné ulici. Společně vydali Piranesiho nejslavnější soubor šestnácti fantaskních vězeňských prostor pod názvem \"Smyšlené představy žalářů\". Cyklus známý jako \"Carceri\" se stal protiváhou k jeho raným vedutám Říma, pojatým ještě v benátském stylu. Podruhé cyklus vydal v roce 1761 již ve svém vlastním nakladatelství pod názvem \"Smyšlené žaláře\" (\"Carceri d´Invenzione\"). Přitom většinu desek Piranesi doplnil o kontrastnější motivy a cyklus pak vydával až do roku 1778 jako součást souboru \"Rozličná díla\" (italsky \"Opere Varie II\").\n\nPod vlivem Tiepolových grafických listů nazvaných \"Rozmary\" Piranesi vydal čtyři grafické listy, které vyšly v roce 1750 v souboru \"Grotesky\" (italsky \"Grotteschi\"). Ještě v tomtéž roce pak vydal upravený cyklus \"Prima Parte\" spolu s \"Carceri\" a \"Grotteschi\" v souboru \"Opere Varie\". Krátce poté Piranesi uzavřel manželství s Angelikou Pasquini, dcerou zahradníka knížete Corsiniho (1752). Z manželství vzešlo osm dětí, ale dospělosti se dožilo jen pět z nich (Laura *1755, Francesco *1758, Angelo *1763, Anna *1766 a Pietro *1773). Nejstarší dcera Laura, a později i synové Francesco a Pietro, se stali pomocníky v otcově dílně. Po otcově smrti Francesco převzal i vedení dílny.\n\nV 60. letech 18. století se Piranesi uplatnil i jako architekt. V roce 1761 přestěhoval svůj prosperující podnik z Via del Corso do paláce na Strada Felice. Zde vydal cyklus nazvaný \"O velkoleposti a architektuře Římanů\", v němž upřednostnil vliv etruské architektury před vlivem řeckých chrámů na architektonický vývoj starověkého Říma. Spis dedikovaný papeži Klementu XIII. ale vyvolal tím polemiku v odborných kruzích. Přízeň papeže však přinesla Piranesimu další zakázky. Jednou z nich byla výzdoba pokojů pro papežova synovce Giambattistu Rezzonica, velkopřevora řádu maltézských rytířů v Římě. V té době se mu dostal i objednávku na přestavbu maltézského kostela Santa Maria del Priorato v Římě s přilehlým náměstím. Zakázku Piranesi realizoval v letech 1764–1766. Papež za její úspěšné provedení udělil Giambattistovi titul \"Rytíř zlaté ostruhy\", který mu dovoloval používat titul \"Cavaliere\". Díky vazbám na rodinu papeže Klimenta XIII., která jako on pocházela z Benátek, umělec získal i další nabídky na přestavby interiérů významných palácových staveb (Kapitolský palác, palác na Quirinalu, Castel Gandolfo). Papež dokonce pověřil Piranesiho přestavbou hlavního oltáře a presbytáře v basilice San Giovanni na Lateránu, ale projekt nebyl realizován z důvodů vleklého nedostatku finančních prostředků a následné papežovy smrti (1769). Ztráta papežského mecenátu však Piranesiho nepostihla, neboť od poloviny 60. let začal působit i jako interiérový dekoratér. Dokládá to dnes nedochovaná výzdoba stěn kavárny Caffè degli Inglesi odkazující na umění starého Egypta. Jediným dokladem těchto dekorací jsou lepty v souboru \"Diverse maniere\" z roku 1769.\n\nV 60. a 70. letech se Piranesiho grafická tvorba začala orientovat i na okolí Říma. Původně na něho silně zapůsobily ruiny staveb, které spatřil při návštěvě Herkulanea v roce 1742 a později i Hadrianovy vily poblíž Tivoli. V roce 1775 umělec navštívil Pompeje, kde vytvořil řadu kreseb, které však graficky zpracoval až jeho syn Francesco. V letech 1777 a 1778 Giovanni Battista Piranesi ještě navštívil řecké památky v Paestu, jižně od Neapole. Zde měl možnost se podrobně seznámit s řeckými chrámy, což zmírnilo jeho předchozí \"protiřecké\" názory. Během pobytu v Paestu se však u Piranesiho začalo zhoršovat onemocnění močových cest, na které zemřel po návratu do Říma v listopadu 1778. Původně byl pohřben v římském kostele Sant´Andrea delle Fratte, ale později byly jeho ostatky přeneseny do kostela Santa Maria del Priorato. Dílnu po Giovanni Battistovi převzal jeho syn Francesco, který ji v roce 1799 přestěhoval do Paříže. Ve Francii pak rodinná firma působila až do roku 1810, kdy Francesco Piranesi umírá.\n\nPiranesi svůj obdiv k velkoleposti antického Říma poprvé vyjádřil v souboru 12 grafických listů, které vydal, spolu s frontispisem, v nakladatelství bratří Pargiariniů pod názvem \"Prima Parte di Architetture e Prospettive\" v roce 1743. Listy zachycovaly autorovy fantazijní variace na římskou architekturu a vyznačovaly se složitou perspektivou. Zobrazená náměstí, monumentální schodiště a velkolepé paláce, to vše bylo známé z dobových divadelních scén. Přitom vzorem mu byla nejen starořímská architektura, ale i barokní benátská architektura té doby. Dokládá to i převzetí benátské světelnosti, pro kterou jsou listy označovány jako \"blonde\". S několika provedenými změnami následovalo druhé vydání \"Prima Parte\" (asi před 1744) s reedicí v roce 1747. V roce 1750 Piranesi vydal tento cyklus, rozšířený o cykly \"Grotteschi\" a \"Carceri\", jako součást souboru \"Opere Varie\" a o dalších 10 leptů doplněný soubor pak vydal ještě v roce 1761.\n\nCyklus původních 14 leptů nazvaný \"Invenzioni Capric. di Carceri\", známý jako \"Smyšlené představy žalářů\", poprvé vyšel v nakladetelství Giovanni Boucharda mezi roky 1749-50. Žaláře v té době patřily k běžným jevištním návrhům a Piranesi tohoto tématu využil k vytvoření nečekaných pohledů do fantaskních architektonických prostorů charakterizovaných diagonálním pohledem skrze klenební oblouky nacházející se v popředí. Toto vydání bylo součástí dalších grafik s již zmíněným názvem \"Opere Varie\". Soubor \"Carceri\" svou dramatičností a emotivním nábojem vystřídal v Piranesiho tvorbě původní, většinou realisticky pojaté veduty Říma. O dva tisky rozšířený soubor 16 grafik vyšel znovu v roce 1761 v Piranesiho nakladatelství pod názvem \"Carceri d´Invenzione\". Ve druhé přepracované edici se grafiky vyznačovaly zvýšeným světelným kontrastem a zaplněním prostoru množstvím rekvizit a postav, což mělo prohloubit tíživou atmosféru vězení antického Říma. V porovnání se světlem naplněnými melancholickými prostory \"Carceri\" prvního alba, nové grafické listy získaly na prostorovosti a dramatičnosti. Soubor pak opakovaně vycházel mezi léty 1761–1778 a stal se také součástí umělcova pozdního souboru \"Opere Varie II\".\n\nVeduta jako architektura zasazená do často fiktivní krajiny zajistila Piranesimu nejen popularitu, ale i finanční jistotu. Byl to především vzrůstající počet movitých návštěvníků Říma ze zaalpských zemí, kteří si nejčastěji odváželi z těchto cest grafické listy z cyklu \"Vedute di Roma\" (\"Římské veduty\"). První Piranesiho veduty, které vznikly během umělcova prvního pobytu v Římě, se vyznačovaly \"pohlednicovými\" rozměry a jejich světelnost dokládala autorovu znalost prosluněné atmosféry rodných Benátek. Na kolektivním albu s názvem \"Varie Vedute di Roma Antica e Moderna\" (\"Rozličné veduty antického a moderního Říma\"), které vyšlo v roce 1745, se Piranesi podílel již jednapadesáti lepty. Po definitivním návratu do Říma pak Piranesi začal pracovat na samostatném souboru třiceti pohledů na antické památky, které o rok později vydal pod názvem \"Antichità Romane de´Tempi della Repubblica e de´primi Imperatori\" (\"Římské antické památky z doby republiky a počátků císařství\"). Album přineslo autorovi úspěch a tak bylo znovu vydáno v roce 1765. Piranesiho nejznámějšími vedutami přesto zůstala jeho původní velkoplošná vyobrazení ve \"Vedute di Roma\". Umělec se k tomuto námětu vracel až do své smrti, a proto nepřekvapí, že celý cyklus nakonec dosáhl počtu 137 vedut.\n\nJako architekt, za kterého se Piranesi považoval především, vedl téměř celoživotní polemiku, v níž upřednostňoval architektonické umění Římanů a domníval se, že vycházelo z etruské tradice a nikoliv ze staveb klasického Řecka. Na potvrzení svých názorů vydal v roce 1761 soubor \"Della Magnificenza ed Architettura de´Romani\" (\"O velkoleposti a architektuře Římanů\"). Dílo bylo příznivě přijato papežem Klementem XIII., což přispělo k realizaci dnes jediného zachovaného Piranesiho architektonického díla v Římě, a to k přestavbě vily velkopřevorství maltézských rytířů s přilehlým kostelem Santa Maria del Priorato na římském Aventinu. Piranesi upravil jak vnější fasádu kostela, tak i jeho interiér. Obojí nezapře vliv římského stylu z doby Francesca Borrominiho (1599–1667). Celý architektonický komplex pokrývají četné emblémy kardinála a velkopřevora, který byl papežovým synovcem. Příznivé přijetí navrhovaných úprav vedlo k tomu, že Piranesi byl v roce 1763 jmenován \"papežským architektem\". Krátce předtím papež rozhodl o úpravě interiéru basilky San Giovanni in Laterano a Piranesi předložil své návrhy. Ty však nebyly realizovány nejen vzhledem k opozici ostatních papežových architektů, ale i z důvodu finančních obtíží. Především v pozdějších rytinách římských památek Piranesi zachycoval nejen jejich dobovou podobu, ale proměřoval i jejich půdorys a jednotlivé průřezy. V polovině 70. let 18. století se pak věnoval architektonickým detailům zaniklého města Paesta v Kampánii. Jeho skici a studiové kresby však převáděla do podoby grafických listů větší měrou již také dílna, jak to dokládá i podíl syna Francesca.\n\nBěhem pobytu v Římě se u Piranesiho prohloubil zájem o architekturu a o antické památky obecně. Především kontakty s Giambattistou Nollim, váženým architektem a kartografem, ho přivedly ke studiu antických památek Říma a ke zkoumání v něm dochovaných ruin z té doby. Mezi nimi měly mimořádný význam Nollim studované fragmenty mramorového plánu Říma \"Forma Urbis Romae\" ze 3. st. n. l., které Piranesi zachytil v leptu \"Pianta di Roma\", jež se stal součástí čtyřdílného souboru římských starožitností (\"Le Antichità Romanae I-IV\") vydaného v roce 1756. Zatímco první díl zachycoval plán antického Říma a vybraných památek, druhý a třetí díl obsahoval hrobky římských císařů a významných osobností, poslední díl byl věnován římským mostům. Pátým dílem měl být plán Martova pole. Pro složitost a rozměrnost oblasti se vydání díla odsunulo a v podobě alba bylo zveřejněno až v roce 1762. Detailní plán oblasti obsahující půdorysy jednotlivých staveb nacházejících se na Martově poli je Piranesiho rekonstrukcí, což dokládá lept \"Plán Martova pole antického Říma\". Z kartografického hlediska je za nejvýstižnější považován lept \"Pianta di Roma e del Campo Marzio\", tj. \"Mapa Říma a Martova pole\" z roku 1774.\n\nV 60. letech Piranesi rozšířil svůj umělecký zájem o obchod s antickými starožitnostmi. Jeden z dokladů této jeho činnosti je dvousvazkové album \"Vasi, Candelabri, Cippi, Sarcofagi\" vydané v roce 1778. Album bylo spíše katalogem, přičemž v něm zobrazené antické starožitnosti byly před prodejem důkladně zrestaurovány a pokud chyběla větší část artefaktu, byla doplněna bez ohledu na možnou skutečnou podobu starožitnosti. Většinu grafických listů pro toto album vytvořila dílna za dohledu syna Francesca podle otcových nákresů po jeho smrti. Dílo potvrdilo Piranesiho pověst znalce antického umění.\nPerspektivní pohledy na antickou krajinu s architektonickými památkami nabyly velké obliby v Itálii 18. století. V oblibě je měla především benátská škola. I když v Římě se tento typ rytin stal populárním již v 16. století, v Benátkách se grafická veduta ujala i ve velkém formátu a byla výtvarně zajímavější. Protože někteří umělci do nich promítali i vlastní scénografii, začaly se rozlišovat tzv. \"přesné veduty\" (\"vedute esatte)\" a \"veduty fantastické\" (\"vedute ideate\"). Ve velkoplošných pohledech na v té době oblíbené zříceniny antického Říma vynikl Giovanni Battista Piranesi jako geniální rytec, který ve svých dílech kombinoval přesné zachycení skutečnosti s překypující fantazií. V sérii grafik nazvaných \"Vězení\" nakonec ztvárnil tajemné, až hrůzu nahánějící vize, které významně ovlivnily pozdější umělce, především Francisca Goyu (1746–1828) a v neposlední řadě i surrealisty 2. čtvrtiny 20. století.\n\n\n\n"}
{"id": "957000", "url": "https://cs.wikipedia.org/wiki?curid=957000", "title": "Rožec pochybný", "text": "Rožec pochybný\n\nRožec pochybný (\"Cerastium dubium\") je bíle kvetoucí planě rostoucí rostlina, druh rodu rožec který byl pro své nestandardně utvářený květ (na rozdíl od většiny rožců nemá pět, ale jen tři čnělky) zařazován do rodu ptačinec (\"Stellaria\") nebo do nově vytvořeného rodu \"Dichodon\". Z této odlišnosti pochází i jeho druhové jméno \"pochybný\".\n\nRostlina vyskytující od severozápadu Francie a středního Španělska směrem na východ až po střední Rusko a Střední Asii, dále vyrůstá i v severní Africe. Centrum rozšíření je ve střední a jihovýchodní Evropě, hlavně v Rakousku, Česku, Slovensku, Maďarsku, Srbsku a Rumunsku. Severní hranice výskytu prochází Německem, Polskem a Ukrajinou. Roku 1960 byl rožec pochybný poprvé zjištěn v přírodě Severní Ameriky a od té doby se po kontinentu rychle šíří.\n\nVyrůstá nejčastěji na periodicky zaplavovaných polích, loukách, březích vodních toků a nádrží, nevadí mu ani mírně zasolená půda, roste i podél cest a železničních tratí. Na typ půdy není náročný, může být hlinitá, jílovitá i písčitá, nejraději má bohatou na živiny a nevápennou, nejvíce se vyskytuje na místech nezapojených nebo jen s řídkým porostem. V České republice se objevuje řídce, převážně jen v nižších polohách, četnější je na jižní Moravě a naopak vzácný v Čechách.\n\nJednoletá 10 až 30 cm vysoká bylina vyrůstající z tenkého rozvětveného kořene s jednoduchou, nebo již od báze do trsu rozvětvenou lodyhou která bývá vzpřímená nebo vystoupavá. Lodyha může být pouze ve spodní části načervenalá a holá, výše je zelená a porostlá žláznatými chlupy které způsobují její lepkavost. U ozimé rostliny mají přezimující přízemní listy řapíky, jsou převážně holé a v době kvetení již zasychají. Lodyžní protistojné listy 15 až 40 mm dlouhé a 1 až 3 mm široké mají krátkou pochvu, jsou čárkovité až úzce kopinaté, někdy mívají červenou špičku a bývají po obvodě i zespod chlupaté.\n\nKvětenství je tvořeno asymetrickým vidlanem se 3 až 15 květy a má hustě chlupaté a lepkavé větve. Zcela bylinné, tvarem listům podobné listeny jsou oboustranně chlupaté. Nestejně dlouhé stopky pětičetných bílých květů asi 10 mm velkých jsou za kvetení i plodů vztyčené a lepkavé, jejich délka bývá 2,5 až 4násobná délky kalichu. Kopinaté až vejčitě kopinaté, ostře zakončené, na okraji blanité zelené kališní lístky bývají velké 4 až 5,5 mm a z vnějšku jsou dlouze chlupaté. Bílé, obvejčité až kopinaté, hluboce dvoulaločné až dvoudílné korunní lístky o délce 5 až 6,5 mm jsou holé. V květu je deset tyčinek se žlutými prašníky a z vrcholu semeníku vyrůstají pouze tři bílé čnělky; kvetou od dubna do června.\n\nPlody jsou vzpřímené válcovité tobolky 9 až 11 mm dlouhé a 2,5 až 3 mm široké které se nahoře otvírají šesti zuby. Obsahují světle hnědá, drobně bradavčitá, vejčitá semena velká asi 0,6 mm. Rostlina se rozmnožuje výhradně semeny jež mohou klíčit již na podzim nebo až z jara; semena která po vypadnutí z tobolek byla po nějakou dobu zaplavena vodou klíčí spolehlivěji.\n\nV \"Červeném seznamu cévnatých rostlin České republiky z roku 2012\" je rožec pochybný považován za silně ohrožený druh (C2b).\n\n\n \n"}
{"id": "957002", "url": "https://cs.wikipedia.org/wiki?curid=957002", "title": "Tonke Dragtová", "text": "Tonke Dragtová\n\nAntonia Johanna Willemina (Tonke) Dragtová, nepřechýleně Dragt (12. listopaduu 1930, Batavia, Nizozemská východní Indie, dnes Jakarta, Indonésie) je nizozemská spisovatelka především knih pro děti a mládež.\n\nTonke Dragrová se narodila v hlavním městě tehdejší Nizozemské východní Indie Batavii (dnes hlavní město Indonésie Jakarta). Za druhé světové války byla v letech 1942-1945 internována se svou matkou a sestrami v japonském zajateckém táboře. Po válce se s rodinou odstěhovala do Nizozemska a zde vystudovala Akademii výtvarných umění v Haagu. Poté pracovala jako učitelka výtvarné výchovy na střední škole.\n\nSvou literární činnost začala roku 1958 publikováním povídek v časopise pro děti \"Kris Kras\". Roku 1961 vydala svou první knihu, pohádkový soubor \"Příběhy bratrů dvojčat \" (Verhalen van de tweelingbroers), v němž použila i příběhy, které si pro ukrácení chvíle vymyslela již za války v zajateckém táboře.\n\nO rok později vydala svůj nejslavnější román \"Dopis pro krále\" (1962, De brief voor de koning), dobrodružný fantasy příběh pro mládež z rytířských dob. Za toto dílo obdržela roku 1963 ocenění Kinderboek van het jaar (Dětská kniha roku), které bylo předchůdcem ceny Gouden Griffel (Zlaté pisátko). Roku 2004 získal tento román cenu Griffel der Griffels (Pisátko z pisátka) jako nejlepší nizozemská dětská kniha posledních padesáti let.\n\nDragtová je autorkou dvou desítek knih. Většina jejích příběhů se odehrává buď v nejasné minulosti nebo v daleké budoucnosti, jako například science fiction \"Planoucí lesy Venuše\" (1969, Torenhoog en mijlenbreed). Její hrdinové jsou mladí lidé, kteří hledají sami sebe a přitom často překračují stanovená pravidla. Za své dílo obdržela roku 1976 cenu Staatsprijs voor kinder-en jeugdliteratuur (Státní cena za literaturu pro děti a mládež).\n\n\n\n"}
{"id": "957003", "url": "https://cs.wikipedia.org/wiki?curid=957003", "title": "Podezřelý (film)", "text": "Podezřelý (film)\n\nPodezřelý je soudní drama z roku 1987 režiséra Petera Yatese, v němž hlavní role hráli Cher, Dennis Quaid a Liam Neeson. V dalších významných rolích se objevili John Mahoney, Joe Mantegna, Fred Melamed a Philip Bosco.\n\nVe Washingtonu, D. C., je bezdomovec Carl Wayne Anderson (Liam Neeson) obžalován z vraždy Elizabeth Quinnové, která pracovala jako úřednice v archívu ministerstva spravedlnosti. Anderson je hluchoněmý v  důsledku traumatu z vietnamské války. Jako obhájkyně je mu přidělena Kathleen Rileyová (Cher) z úřadu veřejného obhájce, která je po letech v úřadu unavená a nespokojená se svým osobním životem. Pomáhat se jí snaží její kolega Morty Rosenthal (Fred Melamed). Obžalobu vede ambiciózní státní zástupce Charlie Stella (Joe Mantegna). Do soudní poroty je vedle dalších členů vybrán i zemědělský lobbista Eddie Sanger (Dennis Quaid), který by se však raději této povinnosti vyhnul, neboť se blíží klíčové hlasování o návrhu na podporu výroby mléka, který se snaží prosadit všemi prostředky (včetně svedení členky kongresu). Vedle práce si však jeho pozornost stále více získává Andersonův případ a sám se snaží odhalit okolnosti vraždy. Některá jeho zjištění jsou ve prospěch obžalovaného. Sanger se je snaží předat obhájkyni Rileyové, ačkoliv je kontakt mezi členy poroty a stranami řízení zakázaný. Obhájkyni za to hrozí zákaz činnosti.\n\nO Vánocích spáchal soudce Nejvyššího soudu Lowell sebevraždu, jejíž důvody nejsou zřejmé. V dané scéně je pouze patrné, že soudce nahrál záznam na kazetu a poté se zastřelil. Krátce po jeho sebevraždě je v řece Potomac nalezeno tělo zavražděné Elizabeth Quinnové a za tento zločin je zatčen Carl Wayne Anderson. Byly totiž u něho nalezeny doklady zavražděné a bylo zjištěno, že v noci, kdy k vraždě došlo, spal v jejím autě. Pro Rileyovou je zpočátku obtížné vůbec s Andersonem navázat kontakt, neboť na její pokusy vůbec nereaguje. Rychle si uvědomí, že Anderson je hluchoněmý, a postupně se jí daří proniknout jeho hrubým zevnějškem, získá si jeho důvěru a pracují na obhajobě v procesu. Anderson spáchání vraždy kategoricky popírá.\n\nSanger u dalšího bezdomovce, který byl podle Andersonova tvrzení u zavražděné jako první, nalezne klíč od skříně v archívu. Na místě vraždy ještě najde vzácný manžetový knoflík, na základě kterého začne podezřívat náměstka ministra spravedlnosti Paula Graye (Philip Bosco). Spolu s Rileyovou, s kterou se sbližují i v osobní rovině, v noci vniknou do budovy ministerstva spravedlnosti, kde zjistí, že klíč je od skříně, v níž byly umístěny spisy federálních případů z roku 1968, které Quinnová přepisovala. Spisy samotné však již byly vráceny do centrálního archívu.\n\nHlavní líčení řídí přísný federální soudce Matthew Helms (John Mahoney), který má získat prestižní funkci na odvolacím soudě distiktu hlavního města. Soudce Helms začíná mít podezření, že Rileyová spolupracuje se Sangerem, ačkoliv pro to nemá konkrétní důkaz. Téměř se mu je podaří přistihnout, jak společně v knihovně hledají informace o případech z roku 1968. Poté co je spatří ve stejnou dobu v knihovně, raději nařídí, aby porota byla držena v izolaci od okolního světa. Rileyová a Senger mají podezření, že Elizabeth Quinnová při své práci narazila na nějakou nezákonnost. Vzhledem k jejich dřívějšímu podezření vedoucímu k náměstkovi ministra spravedlnosti Grayovi předpokládají, že se na takové nezákonnosti mohl podílet ve své dřívější funkci státního zástupce, což by mohl být motiv k zavraždění Quinnové. Stále se jim nepodařilo zjistit údaje o všech příslušných případech z té doby.\n\nRileyová jde další důkazy hledat od auta Quinnové, které stále zůstalo na parkovišti, kde ho zavražděná nechala. V přehrávači nalezne kazetu, která unikla pozornosti policie při jejím polovičatém vyšetřování. Na nahrávce se soudce Lowell před svojí sebevraždou přiznal, že v roce 1968 zmanipuloval případ politicky vlivného obžalovaného, za což byl jmenován do funkce k vyššímu soudu. Na manipulaci procesu přišla o sedmnáct let později Quinová při přepisování protokolu. Nyní Rileyová již zná konkrétní případ a potřebuje vyhledat záznam o jeho průběhu a o zúčastněných stranách, aby potvrdila, zda byl státním zástupcem skutečně Gray. Pro knihu se záznamy o případech se musí večer vrátit do budovy soudu, kde si ji zapomněla. V opuštěné budově ji pronásleduje muž, kterého pořeže na ruce, když se ji snaž zezadu zardousit. Následně musí útočník z místa prchnout, protože tam přijde Sanger, kterému se podařilo nepozorovaně dostat z hotelu, kde je držena porota, a vzburcuje ochranku budovy soudu.\n\nNásledujícího rána pokračuje hlavní líčení s Andersonem. Do jednací síně k překvapení soudce Helmse vstoupí náměstek Gray s tím, že obhajoba požádala o jeho přítomnost. Na dotaz soudce, koho by ještě obhajoba chtěl předvolat, Rileyová odvětí, že jako dalšího svědka předvolává i jeho samotného. Když rozzlobený Helms vysvětluje, že jako soudce nemůže být svědkem a hrozí zmatečností procesu, Rileyová odhalí, že to byl právě Helms (a ne Gray), který se jako státní zástupce podílel na nezákonném zmanipulování případu v roce 1968, a odměnou za to mu bylo jmenování soudcem. Když Quinnová na věc přišla a kontaktovala osoby zúčastněné na případu, Lowell spáchal sebevraždu, ale Helms se rozhodl, že si nenechá zmařit svoji kariéru a chystané jmenování na odvolací soud. Proto Quinnovou zavraždil. Když Helms během tohoto v soudní síni vyřčeného obvinění ze strany Rileyové zuřivě klepe soudcovským kladívkem, začne mu po ruce stékat pramínek krve, což ho usvědčuje z nočního útoku na Rileyovou.\n\nRileyová se vrací do své kanceláře, kde na ni čeká Sanger.\n\n"}
{"id": "957004", "url": "https://cs.wikipedia.org/wiki?curid=957004", "title": "José Parra Martínez", "text": "José Parra Martínez\n\nJosé Parra Martínez (28. srpna 1925, Blanes – 29. února 2016) byl španělský fotbalista. Hrával na pozici obránce.\n\nV dresu španělské reprezentace hrál na mistrovství světa roku 1950, kde Španělé skončili čtvrtí. Na tomto šampionátu byl federací FIFA zařazen i do all-stars týmu. Celkem za národní tým odehrál 7 utkání.\n\n"}
{"id": "957006", "url": "https://cs.wikipedia.org/wiki?curid=957006", "title": "Subsidence (meteorologie)", "text": "Subsidence (meteorologie)\n\nSubsidence v meteorologii označuje pomalé sestupné (sesedavé) pohyby velkých objemů vzduchu o rychlostech řádově 0,01 m/s. Jsou vázány především na oblasti vyššího tlaku (anticyklóny, hřebeny). Působí oteplování sesedajících vzduchových vrstev, které se projevuje rozpouštěním oblačnosti, někdy vznikem výškových teplotních inverzí (tzv. subsidenčních).\n"}
{"id": "957010", "url": "https://cs.wikipedia.org/wiki?curid=957010", "title": "Solenofágní hmyz", "text": "Solenofágní hmyz\n\nSolenofágní hmyz, též solenofág, (termín vzniklý složením z latinského \"solenos\" – trubka, roura a \"fagos\" – pohlcující potravu) je krev sající (bodavý) hmyz, který má dlouhé a tenké bodavé ústrojí (dovoluje rychlé sání přímo z cévy), takže se netvoří hematom. Bodnutí není bolestivé a k sání dochází obvykle opakovaně v krátkých intervalech, a to i několikrát za den. Mezi solenofágy řadíme blechy, vši a komáry. Bodavý (krev sající) hmyz (někdy též hematofágní hmyz) můžeme tedy podle typu bodavě-sacího ústrojí zařadit do dvou kategorií: solenofágní a thelmofágní hmyz.\n\nSolenofágní hmyz, oproti thelmofágnímu hmyzu (mají robustnější bodavé ústrojí, agresivní enzymy slin, sají pomalu a vyvolávají hematomy, patří mezi ně ovádi, muchničky a kotule), obvykle nezpůsobí svým vpichem infekci, funguje však velmi často jako přenašeč různých onemocnění. Mnohdy může docházet k sekundární infekci.\n\nBlechy jsou vývojově pokročilý a sekundárně bezkřídlý hmyz s proměnou dokonalou, v dospělosti výlučně cizopasný. Dospělé blechy sají krev svých hostitelů – savců (94 % druhů blech), ptáků (6 %).\nKromě samotného sání na hostitelích jsou blechy nebezpečné zejména jako přenašeči mnoha bakteriálních onemocnění – například moru (\"Yersinia pestis\"), endemické myší skvrnivky (\"Rickettsia typhi\"), bartonelozy koček (\"Bartonella clarridgeiae\"), ale i helmintů. Z prvoků přenášejí u hlodavců několik druhů trypanosom. Z virů jsou pak vektory např. myxomatozy králíků. Štípance od blech vytvářejí na pokožce postižených lidí často charakteristické řady (např. kolem švů oblečení, atd.) a u citlivých lidí dochází ke vzniku nápadných pupenců.\n\nVši jsou sekundárně bezkřídlým parazitickým hmyzem, jehož všechna vývojová stádia sají krev svých hostitelů. K sání dochází opakovaně, a to i několikrát za den. Ústní ústrojí mají značně modifikované (přeměněné) a přetvořené v bodavě-sací aparát s vysunovatelným styletem (štíhlé, ostré bodavě-sací ústrojí vší).\nAlergické reakce hostitelů může způsobit trus vší, který je vetřen do drobných poranění vzniklých následkem sání (vstupní branou pro řadu sekundárních infekcí). Přenáší také různá onemocnění, a to jak u zvířat, tak u lidí. \"Pediculus humanus\" – veš šatní je přenašečem skvrnitého tyfu neboli \"skvrnivky\" (původcem bakterie \"Rickettsia prowazekii\"), dále přenášejí zákopovou horečku (bakterie \"R. quintana\") nebo návratnou horečku (\"Borrelia recurrentis\").\n\nKomáři mohou svým sáním znepříjemňovat život lidem, ale i jiným živočichům. Nebezpeční jsou však zejména jako přenašeči mnoha závažných onemocnění. Původce onemocnění (bakterie, virus...) přenášejí (z člověka na člověka, ze zvířete na zvíře, ale také ze zvířete na člověka a opačně) ve slinách v bodavě-sacím ústním ústrojí. Díky schopnosti létat mohou nakazit obrovské množství svých obětí.\nZ virů je to například žlutá zimnice, horečka dengue – Dengue virus (\"Aedes aegypti, A. albipictus\"), západonilská horečka (\"Culex pipiens, C. modestus\"), japonská B encefalitida, Chikungunya virus, (\"Aedes aegypti, A. albopictus\"). Z protozoárních onemocnění je pak nejnebezpečnější malárie (\"plasmodium\").\nZ helmintoz přenášejí komáři lymfatické filariozy (onemocnění vyvolané cizopasnými červy filáriemi vlasovci, převážně v subtropických oblastech), které u lidí způsobují elefantiázu.\n\n\n\n\n"}
{"id": "957017", "url": "https://cs.wikipedia.org/wiki?curid=957017", "title": "Římskokatolická farnost Blížkovice", "text": "Římskokatolická farnost Blížkovice\n\nŘímskokatolická farnost Blížkovice je územní společenství římských katolíků s farním kostelem svatého Bartoloměje v děkanátu Vranov.\nPrvní písemná zmínka o Blížkovicích se objevuje v roce 1349, kdy se již uvádí městečko Blížkovice s kostelem, farou a vsí Blížkovicemi. Původní kostel byl románský ze 13. století. Další zápis o duchovní správě je z roku 1481. Od roku 1655 byly zavedeny matriky. V 18. století byla románská část kostela přestavěna na barokní, byla také přistavěna věž. \nJména kněží působících v Blížkovicích jsou známa od 15. století. \nOd roku 2002 spravují farnost Blížkovice salesiáni z komunity v Moravských Budějovicích. Od 1. září 2009 je administrátorem excurrendo P. Ladislav Hubáček SDB.\n\nDnem vzájemných modliteb farností za bohoslovce a bohoslovců za farnosti brněnské diecéze je 20. duben. Adorační den připadá na 5. března.\n\nVe farnosti se koná tříkrálová sbírka. V roce 2016 se při sbírce vybralo v Blížkovicích 24 242 korun, v Ctidružicích 11 048 korun. V roce 2017 činil její výtěžek v Blížkovicích 26 737 korun, ve Ctidružicích 11 198 korun.\n\n"}
{"id": "957020", "url": "https://cs.wikipedia.org/wiki?curid=957020", "title": "Ressel", "text": "Ressel\n\nNěmecké příjmení Ressel se vyvinulo z německého křestního jména Andreas a nosí jej následující osobnosti:\n\n"}
{"id": "957024", "url": "https://cs.wikipedia.org/wiki?curid=957024", "title": "Jessica Longová", "text": "Jessica Longová\n\nJessica Longová (nepřechýleně Jessica Long, narozená jako Taťjana Olegovna Kirillovová, : , * 29. února 1992, Bratsk, Rusko) je americká handicapovaná plavkyně, několikanásobná paralympijská vítězka.\n\nNarodila se v Bratsku na Sibiři, jejím rodičům tehdy bylo jen 17 a 18 let a nebyli po svatbě. Když zjistili, že malá Taťjana trpí fibulární hemimelií, tj. že se narodila bez lýtkových kostí a že musí podstoupit podkolenní amputaci, dali ji do sirotčince. Byla osvojena rodiči ve Spojených státech amerických, žije v Marylandu.\n\nVěnovala se řadě sportů, kupř. gymnastice, bruslení, jízdě na kole a horolezectví. Plaveckých soutěží se účastní od roku 2002.\n\nV roce 2004, když jí bylo jen 12 let a byla nejmladší členkou americké výpravy, se zúčastnila Letních paralympijských her v Aténách, kde získala tři zlaté medaile. O čtyři roky později na paralympiádě v Pekingu vybojovala další čtyři zlaté medaile a v Londýně na hrách v roce 2012 získala dokonce pět zlatých medailí.\n\nV roce 2006 byla vyznamenána Cenou Jamese E. Sullivana, kterou Americká atletická unie uděluje nejlepším amatérským sportovcům. Stala se vůbec první paralympioničkou v historii ocenění. V roce 2007 získala Cenu Juana Antonia Samaranche, kterou Mezinárodní olympijský výbor uděluje nejlepším handicapovaným sportovcům. V letech 2007, 2012 a 2013 získala cenu ESPY pro nejlepšího amerického paralympijského sportovce udělovanou televizní stanicí ESPN.\n\nV průběhu kariéry navíc překonala velké množství světových rekordů.\n\nJejí adoptivní bratr Joshua je rovněž adoptovaný ze sibiřského sirotčince.\n\n"}
{"id": "957025", "url": "https://cs.wikipedia.org/wiki?curid=957025", "title": "Resl", "text": "Resl\n\nČeské příjmení Resl se vyvinulo z německého příjmení Ressel a nosí jej následující osobnosti:\n\n"}
{"id": "957029", "url": "https://cs.wikipedia.org/wiki?curid=957029", "title": "Viterbiho algoritmus", "text": "Viterbiho algoritmus\n\nViterbiho algoritmus je algoritmus dynamického programování pro hledání/nalezení nejpravděpodobnější posloupnosti skrytých stavů – nazývané Viterbiho cesta – jehož výsledkem je posloupnost pozorovaných událostí, především v kontextu Markovových informačních zdrojů a skrytých Markovových modelů.\n\nPojmy „Viterbiho cesta“ a „Viterbiho algoritmus“ se používají i pro další podobné algoritmy dynamického programování, které hledají nejpravděpodobnější vysvětlení určitého pozorování. Například algoritmus dynamického programování pro statistické parsování lze použít na hledání nejpravděpodobnějšího bezkontextového odvození (parse) řetězce, který se někdy nazývá „Viterbiho odvození“.\n\nAlgoritmus navrhl Andrew Viterbi v roce 1967 pro dekódování konvolučních kódů na digitálních komunikačních linkách se šumem. Od té doby se používá při dekódování konvolučních kódů používaných v mobilních sítích CDMA a GSM i v běžných telefonních modemech, pro komunikaci se satelity a kosmickými sondami do vzdáleného vesmíru, i v bezdrátových sítích podle standardu 802.11. Často se používá i při rozpoznávání a syntéze řeči, v počítačové lingvistice, pro vyhledávání klíčových slov a v bioinformatice. Například při rozpoznávání řeči se zvukový signál považuje za pozorovanou posloupnost událostí, a textový řetězec za „skrytou příčinu“ zvukového signálu. Viterbiho algoritmus hledá nejpravděpodobnější řetězec textu k danému zvukovému signálu.\n\nPředpokládejme, že je dán skrytý Markovův model (HMM) se stavovým prostorem formula_1, pravděpodobnostmi formula_2 začátku ve stavu formula_3 (počáteční pravděpodobnosti), pravděpodobnostmi formula_4 pro přechod ze stavu formula_3 do stavu formula_6 (přechodové pravděpodobnosti). Pokud pozorujeme výstupní posloupnost formula_7, pak nejpravděpodobnější posloupnost stavů formula_8, která produkuje pozorovaný výstup, je dána rekurentními vztahy:\n\nkde formula_10 je pravděpodobnost nejpravděpodobnější posloupnosti stavů odpovědné za prvních formula_11 pozorování, jejíž koncový stav je formula_12. Pro získání Viterbiho cesty lze používat zpětné ukazatele, které zachycují, jaký stav formula_13 byl použit ve druhé rovnici. Nechť formula_14 je funkce, která vrací hodnotu formula_13 použitou pro výpočet formula_10 pokud formula_17, nebo formula_12 pokud formula_19. Pak:\n\n(používáme standardní definici arg max).\n\nSložitost tohoto algoritmu je formula_21.\n\nPokud je dán prostor pozorování formula_22, stavový prostor formula_23, posloupnost pozorování formula_24, matice přechodů formula_25 velikosti formula_26 tak, že formula_27 obsahuje přechodovou pravděpodobnost přechodu ze stavu formula_28 do stavu formula_29, výstupní matice formula_30 velikosti formula_31 taková, že formula_32 obsahuje pravděpodobnosti pozorování formula_33 ze stavu formula_28, pole počátečních pravděpodobností formula_35 velikosti formula_36 takové, že formula_2 obsahuje pravděpodobnost, že formula_38. Nechť posloupnost formula_39 je cestou, která generuje pozorování formula_24.\n\nV tomto problému dynamického programování vytváříme dvě dvourozměrné tabulky formula_41 velikosti formula_42. Každý prvek formula_43, formula_44, obsahuje pravděpodobnost zatím nejpravděpodobnější cesty formula_45 s formula_46, která generuje formula_47. Každý prvek formula_48, formula_49, obsahuje formula_50 zatím nejpravděpodobnější cesty formula_51 pro každé formula_52\n\nNaplníme položky dvou tabulek formula_53 rostoucí posloupností formula_54. \n\nPředstavte si lékaře, který má pečovat o ženu císaře trpící neustále se vracející nemocí. Projevy nemoci lze léčit; tato léčba je nepříjemná, ale nemocné uleví. Problém je, že lékař císařovnu nemůže sám vyšetřit, dostává pouze každý třetí den lísteček s informací, jak se císařovna cítí (výborně, slabě, na umření). Na základě těchto informací má lékař posoudit, zda je císařovna zdravá nebo nemocná a má být podrobena léčbě.\n\nLékař se domnívá, že zdravotní stav císařovny se chová jako diskrétní Markovův řetězec. Situaci, kdy lékař nemůže přímo zkoumat zdravotní stav císařovny, lze popsat jako skrytý Markovův model (HMM).\n\nLékař ví, jaká je pravděpodobnost nemoci císařovny a jak pravděpodobně se cítí, když je zdravá nebo nemocná. Jinak řečeno parametry HMM jsou známé. Mohou být reprezentovány následujícím programem v jazyce Python:\nV tomto kusu kódu codice_1 reprezentuje lékařovo přesvědčení, v jakém stavu je HMM, když dostal první zprávu o tom, jak se císařovna cítí (jediné, co ví, je, že je častěji zdravá). Zde použité rozložení pravděpodobnosti není vyvážené; podle přechodové pravděpodobnosti by bylo přibližně codice_2. codice_3 reprezentuje změnu zdravotního stavu ve skrytém Markovově řetězci. V tomto příkladě je jenom 30% pravděpodobnost, že za tři dny bude císařovna nemocná, když je dnes zdravá. codice_4 reprezentuje pravděpodobnosti jednotlivých informací. Pokud je císařovna zdravá, je 50% pravděpodobnost, že se cítí výborně; pokud je nemocná, je 60% pravděpodobnost, že se cítí na umření.\n\nNa obrázcích jsou použity názvy z původního anglického příkladu (skryté zdravotní stavy jsou Healthy = Zdravá, Fever = Nemocná; oznámené pocity jsou Dizzy = na umření, Cold = slabě, Normal = výborně)\n\nLékař dostal s postupně tři zprávy o tom, jak se císařovna cítí, první zpráva byla výborně, druhá slabě, třetí na umření a chce zjistit, jaká je nejpravděpodobnější posloupnost zdravotních stavů císařovny, která by vysvětlila tato pozorování? Odpověď poskytne Viterbiho algoritmus:\nArgumenty funkce codice_5 jsou: codice_6 je posloupnost pozorování, např. codice_7; codice_8 je množina skrytých stavů; codice_9 je start pravděpodobnost; codice_10 jsou přechodové pravděpodobnosti; a codice_11 jsou výstupní pravděpodobnosti. Pro jednoduchost kódu předpokládáme, že posloupnost pozorování codice_6 je neprázdná a že codice_13 a codice_14 jsou definované pro všechny stavy i,j.\n\nV našem příkladě se dopředný Viterbiho algoritmus používá takto:\n\nTo ukazuje, že pozorování codice_7 byla s největší pravděpodobností generována posloupností stavů codice_16. Jinými slovy, na základě pozorovaných dat byla císařovna s největší pravděpodobností při odeslání první a druhé zprávy zdravá (poprvé se cítila výborně, podruhé slabě), a při odeslání třetí byla nemocná.\n\nFunkci Viterbiho algoritmu lze vizualizovat pomocí\ntrellis diagramu. Viterbiho cesta je v zásadě nejkratší cesta tímto trellisem. Trellis pro příklad s císařovnou je níže; odpovídající Viterbiho cesta je tučně:\nPři implementaci Viterbiho algoritmu je nutné zmínit, že mnoho jazyků používá aritmetiku s pohyblivou řádovou čárkou – pokud jsou hodnoty pravděpodobností malé, může dojít k podtečení výsledku. Obvyklá technika, jak se tomu vyhnout, je používat během celého výpočtu logaritmus pravděpodobnosti, tatáž technika použitá v Logarithmic Number System. Po skončení algoritmu lze získat správnou hodnotu pomocí exponenciální funkce.\n\nZobecnění Viterbiho algoritmu nazývané \"max-sum algoritmus\" (nebo \"max-product algoritmus\") lze použít pro nalezení nejpravděpodobnějšího přiřazení všech nebo určitých podmnožinách skrytých proměnných ve velkém množství grafických modelů, např. Bayesovské sítě, Markov náhodná pole a podmíněná náhodná pole. Skryté proměnné musí být obecně propojeny nějakým způsobem na HMM, s omezeným počtem spojení mezi proměnnými a určitým typem lineární struktury mezi proměnnými. Obecný algoritmus využívá mechanismus \"předávání zpráv\" a v zásadě se podobá algoritmu belief propagation (který je zobecněním forward-backward algoritmu).\n\nPomocí algoritmu nazývaného iterativní Viterbiho dekódování lze najít podposloupnost pozorování, která vyhovuje nejlépe (v průměru) dané HMM. Tento algoritmus navrhl Qi Wang, etc. pro zpracování turbo kódů. Iterativní Viterbi dekódování pracuje iterativně vyvoláním modifikovaného Viterbiho algoritmu, znovu odhadnutím skóre pro výplňku při konvergenci.\n\nNedávno byl navržen alternativní algoritmus, líný Viterbiho algoritmus. Pro mnoho kódů používaných v praxi, při rozumném šumu, je dekodér používající líný Viterbiho algoritmus mnohem rychlejší než tradiční Viterbiho dekodér. Líný Viterbiho algoritmus neexpanduje uzly, dokud to není opravdu nutné, a obvykle vyžaduje mnohem méně výpočtů, aby došel ke stejnému výsledku jako normální Viterbiho algoritmus – není ho však snadné hardwarově paralelizovat.\n\nExistuje rozšíření Viterbiho algoritmu, aby pracoval s deterministickým konečným automatem pro zlepšení rychlosti při stochastické konverzi písmen na fonémy.\n\n\n\n\n"}
{"id": "957044", "url": "https://cs.wikipedia.org/wiki?curid=957044", "title": "Dynastie Tughlakovců", "text": "Dynastie Tughlakovců\n\nDynastie Tughlakovců vládla v Dillíském sultanátu v letech 1320 až 1414. Zakladatelem dynastie byl Ghází Malik, původně otrok turecko-hindského původu, který se stal za vlády dynastie Chaldží vysokým důstojníkem; 6. září 1320 porazil v bitvě u Indarpatu uzurpátora Chusrau Chána a prohlásil se vladařem Dillí pod novým jménem Ghijásuddín Tughlak. Založil sídelní město Tughlakábád (dnes dillíské předměstí). Zahynul v roce 1325, když se na něj zřítil zvláštní pavilon, postavený na jeho počest po návratu z úspěšného tažení do Bengálska. Údajně šlo o léčku, kterou na něj nastražil jeho syn Muhammad bin Tughlak, aby se zmocnil vlády. Muhammadova vláda trvala 26 let a podařilo se mu vytvořit ohromnou říši, k níž patřil skoro celý indický subkontinent kromě nejzazšího jihu a hornatých oblastí na východě (dnešní Urísa a Čhattísgarh); stát měl rozlohu okolo 3 200 000 km². Zároveň se Muhammadova vláda vyznačovala mimořádnou brutalitou: udržet nadvládu úzké muslimské elity nad hinduistickou většinou bylo možné jen krutostí a zastrašováním. Ibn Battúta popisuje, jak se v roce 1327 panovník rozzlobil na obyvatele Dillí, kteří se mu nezdáli dostatečně oddaní, a rozhodl o přenesení hlavního města do Daulátábádu v dnešním státě Maháráštra, kam se všichni obyvatelé Dillí museli pěšky přesunout. Na dlouhém hladovém pochodu zemřely tisíce lidí. Dalším extravagantním počinem Mohammada bin Tughlaka bylo rozhodnutí o nahrazení stříbrných mincí mosaznými, které vedlo ke znehodnocení měny a následnému hladomoru. Jeho následník, synovec Firúz Šáh, vládl mírněji a dosáhl stabilizace poměrů i hospodářského růstu. Po jeho smrti však došlo k bojům o moc a oslabení centrální vlády. V roce 1398 napadl Indii Timúr Leng, který dobyl a vyplenil Dillí (viz bitva o Dillí). I když město zase opustil, tughlakovský stát se už z této katastrofy nevzpamatoval a v roce 1414 se dostal k moci Chizr Chán, který založil dynastii Sajjídovců.\n\n\n\n"}
{"id": "957049", "url": "https://cs.wikipedia.org/wiki?curid=957049", "title": "Jak ztratit kluka v 10 dnech", "text": "Jak ztratit kluka v 10 dnech\n\nJak ztratit kluka v 10 dnech (v originále \"How to Lose a Guy in 10 Days\") je romantická komedie z roku 2003 od režiséra Donalda Petrie. Film měl v Americe premiéru 27. ledna 2003 a v Česku měl premiéru 8. května 2003. \n\n"}
{"id": "957053", "url": "https://cs.wikipedia.org/wiki?curid=957053", "title": "Národní památník bratří Wrightů", "text": "Národní památník bratří Wrightů\n\nNárodní památník bratří Wrightů, připomínající první úspěšné lety motorového letadla těžšího než vzduch, se nachází ve městě Kill Devil Hills v Severní Karolíně. Během let 1900 až 1903 sem Wilbur a Orville Wrightové přišli z Daytonu v Ohiu na základě informací \"U.S. Weather Bureau\" o dobrých povětrnostních podmínkách. Důvodem bylo také soukromí, které tato oblast, odlehlá od hlavních středisek osídlení, na počátku dvacátého století poskytovala.\n\nPoté, co tři roky prováděli letecké experimenty bez použití motoru z vrchu kopce a nedalekých písečných dun, uskutečnili 17. prosince 1903 bratři Wrightové čtyři lety přímo ze země poblíž úpatí kopce. Na místě je vyznačená trasa všech čtyř letů i s pomníky, které označují začátky a konce jednotlivých letů. Na základě dobových fotografií zde byly později opět postavené dvě dřevěné boudy, představující první letecký hangár na světě a obytné prostory bratří Wrightů.\n\nV návštěvnickém centru se nachází muzeum, kde jsou vystaveny modely i skutečné nástroje a zařízení, které bratři Wrightové používali během leteckých experimentů, včetně kopie aerodynamického tunelu, který sloužil k testování tvarů křídel, a části motoru použitého při prvním letu. V jedné části návštěvnického centra je replika letounu Wright Flyer z roku 1903 v životní velikosti. Jde o první motorové letadlo v historii, které umožňovalo řízený let. Nachází se zde také model kluzáku z roku 1902 v reálné velikosti, který byl sestrojen pod vedením samotného Orvilla Wrighta. Na zdech místnosti, ve které je umístěn kluzák, jsou portréty a fotografie dalších leteckých průkopníků.\n\n60 stop (18 metrů) vysoký žulový památník připomínající úspěch bratří Wrightů, k jehož věnování došlo v roce 1932, stojí na 90 stop (27 metrů) vysokém kopci Kill Devil Hill. Bratři Wrightové provedli velké množství testů s kluzákem na pohyblivé písečné duně, jejímž pozdějším zpevněním byl vytvořen právě kopec Kill Devil Hill. Po obvodu spodní části památníku je velkými písmeny vyrytý nápis: „Na památku vítězství bratří Wilbura a Orvilla Wrightů nad vzduchem, zrozeného z geniality a dosaženého neohroženým odhodláním a neoblomnou vírou.“ „In commemoration of the conquest of the air by the brothers Wilbur and Orville Wright conceived by genius achieved by dauntless resolution and unconquerable faith.“ Na vrcholu památníku je světlo podobné těm, jež bývají na majácích.\n\nDveře památníku, jejichž hodnota činila v roce 1928 3000 dolarů, jsou z niklu a nerezové oceli. Reliéfní desky na dveřích symbolizují vítězství nad vzduchem.\n\nLevé dveře (odshora dolů): vynález francouzského zámečníka Besniera, který si myslel, že když si na ruce a na nohy připevní křídla ve tvaru pádel, bude moci létat; pocta Ottovi Lilienthalovi, což byl Němec, který zemřel během provádění experimentů s kluzákem; odkaz na francouzského filozofa, jenž se domníval, že vzhledem k tomu, že rosa ráno stoupá, bylo by možné s ní naplnit pytel a připevnit jej k bedně s plachtou, která by se pak po umístění na slunce vznesla (což se nestalo).\nPravé dveře (odshora dolů): Íkaros, hrdina řecké mytologie, jenž se pokusil uprchnout z Kréty tak, že si na ruce připevnil křídla z ptačího peří slepeného voskem a spadl, když letěl příliš blízko Slunce, jehož žár vosk rozpustil; letící pták a letadlo; papíroví draci používaní bratry Wrightovými a dalšími vynálezci během raných experimentů.\n\nPamátník byl navržen newyorskou stavitelskou firmou Rodgers and Poor, návrh byl oficiálně vybrán 14. února 1930. Před stavbou památníku byl přípravou místa ke stavbě a řízením krajinných úprav pověřen kapitán William H. Kindervater. Ten rozhodl o vysazení traviny troskutu prstnatého na kopci Kill Devil Hill a v jeho okolí, aby došlo ke zpevnění pískového podloží. Také nařídil provést v oblasti postřik speciálním hnojivem za účelem podpoření růstu travin a křoví a dal pokyn k vybudování plotu, který měl zabránit přístupu pasoucím se zvířatům. K řízení stavebního projektu byl poté vybrán námořní kapitán John A. Gilman. Stavba památníku s rozpočtem 213 000 dolarů začala v říjnu roku 1931 a byla dokončena v listopadu roku 1932. Na stavbu bylo použito 1200 tun žuly, více než 2000 tun štěrku, přes 800 tun písku, téměř 400 tun cementu a množství dalších materiálů.\n\nVěnování památníku proběhlo 14. listopadu 1932. Čekalo se, že přijde více než 20 000 lidí, ve skutečnosti se však na událost, konající se za větrného a deštivého dne, dostavilo jen asi 1000 lidí. Hlavním čestným hostem byl Orville Wright. Letkyni Ruth Nicholsové byla udělena výsada odkrýt americkou vlajku, která zakrývala slovo „génius“ a pamětní desku na památníku. Před samotným věnováním byl přečten dopis od presidenta Herberta Hoovera, který se ceremoniálu nemohl zúčastnit. Zajímavé na ceremoniálu bylo také to, že se jednalo o vzácnou příležitost, kdy jeden z těch, jimž byl památník věnován (Orville Wright), stále žil. Z kopce je nádherný výhled na okolí.\n\n17. prosince 2003 se v parku slavilo sté výročí letu. Ceremonii pořádal letecký nadšenec John Travolta a zúčastnili se také prezident George W. Bush, Neil Armstrong, Buzz Aldrin a Chuck Yeager. Při příležitosti oslav byl vybudován Pavilón stého výročí, ve kterém jsou v současné době umístěny stálé expozice zobrazující oblast Outer Banks na přelomu století, replika původního letadla z roku 2003 a expozice týkající se letectví, kterou poskytla NASA.\nStát Severní Karolína daroval interaktivní plastiku, k jejímuž věnování došlo během oslav. Jedná se o sousoší v životní velikosti, jenž vytvořil Stephen H. Smith. Sousoší zachycuje okamžik počátku letu a ztvárňuje letoun z roku 1903, bratry Wrightovy, členy záchranné stanice města Kill Devil Hills, kteří asistovali při vzlétnutí letounu, a Johna T. Danielse, který je autorem slavné fotografie prvního letu.\n"}
{"id": "957058", "url": "https://cs.wikipedia.org/wiki?curid=957058", "title": "Kinder čokoláda", "text": "Kinder čokoláda\n\nKinder Chocolate je cukrářský výrobek italské firmy Ferrero. V České republice se prodává ve 100 gramovém, nebo 50 gramovém balení. \n\nFirma Ferrero vyrábí kromě Kinder čokolády také další produkty označené jako Kinder (pro děti): Kinder maxi king, Kinder pingui, Kinder burizona, Kinder mléčný řez, Kinder paradiso, Kinder choco fresh, Kinder bueno, Kinder happy hippo a Kinder Surprise. \n"}
{"id": "957062", "url": "https://cs.wikipedia.org/wiki?curid=957062", "title": "SH2 doména", "text": "SH2 doména\n\nSH2 doména (\"Src-homology 2 domain\") je strukturní doména vyskytující se v různé míře u všech eukaryotických organismů; je typická tím, že se váže na fosforylovaný tyrosin (fosfotyrosin, pY). Je součástí celé řady především signálních bílkovin v buňce, jako jsou: Lck, ZAP-70, Fyn, Src, Grb2, STAT, SHIP či PI3K. SH2 rozeznává strukturní motiv pY-XX-Z, tzn. váže se na fosfotyrosin a další aminokyselinu vzdálenou tři pozice od fosfotyrosinu.\n"}
{"id": "957066", "url": "https://cs.wikipedia.org/wiki?curid=957066", "title": "1. FC Union Berlin", "text": "1. FC Union Berlin\n\n1. FC Union Berlin (celým názvem: 1. Fußballclub Union Berlin e. V.) je německý fotbalový klub, který sídlí v berlínském městském obvodu Treptow-Köpenick. Původní klub byl založen 4. května 1906 pod názvem FC Olympia 06 Oberschöneweide. Současný klub byl založen v roce 1966. Od sezóny 2019/20 působí v Bundeslize, německé nejvyšší fotbalové soutěži.\n\nSvé domácí zápasy hrává na stadionu An der Alten Försterei s kapacitou 22 012 diváků.\n\nPo několika letech vyjednávání a příprav se před sezónou 2008/09 konečně začalo s rekonstrukčními úpravami na stadionu An der Alten Försterei. Proto byl tým nucen na čas odehrávat domácí zápasy v Jahnsportparku. Navzdory okolnostem prožil Union úspěšnou sezónu, od 21. ligového kola držel pozici na špici 3. ligy a neopustil ji do konce ročníku. Částečný fanouškovský bojkot neoblíbeného dočasného stadionu tým vidno výkonnostně nepoznamenal. První pozici si Union zajistil s předstihem tři kola před koncem a slavil postup do druhé Bundesligy. Vedle povedeného výstupu ve třetí lize ukořistil berlínský zemský pohár – Berliner Landespokal. Těsné finálové vítězství 2:1 nad městským rivalem Tennis Borussia Berlin zařídili Unionu především jeho náhradníci.\n\nPo třinácti měsících stavebních prací se v létě 2009 dokončila úprava stadionu. První klání na staronovém hřišti skončilo porážkou od městského rivala Herthy BSC poměrem 3:5. Začátkem sezóny narazil čerstvě druholigový Union v rámci prvního kola DFB-Pokalu na prvoligového obhájce této trofeje – Werder Brémy. Vyprodaný berlínský stadion byl svědkem jasné prohry domácích 0:5 s brémským mužstvem. V druhé lize se berlínskému týmu nadmíru dařilo a ke 14. kolu se protřel do elitní pětice. Následující perioda slabších výsledků uprostřed sezóny způsobila tabulkový propad, Union se však v soutěži udržel konečným 12. místem. Pozornost si vyžádaly také nesportovní události okolo nového klubového partnera v podobě společnosti International Sport Promotion (ISP), který měl berlínskému celku jakožto hlavní sponzor zajistit až do roku 2014 dva miliony eur ročně. Neprůhlednost ISP a nepravdivé údaje poskytnutné firmou vyústilo v ukončení spolupráce hned 24. srpna 2009. Svou roli v tomto případu sehrál i předseda dozorčí rady Jürgen Czilinsky, jehož dohnala minulost u dřívější východoněmecké rozvědky Stasi. Po uveřejnění případu Czilinsky odstoupil z funkce.\n\nZdroj: \n\n\n\n\n\n\n\nZdroj: \n\n\n\nZdroj: \n\nPoznámky:\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n1. FC Union Berlin II, dříve znám také pod názvem 1. FC Union Berlin Amateure, byl rezervním týmem Unionu Berlin. Zrušen byl po ukončení sezóny 2014/15. Největšího úspěchu dosáhl v sezóně 2013/14, kdy se v Regionallize (4. nejvyšší soutěž) umístil na 4. místě.\n\n\nZdroj: \n\n\n\nZdroj: \n\n"}
{"id": "957104", "url": "https://cs.wikipedia.org/wiki?curid=957104", "title": "Konvoluční kód", "text": "Konvoluční kód\n\nKonvoluční kód je samoopravný kód používaný v telekomunikacích, u kterého\n\nKonvoluční kódy se používají v mnoha aplikacích, kde je nutné dosáhnout spolehlivého přenosu dat, včetně digitálního televizní vysílání, radio, mobilní komunikace, a satelitní komunikace. Tyto kódy jsou často při implementaci řetězeny s kódy vydávajícími tvrdá rozhodnutí, především s Reed-Solomonovými kódy. Až do objevu turbo kódů se jednalo o nejefektivnější kódy přibližující se svojí účinností Shannonovu limitu.\n\nPro konvoluční kódování dat je potřeba \"k\" jednobitových paměťových registrů. Není-li řečeno jinak, všechny registry mají počáteční hodnotu 0. Kodér má \"n\" sčítaček modulo-2 (sčítačka modulo 2 může být implementována jedním logickým hradlem XOR, jehož logika je 0+0 = 0, 0+1 = 1, 1+0 = 1, 1+1 = 0), a \"n\" generujících polynomů – jeden pro každou sčítačku (viz obr. 1 níže). Vstupním bitem \"m\" se plní registr úplně vlevo. Pomocí generujících polynomů a hodnot ve zbývajících registrech vyprodukuje kodér \"n\" bitů. Následně se provede bitový posun hodnot ve všech registrech doprava (\"m\" se přesune na \"m\", \"m\" se přesune na \"m\") a čeká se na další vstupní bit. Pokud nezbývají žádné vstupní bity, kodér pokračuje v generování výstupu tak dlouho, dokud obsah všech registrů nenabude hodnoty nula.\n\nNa následujícím obrázku je kodér s poměrem 1/3 (\"m\"/\"n\") a délkou kódového omezení (\"k\") 3. Generující polynomy jsou \"G\" = (1,1,1), \"G\" = (0,1,1), a \"G\" = (1,0,1). Proto se výstupní bity mohou počítat (modulo 2) takto:\n\nKodér na obrázku výše je \"nerekurzivní\" kodér. Příklad rekurzivního:\n\nJe vidět, že vstup, který má být zakódován, je také obsažen ve výstupní posloupnosti (výstup Output 2). Kódy s touto vlastností se nazývají \"systematické\"; ostatní kódy nazývají \"nesystematické\".\n\nRekurzívní kódy jsou téměř vždy systematické, a naopak nerekurzivní kódy jsou nesystematické. Neplatí to vždy, ale obvykle tomu tak je.\n\nNázev \"konvoluční\" pochází z toho, že kodér provádí \"konvoluci\" vstupního bitového proudu s \"impulsními odezvami\" kodéru:\n\nkde formula_2 je vstupní posloupnost, formula_3 je posloupnost z výstupu formula_4 a formula_5 je impulsní odezva pro výstup formula_4.\n\nKonvoluční kodér je diskrétní lineární časově invariantní systém. Každý výstup kodéru může být popsán určitou přenosovou funkcí, která je blízce příbuzná generujícím polynomům. Impulsní odezva je spjata s přenosovou funkcí prostřednictvím Z-transformace.\n\nPřenosové funkce prvního (nerekurzivního) kodéru jsou:\n\nPřenosové funkce druhého (rekurzivního) kodéru jsou:\n\nDefinujme formula_12 jako\n\nkde, pro libovolnou racionální funkci formula_14,\n\nPak formula_12 je maximální stupeň polynomu\nformula_17, a \"délka kódového omezení\" je definována jako formula_18. V prvním příkladu je délka kódového omezení 3, ve druhém 4.\n\nKonvoluční kodér je konečný automat. Kodér s \"n\" binárními buňkami bude mít 2 stavů.\n\nPředstavme si, že kodér (zobrazený na obrázku 1 výše) má hodnotu '1' v levé paměťové buňce (\"m\") a '0' v pravé (\"m\"). (\"m\" není ve skutečnosti paměťová buňka, protože reprezentuje aktuální hodnotu). Tento stav označíme „10“. V dalším kroku může kodér v závislosti na hodnotě vstupního bitu přejít buď do stavu „01“ nebo „11“. Je zřejmé, že ne všechny přechody jsou možné (např. dekodér nemůže přejít ze stavu „10“ do „00“, ani zůstat ve stavu „10“).\n\nVšechny možné přechody mohou být zobrazeny takto:\n\nSkutečná zakódovaná posloupnost může být reprezentována jako cesta tímto grafem. Příklad jedné z možných cest je zobrazen červeně.\n\nTento diagram znázorňuje postup \"dekódování\": pokud přijatá posloupnost nevyhovuje grafu, znamená to, že byla přijata s chybami, a musíme vybrat nejbližší \"opravnou posloupnost\" (která grafu vyhovuje). Tuto myšlenku využívají skutečné dekódovací algoritmy.\n\nVolná vzdálenost (\"d\") je minimální Hammingova vzdálenost mezi různými zakódovanými posloupnostmi. \"Opravná schopnost\" (\"t\") konvolučního kódu je počet chyb, které mohou být kódem opraveny. Lze ji vypočítat jako\n\nProtože konvoluční kód nezpracovává bloky, ale proud bitů, hodnota \"t\" se týká množství chyb, které se nacházejí „blízko“ sebe. To znamená, že u skupin chyb, které jsou relativně daleko od sebe, lze opravit více skupin \"t\" chyb.\n\nVolná vzdálenost může být interpretována jako minimální délka chybné skupiny („burst“) na výstupu konvoluční dekodéru. Při návrhu kódů sřetězených s vnitřním konvolučním kódem, je nutné brát v potaz, že se chyby objevují ve skupinách. Obvyklým řešením tohoto problému je provádět prokládání dat před konvolučním kódováním, takže vnější blokový kód (obvykle Reedovy-Solomonovy kódy) může většinu chyb opravit.\n\nExistuje několik algoritmů pro dekódování konvoluční kódů. Pro relativně malé hodnoty \"k\", se univerzálně používá Viterbiho algoritmus protože poskytuje výkonnost maximální věrohodnosti a je vysoce paralelizovatelný. Viterbiho dekodéry lze jednoduše implementovat VLSI hardwarem nebo softwarově na procesorech s instrukční sadou SIMD.\n\nKódy s větší délkou kódového omezení jsou praktičtěji dekódovány libovolným z několika algoritmů sekvenčního dekódování, z nichž nejznámější je Fanoův algoritmus. Na rozdíl od Viterbiho dekódování, sekvenční dekódování nepracuje s maximální věrohodností, jeho složitost však roste s délkou kódového omezení pouze pomalu, což umožňuje používání silných kódů s velkou délkou kódového omezení. Tyto kódy se používaly při programu Pioneer kosmických letů k Jupiteru a Saturn na začátku 70. let 20. století, ale pak byly nahrazeny kratšími kódy s Viterbiho dekódováním, obvykle sřetězenými s rozsáhlými Reedovy-Solomonovými kódy, které činí křivku celkové bitové chybovosti strmější a dosahují extrémně nízkého podílu zbytkových nedetekovaných chyb.\n\nJak Viterbiho tak sekvenčně dekódování algoritmy vrací tvrdá rozhodnutí: bity, které vytvářejí nejpravděpodobnější kódové slovo. Přibližná míra confidence může být přidána ke každému bitu použitím Viterbiho algoritmu s měkkým výstupem. Měkká rozhodnutí pro každý bit využívající Maximum posteriori (MAP) mohou být získány pomocí BCJR algoritmu.\n\nVelmi oblíbený konvoluční kód s Viterbiho dekódováním používaný například v programu kosmických sond Voyager má délku kódového omezení \"k\"=7 a poměr \"r\"=1/2.\n\n\n\nPuncturing je technika používaná pro vytvoření poměru \"m\"/\"n\" ze „základního“ kódu s nižším poměrem (např. 1/\"n\"). Toho se dosáhne vypuštěním některých bitů z výstupu kodéru. Bity se vypouštějí podle \"puncturing matice\". Nejčastěji se používají následující puncturing matice:\n\nNapříklad pokud chceme vytvořit kód s poměrem 2/3 použitím příslušné matice z tabulky výše, musíme brát výstup základního kodéru a vysílat každý druhý bit z první větve a každý bit z druhé. Určité pořadí vysílání je definováno příslušným komunikačním standardem.\n\nPunctured konvoluční kódy se široce používají při družicové komunikaci například u systému Intelsat a pro digitální televizní vysílání.\n\nPunctured konvoluční kódy se také nazývají „perforated“.\n\nMísto jednoduchých konvoluční kódů s Viterbiho dekódováním se nyní častěji používají turbo kódy, což je nová třída iterovaných krátkých konvolučních kódů, které se více přibližují teoretickým mezím daným Shannonovým teorémem a přitom jejich dekódování je mnohem jednodušší než Viterbiho algoritmus pro dlouhé konvoluční kódy stejné výkonnosti. Jejich sřetězením s vnějším algebraickým kódem (např. Reed-Solomonovým) odstraňuje problém s chybovým prahem, který je nedílnou vlastností turbo kódů.\n\nProgram MATLAB obsahuje podporu konvolučních kódů.\nNapříklad kodér na obrázku 1 může být implementován takto:\n\nVýstup je následující:\n\ncodedWord1 =\n\ncodedWord2 =\n\nBity prvního výstupního proudu jsou na pozicích 1, 4, 7, ..., 3k+1, ... výstupního vektoru \"codedWord\",\nbity druhého proudu na pozicích 2, 5, ... ,3k+2 , ... a bity třetího proudu na pozicích 3, 6, ..., 3k, ...\n\nImplicitně se počáteční stav inicializuje samými nulami.\n\n\n"}
{"id": "957105", "url": "https://cs.wikipedia.org/wiki?curid=957105", "title": "Detekce a oprava chyb", "text": "Detekce a oprava chyb\n\nDetekce a oprava chyb nebo zjišťování a oprava chyb ( ), v širším rámci řízení zabezpečení ( ) v teorii informace a teorii kódování s aplikacemi v telekomunikacích a matematické informatice jsou techniky, které umožňují spolehlivý přenos digitálních dat pomocí nespolehlivých komunikačních kanálů. Komunikační kanály jsou ovlivňovány šumem a rušením, a proto může docházet k narušování přenosu dat mezi odesilatelem a příjemcem. Zatímco techniky detekce chyb umožňují odhalovat chyby při přenosu (oprava se zajistí opakováním přenosu), techniky opravy chyb umožňují zrekonstruovat původní data narušená přenosem.\n\nPodobné techniky se používají také pro ukládání dat.\n\nOprava chyb při komunikaci může být obecně realizována dvěma různými způsoby:\n\n\nObě uvedené metody mohou být kombinovány; menší chyby jsou opravovány pomocí samoopravného kódu; při výskytu chyb, které opravit nelze, pošle příjemce požadavek na opakování přenosu; výsledná metoda se nazývá hybridní zpětná vazba s automatickým opakováním (HARQ).\n"}
{"id": "957110", "url": "https://cs.wikipedia.org/wiki?curid=957110", "title": "Manovec", "text": "Manovec\n\nManovec (\"Alhagi\"), někdy též psáno mannovec, je rod rostlin z čeledi bobovité. Jsou to suchomilné keře s tuhými zelenými trnitými větvemi a drobnými listy. Jsou rozšířené v počtu 6 druhů od severní Afriky a Řecka po Indii a Čínu. Nejvíce druhů roste ve Střední Asii. Rostou zejména v pustých vyprahlých oblastech, slouží jako potrava velbloudům a chrání půdu před erozí. Manovec mouřenínský roní sladkou pryskyřici, která byla považována za biblickou manu.\n\nManovce jsou nízké keře (dorůstající výšky max. 1 metr) s tuhými zelenými větvemi, pokrytými tvrdými, ostrými, asi 12 až 25 mm dlouhými trny. Listy jsou drobné, jednoduché, podlouhle obvejčité, celokrajné, s drobnými palisty. Květy jsou drobné, žluté, růžové, červené nebo fialové, krátce stopkaté, jednotlivé nebo po několika v řídkých úžlabních hroznech. Kalich je zvonkovitý, zakončený 5 krátkými zuby. Pavéza je obvejčitá, krátce nehetnatá, asi stejně dlouhá jako podlouhle srpovitá křídla a tupý zahnutý člunek. Tyčinek je 10 a jsou dvoubratré (9+1). Semeník je téměř přisedlý, s mnoha vajíčky a nitkovitou zahnutou čnělkou zakončenou drobnou bliznou. Plody jsou dlouhé a úzké, stopkaté, nepukavé, často mezi semeny zaškrcované. Obsahují 1 až 5 semen.\n\nRod manovec zahrnuje 6 druhů. Je rozšířen od východního Středomoří po Mongolsko, Indii a Čínu. Nejvíc druhů se vyskytuje ve Střední Asii. Rostliny jsou odolné vůči suchu a rostou na alkalických půdách v pustých oblastech. V Evropě je tento rod zastoupen 2 druhy: manovec mouřenínský (\"Alhagi maurorum\") zasahuje do evropské části Ruska, manovec \"Alhagi graecorum\" do Řecka.\n\n\nManovce zabraňují větrné erozi půdy a některé druhy slouží jako potrava velbloudům v pouštních oblastech. Větve manovce mouřenínského roní v horkých letních měsících sladkou gumovitou pryskyřici, která na vzduchu tuhne. Arabští nomádi kousky pryskyřice sbírají a považují je za pochoutku. Pryskyřice má také využití v medicíně jako laxativum, expektorans a na bolesti hlavy. Kdysi byla považována za biblickou manu, odtud český název rodu.\n\nManovec mouřenínský byl zavlečen do Severní Ameriky, kde se v některých oblastech (např. v Coloradské poušti nebo v údolí San Joaquin v Kalifornii) stal invazní rostlinou.\n\n"}
{"id": "957121", "url": "https://cs.wikipedia.org/wiki?curid=957121", "title": "Luiz Carlos Ferreira", "text": "Luiz Carlos Ferreira\n\nLuiz Carlos Ferreira, v dobách své hráčské kariéry známý spíše jako Luizinho (* 22. říjen 1958, Nova Lima), je bývalý brazilský fotbalista. Hrával na pozici obránce.\n\nV dresu brazilské reprezentace hrál na mistrovství světa roku 1982. Na tomto šampionátu byl federací FIFA zařazen i do all-stars týmu. Celkem za národní tým odehrál 34 utkání, v nichž vstřelil 2 branky. (Podle jiných zdrojů 32 utkání)\n\nS Cruzeirem EC vyhrál brazilský pohár (1993).\n"}
{"id": "957126", "url": "https://cs.wikipedia.org/wiki?curid=957126", "title": "Mobile Station Roaming Number", "text": "Mobile Station Roaming Number\n\nMobile Station Roaming Number (MSRN) je telefonní číslo podle E.164 používané pro směrování telefonních volání v mobilní síti z GMSC (Gateway Mobile Switching Centre) do cílové MSC (viz Síťový spojovací subsystém). Můžeme jej definovat jako telefonní číslo dočasně přiřazené mobilnímu telefonu pro volání na tento mobilní telefon. MSRN se používá při každém volání na mobilní telefon, i když je volaný mobilní telefon u stejné MSC jako volající účastník. I když se to zdá zbytečné, protože návštěvnický registr tvoří jeden celek s MSC, GSM specifikace uvádí, že MSC a VLR (návštěvnický registr) nemusí sídlit na stejném switchi. MSC a VLR jsou považovány za dva různé uzly, protože mají vlastní směrovací adresy. MSRN je jedním z parametrů odpovědi SRI_Response. Konkrétně se MSRN používá při MNP scénáři (v tomto případě může být modifikováno jako 'RgN + MSISDN').\n\nMSRN je další dočasná adresa, která skrývá identitu účastníka. VLR generuje MSRN na žádost z MSC. MSRN obsahuje aktuální kód navštívené země (visitor country code, VCC), národní cílové číslo návštěvníka (visitor national destination code, VNDC) a identifikaci aktuálního MSC spolu s účastnickým číslem.\nKdyby všechny MSC fungovaly jako GMSC podle poslední technologie, jaké by byly stavy MSRN? Můžeme jej používat jenom pro testování směrování volání na určité MSC, jinak jej nepotřebujeme.\n"}
{"id": "957130", "url": "https://cs.wikipedia.org/wiki?curid=957130", "title": "Isrá a Mi'rádž", "text": "Isrá a Mi'rádž\n\nIsrá a Mi'rádž ( \"al-'Isrá' wal-Mi'rádž\") jsou dvě části Noční cesty, kterou měl podle muslimské tradice vykonat prorok Mohamed během jediné noci kolem roku 621. Krátký popis cesty se nachází v 17. súře Koránu, nazvané Noční cesta (Al-Isrá´) a další detaily pocházejí z hadíthů.\n\nPříběh v Koránu začíná v noci, kdy proroka Mohameda navštíví dva archandělé. Nejprve ho omyjí a poté ho na světelném hřebci Burákovi dovedou až do mešity v Jeruzalémě. Když vešli do mešity, konala se zde modlitba, které se účastnili všichni předcházející proroci. Ukazuje to, že lidstvo bylo k islámu vedeno už dříve. Poté následoval výstup do nebe (mirádž). Postupně navštívil všech sedm úrovní nebe, v kterých se setkal s různými náboženskými postavami (v první úrovni s Adamem, v sedmém s Abrahámem). V nebi viděl všechny krásy nebe.\n\nPoté se setkal se samotným Bohem, jenž mu oznámil, že když vytvořil nebe a zem, nařídil vykonávat 50 modliteb. Při odchodu potkal Músu (Mojžíše). Ten ho přesvědčil, aby se za Bohem vrátil pro méně modliteb, takže Bůh jich pět odpustil, a když se Mohamed za Bohem vrátil podruhé, zredukoval počet modliteb na pět denně, přičemž každá představuje deset. (Podobný motiv viz Bible, ). Cestou zpět viděl karavany a poté se vrátil domů a usnul. Po probuzení mu lidé jeho cestu do Jeruzaléma nevěřili, až karavany, které se vrátily do města, jeho cestu potvrdily.\n\n\"Mi'rádž\" je označení pro tu část Noční cesty, kde prorok Mohamed vystoupal do nebe, setkal se s Bohem, bylo mu oznámeno, že ho čeká podobný osud a Bůh mu předal pět modliteb islámu. \n\nProblém s verši, které popisuji Mohamedovou cestu do mešity v Jeruzalémě je ten, že první chrám byl postaven Izraelským králem Šalamounem a následně byl zničen Nebuchadnezzarem Babyloňskou armádou v roce 586 př.nl. Dále, generál Titus a jeho římští vojáci doslova srovnali Druhý chrám v roce 70, více než pět století, než se konala tato údajná noční cesta do Jeruzaléma.\n\nNavíc, místo, které bylo nakonec nazvané mešita al-Aqsa nebyla postaven až do roku 690-691, kdy ji postavil „Abd al-Malik bin Marwan (nebo, jak někteří věří, rekonstruovali a rozšířili). Jak pozdní muslimský překladatel a komentátor Abdullah Yusuf Ali uvádí ve své poznámce pod čarou 2168:\n\nNejvzdálenější mešita musí odkazovat na místo chrámu Šalamouna v Jeruzalémě na kopci Moriah, v jehož blízkosti stojí Dome of Rock, nazvaný také Mešita Hadhrat 'Umar. Toto a mešita známá jako nejvzdálenější mešita (Masjid-ul-Aqsa) byla dokončena Amirem Abd-ul-Malik v roce 690\"'. Nejvzdálenější, protože to bylo místo uctívání nejvzdálenějšího západu, které bylo Arabům známo v době Svatého proroka: bylo to posvátné místo jak pro Židy, tak pro křesťany, ale křesťané pak měli navrch, protože to bylo byzantské. (Římské) impérium, které udržovalo patriarchu v Jeruzalémě. Hlavní data ve spojení s chrámem jsou: chárm postaven Šalamounem v roce 1004 př. nl.; zničen Babyloňany pod vládou Nebuchadnezara asi 586 př.nl. .; přestavěný pod Ezra a Nehemiah asi 515 př.nl.; jeden z Alexandrových nástupců, Antiochus Epiphanes, 167 př.nl .; obnovena Herodem, 17 př.nl. až 29 nl.; \" 'a kompletně srovnaný k zemi císařem Titusem v roce 70' \". Tyto vzestupy a pády jsou mezi většími znameními v náboženské historii. (Ali, The Qur'an: Text, překlady a komentáře (anglické a arabské vydání) [Tahrike Tarsile Qur'an, Elmhurst NY: Hardcover Edition, leden 1987] str. 693;\"\n\nS vědomím toho, Ali tvrdil, že text ve skutečnosti odkazuje na místo chrámu, na rozdíl od samotné budovy, protože věděl, že žádný takový chrám neexistoval během Mohamedova času. Kruhovitost jeho úvah je zřejmá, protože Ali předpokládal, že Mohamed je pravý prorok, a proto nemohl být tak hloupý, že by si myslel, že v té době existovala skutečná budova!\n\nAli však potvrzuje, že masjid al-haram odkazuje na skutečnou fyzickou budovu, konkrétně na Kabah, a nikoli pouze na místo:\n\n… Masjid je místem modlitby: \" 'zde se odkazuje na KAB'AH v Mekce' \". To ještě nebylo očištěno od svých idolů a předáno výhradně jedinému Pravému Bohu. Bylo to symbolické pro nové Poselství, které bylo dáno lidstvu. (Ali, str. 693, f. 2167; tučný a hlavní důraz je náš) \n\nLajlat al-Mi'rádž je islámský svátek na paměť Mohamedovy Noční cesty. Připomíná se četbou legend o této podivuhodné cestě. Svátek je spojen s bohatou lidovou slovesností, v některých částech islámského světa tyto legendy tvoří podstatnou část literární tvorby.\n\n\nIslámské svátky\n\n"}
{"id": "957131", "url": "https://cs.wikipedia.org/wiki?curid=957131", "title": "Návštěvnický registr", "text": "Návštěvnický registr\n\nNávštěvnický registr ( je databáze účastníků v mobilní síti, logicky (a obvykle i fyzicky) související s určitou ústřednou veřejné mobilní sítě (Mobile Switching Centre, MSC). V návštěvnickém registru jsou informace o všech účastnících, kteří se zaregistrovali u příslušné MSC a měli by být jeho prostřednictvím dostupní.\n\nVLR databáze obsahuje následující informace o každém přihlášení do mobilního zařízení\n\n\nVětšina informací v návštěvnickém registru jsou kopie dat účastníka z domovského registru (HLR).\n\nTelefonní číslo neobsahuje u mobilních účastníků žádné informace o jejich poloze. V jaké radiové buňce je účastník právě registrován, lze zjistit dotazem na domovský nebo návštěvnický registr. Pro tento dotaz se používá protokol MAP ze signalizačního systému č. 7. Z informací v odpovědi se provádí sestavování hovoru.\n\nPokud je třeba spojit telefonní hovor na mobilní telefon, je podle telefonního čísla volaného účastníka vybrán domovský registr, který obsahuje kmenová data účastníka. Domovský registr vrátí adresu mobilní ústředny, v jejíž návštěvnické registru je účastník právě zaregistrován. Na základě údajů z návštěvnického registru se zjistí MSC Location Area (LA) účastníka. Ve všech rádiových buňkách, které patří do této Location Area, se pak na signalizačním kanálu vysílá paging, který obsahuje TMSI, získaný z návštěvnického registru.\n\nPřesune-li se mobilní telefon do buňky patřící do jiné Location Area nebo uplyne-li doba od poslední registrace mobilního telefonu, stanovená mobilním operátorem, je provedena aktualizace informací o umístění telefonu pomocí procedury Location Update. Pokud telefon neopustí MSC, v jehož VLR je účastník zaregistrován, je pouze aktualizována informace o Location Area ve VLR.\n\nPřesune-li se mobilní telefon do buňky spravované jiným MSC, toto nové MSC o tom informuje HLR. HLR odstraní data o účastníkovi z původního VLR (spojeného s MSC, jehož Location Area účastník opustil) a v novém VLR (k jehož MSC účastník přešel) vytvoří aktuální záznam o účastníkovi.\n\n"}
{"id": "957132", "url": "https://cs.wikipedia.org/wiki?curid=957132", "title": "Síťový spojovací subsystém", "text": "Síťový spojovací subsystém\n\nSíťový spojovací subsystém ( ) je část GSM sítě, která uskutečňuje propojování hovorů a zabezpečuje mobility management pro mobilní telefony roamující v síti základnových stanic. Je vlastněn a provozován mobilním operátorem a umožňuje mobilním telefonům komunikovat s ostatními účastníky v mobilních i pevných telefonní síti. Architektura obsahuje specifické vlastnosti a funkce, které vyplývají z faktu, že mobilní telefony mohou měnit své umístění.\n\nSíťový propojovací subsystém původně obsahoval jádro sítě poskytující pouze přepojování okruhů, používané pro tradiční GSM služby jako hlasové hovory, SMS, a přenosy dat využívající přepojování okruhů (CSD). Později byl rozšířen o překryvnou architekturu (overlay architecture) pro poskytování služeb využívajících přepojování paketů pro služby přenosu dat známou jako jádro sítě GPRS. To umožňuje mobilním telefonům využívat služby jako WAP, MMS a přístup k síti Internet.\n\n"}
{"id": "957135", "url": "https://cs.wikipedia.org/wiki?curid=957135", "title": "Vasilij Archipov", "text": "Vasilij Archipov\n\nVasilij Alexandrovič Archipov ( ; 30. ledna 1926 – 19. srpna 1998) byl sovětský námořní důstojník. Během tzv. Karibské krize neschválil odpal jaderného torpéda ze sovětské ponorky B-59 projektu 641 (kódové označení NATO třída Foxtrot) proti americkému námořnímu svazu a tím s velkou pravděpodobností předešel jaderné válce.\n\nSovětský námořní důstojník Vasilij Alexandrovič Archipov se narodil 30. ledna 1926 v rolnické rodině v městečku poblíž Moskvy. Otcem byl Alexandr Nikolajevič Archipov (1889–1960), matkou Maria Nikolajevna rozená Kozyrevová (1901–1970). Za manželku si vzal učitelku Olgu Grigorevnu, se kterou byl ženatý od roku 1952, kdy se jim narodila dcera Jelena. Učil se v Tichomořské vysoké námořní škole. V roce 1945 zasáhl na palubě minolovky sovětského Tichooceánského loďstva do bojů 2. světové války proti Japonskému císařství. Po skončení války pokračoval ve studiích v Kaspické vysoké námořní škole v ázerbájdžánském Baku, školu úspěšně zakončil roku 1947.\n\nPoté sloužil jako důstojník na ponorkách Černomořského, Baltského a Severního loďstva. V červenci 1961 jako zástupce kapitána Nikolaje Vladimiroviče Zatějeva pomohl předejít vzpouře na tehdy nové sovětské jaderné ponorce třídy Hotel K-19 s balistickými raketami na palubě. Ponorka měla vážnou poruchu, přehříval se jaderný reaktor a Archipov pomáhal s opravami, přičemž obdržel jistou dávku ozáření (o události na ponorce K-19 vznikl americký film \"\").\n\nPo událostech Karibské krize (viz samostatná kapitola níže) zůstal v sovětském námořnictvu a postupoval výše na žebříčku hodností a funkcí. Stal se velitelem ponorkové brigády, poté velitelem ponorkové divize, v roce 1975 kontradmirálem a následně náčelníkem Kaspické vysoké námořní školy S. M. Kirova v Baku (kde v mládí studoval). V roce 1981 mu byla udělena hodnost viceadmirála. V polovině 80. let 20. století odešel do výslužby.\n\nZemřel 19. srpna 1998 ve stáří 72 let (zřejmě i důsledkem radioaktivního ozáření) v městečku Železnodorožnyj v Moskevské oblasti.\n\nBěhem tzv. Karibské krize 1. října 1962 dostala čtveřice sovětských ponorek 69. brigády ponorek Severního loďstva rozkaz vyplout z Murmansku do oblasti v blízkosti Kuby. Šlo o ponorky B-4 (kapitán Rurik Ketov), B-36 (kapitán Alexej Dubivko), B-59 (kapitán Valentin Savickij) a B-130 (kapitán Nikolaj Šumkov). Každá z ponorek měla odstraněno číslo z věže pro ztížení identifikace a nesla celkem 22 torpéd, mezi nimi bylo i jaderné (o síle 15 kilotun TNT, což bylo srovnatelné s hirošimskou atomovou bombou). Námořnictvo USA (US Navy) provádělo na příkaz amerického prezidenta J. F. Kennedyho námořní blokádu Kuby, účelem bylo podpořit vyhlášené embargo a zamezit tak legálním dodávkám zbraní a materiálu na „ostrov svobody“ (jak se Kuba občas označuje). Američané zahájili hon na sovětské ponorky s cílem přinutit je k vynoření a identifikaci, přímý útok nebyl povolen. Nevěděli ovšem, že ponorky nesou mimo konvenčních zbraní i jaderné. Nevěděli také to, že podmínky na sovětských ponorkách byly velmi náročné a že jejich kapitáni mají v případě amerického útoku právo použít jaderné zbraně. Součástí pronásledování bylo shazování cvičných hlubinných náloží (PDC - practice depth charges), které měly přinutit ponorky k vynoření. Tím ovšem americké lodě podstupovaly značné riziko; po týdnech stísněných podmínek v mořských hlubinách dlouho bez vynoření, bez kontaktu s moskevským velením a bez vědomí, že hlubinné nálože neobsahují skutečnou trhavinu, mohla posádka ponorky (resp. jejich velitelé) zareagovat protiútokem. Americkým námořním silám se podařilo po intenzivním pronásledování přinutit k vynoření tři ze čtyř sovětských ponorek (B-36, B-130 a B-59). Čtvrtou ponorku B-4 se nepodařilo vypátrat. Události na ponorce B-59 vedené kapitánem Savickým byly nejdramatičtější, ačkoli incident s možností použití jaderné zbraně byl údajně zaznamenán i na palubě B-130.\n\n27. října 1962 se americkému námořnímu svazu složenému z 11 torpédoborců a letadlové lodi USS Randolph (CV-15) podařilo zachytit neznámou ponorku (šlo o B-59), kterou začal pronásledovat a shazovat na ni cvičné hlubinné nálože. Kapitán Savickij, který neměl rádiové spojení s Moskvou, se domníval, že vypukly válečné operace. Měl v úmyslu použít proti útočníkům jaderné torpédo, k jeho odpálení ale bylo zapotřebí jednomyslného souhlasu tří členů: mimo kapitána ještě Archipova, náčelníka štábu 69. brigády ponorek a tedy služebně nejstaršího důstojníka na palubě, a politického zástupce Ivana Semjonoviče Maslenikova. Proti byl pouze Vasilij Archipov, kterému se argumenty podařilo přesvědčit kapitána k vynoření a vyčkání na instrukce z Moskvy. Vynoření sovětské ponorky asistovala čtveřice amerických torpédoborců: USS Beale (DD-471), USS Cony (DD-508), USS Lowry (DD-770) a USS Murray (DD-576). Nyní Američané dbali opatrnosti a aby ukázali, že nemají nepřátelské úmysly, signalizovali na vynořenou ponorku nabídku pomoci (měli podezření, že má technický problém). Kapitán Savickij nabídku odmítl. Poté sovětské plavidlo nabralo východní kurs a v doprovodu amerických hladinových lodí z oblasti odplulo. Další tři angažované ponorky také obdržely z Kremlu rozkaz k návratu.\n\nV knize \"Kubinskaja samba kvarteta Fokstrot\" (rusky Кубинская самба квартета «Фокстрот», vydaná roku 2002, česky lze přeložit jako Kubánská samba kvarteta Foxtrotů) autora Alexandra Mozgového podává svůj pohled Vadim Pavlovič Orlov, přímý účastník událostí na ponorce. Prezentuje je takto: Kapitán Savickij údajně ztratil nervy a „totálně vyčerpaný“ z pronásledování a nemožnosti navázat rádiové spojení s Moskvou, nařídil připravit jaderné torpédo k odpalu. Zařval: „\"Zničíme je! Zemřeme také, ale všechny je potopíme!\"“ Zástupce kapitána Archipov jej uklidnil a společně pak učinili rozhodnutí vynořit se. Orlovův popis je sporný do té míry, že ostatní kapitáni sovětských ponorek nevěřili, že by Savickij takový rozkaz vydal.\n\nLze se domnívat, co by se dělo po odpálení jaderné zbraně. Zcela jistě by následoval odvetný úder a jaderná válka by se rozhořela naplno. Mezi první cíle by patřila Moskva, Londýn (Velká Británie byla nejbližší spojenec USA v NATO), letiště v Anglii a vojska NATO v Západním Německu. V další vlně by následovala infrastruktura v Západní Evropě. Americký krizový scénář pro jadernou válku SOIP (Single Integrated Operational Plan) počítal s nasazením až 5 500 jaderných zbraní proti tisícům cílů nejen na území SSSR. Otázkou zůstává, jak by dopadly samotné Spojené státy. Jedním z důvodů, proč sovětský vůdce Nikita Sergejevič Chruščov nechal rozmístit jaderné střely na Kubě bylo i to, že počet sovětských mezikontinentálních balistických raket (Intercontinental Ballistic Missile - ICBM) byl mnohem nižší než amerických a jejich odstrašující efekt byl proto malý. Amerika by tak zřejmě utrpěla nižší škody než Evropa. Zůstává tabu studené války, že někteří váleční generálové v Pentagonu považovali Británii a další evropské spojence pouze za prostor, který by bylo možné obětovat v zájmu ochrany USA.\n\n"}
{"id": "957136", "url": "https://cs.wikipedia.org/wiki?curid=957136", "title": "Idiot (rozcestník)", "text": "Idiot (rozcestník)\n\nSlovo Idiot má následující významy:\n"}
{"id": "957140", "url": "https://cs.wikipedia.org/wiki?curid=957140", "title": "Šúrovce", "text": "Šúrovce\n\nŠúrovce jsou obec na Slovensku, v okrese Trnava v Trnavském kraji. V roce 2011 zde žilo 2 298 obyvatel. První písemná zmínka o obci pochází z roku 1291.\n\n"}
{"id": "957156", "url": "https://cs.wikipedia.org/wiki?curid=957156", "title": "Václav Suda", "text": "Václav Suda\n\nVáclav Suda (16. října 1856 Třešovice – ???) byl rakouský a český statkář a politik, na konci 19. století poslanec Českého zemského sněmu.\n\nNarodil se v Třešovicích, v jiném zdroji uváděno jako místo narození Třešovice, obec Jinín. Pocházel z místního selského rodu. Profesí byl rolníkem v Třešovicích. Byl dlouholetým starostou této obce. Koncem století se uvádí i jako člen okresního výboru ve Strakonicích. Angažoval se ve výboru strakonického hospodářského spolku. V roce 1899 byl členem komitétu pro přípravu krajinské hospodářsko-průmyslové a školské výstavy ve Strakonicích.\n\nKoncem století se zapojil i do zemské politiky. Ve volbách v roce 1895 byl zvolen v kurii venkovských obcí (volební obvod Strakonice) do Českého zemského sněmu. Politicky patřil tehdy k mladočeské straně. Podle jiného zdroje do sněmu zasedl jako \"samostatný kandidát\".\n"}
{"id": "957163", "url": "https://cs.wikipedia.org/wiki?curid=957163", "title": "Třída Mode", "text": "Třída Mode\n\nTřída Mode byla třída torpédoborců švédského námořnictva. Třída se skládala ze čtyř jednotek. Do služby byly zařazeny za druhé světové války. V 50. letech byly upraveny na protiponorkové fregaty. V letech 1966–1970 byly vyřazeny a v letech 1969–1973 sešrotovány.\n\nCelkem byly postaveny čtyři jednotky této třídy, pojmenované \"Mode\" (29), \"Magne\" (30), \"Munin\" (31) a \"Mjölner\" (32). Do služby byly zařazeny v letech 1942–1943.\n\nKonstrukce plavidel vycházela z italských torpédovek Švédsko v Itálii zakoupilo dvě torpédovky třídy \"Spica\". Hlavňovou výzbroj po dokončení tvořily tři 105mm kanóny v jednodělových věžích, dva 40mm protiletadlové kanóny a dva 20mm kanóny. Další ofenzivní zbraní byl jeden trojhlavňový 533mm torpédomet. K napadání ponorek sloužily dva vrhače hlubinných pum. Nést mohly rovněž 10 námořních min. Pohonný systém tvořily dva kotle a dvě turbíny De Laval. Nejvyšší rychlost dosahovala 30 uzlů.\n\nV pozdějším období byly všechny jednotky modernizovány a od roku 1953 klasifikovány jako protiponorkové fregaty. Z plavidel byl sejmut jeden 105mm kanón a torpédomet. Na střechu zadní nástavby byl instalován jeden čtyřhlavňový 375mm protiponorkový raketomet Bofors.\n\n"}
{"id": "957176", "url": "https://cs.wikipedia.org/wiki?curid=957176", "title": "Hnojník (zámek)", "text": "Hnojník (zámek)\n\nHnojník je zámek v obci Hnojník na řece Stonávce v okrese Frýdek-Místek z první poloviny 18. století, který vznikl přestavbou původního sídla z 15. století. Roku 1964 byl zařazen na seznam kulturních památek. Empírová budova je obklopena parkem z poloviny 18. století, ve kterém se nacházely barokní sochy či plastika svatého Jana Nepomuckého. V současné době je zámek s celým areálem veden v seznamu ohrožených nemovitých památek.\n\nZámek, stojící v centru obce, je spojen se šlechtickým rodem Beesů z Chrostiny. Původně zde však měla už v 15. století stát tvrz, jejíž majitelem byl Stašek z Hnojníka. V 16. století se držitelem sídla stal Václav Pelhřim z Třanovic, který se stal v roce 1565 hejtmanem těšínského knížectví. V 17. století pak Hnojník vlastnil šlechtický rod Wildau z Lindenwiese. V roce 1736 tvrz koupil Karel Václav Bees z Chrostiny a nechal ji přestavit v barokním slohu na jednoposchoďový zámek. Současnou podobu ve stylu slezského empíru, získal zámek v první polovině 19. století za Jiřího III. Beese. Autorem přestavby byl rakouský architekt Josef Kornhäusel. V roce 1897 došlo za majitele Jiřího IV. Beese ke zvýšení budovy o jedno patro. Tuto dostavbu má na svědomí těšínský architekt Ludvík Kametz. Od té doby zámek sloužil rodině Beesů jako letní sídlo.\n\nNa hnojnickém zámku přespal v roce 1930 při cestě na Těšínsko i tehdejší československý prezident Tomáš Garrigue Masaryk . Sídlo aktivně sloužilo Beesovým do roku 1936, kdy zemřela Vilemína Beesová. Poslední šlechtický majitel se poté zdržoval spíše ve Vídni a Moravské Ostravě. Během války spravoval zámek H. Klingermann z Berlína, který zde žil do roku 1945. V posledním roce války se v budově také usadilo německé vojenské velitelství.\n\nV listopadu 1945 byl majetek Beesů Okresním národním výborem v Českém Těšíně podle pokynů Benešových dekretů zestátněn. Následně se stal sídlem místního národního výboru, Státních lesů a Výzkumného ústavu. Ve zbylých prostorách byly zřízeny byty. V letech 1947-48 proběhly na budově úpravy interiérů, část mobiliáře byla v této době odvezena do depozitářů hradu Šternberk, kde zůstal uložen až do roku 1999. Stejný osud postihl také zdejší knihovnu. V 50. letech došlo k opravě venkovní fasády. V roce 1966 zámek odkoupil Státní statek Hnojník a ustavil zde své ředitelství. V prvním poschodí byla zřízená svatební síň místního národního výboru. V devadesátých letech přešel zámek do soukromého vlastnictví a od té doby postupně chátrá.\n\nV roce 2000 zakoupil nemovitost prostřednictvím firmy Fleet Wood švýcarský podnikatel Jürg Debrunner. O čtyři roky později však správu zdevastovaného zámku musel převzít Úřad pro zastupování státu ve věcech majetkových. Debrunner byl totiž ve Švýcarsku souzen za majetkovou trestnou činnost a veškerý jeho majetek byl zastaven. V roce 2008 získal zámek nového majitele. Stala se jím firma AAron House. Po odhaleném podvodu se o rok později stala majitelkou důchodkyně Jaroslava Krejčí. Kvůli chybějícím penězům na opravu však zároveň dala zámek opět k prodeji. V roce 2010 byla tedy stavba prodána španělské firmě Copersa corporation, která se stala zatím posledním majitelem. Plány na opravu zámku se ale neuskutečnily a architektka Barbara Potysz, která s majiteli spolupracovala, jejich důvěryhodnost již na konci roku 2010 zpochybnila. V roce 2013 uložily Národní památkový ústav v Ostravě a Městský úřad v Třinci majitelům provést základní úpravy, aby zabránili další devastaci objektu; jejich provedení pak musel Třinec vymáhat pokutou ve výši půl milionu korun. Majitel pak zajistil provedení těchto úprav až v červenci 2014 po vyhlášení exekuce na pokutu, ke kterému došlo o měsíc dřív. V roce 2019 budovu zámku zakoupili Pavel Petr a Igor Kotlán, majitelé Vysoké školy PRIGO se sídlem v Havířově.\n\nZámek má obdélný půdorys. Svými delšími stranami je natočena k severu a k jihu, svými kratšími zase na západ a na východ. Jedná se o dvoupatrovou budovu (přízemí a dvě nadzemní patra) s plochou střechou. Ze všech stran tvoří fasádu v přízemním patře ploché vyznačení zdiva neboli bosáž, která je od prvního patra oddělena kordonovou římsou. Nejreprezentativnější částí zámku je jižní průčelí, směřující do parku. V jeho střední části se nachází bohatě zdobený rizalit, kteréhož součástí jsou iónské polosloupy vedoucí od prvního do druhého patra. Rizalit nahoře ukončuje atika s balustrádou.\n\nV roce 2002 se zde točil dvoudílný televizní film na motivy románu Zdeňka Zapletala Kobova garáž.\n"}
{"id": "957178", "url": "https://cs.wikipedia.org/wiki?curid=957178", "title": "Středisko volného času Méďa, Krnov", "text": "Středisko volného času Méďa, Krnov\n\nStředisko volného času Méďa, Krnov (SVČ Méďa), dříve též Dům dětí a mládeže, je instituce Moravskoslezského kraje nacházející se ve městě Krnově, zaměřená na zabezpečení volnočasových aktivit dětí, mládeže i dospělých. Činnost SVČ Méďa je rozdělena do několika odvětví s odlišným zaměřením. Fungují zde centra sportovních, uměleckých, tanečních, estetických, sportovně-esteticko-sociálních, technicko-sportovních, dramatických, jazykových aktivit, informatiky aj.\n\nBudova SVČ Méďa byla postavena podle návrhu krnovského rodáka a významného českého i evropského architekta Leopolda Bauera roku 1908. Zpočátku však sloužil jako Střelecký dům, ve kterém se konaly střelecké soutěže nejrůznějších střeleckých spolků a také zde byly pořádány honosné večírky a rauty povětšinou německého obyvatelstva města Krnova. V důsledku změn, které nastaly po konci druhé světové války, při kterých došlo ke konfiskaci majetku a vzniku pionýrské organizace, byl roku 1949 založen Dům pionýrů a mládeže. Poslední změna nastala po sametové revoluci v roce 1989, kdy došlo ke změně názvu na Dům dětí a mládeže, ke kterému bylo v roce 1997 přidáno slovo Méďa, s kterým je dodnes pevně spjato. V roce 1997 bylo město Krnov postiženo povodněmi, jejíž dopady na SVČ Méďa byly značné. Celý areál musel být důkladně opraven, což si vyžádalo téměř celý rok.\n\nSVČ Méďa je pořadatelem mnoha akcí, z nichž některé jsou pravidelné již několik let, ku příkladu Od srdce k srdci, Bambiriáda, Olympijské hry v lehké atletice mateřských školek, Zahradní slavnosti či zábavné večírky pro seniory. Za mnohaleté působení dosáhl SVČ Méďa mnoha úspěchů ve všech odvětví, zejména pak v odvětví tancování, orientačního běhu, kynologie a bojových umění. Kromě volnočasových aktivit se SVČ Méďa aktivně podílí na akcích pro prevenci drog a kriminality.\n\n"}
{"id": "957181", "url": "https://cs.wikipedia.org/wiki?curid=957181", "title": "Kaple svatého Josefa Kalasanského (Lasvice)", "text": "Kaple svatého Josefa Kalasanského (Lasvice)\n\nKaple svatého Josefa z Calasanzy je uprostřed vesničky Lasvice, která je od roku 1960 místní částí města Zákupy. V roce 2010 byla opravena, roku 2012 opět vysvěcena.\n\nKaple byla dříve v péči Římskokatolické farnosti v Zákupech. Později ji převzalo město Zákupy, kaple však dlouhodobě chátrala. V roce 2004 měla propadlou část střechy.\n\nKaple byla postupně rekonstruovaná soukromými majiteli (manželé Jandovi), s dřevem vypomohlo i město. Dne 25. srpna 2012 se konala u kaple slavnost i se mší na přilehlé zahradě k obnově kapličky zasvěcené svatému Josefu z Calasauzy za přítomnosti pražského biskupa Václava Malého, jáhna pana Evžena Policera a zákupského starosty Ing. Lípy.\n\n"}
{"id": "957186", "url": "https://cs.wikipedia.org/wiki?curid=957186", "title": "Svítání (opera)", "text": "Svítání (opera)\n\nSvítání (ve slovenském originále ) je opera o třech dějstvích (op. 24) slovenského skladatele českého původu Ladislava Holoubka. Vznikla v letech 1939–40 na libreto Jarka Elena-Kaisera napsané na námět veršované povídky \"Herodes\" Svetozára Hurbana-Vajanského. Premiéru měla ve Slovenském národním divadle v Bratislavě 12. března 1941.\n\nDruhá opera skladatele Ladislava Holoubka vznikla bezprostředně po první (\"Stella\", premiéra 1938). Je to nejzdařilejší z jeho raných oper.\n\nLibreto napsal básník a autor písňových textů Jarko Elen-Kaiser (1895–1978) na základě epické básně Svetozára Hurbana-Vajanského, popisující odvlékání slovenských dětí za Rakousko-Uherska ke kolonizaci do Dolní země, t. jižní části Uherského království (Bačka, Banát aj.). Libretista látku rozdělil do tří dějství a přidal šťastný závěr příběhu, jímž vyjadřuje i naději v šťastnou budoucnost země (odtud metafora svítání, jež se promítla do názvu opery). Libreto je z dramatického pohledu kvalitní svou soustředěností a stručností, text je básnicky vybroušený a postavy a situace jsou jazykově individualizovány (právě tyto kvality postrádalo libreto \"Stelly\").\n\nDramatický tok je členěn na principu číslové opery, tj. sledu relativně uzavřených scén. To vede k určité statičnosti některých scén, řada samostatných čísel je však velmi vydařená (např. dvojzpěv notáře a emisara a píseň rychtáře v 1. dějství nebo tercet Paľa, Marienky a převozníka z 2. dějství). Dramatické jednoty překonávající toto členění skladatel dosahuje tím, že každé dějství strukturuje jako uzavřenou hudební formu, která končí reprízou nebo variací na jeho začátek.\n\nHoloubkův hudební jazyk zůstává na půdě novoromantismu, je však zřetelný vliv českého novoromantismu Smetany nebo Foerstera spočívající v celkovém oproštění výrazu a zjednodušení orchestrální faktury. Melodie mají blízko k lidové písni, ale spíše novějšího typu a ne specificky slovenské. Intonace jsou vedle venkovského ovlivněny i městským folklórem. Je citováno i několik autentických lidových písní, ne však jako vlastní materiál, ale jejich úryvky slouží k rozvinutí samostatného symfonického proudu (takto je vystavena například velká taneční scéna v 1. dějství). Tento společný základ českých a slovenských lidových písní tvoří tematické jádro související se slovenskými hrdiny, (dolno-)uherské prostředí a postavy jsou naopak charakterizovány tečkovaným rytmem typickým pro novouherskou lidovou hudbu. Zvláštním kvalitativním přínosem oproti Holoubkově první opeře je jednak bezpečné zvládnutí deklamace slovenského jazyka a větší přizpůsobení orchestrálního doprovodu zpěvní složce, jednak obohacení o dobře znějících sbory.\n\nPo \"Detvanovi\" Figuše-Bystrého představuje Holoubkovo \"Svítání\" významný krok ke slovenské národní opeře, ve využití lidového materiálu však stále zůstává na základě durovo-mollové tonality a tradiční funkční harmonie. Autentický základ slovenské lidové hudby dokázal zužitkovat až Eugen Suchoň ve své \"Krútňavě\".\n\n(Vesnice v Horní zemi) Dědina právě slaví hody, vesničané zpívají veselé písně i písně smutné, upomínající na to, že lid žije stále v porobě. Do vesnice přichází notář a cizí emisar, který pozoruje lidi, zejména děti: zdají se mu zdravé a statné. Přináší totiž rozkaz, podle něhož mají být děti vesničanům odebrány a odvezeny do Dolní země k převýchově a kolonizaci pustiny. Vesničané jsou zaraženi, jen děti si dále bezstarostně hrají – mezi nimi Paľo a Marienka – na chvíli strhnou i dospělé do své hry a tance.\n\nBrzy však vystupuje hajduk a začíná pořádat odvoz dětí, který má proběhnout ještě týž den. Rychtář se snaží utišit hořekující otce a matky. Děti jsou jedno po druhém vyvolávány a po srdceryvném rozloučení s rodiči jsou odváděny vojskem. Matky se modlí a otcové hrozí pomstou, vše je však nadarmo.\n\n(V Dolní zemi, břeh Velké řeky poblíž kolonie) Jako mladí kolonisté – mezi nimi i již dospělí Paľo a Marienka –, ani starý převozník zde není dobrovolně. Stýská si na svou nevolnou službu a vzpomíná na svou rodnou dědinu v Horní zemi. Notář a emisar přicházejí po skončené každoroční inspekci kolonie. Notář s nevolí zjišťuje, že se kolonisté stále drží svého jazyka a zvyků, a než se nechá převézt na druhou stranu Velké řeky, klade to za vinu emisarovi. Ten se rozmrzele vrací do osady.\n\nZ kolonie sem potají přišli Paľo a Marienka: chtěli by uprchnout a žádají převozníka o pomoc. Převozník může převézt Paľa, Marienka však musí počkat, až se převozníkova dcera vrátí ze služby, aby mohla utéci v jejích šatech. zatímco je Paľo převážen, vrací se emisar a osamělé dívce dělá nejprve necudné návrhy, pak se jí pokouší zmocnit násilím. Vracející se převozník přispěchá Marience na pomoc a udeří emisara veslem do hlavy; ten spadne to řeky a utone. Útěk mladých lidí vyvolal v kolonii poplach, takže sem přicházejí strážníci, a když najdou Marienku, zmocní se jí a odvádějí ji zpět. Jelikož emisarovo tělo odnesla Velká řeka, jeho zabití zatím nevychází najevo.\n\n(1. obraz – Na druhém břehu Velké řeky, v noci) Dobrovolníci z Horní země přišli, aby osvobodili své krajany; cestu jim ukazuje a vede je Paľo. Je domluven s převozníkem, který jednoho muže po druhém převáží na druhou stranu; zůstává jen nepočetná stráž.\n\n(2. obraz – Tamtéž, před svítáním) Břeh řeky naproti kolonii osvětlují plameny velkého požáru. Odtamtud však přijíždí loď s jásavou písní osvobozených kolonistů. Mezi nimi vystupují i Paľo a Marienka, kteří se šťastně shledali. Přepad kolonie se zdařil. Nepřátelé ji sice zapálili, když viděli, že podlehnou přesile, ale chlapům z Horní země se podařilo zmocnit jejich lodi a jsou i s kolonisty na cestě zpět do rodného kraje. Marienka jménem všech osvobozených děkuje zachránců, zejména Paľovi a převozníkovi, a vyjadřuje víru v to, že jejímu lidu – zachová-li si odvahu a touhu po svobodě – kyne lepší budoucnost, symbolizovaná právě vycházejícím sluncem.\n"}
{"id": "957194", "url": "https://cs.wikipedia.org/wiki?curid=957194", "title": "František Mikš", "text": "František Mikš\n\nFrantišek Mikš (* 24. září 1966 Třebíč) je český autor, šéfredaktor nakladatelství Books & Pipes Publishing, šéfredaktor dvouměsíčníku Kontexty, vydávaného brněnským Centrem pro studium demokracie a kultury (CDK). Předseda výkonné rady think tanku Pravý břeh – Institutu Petra Fialy. Autor řady knih, odborných statí a článků o politice, politické filosofii, kultuře a malířství 20. století.\n\nDo roku 1989 pracoval jako topič a správce kulturního domu a věnoval se zejména přípravě samizdatových časopisů a knih. Od roku 1990 se profesionálně zabývá nakladatelskou činností v oblasti odborné a nekomerční literatury a řídí několik nonprofitních institucí. Spoluzakladatel časopisu Proglas (1990) a později jeho dlouholetý šéfredaktor (od roku 1994). Jeden ze zakladatelů brněnského CDK (1993), spoluzakladatel a šéfredaktor nakladatelství Barrister & Principal (1994).\n\n\n"}
{"id": "957197", "url": "https://cs.wikipedia.org/wiki?curid=957197", "title": "Zimní plavání", "text": "Zimní plavání\n\nZimní plavání je v České republice jednou ze sekcí Českého svazu plaveckých sportů a jako sportovní disciplína má na rozdíl od většiny jiných zemí svá pravidla a soutěžní řád. Soutěže se konají v přírodním vodním prostředí. Skoro každý týden od října do začátku dubna se plavou soutěže Českého poháru v zimním plavání na různých místech republiky. Dvakrát ročně se koná Mistrovství republiky v zimním plavání (volným plaveckým způsobem, a prsařské). Zahájení sezóny (Memoriál T. K. Divíška) se koná od roku 1949 v Punkevních jeskyních první říjnovou neděli. Velmi známou akcí je tradiční Memoriál Alfreda Nikodéma pořádaný od roku 1946 v Praze mezi Střeleckým a Slovanským ostrovem (u Národního divadla) vždy 26. prosince.\n\nAlfred Nikodém poprvé veřejně plaval ve Vltavě o Vánocích 1923. Záhy našel desítky následovníků. K velkému rozvoji tohoto sportovního odvětví v Československu došlo v sedmdesátých letech dvacátého století, v souvislosti se sportovními úspěchy Františka Venclovského a Jana Nováka na kanálu La Manche. V té době byly po celé republice hromadně zakládány oddíly sportovního otužování (starší název pro zimní plavání) a vznikly dodnes pořádané otužilecké soutěže v Hradci Králové (Otužilecké Labe), Náchodě (Memoriál J. Řebíčka), Chocni (Zámecký okruh a Napříč Chocní), v Plzni (Slavnost slunovratu) a v Brně (Memoriál Antonína Nolla).\n\nVěkové kategorie v českém zimním plavání jsou definovány následovně: dorostenecké (15-17 let), muži a ženy (18-39 roků), a kategorie masters odstupňované po deseti letech (A: 40-49, B: 50-59, C: 60-69 a D: nad 70 let). Od sezóny 2013/2014 jsou odděleně hodnoceny mužské a ženské výkony. Kategorie žactva (do 14 let) se soutěží nezúčastňuje. Řada plavců je v seniorském věku, nejstarším z nich byl Ladislav Nicek, který se aktivně účastnil soutěží až do své smrti v 97 letech. Časový limit pobytu ve vodě do 8 stupňů Celsia je 22 minut, při vyšší teplotě 30 minut. Časové limity pro dorostence jsou poloviční. Závodí se zpravidla na tratích 100, 250, 500, 750 a 1000 metrů. Na některých soutěžích bývá měřen čas a hodnoceno pořadí plavců pouze na delších tratích, několik akcí Českého poháru v zimním plavání je zcela nesoutěžních.\n\nCelosvětově začíná být zimní plavání organizováno až od roku 2000. V tomto roce se konalo první Mistrovství světa v zimním plavání. Čeští plavci se poprvé zúčastnili 9. Mistrovství světa v Rovaniemi v roce 2014. Prokázali, že v této sportovní disciplíně patří Česko ke světové špičce.\n\n"}
{"id": "957199", "url": "https://cs.wikipedia.org/wiki?curid=957199", "title": "Mezigenerační učení", "text": "Mezigenerační učení\n\nMezigenerační učení je proces, jehož prostřednictvím získávají jedinci všeho věku dovednosti a znalosti, ale také postoje a hodnoty, a to z každodenních zkušeností, ze všech dostupných zdrojů a všemi způsoby v jejich vlastních, žitých světech. Mezigenerační učení je učením záměrným i nezáměrným, jak vědomé tak nevědomé, dále senzomotorické, verbálně kognitivní či sociální učení, celoživotní a všeživotní, převážně neformální a informální. \n\nMezigenerační učení probíhá mezi generacemi. Nemusí vždy jít o generace po sobě jdoucí. Může jít i o generace ob jednu generaci (prarodič-vnouče). Většinou mezigenerační učení probíhá v rámci rodiny, ale není to pravidlem. Účastnící nemusí být v žádném vztahu, neboť učení probíhá kdekoliv (ve škole, v zaměstnání apod.) Aktéry jsou edukátor, ten který učí a příjemce, subjekt edukace, ten, který je učen. Role mezi nimi nejsou pevně dané, během učení se mlže stát edukátor příjemcem a naopak. \nUčení směřuje od edukátora k příjemci. Učící se vyhodnotí nutnost a užitečnost předávaných informací podle podstaty svých potřeb. Posléze, podle toho zda jsou informace užitečné, je akceptuje nebo neakceptuje. Nejdůležitějšími prvky je potřeba příjemce a zkušenost edukátora, který ji chce dále předávat. Edukátor aktivně představuje své zkušenosti a na příjemci je, co si z nich vezme do dalšího života. \n\nMezigenerační učení je příležitost pro setkávání generaci. Díky tomuto setkávání jsou předávány tradice, kultura, hodnoty a zvyky. Mladší generace má příležitost naučit se něco nového a změnit názor na generaci starších. Starší generace najdou využití pro svůj čas, mají pocit potřebnosti a sounáležitosti, je to příležitost pro aktivní stárnutí a socializaci. Mezigenerační učení prospívá nejen vztahům generací ale i hodnotám, zvykům a kultuře, které díky kontaktu generací nezaniknou. \n\nPro rozvoj mezigeneračního učení se pořádají programy a kurzy. Programy jsou záměrně vytvořené situace, které mají prohloubit interakci a důvěru mezi generacemi. Jsou brány jako sociální prostředky, které utváří trvající výměny zdrojů a učení mezi staršími a mladšími generacemi. Kurzy jsou realizovány přímo za účelem mezigeneračního učení. Kurzy jsou většinou v podobě neformálního vzdělávání, kdy primární směr nemusí vést přímo k mezigeneračnímu učení. Kurzy jsou uskutečněny různými subjekty, jako jsou vzdělávací agentury, firmy, školy, centra volného času či neziskové organizace a jejich nabídka neustále zvyšuje. V těchto kurzech je vzdělávací proces strukturovaný, má předem vymezené cíle a probíhá pod vedením lektora. Jedná se o kurzy kde jsou učeny všechny generace, které se učí navzájem. \n\nMezigenerační programy Centra pro rodinu a sociální péči \nMezigenerační kurzy, Mendelova univerzita, Institut celoživotního vzdělávání\n"}
{"id": "957207", "url": "https://cs.wikipedia.org/wiki?curid=957207", "title": "Jiří Kacetl", "text": "Jiří Kacetl\n\nJiří Kacetl (* 29. ledna 1976 Moravský Krumlov) je moravský historik, zabývající se regionálními dějinami jihozápadní Moravy. Pracuje v Jihomoravském muzeu ve Znojmě. Vedle toho se také věnuje profesionálnímu překladatelství a aktivní práci ve veřejném životě a místní politice.\n\nJiří Kacetl je pravnukem velkomeziříčského gymnaziálního ředitele Františka Cvetlera. Po studiu na gymnáziu v Moravském Krumlově a ve Znojmě (1990–1994) absolvoval magisterský dvouobor anglistika/amerikanistika – historie na Filozofické fakultě Palackého univerzity v Olomouci a na Filozofické fakultě Karlovy univerzity v Praze (1995–2001). V roce 2005 na pražské fakultě úspěšně složil státní rigorózní zkoušku a byl promován doktorem filozofie. Vyučoval na Gymnáziu a Střední pedagogické škole ve Znojmě (2003–2008).\n\nV letech 2006–2010 vykonával neuvolněnou funkci člena Rady města Znojma za ODS.\nOd vystoupení z ODS v září 2012 sympatizoval s politickým hnutím Starostové a nezávislí, v roce 2018 se stal členem nového Moravského zemského hnutí. Je předsedou politického klubu Pro Znojmo, zakládajícím členem Spolku pro veřejnou dopravu na jihozápadní Moravě a místopředsedou Okrašlovacího spolku ve Znojmě.\n\nPost zastupitele Znojma obhájil ve volbách 2014, kdy vedl kandidátní listinu Pro Znojmo. Ta získala 8,5 % hlasů a Kacetl byl zvolen jedním z jejích třech zastupitelů. Po volbách začal Kacetl za Pro Znojmo vyjednávat koalici 5 stran (ANO 2011, ODS, KDU-ČSL, Pro Znojmo a Změna Znojmo) proti vítězné ČSSD. Jednání ale nakonec selhala a ve Znojmě vznikla koalice ČSSD, ANO 2011 s podporou KSČM.\n\nV roce 2016 se rozhodl kandidovat v říjnových krajských volbách na 8. místě kandidátky \"Starostové pro jižní Moravu\". Ač dostal čtvrtý nejvyšší součet hlasů na kandidátní listině, zastupitelský post nezískal. V lednu 2017 byl jmenován místopředsedou komise pro kulturu a památkovou péči Rady Jihomoravského kraje.\n\nZastupitelem Znojma byl potvrzen i ve volbách 2018, kde kandidátka Pro Znojmo získala 14 % hlasů a pět křesel v zastupitelstvu.\n\nVe volbách do Evropského parlamentu v květnu 2019 kandidoval na 3. místě kandidátky Moravského zemského hnutí, ale zvolen nebyl.\n\nV rámci své odborné historické práce mapoval od roku 2014 do roku 2018 každodennost na Znojemsku během první světové války ve světle velkých událostí v Evropě a na jejích bojištích. Výsledky výzkumu zveřejňoval v retrospektivním denním kalendáři na facebookové stránce V současnosti redakčně připravuje výsledky této práce pro knižní vydání. \n\n\n"}
{"id": "957208", "url": "https://cs.wikipedia.org/wiki?curid=957208", "title": "Myronivka", "text": "Myronivka\n\nMyronivka (, – \"Mironovka\") je město v Kyjevské oblasti na Ukrajině. Leží na břehu Rosavy (levý přítok Rosu) ve vzdálenosti zhruba sto kilometrů na jih od Kyjeva a v roce 2013 v ní žilo bezmála dvanáct tisíc obyvatel.\n\nMěstem je Myronivka od roku 1968.\n"}
{"id": "957209", "url": "https://cs.wikipedia.org/wiki?curid=957209", "title": "Seznam cizinců v Dinamo Riga", "text": "Seznam cizinců v Dinamo Riga\n\nToto je seznam cizinců, kteří alespoň jednou nastoupili za hokejový tým Dinamo Riga hrající v KHL. Cizinci jsou myšleni hráči nepocházející ze země, kde klub sídlí. \n"}
{"id": "957212", "url": "https://cs.wikipedia.org/wiki?curid=957212", "title": "Gerontopedagogika", "text": "Gerontopedagogika\n\nGerontopedagogika neboli vzdělávání seniorů spadá do oblasti andragogiky (vzdělávání dospělých). Tato poměrně nová disciplína se zabývá otázkou jak vzdělávat seniory, připravit je na stáří a udělat tuto životní etapu důstojnější.\n\nZvyšuje se věk odchodu do důchodu, proto se hledají nové metody jak udělat seniory produktivnějšími. Hledají se cesty jak je nadále vzdělávat, protože to pozitivně přispívá ke stavu ekonomiky.\n\nStárnutí můžeme rozdělit do dvou kategorií: biologické a psychosociální\n\nBiologické\n\n\nPsychosociální\n\n\nSociální \n\n\nPodle Haškovcové (1990) mohou senioři zaujímat několik různých postojů ke stáří:\n\n\nPro práci se seniory a jejich vzdělávání je důležité držet se jistých zásad. Starší lidé se učí jiným způsobem než děti nebo člověk v produktivním věku. Aby si senior zachoval motivaci a chuť se dále rozvíjet nebo poznávat nové věci, je nezbytné mu aktivity přizpůsobit, aby se cítil maximálně dobře. Pro to platí několik zásad:\n\nVzdělávání můžeme také rozdělit do několika kategorií podle toho, co se jedinec učí nebo o co se zajímá.\nDělení funkcí vzdělávání podle Palána (2002)\n\nMnoho seniorů má problémy s pohybovým aparátem, zrakem či sluchem. Pokud chceme takovýmto lidem poskytnout stejnou péči jako lidem zdravým, musíme jim k tomu vytvořit dostatečné podmínky.\n\nMísto konání vzdělávacích programů by mělo být dobře přístupné, pokud není v přízemí je vhodné mít k dispozici výtah nebo plošinu. V učebnách by mělo být dostatek místa i pro invalidní vozíky či hole. Hodně starších lidí se potýká se zrakovými problémy, proto by se v místnosti mělo nacházet dostatečné osvětlení, ze všech míst by mělo být možné dobře vidět na tabuli nebo promítací plátno, materiály by měly mít větší písmo, dobře čitelné. Dále z důvodů sluchových postižení, by měla mít místnost dobrou akustiku a lektor by měl přizpůsobit hlasitost svého projevu.\n\nLektor nebo vyučující by měl v neposlední řadě být chápavý, ochotný a zvolit i individuální přístup pokud je to nutné.\n\n\nRozhovor na téma Vzdělávání seniorů - Rozhovor s Ing. Danou Steinovou, která stála při vzniku Univerzity třetího věku\n"}
{"id": "957216", "url": "https://cs.wikipedia.org/wiki?curid=957216", "title": "Selina Gasparinová", "text": "Selina Gasparinová\n\nSelina Gasparinová (* 3. dubna 1984, Samedan), je švýcarská biatlonistka, jejímž dosavadním největším úspěchem je stříbrná medaile ze zimních olympijských her v ruské Soči z vytrvalostního závodu. Ve světovém poháru dokázala být dvakrát první, a to ve sprintu v rakouském Hochfilzenu a francouzském Annecy. V civilním životě je Gasparinová pohraniční policistka.\n\nMá dvě mladší sestry Aitu Gasparinovou a Elisu Gasparinovou, které jsou taktéž biatlonistky. Všechny tři byly součástí ženské štafety na Zimních olympijských hrách 2014, která nakonec skončila až na devátém místě. Trio sester doplnila Irene Cadurischová.\n\nV červnu 2014 se provdala za ruského reprezentanta v běhu na lyžích a medailistu ze Zimních olympijských her 2014 Ilju Černousova.\n\nSezónu 2014/15 vynechala úplně kvůli těhotenství. V roce 2015, téměř rok po úspěchu v Soči pak porodila svou první dceru Leilu. Další těhotenská pauza přišla po Olympiádě v Pchjongčchangu a 14. října 2018 přišla na svět druhá dcera Kiana.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\n\n"}
{"id": "957217", "url": "https://cs.wikipedia.org/wiki?curid=957217", "title": "Wakker Nederland", "text": "Wakker Nederland\n\nWakker Nederland (akronym \"WNL\", česky Probuzené Nizozemsko) je nizozemská televizní společnost, tzv. \"omroep\", vysílající v NPO.\n\nWNL byla založena 16. února 2009 jako pravicová konzervativní alternativa k levicově orientovanému vysílání v Nizozemsku. První vysílání byl 6. září 2010 ranní blok na NPO 1.\n\nSamotný impuls k založení stanice dal Sjuul Paradijs, šéfredaktor deníku \"De Telegraaf\", který je součástí holandské skupiny TMG. Pravicové strany v Holandsku založení WNL uvítali, protože ho vnímaly jako krok k větší nezávislosti holandské televize.\n\nWNL v současnosti vysílá pořady hlavně na NPO 1 (například ranní show) a NPO 3. Dále například spolupracuje s omroepem MAX na vánočních koncertech. WNL vysílá i na rozhlasových stanicích NPO, hlavně na Radiu 1.\n\n"}
{"id": "957219", "url": "https://cs.wikipedia.org/wiki?curid=957219", "title": "Výuka cizích jazyků", "text": "Výuka cizích jazyků\n\nVýuka cizích jazyků je nezbytná pro dorozumívání se mezi jednotlivými národy, které nehovoří stejným jazykem. Jejím cílem je zvýšení jazykových znalostí, aby byli lidé schopni komunikovat v cizím jazyce a aby poznali reálie dané země a porozuměli tak jejím kulturním zvyklostem. Na osvojování cizího jazyka má vliv několik proměnných. Patří mezi ně zejména věk učícího se, metody, které učitelé jazyků využívají a strategie učení jazyka, které používají samotní žáci.\n\nZatímco dříve se učitelé drželi konzervativnějšího přístupu a využívali v hodinách spíše klasické učebnice, cvičebnice, výklad, zkoušení a dril, dnes je naopak viditelná snaha o inovativní a netradiční přístupy. To je důvod proč se do výuky zařazují počítače nebo didaktické hry. Existuje mnoho druhů klasifikací metod, a proto se ani samotní autoři neshodují v jednotném dělení metod. Metody se dají dělit na přímé a nepřímé. Metodu přímou je vhodné zařazovat v raném věku dítěte, učí se stejně jako mateřský jazyk, čili především komunikací a poslechem. Zatímco metodu nepřímou je lepší volit, až je dítě starší a schopné porozumět gramatickým jevům a učit se nazpaměť.\n\nMetody se mohou dělit také dále podle hlediska \"pramene poznání a typu poznatků\" na metody demonstrační a praktické (jsou založené na pozorování demonstrací). Z hledisky \"aktivity a samostatnosti\" žáků se metody dělí na sdělovací (zaměřeny na vysvětlování) a metody samostatné práce. Využívají se i \"aktivizující metody\", které jsou dále dělené na metody diskuzní, situační a inscenační. S inovativními přístupy vznikly metody \"alternativní\", kam patří například Brainstorming (generování co nejvíce nápadů na dané téma), Berlitz metoda (učitel vstoupí do hodiny a mluví jen v cizím jazyce) či metoda CLIL (propojení cizího jazyka a jiného odborného předmětu, ve kterém je jeho obsah přednášen cizojazyčně). \n\nAutoři se shodují, že věk nemá na výuku cizích jazyků velký vliv. Mnohem větší roli hraje při osvojování mateřského jazyka. Což potvrzuje Lennerbergova hypotéza tzv. kritického období, tj. období, kdy je pro dítě nejjednodušší si jazyk osvojit, je to od 2. roku života do začátku puberty. A hypotéza od Mayberryové, která tvrdí, že čím více budou děti v předškolním věku pilovat svůj mateřský jazyk, tím snazší pak pro ně bude osvojit si jazyk cizí. \n\nVýuka jazyka v raném věku, je ovlivňována i jinými faktory, než je věk. Ty pak mohou výhodu učení cizímu jazyku v nízkém věku vykompenzovat, patří sem například nadání, motivace, osobnostní charakteristiky či strategie učení, které žáci využívají. Záleží především na individuálním přístupu jedince a jeho rodiny k jazyku.\n\nStrategie pomáhají k rozvoji klíčových kompetencí, které jsou součástí Rámcového vzdělávacího programu o jehož naplnění školy usilují. Strategie učení se cizímu jazyku představují postupy napomáhající žákům v osvojování a používání jazyka. Dělí se na přímé a nepřímé strategie. Přímé slouží přímo k procesu učení, dělí se do několika dalších skupin:\n\nNepřímé strategie působí podpůrně na motivační stránky a dělí se na: \n\nOsvojení strategií může usnadnit získání a uchování znalostí. Každý žák má osvojenou nějakou z strategií, i když se třeba vyhýbá komunikaci v jazyce, v tom případě se jedná o přímou kompenzační strategii. Samotná efektivita strategií je pak ovlivněna mnoha proměnnými, například věkem, genderem, demografickým složením tříd, učitelem atd.\n\nHRUŠKOVÁ, D. (2010). Nové formy a metody práce ve výuce jazyků. Dostupné z: http://clanky.rvp.cz/clanek/c/J/7865/nove-formy-a-metody-prace-ve-vyuce-jazyku.html/\n\nNAJVAR, P., & HANUŠOVÁ, S. (2007). Výuka cizího jazyka v raném věku. Studia paedagogica, 17(3), 42-52. Dostupné z: http://www.phil.muni.cz/journals/index.php/studia-paedagogica/article/view/98/201\n\nNAJVAR, P., & HANUŠOVÁ, S. (2010). Fenomén času v učení se cizím jazykům. Studia paedagogica, 15(1), 65-83. Dostupné z: http://www.phil.muni.cz/journals/index.php/studia-paedagogica/article/view/98/201\n\nPÍŠOVÁ, M. (2011). Didaktika cizích jazyků. Pedagogická orientace. 21(2), 142-155. Dostupné z: http://www.ped.muni.cz/pedor/archiv/2011/Pedor11_2_DidaktikaCizichJazyku_Pisova.pdf\n\nSMOLÍKOVÁ, K. (2006). Cizí jazyky v předškolním vzdělávání. Dostupné z: http://clanky.rvp.cz/clanek/c/P/569/cizi-jazyky-v-predskolnim-vzdelavani.html/\n\nŠTEFFLOVÁ, J. (2010). Na cizí jazyky metodou CLIL. Učitelské noviny. 113(6), 13. Dostupné z: http://www.ucitelskenoviny.cz/?archiv&clanek=2580\nVLČKOVÁ, K. (2007). Strategie učení v kurikulu všeobecného vzdělávání. Orbis scholae. 1(1), 82 – 91. Dostupné z: http://www.orbisscholae.cz/archiv/2007/2007_1_06.pdf\n\nVLČKOVÁ, K. (2009). Srovnání používání strategií učení cizímu jazyku u studentů osmiletých a čtyřletých gymnázií. Pedagogická orientace. 19(4), 51–73. Dostupné z: http://www.ped.muni.cz/pedor/archiv/2009/PedOr09_4_SrovnaniPouzivaniStrategiiUceni_Vlckova.pdf\n\nBUKOVSKÁ V. (2008). Seznam a krátký popis alternativních metod výuky cizích jazyků. Dostupné z: http://www.jazyky.com/netradicni-metody-vyuky-cizich-jazyku/\n"}
{"id": "957220", "url": "https://cs.wikipedia.org/wiki?curid=957220", "title": "Argyrolobium", "text": "Argyrolobium\n\nArgyrolobium je rod rostlin z čeledi bobovité. Jsou to hedvábně chlupaté byliny a nízké keře s trojčetnými listy a žlutými motýlovitými květy. Jsou rozšířeny v počtu asi 100 druhů v Africe a od Středomoří po Indii. Dva druhy se vyskytují i v jižní a jihovýchodní Evropě.\n\nZástupci rodu \"Argyrolobium\" jsou hedvábně chlupaté byliny až nevelké keře s trojčetnými listy. Některé druhy mají jednoduché nevětvené větévky vyrůstající z podzemních hlíz. Listy jsou složeny z obvejčitých až čárkovitých lístků. Palisty jsou volné. Květy jsou žluté, často červeně žíhané, jednotlivé, po dvou nebo v krátkých hroznech či svazečcích až pseudookolících, vyrůstajících buď naproti listům nebo na vrcholu lodyh. Mnohé druhy mají mimo normálních květů i samosprašné květy kleistogamické. Kalich je zvonkovitý, hluboce dvoupyský, zakončený 5 laloky, které jsou většinou delší než kališní trubka. Horní 2 laloky jsou volné nebo srostlé, spodní bývají srostlé a dolní pysk je trojzubý. Pavéza je okrouhlá, přisedlá, křídla jsou obvejčitá, krátce nehetnatá, člunek je krátký, zahnutý. Tyčinky jsou jednobratré. Semeník je přisedlý nebo krátce stopkatý, hedvábně chlupatý, s mnoha vajíčky a zahnutou čnělkou nesoucí vrcholovou bliznu. Lusky jsou dlouhé a úzké, zploštělé, hedvábně chlupaté, pukající 2 chlopněmi, s přehrádkami mezi semeny nebo bez přehrádek.\n\nRod \"Argyrolobium\" zahrnuje asi 100 druhů. Je rozšířen v Jižní Africe, v horách tropické Afriky, na Madagaskaru a v oblasti od Středomoří po Indii. Rostliny rostou zejména v suchých oblastech, opadavých lesích a náhorních travnatých planinách. Centrum druhové diverzity je v jižní Africe, kde roste 64 druhů, z nichž 52 jsou endemity Jihoafrické republiky. V tropické Africe se vyskytuje 14 druhů, v severní Africe 5, na Madagaskaru 3 endemické druhy, v Arábii 1, v jihozápadní Asii 7 a na Indickém subkontinentu 5 druhů. Na Kavkazu rostou 2 druhy. Do Střední Asie rod nezasahuje.\n\nV Evropě rostou celkem 3 druhy rodu \"Argyrolobium\". Největší areál má v rámci Evropy druh \"A. zanonii\", rozšířený v jižní Evropě od Portugalska a Francie po bývalou Jugoslávii a na Baleárských ostrovech. Na Krymu roste \"A. biebersteinii\", na Kypru \"A. uniflorum\". Z bývalé Jugoslávie je uváděn druh \"A. dalmaticum\", který spadá v současné taxonomii pod druh \"A. zanonii\".\n\nNěkteré druhy \"Argyrolobium\" mají využití jako půdopokryvné rostliny a k zabránění erozi.\n\n"}
{"id": "957225", "url": "https://cs.wikipedia.org/wiki?curid=957225", "title": "Vincenc Šembera", "text": "Vincenc Šembera\n\nVincenc Šembera (12. června1837 Pacov\", (v některých dokumentech je uveden rok narození 1839)\" – 19. října 1908 Třebnice) byl rakouský a český velkostatkář a politik, na přelomu 19. a 20. století poslanec Českého zemského sněmu.\n\nNarodil se v Pacově. Vystudoval šest tříd gymnázia a pak se věnoval hospodářství. Po dobu dvanácti let působil jako správce panství hraběte Kinského v Chlumci nad Cidlinou. Roku 1867 koupil velkostatek v Rašovicích a Křtěnovicích u Mladé Vožice. Podle jiného zdroje zakoupil statek v Rašovicích až roku 1878 od rodiny zesnulého Antonína Rombalda. Koncem 19. století byl rovněž aktivní v regionální politice. Zastával funkci okresního starosty v Mladé Vožici.\n\nKoncem století se zapojil i do zemské politiky. Ve volbách v roce 1895 byl zvolen v kurii velkostatkářské do Českého zemského sněmu. Politicky patřil ke Straně konzervativního velkostatku. Mandát obhájil ve volbách v roce 1901 a volbách v roce 1908.\n\nZemřel v říjnu 1908. Jeho otcem byl pacovský právník a politik Vincenc Šembera, během revolučního roku 1848 poslanec Říšského sněmu.\n"}
{"id": "957232", "url": "https://cs.wikipedia.org/wiki?curid=957232", "title": "Jan Štulík", "text": "Jan Štulík\n\nJan Štulík (* 13. října 1967) je český ortoped a chirurg, specializující se na operace páteře. Je přednostou Kliniky spondylochirurgie 1. LF UK a Fakultní nemocnice Motol. \n\nV roce 1992 promoval na 1. lékařské fakultě Univerzity Karlovy v Praze. V roce 1995 složil první atestaci v oboru ortopedie, o pět let později druhou. \n\nV roce 2004 se habilitoval v oboru ortopedie a jako docent se stal primářem odd. spondylochirurgie v Motole. V roce 2010 jej tehdejší prezident Václav Klaus jmenoval profesorem pro obor ortopedie. Ročně provádí 600 až 650 operací.\n\nJe autorem řady odborných publikací a několika unikátních operačních postupů. Patří mezi zakládající členy České spondylochirugické společnosti. Za vědeckou a publikační činnost opakovaně získal Zahradníčkovu cenu České společnosti pro ortopedii a traumatologii, udělovanou za nejlepší odborný článek v české literatuře.\n\nJan Štulík je podruhé ženatý, z prvního manželství má dva syny, z druhého rovněž. K jeho zálibám patří sport, zejména cyklistika, dále rybaření a automobilové závody.\n\n"}
{"id": "957233", "url": "https://cs.wikipedia.org/wiki?curid=957233", "title": "Spolupráce rodiny a školy", "text": "Spolupráce rodiny a školy\n\nSpolupráce rodiny a školy nemá přesnou definici, ale kdybychom hledali hlavní aktéry ve vzdělávání mladého člověka, tak je to právě rodina a škola. Spolupráce těchto dvou institucí je proto opravdu klíčová. Snaha o spolupráci rodiny a školy vystupuje stále více do popředí, ale je to opravdu komplikovaný proces. Funkce školy a rodiny se v mnoha ohledech prolínají. Je tedy jasné, že mezi těmito dvěma jednotkami musí fungovat nějaká spolupráce.\n\nVe vztahu rodiny a školy je škola institucí, která musí mít opravdový zájem na tom, aby v trojúhelníku žák – učitel – rodič byli všichni spokojení a naplňovalo se základní poslání školy.\n\nAktéry jsou tedy:\n\nRodina nedokáže plnit všechny funkce, které se výchovy a vzdělávání dítěte týkají, proto některé úkoly zastává právě škola. Tradiční funkcí školy je poskytnout vzdělání žákům určitých věkových skupin v organizovaných formách pomocí vzdělávacích programů. V dnešní době škola přebírá více funkci pro socializaci žáků – připravuje na život osobní, občanský a pracovní. \n\nPoslání, které z mnoha důvodů nemůže plnit škola, obstarává rodina. Rodina je nejstarší společenská instituce. Plní socializační, ekonomické, sexuálně-regulační, reprodukční a další funkce. Rodina pomáhá formovat hodnoty a postoje, vytváří vhodné emocionální klima a buduje interpersonální vztahy.\n\nDůležitým aktérem ve spolupráci mezi školou a rodinou je tedy také samotný žák, který může značně ovlivňovat a podílet se na spolupráci rodiny a školy. Smetáčková (2011) se ve svém příspěvku zajímala o to, jak děti komunikují se svými rodiči o škole. Z výsledků tohoto výzkumného šetření vyplývá, že děti svůj špatný prospěch nesdělují nejen z důvodu, že by se bály reakce rodičů, ale také proto, že jim některé informace přijdou jako nepodstatné. Dalším důvodem je nezájem rodičů, jiní své výsledky nesdělují proto, že tyto informace považují za soukromé a ostatní je nesdělují, jen proto, že nechtějí. Z tohoto výzkumného šeření vyplývá, že žák rodičům téměř nesděluje svůj školní prospěch a rodiče tak nezískávají dostatečné informace, které by jim žák mohl poskytnout – tím je narušena i vzájemná spolupráce rodiny a školy.\n\nKdybychom hledali hlavní aktéry ve vzdělávání mladého člověka, tak je to rodina a škola. Spolupráce těchto dvou institucí je proto opravdu klíčová. Hlavní cíl školy a rodiny je vychovávat a vzdělávat své potomky co nejlépe to jde, protože pokud jedinec nezíská kvalitní vzdělání, může to mít vliv na jeho celý budoucí život i začlenění do společnosti.\n\nExistuje mnoho způsobů, které směřují k zapojení rodin do života školy. Jejich použití závisí na potřebách každé rodiny, především ale na osobnosti učitele, který by měl být hlavním podněcovatelem při vytváření a udržování partnerských vztahů s rodinami dětí.\n\nRodina spolu se školou plní důležité výchovné funkce, které lze chápat jako komplementární. Mezi ně patří rodinná výchova, sociální pedagogika a vztah rodiče a školy. \n\nExistují následující formy spolupráce:\n\n\nPostoj školy ke spolupráci s rodiči závisí většinou na dvou podmínkách. První podmínkou je, že rodiče musí učitelé chápat jako nejdůležitější osoby v životě dětí a musí být ochotni podrobovat svou práci kritice a požadavkům rodičů a následně reagovat na jejich přání a popřípadě jim vycházet vstříc. Druhá podmínka je schopnost učitelů jasně formulovat a obhajovat před rodiči svou práci. Spolupráce rodičů je velmi důležitá v řešení kázeňských přestupků a v případě žákova problému v učení.\n"}
{"id": "957238", "url": "https://cs.wikipedia.org/wiki?curid=957238", "title": "Kavyl chlupatý", "text": "Kavyl chlupatý\n\nKavyl chlupatý (\"Stipa dasyphylla\") je rostlina z čeledi lipnicovitých. V České republice se vyskytuje na jižní Moravě, v Českém středohoří a je chráněna zákonem. Celosvětově se vyskytuje ve střední a jižní Evropě, ve stepních oblastech východní sibiře, v Povolží a Podoní.\n\nAž 80 cm vysoká rostlina. Celkově ochlupená. Nejnápadnější částí rostliny je péřitá dekorativní lata, vykvétající v květnu.\n\n \n"}
{"id": "957240", "url": "https://cs.wikipedia.org/wiki?curid=957240", "title": "Radouč (Jizerská tabule)", "text": "Radouč (Jizerská tabule)\n\nRadouč (256 m n. m.) je vrch v okrese Mladá Boleslav Středočeského kraje. Leží asi 0,5 km jjv. od Debře na příslušném katastrálním území. V jižním sousedství vrchu se nachází NPP Radouč.\n\nZ jihozápadních skalních ochozů jsou výhledy do údolí Jizery a hrad Michalovice. Výhled do údolí je i ze severozápadního ochozu nad umělým zářezem obchvatu silnice I/38.\n\nVrch náleží do celku Jizerská tabule, podcelku Středojizerská tabule, okrsku Skalská tabule a podokrsku Strenická tabule.\n\nPěší přístup je velmi jednoduchý od Debře, Mladé Boleslavi či městské části Podlázky. Nejbližší dojezd automobilem je od Debře k hřišti západně u vrchu. Po této cestě vede též modře značená turistická trasa.\n"}
{"id": "957242", "url": "https://cs.wikipedia.org/wiki?curid=957242", "title": "Třída Göteborg (1934)", "text": "Třída Göteborg (1934)\n\nTřída Göteborg byla třída torpédoborců švédského námořnictva. Třída se skládala z šesti jednotek. Do služby byly zařazeny na přelomu 30. a 40. let. Od 60. let byly kategorizovány jako fregaty. Během služby proběhly dvě modernizace třídy, modernizována byla jen část plavidel. Vyřazeny byly v letech 1958–1974.\n\nCelkem bylo postaveno šest jednotek této třídy, pojmenovaných \"Göteborg\" (J5), \"Stockholm\" (J6), \"Malmö\" (J7), \"Karlskrona\" (J8), \"Norrköping\" (J10) a \"Gävle\" (J9). Na vodu byly spuštěny v letech 1935–1940. Do služby byly zařazeny v letech 1936–1941.\n\nHlavňovou výzbroj po dokončení tvořily tři 120mm kanóny v jednodělových věžích, šest 25mm kanónů a dva 13mm kulomety. Další ofenzivní zbraní byly dva trojhlavňové 533mm torpédomety. K napadání ponorek sloužily dva vrhače hlubinných pum. Nést mohly rovněž 20 námořních min. Pohonný systém tvořily tří kotle Penhöet a dvě turbíny De Laval. Nejvyšší rychlost dosahovala 39 uzlů.\n\nV letech 1950–1951 byly modernizovány torpédoborce \"Karlskrona\", \"Norrköping\" a \"Gävle\". Jejich trup byl kvůli zlepšení stability o 70 cm rozšířen, výtlak narostl o 100 tun. Mírně byla upravena výzbroj – všechny 25mm kanóny nahradily čtyři nové 40mm kanóny a druhý 120mm kanón byl přesunut na záď. Od roku 1961 byla zbývající pětice (mimo roku 1958 vyřazený \"Göteborg\") vedena jako fregaty. V letech 1961–1964 proběhla druhá modernizace, která se tentokrát týkala fregat \"Malmö\", \"Karlskrona\" a \"Gävle\". Cílem modernizace bylo zlepšit jejich schopnosti v boji proti sovětským ponorkám. Plavidla dostala rozšířený můstek. Nejvíce se změnila výzbroj – mimo fregatu \"Karlskrona\" byl počet 120mm kanónů snížen dva. Torpédomety přitom nahradily dva čtyřhlavňové 375mm protiponorkové raketomety Bofors.\n\n"}
{"id": "957243", "url": "https://cs.wikipedia.org/wiki?curid=957243", "title": "British Home Championship", "text": "British Home Championship\n\nBritish Home Championship byl fotbalový turnaj, jehož se účastnily týmy čtyř zemí tvořících Spojené království (tzv. \"Home Nations\"): anglická fotbalová reprezentace, skotská fotbalová reprezentace, velšská fotbalová reprezentace a severoirská fotbalová reprezentace (do roku 1950 vystupovala jako reprezentace celého Irska). Šampionát byl založen v roce 1884 a je tak nejstarší mezinárodní fotbalovou soutěží na světě. Byl také důvodem k založení International Football Association Board, organizace pro sjednocení fotbalových pravidel. Existence turnaje byla ukončena v roce 1984 z důvodu nedostatku hracích termínů a nízké atraktivity pro silné týmy Anglie a Skotska.\n\nSoutěž se hrála každoročně (v letech 1919 až 1968 systémem podzim-jaro), čtyři účastníci se střetli jednokolově každý s každým. V každé dvojici se pořádající země střídaly podle lichých a sudých let. Až do roku 1979 nerozhodovalo skóre a vítězem bylo vyhlášeno více týmů, které skončily s nejvyšším bodovým ziskem (14× se o prvenství dělily dva týmy, 5× tři týmy a v roce 1956 získali všichni čtyři účastníci po třech bodech).\n\nBritish Home Championship se konal každý rok kromě obou světových válek. V roce 1981 se soutěž nedohrála kvůli náboženským nepokojům v Severním Irsku.\n\nBritský šampionát sloužil také jako součást kvalifikace na Mistrovství světa ve fotbale 1950, kvalifikace na Mistrovství světa ve fotbale 1954 (v obou případech postoupili Angličané a Skotové z prvních dvou míst na závěrečný turnaj) a kvalifikace na Mistrovství Evropy ve fotbale 1968 (Angličané díky nejlepší bilanci z dvou předchozích ročníků postoupili do čtvrtfinále).\n\n\n"}
{"id": "957244", "url": "https://cs.wikipedia.org/wiki?curid=957244", "title": "Andrij Deryzemlja", "text": "Andrij Deryzemlja\n\nAndrij Deryzemlja (* 18. srpna 1977, Žovtneve) je ukrajinský biatlonista, jehož největším úspěchem v dosavadní kariéře jsou 2 bronzové medaile z MS 2007 ve sprintu a MS 2011 ve štafetě.\n\n\n\n"}
{"id": "957246", "url": "https://cs.wikipedia.org/wiki?curid=957246", "title": "Gillian Bradshawová", "text": "Gillian Bradshawová\n\nGillian Marucha Bradshaw (* 14. května 1956, Falls Church, Virginia, USA) je americká spisovatelka historické sci-fi, historické fiktivní literatury a dětské literatury. Její literatura je většinou ze Starověkého Egypta, Starověkého Řecka a také Byzance.\n\nNarodila se ve Virginii ve Falls Church. Část svého dětství strávila v Chile, ale později se s rodiči přestěhovala do Mnichova, kde studovala angličtinu a klasickou filologii (nauka o slovech). Po absolvování michiganské univerzity získala titul \"mistr sovobodných umění\".\nNyní žije v Anglii. Je vdaná a má tři děti.\n\n\n"}
{"id": "957254", "url": "https://cs.wikipedia.org/wiki?curid=957254", "title": "Dmitrij Kiseljov", "text": "Dmitrij Kiseljov\n\nDmitrij Konstantinovič Kiseljov (: \", * 26. dubna 1954 Moskva) je ultrakonzervativní ruský novinář a moderátor.\n\nVystudoval skandinávskou filologii na Ždanovově leningradské státní univerzitě. Hned po studiích nastoupil do norské a polské redakce zahraničního vysílání sovětského rozhlasu (Gostěleradio SSSR), později se stal korespondentem celostátní sovětské televize. V letech 1989 až 1991 vedl oddělení televizních zpráv prvního programu ústřední televize a ve funkcích vedoucího redakcí různých zpravodajských a politických pořadů několika ruských stanic pracoval i v dalších letech. Od roku 2008 je zástupcem generálního ředitele mediálního holdingu VGTRK (: \", Celoruská státní televizní a rozhlasová společnost).\n\nV prosinci 2013 Vladimir Putin vyhlásil dekret, podle kterého dojde ke sloučení tiskové agentury RIA Novosti a zahraničního televizního vysílání, stanice Rusko Dnes. Šéfem sloučené organizace rozhodl jmenovat právě Kiseljova.\n\nJe autorem dokumentárního cyklu o rozpadu Sovětského svazu s názvem \"SSSR: ztroskotání \"(: \"\") a několika dokumentů jako \"100 dní Gorbačova\", \"100 dní Jelcina\", \"Sacharov\" a dalších.\n\nV květnu 2011 obdržel Řád přátelství.\n\nV říjnu roku 2012, u příležitosti 60. narozenin prezidenta, srovnal Putina se Stalinem a prohlásil mj.: \"„Podle rozsahu činnosti je politik Putin ze svých předchůdců 20. století srovnatelný jen se Stalinem. Jeho metody jsou ale principiálně jiné. … Bojeschopnost armády je obnovena, atomová rovnováha potvrzena, teritoriální celistvost uchována, plat Rusů vyrostl v rublech 13krát, penze 10krát. Rusko je přitom svobodné jako nikdy ve své historii.“\"\" \"Za tato slova byl některými jinými ruskými novináři zkritizován a obviněn z licoměrnosti a konformismu.\n\nV prosinci 2013, v době kyjevských protestů proti prezidentovi Viktoru Janukovyčovi, ve svém pořadu rozebíral úsilí připojit Ukrajinu k Evropské unii jako protiruský krok koalice Švédska, Litvy a Polska, a to jako odvetu za porážku v bitvě u Poltavy v roce 1709. V březnu 2014 upoutal na svou osobu pozornost světových médií, když prohlásil \"„Rusko je jedinou zemi, která může z USA udělat radioaktivní popel“\"\n\nOpakovaně podnikl verbální útoky na homosexuály a označoval oponenty Kremlu za nacisty.\n\n"}
{"id": "957255", "url": "https://cs.wikipedia.org/wiki?curid=957255", "title": "Me'ir Weiss", "text": "Me'ir Weiss\n\nMe'ir Weiss (1908 – 7. května 1998) byl izraelský rabín, pedagog a biblista, nositel Izraelské ceny za židovská studia, která mu byla udělena v roce 1990. Působil jako profesor na katedře biblistiky Hebrejské univerzity v Jeruzalémě. Proslavil se zejména svým literárním výzkumem biblických textů, zejména Knihy žalmů, kde uplatňoval při jejich rozboru vlastní metodu „totální interpretace“.\n\nNarodil se v Budapešti v rodině Chajima a Chaji-Sáry Weissových. V 1926 začal studovat v Rabínském semináři v Budapešti a současně s tím od r. 1927 studoval rovněž na Královské maďarské univerzitě věd, kde se zaměřoval na studium semitské filologie, dějin Blízkého východu a dějin a kultury starověkého Říma. V r. 1932 byl promován na doktora filosofie za svou práci na téma „Agada v targumu Jonatana ben Uzi'ela k prorokům“ a v 1933 získal rabínskou ordinaci. Vzápětí po jejím obdržení se ujal rabínského úřadu v městečku poblíž Szegedu a v roce 1937 se stal rabínem v Debrecenu, ve kterém setrval až do roku 1944. V této době byl také jmenován členem kuratoria Rabínského semináře v Budapešti, kde působil v letech 1942–1944.\n\nPo obsazení Maďarska nacistickým Německem v r. 1944 se Weiss se svou ženou a dvěma syny připojil ke „Kastnerově vlaku záchrany“, dojednanému mezi lidmi Adolfa Eichmanna a Rudolfem Kastnerem a lidmi z Pomocného a záchranného výboru. Namísto příjezdu do neutrální země, jak bylo dohodnuto, byl však vlak přesměrován do koncentračního tábora Bergen-Belsen. V důsledku pokroku v jednáních o dohodě „zboží za krev“, která vedl Kurt Becher s představiteli Židovské agentury a Jointu, byli Židé z Kastnerova vlaku po několika měsících z tábora propuštěni a posláni do Švýcarska. Po skončení druhé světové války odcestovala rodina Weissova 2. září 1945 do země Izrael.\n\nTehdejší vrchní rabín Izraele, rabi Jicchak ha-Levi Herzog, nabídl Weissovi pozici vrchního rabína Švédska, ale Weiss tuto nabídku nakonec odmítl. Po příjezdu do země Izrael se Weiss začal věnovat školství a v letech 1946–1949 vedl základní školu „Javne“ v Ra'ananě. V 1949–1955 byl učitelem na náboženské střední škole „Ma'ale“ v Jeruzalémě a v r. 1955 byl jmenován jejím ředitelem, kterým zůstal do r. 1957. Poté začal přednášet biblistiku na Univerzitě Bar Ilan.\n\n"}
{"id": "957256", "url": "https://cs.wikipedia.org/wiki?curid=957256", "title": "Deliblatska peščara", "text": "Deliblatska peščara\n\nDeliblatska peščara (někdy také počeštěně Deliblatská poušť, v srbské cyrilici Делиблатска пешчара) je velká oblast s písečným podložím a stepní/lesostepní vegetací. Nachází se v srbské Vojvodině, v jejím jihovýchodním cípu, mezi městy Kovin, Vršac a Bela Crkva. V současné době se jedná o přírodní památku. Svůj název má podle nedaleké obce Deliblato.\n\nOblast má elipsoidní tvar (o rozloze okolo 300 km²) a táhne se ve směru od řeky Dunaje severozápadním směrem až po město Alibunar. Obklopena je úrodnými banátskými rovinami. Poušť představuje terénní překážku; vyčnívá několik desítek metrů nad okolní terén (její nadmořská výška se pohybuje mezi 70 a 200 m) a je vidět i z veliké vzdálenosti. Vznikla přesunem říčních nánosů řeky Dunaje silnými větry, které zasypaly původní lesní patro. \n\nZ regionálního i evropského hlediska se jedná o geomorfologický unikát. \n\nDeliblatska peščara představovala kdysi unikátní skutečnou poušť, nicméně postupem času byla obsazována okolní vegetací (teplomilnou flórou, z dřevin pak především borovicí). Představuje nicméně unikátní lokalitu z hlediska místní fauny (např. Vlha pestrá) a flóry. Je hnízdištěm celé řady ptáků a domovem více než 900 druhů různých rostlin.\n\n"}
{"id": "957258", "url": "https://cs.wikipedia.org/wiki?curid=957258", "title": "Římskokatolická farnost Pavlice", "text": "Římskokatolická farnost Pavlice\n\nŘímskokatolická farnost Pavlice je územní společenství římských katolíků s farním kostelem svatého Filipa a Jakuba v děkanátu Vranov.\nPrvní zmínka o Pavlicích pochází z roku 1252. V roce 1677 zde byla postavena kaple. V roce 1785 byla zřízena lokální kuracie. První samostatný duchovní přišel do Pavlic 18. února 1785, kdy císař Josef II. s ohledem na vzdálenost Pavlic od farního kostela (tehdy patříly Pavlice do hostimské farnosti) zřídil zvláštním dekretem v Pavlicích samostatnou lokálii. Od téhož roku patří do pavlické farnosti také obec Vranovská Ves, která do té doby patřila do farnosti štítarské. Roku 1829 byla zbudována fara. Současná podoba kostela pochází z roku 1835. \n\n\nDnem vzájemných modliteb farností za bohoslovce a bohoslovců za farnosti brněnské diecéze je 1. červen. Adorační den připadá na 3. března.\n\nVe farnosti se koná tříkrálová sbírka, v roce 2015 se při ní vybralo v Grešlovém Mýtě 5 424 korun, v Pavlicích 16 071 korun a ve Vranovské Vsi 4 660 korun. V roce 2017 činil její výtěžek v Grešlovém Mýtě 6 922 korun, v Pavlicích 17 529 korun a ve Vranovské Vsi 5 815 korun.\n\n"}
{"id": "957268", "url": "https://cs.wikipedia.org/wiki?curid=957268", "title": "Aislinn Derbezová", "text": "Aislinn Derbezová\n\nAislinn Derbezová (* 18. března 1987, Ciudad de México) je mexická herečka a fotomodelka. Jejími rodiči jsou herci Eugenio Derbez a Gabriela Michelová. Modelingu se věnuje od patnácti let, v New Yorku studovala na School of Visual Arts a Actors Studio. Od roku 2009 žije v Mexiku. Za roli ve filmu \"Abolición de la Propiedad\" byla oceněna na festivalu v Guadalajaře. Hrála v česko-slovensko-mexickém filmu \"Přijde letos Ježíšek?\".\n\n\n"}
{"id": "957273", "url": "https://cs.wikipedia.org/wiki?curid=957273", "title": "Lípa v Hejnicích", "text": "Lípa v Hejnicích\n\nLípa v Hejnicích je památný strom, lípa srdčitá (\"Tilia cordata\") rostoucí u kostela Navštívení Panny Marie v severočeském městě Hejnice. Strom dosahuje výšky 22 metrů a obvod jeho kmene činí 405 centimetrů. Stáří stromu je odhadováno na 250 let. Prohlášena za památný strom byla na základě rozhodnutí Správy Chráněné krajinné oblasti Jizerské hory vydaném dne 13. září 1993 a účinném od 2. října téhož roku.\n"}
{"id": "957274", "url": "https://cs.wikipedia.org/wiki?curid=957274", "title": "Zoltán Tildy", "text": "Zoltán Tildy\n\nZoltán Tildy (18. listopad 1889 Lučenec – 4. srpen 1961 Budapešť) byl duchovní reformované církve, maďarský politik, premiér a první prezident druhé Maďarské republiky v letech 1946–1948.\n\nNarodil se v rodině intelektuálů v hornouherském městě Losonc (dnes Lučenec). Základní a střední školu navštěvoval ve městech Balassagyarmat, Léva (Levice) a Selmecbánya (Banská Štiavnica), kde nakonec odmaturoval. Roku 1910 absolvoval Reformovanou teologickou akademii v Pápě (Pápai Református Teológiai Akadémia), poté jako stipendista studoval rok teologii v irském Belfastu. Po návratu se stal duchovním, nejprve působil v obci Szenna, v letech 1920–1930 v Tahitótfalu, mezi lety 1932–1946 ve městečku Szeghalmon. V roce 1924 založil Literární a tiskařský ústav Silvestr (Sylvester Irodalmi és Nyomdai Intézet Rt.), který vydával církevní publikace a odbornou literaturu.\n\nJeho manželka Erzsébet Gyenis byla od roku 1945 do jmenování Tildyho prezidentem republiky poslankyní parlamentu za Nezávislou malorolnickou stranu. Rovněž jeho syn Zoltán Tildy ml. byl předpřevratovým politikem a poslancem za malorolnickou stranu (v období 1945–1947) a v letech 1950–1974 byl vedoucím celostátní organizace pro ochranu přírody. Také Tildyho zeť Viktor Csornoky se stal v roce 1945 zákonodárcem.\n\nV roce 1917 vstoupil Tildy do Strany národní nezávislosti a statkářů osmačtyřicátníků (Országos Függetlenségi és 48-as Gazdapár) vedené Istvánem Nagyatádi Szabóem, kterého poté následoval do Strany jednoty (Egységes Párt). Roku 1929 spolu s Ferencem Nagyem vytvořili Nezávislou malorolnickou stranu (Független Kisgazda Párt; FKgP), ve které nejprve plnil funkci úřadujícího místopředsedy, od roku 1945 funkci celostátního předsedy. Poprvé kandidoval ve volbách 1931, ale prohrál s protikandidátem vládní strany. Ve volbách v roce 1935 byl o mandát připraven podvodem, proti kterému podal úspěšnou petici. V opakovaném hlasování v roce 1936 byl pak zvolen poslancem. Hlasoval pro židovské zákony z roku 1939, avšak později za to nebyl hnán k odpovědnosti. Ve volbách konaných téhož roku byl znovu zvolen a poslanecký mandát si udržel až do německé okupace Maďarska v březnu 1944. Následně za pomoci svého syna přešel do ilegality a připojil se k antifašistické Maďarské frontě.\n\nPo válce byl zvolen do Prozatímního národního shromáždění a také v parlamentních volbách 1945 získal poslanecký mandát, spolu se svým synem a manželkou (všichni v barvách malorolnické strany). Od 15. listopadu 1945 do 1. února 1946 byl předsedou vlády. Členem jeho kabinetu byl mj. také Imre Nagy jakožto ministr vnitra (je pravdou, že při sestavování této vlády již bylo třeba brát v potaz i ohledy na Sověty).\n\nDne 1. února 1946 byla zrušena státní forma království a Maďarsko se opět stalo republikou. Prvním prezidentem maďarské druhé republiky se stal Zoltán Tildy, post premiéra obsadil Ferenc Nagy, který sestavil novou vládu. Ačkoliv v parlamentních volbách 1945 získala Nezávislá malorolnická strana 57 % hlasů, nebylo možné sestavit vládu bez komunistů. Sovětský vliv v Maďarsku rostl a také Tildymu radili britští a američtí politici, aby se snažil rozvíjet přátelské vztahy se Sovětským svazem.\n\nBěhem působení Tildyho ve funkci prezidenta došlo k soudním procesům s válečnými zločinci a někdejšími členy Bethlenovy vlády a Szálásiho vlády, mj. také s někdejším premiérem László Bárdossym. Jako prezident Tildy podepsal rozsudky smrti, pročež ho pravicoví političtí protivníci nazvali „kat v taláru“ (\"palástos hóhér\").\n\nRoku 1946 se komunistům pomocí rozmýchání vnitřních rozporů podařilo rozbít malorolnickou stranu (srov. salámová metoda (Maďarsko)), premiér Ferenc Nagy se v důsledku vykonstruovaných obvinění, která proti němu byla vznesena, nevrátil ze Švýcarska zpět do země. Tildyho komunisté v roce 1947 donutili, aby rozpustil parlament a vypsal na 31. srpna nové volby, které pak byly zmanipulovány pomocí tzv. modrých lístků. Přinutili jej, aby 31. července 1948 rezignoval, z důvodu zatčení svého zetě Viktora Csornokyho obviněného z vlastizrady. (Formálně byl Tildy ve funkci až do 4. srpna.) Poté byl Tildy až do května 1956 – tedy téměř osm let – držen v domácím vězení.\n\nBěhem protikomunistického maďarského povstání roku 1956 působil Tildy mezi 26. říjnem a 4. listopadem ve vládě Imreho Nagye jako státní ministr a místopředseda vlády. Po pádu revoluce byl v roce 1958 odsouzen k šesti letům vězení. V dubnu 1959 byl s ohledem na zdravotní stav propuštěn a od té doby žil zcela v ústraní až do své smrti 4. srpna 1961.\n\nDne 6. července 1989, tedy 28 let po Tildyho smrti, jej maďarský Nejvyšší soud – spolu s mučedníky povstání z roku 1956 – rehabilitoval.\n\nV roce 2008 byl po Zoltánu Tildym pojmenován most přes Dunaj v obci Tahitótfalu. Jeho jméno nese také základní škola ve městečku Szeghalom stejně jako tamní hlavní ulice. V Budapešti jsou umístěny dvě pamětní desky, první na budově Maďarského rozhlasu na Pollack Mihály tér v VIII. obvodě, druhá na Keleti Károly utca ve II. obvodě.\n"}
{"id": "957277", "url": "https://cs.wikipedia.org/wiki?curid=957277", "title": "Hradiště (Jizerská tabule)", "text": "Hradiště (Jizerská tabule)\n\nHradiště (314 m n. m.), zlidověle nazýván \"Hradišť\", je vrch v okrese Mělník Středočeského kraje. Leží asi 0,6 km jihovýchodně od obce Kadlín na příslušném katastrálním území.\n\nJe to neovulkanické návrší či pahorek tvaru nízké kupy tvořený pronikem čediče (olivinický nefelinit s bazaltickou brekcií) skrz obal vápnito-jílovitých pískovců se sprašovou pokrývkou. Pahorek je pokrytý ornou půdou, jen na samotném vrcholu je převážně akátový lesík ukrývající starý jámový kamenolom a vodojem.\n\nPahorek zdobí rozhledna \"Hradišť\" vysoká 19 metrů z roku 2006. Je to dřevěná rozhledna ve tvaru strážní věže na kamenném podstavci. Rozhledna umožňuje kruhový výhled, např. na Bezděz, Vrátenskou horu a Říp.\n\nNa území pahorku byly archeologické nálezy již z mladší doby kamenné, údajně zde bylo i keltské sídliště. Na vrcholu bylo několikrát obnovováno opevněné sídlo, naposledy za vlády Karla IV. (opevnění proti loupeživým rytířům).\n\nVrch náleží do celku Jizerská tabule, podcelku Středojizerská tabule, okrsku Skalská tabule a podokrsku Mšenská tabule.\n\nAutomobilem se dá nejblíže dojet na okraj Kadlína k odbočce na vrchol a zbytek dojít pohodlně pěšky.\n\n"}
{"id": "957279", "url": "https://cs.wikipedia.org/wiki?curid=957279", "title": "František Uhlíř (hudebník)", "text": "František Uhlíř (hudebník)\n\nFrantišek Uhlíř (* 24. července 1950 Ústí nad Orlicí) je český jazzový hráč na kontrabas, skladatel, pedagog, vedoucí kapely \"František Uhlíř Team\".\n\nNarodil se v muzikantské rodině jako vnuk kapelníka a syn muzikanta, učitele hudby, skladatele a kapelníka jazzového bigbandu. Studoval hru na klavír v LŠU a jako třináctiletý hrál na varhany v beatové kapele Vladimíra Volfa.\n\nV letech 1965 - 1971 studoval na Státní konzervatoři v Brně (kontrabas, klavír, komponování). Během studia hrál v orchestru Janáčkovy opery, v Brněnské filharmonii a v jazzovém kvartetu svého otce. Studium zakončil absolventským koncertem s doprovodem Moravského komorního orchestru (J. K. Vaňhal, koncert pro kontrabas a komorní orchestr).\n\nRoku 1971 se František Uhlíř přestěhoval do Prahy a během vojenské služby v Symfonickém orchestru AUS stál u zrodu jazzového kvartetu (E. Viklický, F. Uhlíř, J. Dušek, J. Růžička), který o dva roky později na Mezinárodním jazzovém festivalu v Přerově získal ocenění „evropská extratřída“ a samotný Uhlíř obdržel cenu za nejlepší sólový výkon. O rok později se stal členem nového SHQ Karla Velebného, kde hrál převážně v komorním triu bez bicích. V této době rychle hudebně vyzrál, začal komponovat a stal se vyhledávaným hráčem na kontrabas. \n\nBěhem své kariéry spolupracoval s prominentními československými jazzovými skupinami (Emil Viklický Quartet, Linha Singers, Impuls, Baroque Jazz Quintet, Laco Deczi Cellula International, Jiří Stivín Quartet) a hudebníky (Karel Růžička, Rudolf Dašek, Jana Koubková, Zuzana Lapčíková, Gabriel Jonáš, Peter Lipa, Josef „Dodo“ Šošoka).\n\nJako člen mezinárodních jazzových projektů měl možnost hrát s hudebníky mnoha zemí:\n\ns M. Hausserem z Francie nebo D. Jurkovičem z Chorvatska.\nByl členem Europlane Orchestra a Czech-Norvegian Band, a jako kontrabasista hostoval v řadě zemí (Německo, Norsko, Dánsko, Holandsko, Belgie, Španělsko, Itálie, Švýcarsko, Rakousko, Maďarsko, Polsko, Rusko, Bulharsko, Chorvatsko, Slovinsko, Kypr, Izrael, Kanada, Vietnam, Japonsko).\n\nV roce 1987 založil vlastní jazzový ansámbl František Uhlíř Team: Jaroslav Šindler - kytara, Jaroslav Šolc - flétna, altsax, Milan Vitoch - bicí, současná sestava F.U.T.: František Uhlíř - kontrabas, David Vrobel - altsax, Adam Tvrdý - kytara, Jaromír Helešic – bicí.\n\nV letech 2002/2012 hrál v triu s chorvatským kytaristou Darco Jurkovičem a hráčem na bicí Jaromírem Helešicem (CD LIVE 2002, Juh Rec.) Od roku 2010 hraje s Prague-Vienna-Connection: Julia Siedl - piano, Nika Zach – vocal, František Uhlíř – kontrabas, Jaromír Helešic - bicí nástroje. V roce 2012 bylo založeno TRIO WUH, kde hraje americký pianista Skip Wilkins, František Uhlíř na kontrabas a Jaromír Helešic na bicí.\n\n\n\n\n"}
{"id": "957280", "url": "https://cs.wikipedia.org/wiki?curid=957280", "title": "Biblická kniha", "text": "Biblická kniha\n\nBiblická kniha nebo také biblický spis je literární dílo, které se považuje za součást Bible, a to v závislosti na tom, zda jej příslušná církev řadí do jí uznávaného biblického kánonu. Pro snazší orientaci je text každé biblické knihy rozdělen na kapitoly označované arabskými čísly počínaje jedničkou a ty dále na verše.\n\nTanach – židovské dělení biblických knih:\n\nStarozákonní knihy – křesťanské dělení:\n\nNovozákonní knihy\n\nBiblické knihy dle jednotlivých kánonů\n"}
{"id": "957282", "url": "https://cs.wikipedia.org/wiki?curid=957282", "title": "Mihály Varga", "text": "Mihály Varga\n\nMihály Varga (* 26. leden 1965 Karcag) je maďarský ekonom a politik, od roku 1990 (s krátkou pauzou) poslanec maďarského parlamentu za stranu Fidesz. Mezi lety 1994 až 2003 byl a od roku 2005 opět je jedním z místopředsedů Fidesz-MPSZ. V letech 1998 až 2001 byl politickým státním tajemníkem na ministerstvu financí, poté do roku 2002 ministrem financí. V druhé vládě Viktora Orbána působil do 1. června 2012 jako vedoucí úřadu premiéra (kancléřství), později byl ministrem bez portfeje pro styk s mezinárodními finančními organizacemi, od března 2013 je ministrem národního hospodářství.\n\nRoku 1989 dokončil studium na fakultě vnitřního obchodu na Ekonomické univerzitě Karla Marxe v Budapešti (dnes Budapesti Corvinus Egyetem). Poté působil jako hospodářský revizor v budapešťském 43. Státního stavebního podniku. Později se stal ekonomickým pracovníkem vodohospodářského úřadu pro východní Maďarsko v Szolnoku. Mezi lety 1995 a 1997 vyučoval na Obchodní a hospodářské vysoké škole tamtéž. Je titulárním vysokoškolským učitelem na Hospodářské vysoké škole v Szolnoku.\n\nOd roku 1988 je členem strany Fidesz. Mezi lety 1993 a 1995 byl předsedou stranické organizace pro župu Jász-Nagykun-Szolnok. V letech 1994 až 2003 byl republikovým místopředsedou strany. Je také vedoucím stranického hospodářského kabinetu. Od reformy ve straně je předsedou volebního obvodu Karcag.\nV roce 1990 byl poprvé zvolen do maďarského Národního shromáždění. Od roku 1998 je poslancem za individuální volební obvod Karcag. Mezi lety 1995 a 1997 byl předsedou parlamentního výboru pro dluhovou a bankovní konsolidaci. Od roku 2002 je předsedou rozpočtového a finančního výboru. V letech 1995 až 1998 byl a od roku 2002 je opět zástupcem předsedy parlamentní frakce.\n\nRoku 1998 byl jmenován politickým státním tajemníkem ministerstva financí. V roce 2001, poté co byl dosavadní ministr Zsigmond Járai jmenován guvernérem Maďarské národní banky, se Varga ujal postu ministra financí, a plnil tuto funkci do roku 2002. Podílel se na – v historii maďarského hospodářství prvním – dvouletém rozpočtu (2001-2002).\n\nV roce 2005 byl znovu zvolen za místopředsedu strany společně s Ildikó Gáll Pelczné, Zoltánem Pokornim a Pálem Schmittem. Předseda Viktor Orbán jej později pověřil – v rámci stranické hospodářské konzultace – vypracováním hospodářského programu strany.\n\nNa kongresu Fidesz v květnu 2007 byl opět zvolen za místopředsedu strany.\n\nOd roku 1997 je místopředsedou Společnosti maďarsko-kazašského přátelství. V roce 2000 se stal členem Řádu maltézských rytířů. Od roku 2001 je presbyterem reformované církve v Karcagu. Od roku 2003 je předsedou občanského sdružení Nagykun Polgári Egyesület. Je také členem Maďarského atletického klubu (MAC).\n\nJe ženatý, s manželkou, která pracuje jako chemička, mají dvě dcery a jednoho syna.\n\n\n"}
{"id": "957284", "url": "https://cs.wikipedia.org/wiki?curid=957284", "title": "SKD", "text": "SKD\n\nZkratka SKD může znamenat: \n"}
{"id": "957285", "url": "https://cs.wikipedia.org/wiki?curid=957285", "title": "László F. Földényi", "text": "László F. Földényi\n\nLászló F. Földényi (19. dubna 1952 Debrecín) je maďarský estetik, umělecký kritik, literární historik, umělecký překladatel a univerzitní pedagog. Nositel Ceny Attily Józsefa a Széchényiho ceny. Je jedním ze tří členů komise pro udělování Ceny Ákose Csernuse.\n\nV letech 1970–1975 studoval obory maďarština a angličtina na filozofické fakultě Univerzity Loránda Eötvöse v Budapešti. Od roku 1977 do roku 1986 byl pracovníkem Maďarského divadelního institutu (\"Magyar Színházi Intézet\"). V letech 1987–1991 pracoval na volné noze. V letech 1988–1989, respektive mezi roky 1990 až 1991 pracoval na pozvání DAAD Berliner Künstlerprogramm v Západním Berlíně. Mezi roky 1989 a 1991 byl odborným asistentem na katedře srovnávací a světové literatury Univerzity Loránda Eötvöse, v letech 1991–2006 pak byl jejím docentem. V letech 2002–2003 vyučoval na Maďarské vysoké škole umělecko-průmyslové (\"Magyar Iparművészeti Egyetem\"). Od roku 2004 je univerzitním docentem Vysoké školy divadelního a filmového umění (\"Színház- és Filművészeti Egyetem\"). Od roku 2005 byl na této univerzitě zástupcem vedoucího katedry teorie umění, roku 2006 se stal jejím vedoucím. Od roku 2006 je univerzitním profesorem.\n\nPřekládá do maďarštiny díla moderních dramatiků, kupř. Edwarda Bonda, Maxe Frische či Heinera Müllera, ale i díla starších autorů, nejvíce Heinricha von Kleista. Je autorem řady článků pro německé budapešťské periodikum Pester Lloyd.\n\nV českém prostředí vyšlo zatím jediné jeho dílo, roku 2013 v nakladatelství Malvern studie o dějinách melancholie v evropské kultuře od starověku do současnosti s názvem Melancholie (maď. orig. \"Melankólia\").\n"}
{"id": "957307", "url": "https://cs.wikipedia.org/wiki?curid=957307", "title": "Přírodní park Heřmanův Městec", "text": "Přírodní park Heřmanův Městec\n\nPřírodní park Heřmanův Městec je přírodní park rozkládající se na okraji města Heřmanův Městec v okrese Chrudim v Česku.\n\nPřírodní park Heřmanův Městec o rozloze 341 ha se nachází u východního a jihovýchodního okraje města. Vyhlášen byl v roce 1996 a zasahuje do katastrálních území Heřmanův Městec, Kostelec u Heřmanova Městce, Úherčice a Chotěnice. Na západě je ohraničen přibližně zástavbou města, na severu silnicí I/17 s tím, že část parku zvaná \"Bažantnice\" se nachází severně od ní. Na východě přírodní park ohraničuje silnice II/341 a na jihu oplocení obory Úherčice a hranice přilehlého lesa. Přírodní park se skládá ze tří hlavních částí. První je zámecký park nacházející se v jeho severozápadní části, druhou lesopark \"Palác\" zaujímající východní a největší část přírodního parku a třetí již zmíněná \"Bažantnice\" tvořící výběžek na jeho severní straně. Prostor parku slouží především ke krátkodobé rekreaci obyvatel přilehlého města.\n\nZámecký park s arboretem o rozloze 42,69 ha se nachází v severozápadní části přírodního parku jižně od pozdně barokního heřmanoměsteckého zámku. Je veřejně přístupný. Jeho niveleta se mírně zvedá ve směru sever - jih. V místě zámecké zahrady a přilehlé obory založil v návaznosti na přestavbu zámku v roce 1784 hrabě Jan Václav Špork přírodně krajinářský park. Současnou podobu získal ve 20. letech 19. století, perličkou je jeho využití během druhé světové války jako vojenského polního letiště. Jeho původní dispozice spočívala ve vytvoření tří rozbíhajících se průhledových paprsků, z nichž se do dnešní doby nejvíce dochoval prostřední 600 metrů dlouhý. Z jeho nejvyššího bodu je výhled na vlastní zámek, vzdálenou Kunětickou horu a opačným směrem na zámecký rybník. Východní část parku má dnes již charakter přirozeného lesa tvořeného doubravou s příměsí borovice lesní. Do oploceného parku je možné vstoupit několika vchody opatřenými informačními tabulemi. U významných dřevin se nacházejí kovové cedulky. Společně s Bažantnicí je park chráněn i v rámci přírodní památky Heřmanův Městec.\n\nLesopark \"Palác\" tvoří největší část přírodního parku. Zaujímá celou jeho východní část a přímo navazuje na park zámecký. Tvoří jej někdejší partie parkového lesa s enklávami sadů. Poslední velká regenarece jeho dřevin a travnatých ploch proběhla v roce 1969 ve spolupráci se zahradníkem posledního majitele zámku z rodu Kinských Laubem. Mnoho stromů muselo být pokáceno po vichřici v červnu roku 2008. V areálu lesoparku se nachází i nejvyšší bod přírodního parku o nadmořské výšce 382 metrů.\n\nBažantnice se coby jediná část přírodního parku nachází severně od silnice I/17. Je dále vymezena dvěma silnicemi vedoucími k obci Klešice a tokem Podolského potoka. Jedná se o starou doubravu, která si zachovala ráz romantické krajiny s pastevním lesem. Společně se zámeckým parkem je Bažantnice chráněna i v rámci přírodní památky Heřmanův Městec.\n\nSkalním podkladem přírodního parku jsou svrchnokřídové usazeniny (Slíny) s vysokým obsahem vápníku. Parkem prochází rozhraní mezi Svitavskou pahorkatinou resp. Heřmanoměsteckou tabulí v jeho severní části a Železnými horami, jejichž severní úpatí zaujímá jižní část parku. Tomu odpovídá i poměrně velké výškové členění, kdy prostor u zámeckého rybníka leží v nadmořské výšce 280–290 metrů a naopak dvojice vrcholů v lesoparku Palác je vysoká 382 a 390 metrů.\n\nZámeckým parkem protéká Podolský potok, který napájí Zámecký rybník. Na jeho korytu jsou zřetelné úpravy vzniklé během parkových úprav. Osu východní části parku tvoří jeden z jeho pravých přítoků. Na jeho toku se nachází rovněž nevelký rybník Ježkovka a v jeho blízkosti udržovaná \"studánka U zlomené vrby\", která je v péči žáků heřmanoměstecké základní školy.\n\nRostlinná společenstva jsou převážně druhotná a mezi uměle vysazenými dřevinami nalezneme i četné nepůvodní druhy. V přírodním parku můžeme nalézt velké množství vzácných bylin jako je sasanka hajní, sasanka pryskyřníkovitá, prvosenka vyšší, plicník tmavý, pryskyřník kosmatý, konvalinka vonná, vraní oko čtyřlisté, divizna knotovkovitá, smetanka Nordstedtova, strdivka nicí, hrachor jarní, podbílek šupinatý nebo dymnivka dutá. V zámeckém parku se nachází 29 druhů stromů: borovice černá, borovice lesní, borovice vejmutovka, bříza bělokorá, buk lesní (tzv. \"Zámecký buk\" u západního okraje parku již patří mezi stromy zaniklé), buk lesní převislý, douglaska tisolistá, dub červený, dub letní (památný strom v blízkosti zámeckého rybníka), dub uherský, habr obecný, jasan ztepilý, javor babyka, javor klen, javor mléč, jírovec maďal, jírovec pleťový, kaštanovník setý, katalpa trubačovitá, lípa srdčitá, lípa velkolistá, modřín opadavý, olše lepkavá, platan javorolistý, smrk pichlavý 'Glauce', smrk ztepilý, tis červený, topol šedý a vrba náhrobní.\n\nZ živočichů stojí za zmínku skokan zelený, slepýš křehký nebo ještěrka obecná. Hnízdí zde datel černý, strakapoud velký, brhlík lesní, pěnkava obecná, budníčci a pěnice. V zemním patře je běžná myšice lesní a norník rudý. V podzemních částech parku přezimuje netopýr velký, netopýr černý, netopýr vodní a netopýr ušatý. V zámeckých sklepních a půdních prostorách tvoří letní kolonie kritický ohrožený vrápenec malý. Z důvodu výskytu brouka páchníka hnědého byly lokality \"Zámecký park\" a \"Bažantnice\" vymezeny v rámci soustavy Natura 2000 jako Evropsky významná lokalita a stejnojmenná přírodní památka.\n\nKromě zámku a přilehlé části městské zástavby Heřmanova Městece, která se nachází na severozápadním okraji přírodního parku, se v jeho centrální části rozkládá chatová osada Ježkovna. Severně od ní leží sportovní areál s tenisovými kurty a hokejbalovým stadionem \"Ježkárna\". Ke sportovnímu areálu přiléhá dnes již nevyužívaný přírodní amfiteátr. Zajímavou stavbou je původní zahradnický dům stojící u východního vstupu do zámeckého parku.\n\nHeřmanův Městec je jedním z východišť turistických tras do Železných hor. Dvě z nich procházejí územím přírodního parku. Modře značená trasa do Vápenného podola ve západní částí zámeckého parku, zeleně značená trasa do Slatiňan jeho centrální částí a lesoparkem Palác.\n\n\n"}
{"id": "957310", "url": "https://cs.wikipedia.org/wiki?curid=957310", "title": "Troják u Habrůvky", "text": "Troják u Habrůvky\n\nTroják u Habrůvky je památný modřín opadavý v Moravském krasu. Nachází se na území obce Habrůvka (na parcele 497/2), v okrese Blansko. Stojí nad cestou u východního okraje národní přírodní rezervace Habrůvecká bučina, ve školním polesí Mendelovy univerzity v Masarykově lese. \n\nSpolečně s několika dalšími modříny v okolí se jedná o pozůstatek zhruba 200 let starého vytěženého porostu. Modřín se zde začal pěstovat po roce 1770, kdy křížením alpského a sudetského modřínu došlo ke vzniku místní populace označované jako modřín adamovský. \n\nKmen stromu má zbytnělou bázi a ve výšce 2,5 m se rozděluje ve 3 kmeny. Má obvod 458 cm a stáří přes 200 let. Je zdravý, přirůstavý, plodný. Je označován za nejvyšší památný strom v ČR, i když o jeho přesné výšce jsou i přes opakovaná měření vedeny spory a výška je udávána 58 m, 48 m, či 43 m.\n"}
{"id": "957312", "url": "https://cs.wikipedia.org/wiki?curid=957312", "title": "Seznam sportovců podle získaných medailí na letních olympijských hrách", "text": "Seznam sportovců podle získaných medailí na letních olympijských hrách\n\nSeznam sportovců podle získaných medailí na letních olympijských hrách uvádí přehled olympioniků s nejvyšším počtem vybojovaných olympijských kovů v historii olympijských her.\n\n\n"}
{"id": "957314", "url": "https://cs.wikipedia.org/wiki?curid=957314", "title": "Kaple svatého Jana Nepomuckého (Dražejov)", "text": "Kaple svatého Jana Nepomuckého (Dražejov)\n\nKaple svatého Jana Nepomuckého se nachází uprostřed vesničky Dražejov v CHKO Kokořínsko, okrese Česká Lípa. Vesnička je částí města Dubá. Kaple z roku 1767 je chráněna jako kulturní památka České republiky.\n\nBarokní kaple svatého Jana Nepomuckého byla postavena roku 1767. Přečkala zhoubný požár vsi v roce 1832. V roce 1835 byla přestavěna.\n\nKaple je v evidenci Římskokatolické farnosti v Deštné. K znovuvysvěcení po renovaci došlo na malé slavnosti v srpnu 2009 biskupem Janem Baxantem.\n\n"}
{"id": "957317", "url": "https://cs.wikipedia.org/wiki?curid=957317", "title": "Den lidských práv", "text": "Den lidských práv\n\nDen lidských práv (Human Rights Day) se slaví každoročně na celém světě dne 10. prosince, na počest přijetí Všeobecné deklarace lidských práv Valným shromážděním OSN v roce 1948. Den lidských práv byl ustaven dne 4. prosince 1950 na 317 plenárním zasedáním Valného shromáždění OSN.\n\nV tento den se po celém světě konají akce na podporu lidských práv.\n\n\n"}
{"id": "957319", "url": "https://cs.wikipedia.org/wiki?curid=957319", "title": "George Cohen", "text": "George Cohen\n\nGeorge Reginald Cohen (* 22. říjen 1939, Londýn) byl anglický fotbalista, legenda klubu Fulham FC. Hrával na pozici obránce.\n\nS anglickou reprezentací vyhrál mistrovství světa roku 1966. Na tomto šampionátu byl federací FIFA zařazen i do all-stars týmu. Celkem za národní tým odehrál 37 utkání.\n\nCelou svou hráčskou kariéru (1956–1969) strávil v jediném klubu, ve Fulhamu.\n\n"}
{"id": "957323", "url": "https://cs.wikipedia.org/wiki?curid=957323", "title": "Silvio Marzolini", "text": "Silvio Marzolini\n\nSilvio Marzolini (* 4. říjen 1940, Buenos Aires) byl argentinský fotbalista. Hrával na pozici obránce. \n\nV dresu argentinské reprezentace hrál na dvou světových šampionátech, mistrovství v Chile roku 1962 a mistrovství v Anglii roku 1966. Na anglickém šampionátu byl federací FIFA zařazen i do all-stars týmu. Celkem za národní tým odehrál 28 utkání a vstřelil jeden gól.\n\n"}
{"id": "957327", "url": "https://cs.wikipedia.org/wiki?curid=957327", "title": "Šerm", "text": "Šerm\n\nŠerm je technika boje mečem proti jednomu či více protivníkům, kteří mají také meč a nebo jinou zbraň při pěším či jízdním souboji.\n\nHistorie šermu počíná už ve starověku, v průběhu staletí s postupným technologickým pokrokem. Šerm se vyvíjel v různých zemích jinak a vypracovalo se několik různorodých technik. Mezi největší hybatele šermu na světě patří na prvním místě Evropa a následně Japonsko, Čína a další země, kde se v boji používaly meče. Z původního boje se postupně vypracovaly i moderní sportovní disciplíny. Z evropského stylu boje vznikl sportovní šerm, nazývaný jen obecným slovem šerm. V Japonsku to je především iaidó, které zahrnuje různé druhy japonského šermu, a dále kendó, které je japonským bojovým uměním s mečem a zároveň sportovně bojovou disciplinou. Hlavně v Japonsku se pak původní boj s mečem transformoval do různých bojových umění. Z evropské techniky šermu se nejvíce prosazuje právě sportovní šerm, který je primárně sportovní disciplinou. Kromě toho různé spolky udržují tradici šermu v podobě historického šermu či sportovně bojové disciplíny, která má zkratku HMB a pořádá se v ní mistrovství světa pod zkratkou BotN (Battle of the Nations). K dalším formám šermu moderní doby patří boj s dřevěným mečem v rámci většinou fantasy prostředí – tzv. dřevárny.\n\n\n"}
{"id": "957329", "url": "https://cs.wikipedia.org/wiki?curid=957329", "title": "Pískovcové lezení", "text": "Pískovcové lezení\n\nPískovcové lezení je specifický druh pohybu na skalních útvarech pískovcového typu.\n\nLezení na pískovci je specifické způsobem výstupů, který je odlišný od lezení na jiných typech hornin, a způsobem jištění spoléhajícím velkou měrou na zakládání vlastních jistících pomůcek, zejména textilních smyček. Typickým znakem je také nízký počet trvale osazeného fixního jištění (kruhů) a redukovaná možnost doplnění jištění dočasného, což zvyšuje psychickou náročnost a rizikovost výstupu.\n\nJde o sportovní aktivitu, jejíž kořeny na území České republiky sahají až do 19. století, kdy byly učiněny první výstupy saskými lezci na Děčínsku. Roku 1888 byla vylezena Pevnost (\"Beckstein\") a Lovecká trubka. Do konce 19. století bylo vylezeno na další dominantní věže v Českosaském Švýcarsku jak Němci ze Saska tak i místními děčínskými lezci. Sasové také lezecky objevili pískovcová skalní města na Broumovsku. Od roku 1923 působili v Adršpašsko-teplických skalách, kde vylezli na Krále a další významné věže. Tyto průkopnické výstupy byly inspirací pro místní Němce a později i Čechy. Od těchto lezeckých počátků přetrvala (s mnohými změnami a lokálními specifiky) do dnešních dnů stupnice obtížnosti, hodnotící náročnost výstupu a pravidla pískovcového lezení, postupně ustavená na konci 19. století.\n\nPrvní doloženou lezeckou aktivitou jsou výstupy saského klubu K. V. Lössnitz v Adršpachu, kdy byly vylezeny skalní věže Král, Cimbuří, Saská hlava, Martinská koruna a Orel. Saští lezci, okouzleni krásami Adršpašských skal, podnikli v následujících letech výstupy na nejvýraznější masívy i menší skály. V meziválečném období se objevují i první čeští lezci (např. Kletter Klub Einheimischen) z Police nad Metují a Teplic, navštěvující Adršpašsko-teplické skály i Ostaš, který se stal oblíbený hlavně mezi polickými lezci i proto, že jako jediný po roce 1938 zůstal český.\n\nV poválečných letech je podnikáno velké množství prvovýstupů českými i saskými lezci, vzniká zde určitá rivalita ve vylezených cestách. Největší rozvoj pískovcového lezení přišel v 60. a 70. letech 20. st. Výborní čeští (i němečtí) lezci slézají velké množství věží a posunují nahoru obtížnost cest. V 90. letech přichází k pískovcovému lezení, i lezení obecně, široká veřejnost, což je dáno také výrazným pokrokem v oblasti lezeckého vybavení.\n\nVýznamnými středisky pískovcového lezení byly díky blízkosti Saska severočeské oblasti kolem Děčína a Ústí nad Labem - Údolí Labe, Český Ráj - Hruboskalsko a Prachovské skály, později k nim přibyly unikátní oblasti ve Východních Čechách. Historií pískovcového lezení ve východočeských oblastech, zejména Adršpachu a Teplic, se široce zabývá kniha Pískaři od Bohumila Sýkory, která rozebírá i přínosy jednotlivých lezců. Mezi největší průkopníky pískovcového lezení na Broumovsku patří Jaroslav Krecbach, Karel Hauschke, Stanislav Lukavský, Petr Mocek, Tomáš Čada, Karel Šimek a další. Nejpilnějším prvovýstupcem na pískovcových skalách všeobecně je však severočeský lezec Karel Bělina, který stačil do současnosti vytvořit nejméně 3565 cest – tolik jich je evidováno v databázi Českého horolezeckého svazu (a zcela jistě tam nejsou všechny). Mezi současné aktivní prvovýstupce patří Luboš Mázl, Tomáš Sobotka, Ondřej Beneš, Pavel Hrubý, Jiří Koutský, Petr Slanina, Miroslav Mach, Jiří Šrůtek a další. Nejtěžším pískovcovým výstupem na území ČR je cesta To tu ještě nebylo XIIb na masiv Malý ďábel v severočeském Dolním Žlebu od Adama Ondry a Ondřeje Beneše.\n\nČeský horolezecký svaz uvádí závazná pravidla pískovcového lezení na svých internetových stránkách. Pravidla se dotýkají následujících témat:\n\nVýše uvedená „pravidla“ jsou pouze výňatkem a interpretací dokumentu „Pravidla lezení v pískovcových skalních oblastech v Čechách“ vydaného Českým horolezeckým svazem 26. 1. 2013.\n\nV komunitě pískovcových lezců jsou ústně předávána i tradiční pravidla pískovcového lezení, která jsou do velké míry shodná s pravidly deklarovanými ČHS, jsou však nejednotná. Na téma tradice pískovcového lezení se dlouhodobě vedou mezi lezci diskuze o přístupu k jednotlivých tématům.\n\nTato pravidla vychází z tradic a dobových podmínek saských lezců a jejich následovníků. S těmito pravidly se v současné době době dostává do konfliktu praxe aktivních lezců.\n\nČeská stupnice obtížnosti byla používána ve škále I - VII. V padesátých letech došlo k rozšíření sedmého stupně o užití písmena (VIIa, VIIb, VIIc). Posun lezeckých výkonů nakonec lezeckou veřejnost přiměl k otevření horní hranice a stupnice se stala shodnou se stupnicí Saskou. \n\nPískovcové útvary mají charakteristický tvar i erozí vzniklé nerovnosti. Nejčastějším útvarem je pískovcová věž, hojně se však objevují i masivy. Oblast s velkým množstvím věží se nazývá skalní město. Z hlediska pískovcového lezení se rozlišuje velké množství nerovností a útvarů, které napomáhají lezci při výstupu a často vyžadují speciální techniku přelezu.\n\nLezecký terén se dá obecně rozlišit na několik základních typů.\n\nStěna je rovná plocha s různě velkými chyty a stupy. Od malých dírek pro jeden prst, přes běžné chyty až po madla (velké chyty), kapsy a kyzy (výstupek rozdílné tvrdosti či složení vystupující z obvyklého charakteru skály v důsledku eroze). \n\nPlotnou se označuje nečlenitá stěna s minimem chytů.\n\nRajbas (od německého reiben – třít) je nakloněná rovina převážně bez chytů. Zde je pro úspěšný přelez klíčové kvalitní tření lezeček. V případě pádu hrozí odření lezce.\n\nKomín je prostor mezi dvěma skalami. Leze se na rozpor paží a nohou.\n\nSpára je velmi rozšířený útvar pískovcových skal na území Česka. Jde o souvislou puklinu ve skále do níž se pro zajištění lezcova pohybu příčí (dle šíře pukliny) končetiny. \n\nŠiročina je rozměr pukliny na rozhraní spáry a komínu. Překonává se buď kroutivými pohyby těla zaklíněného v širočině, nebo paží, využívaje rozporu vzpříčeného loktu a zápěstí. \n\nJištění na pískovcových skalách je výrazně odlišné od jištění na jiných skalách. Jistí se zde výhradně pomůckami z textilu a fixními jistícími body (kruhy). Hlavním důvodem užívání textilních vyjímatelných jistících prostředků je ochrana skály před poškozením, které mohou způsobit železné jistící prostředky (vklíněnce, friendy apod.).\n\nZ důvodu zajištění cest fixním jištěním pouze na klíčových místech je často třeba dočasně zakládat vlastní jištění. Absence velkého množství fixního jištění je pravé tím, co z tradičního pískovcového lezení dělá specifickou disciplínu, kdy obtížnost cesty je dána kombinaci nejen technické obtížnosti a fyzické náročnosti, ale významnou roli hraje také mentální připravenost lezce. \nJedinou přípustnou možností doplnění fixních jistících bodů při výstupu je použití textilních smyček. Používá se široká škála různých smyček dělených dle materiálu (polyetylen, aramid, polyamid...) a tvaru (ploché, kulaté, duté). Nejmodernější možností zajištění v rámci pravidel je textilní vklíněnec.\nExistují tři základní způsoby zakládání jištění.\n\nObvázání hrotu. Hrotem je myšlen jakýkoli výstupek na skále vhodný k uvázání smyčky a doplnění fixního bodu. \n\nProvázání hodin. Hodiny jsou sloupkovité útvary ve skále spojené svou horní i dolní částí se skálou. Svým tvarem mohou připomínat přesýpací hodiny. \n\nZaložení uzlu. Uzel se zaklíní v zužujícím se místě (\"hnízdě\") tak, aby při pádu lezce rázová síla působila ve směru zúžení a uzel tak nemohl vypadnout. \n\nZaložení textilního expanzivního vklíněnce (\"UFO\"). Jeho konstrukce umožňuje jednodušší a bezpečnější zakládání ve zužujících místech (\"hnízdech)\", navíc však umožňuje bezpečné založení i v místech pro založení uzlu nevhodných. Jeho použití bylo v Sasku i přes zjevnou shodu se stávajícími pravidly předmětem rozsáhlých jednání, až bylo definitivně po sněmu Sächsischer Bergsteigerbund (SBB) povoleno.\n\nNa skalách je trvale osazeno fixní jištění v podobě ocelových kruhů nebo borháků (ojediněle nýtů). Dále bývá na většině věží osazen slaňovací kruh tzv. \"slaňák\", umožňující bezpečné slanění z vrcholu za minimálního poškození skály. Počet fixních jištění je však poměrně nízký a často nezajišťuje bezpečnost po celé délce trasy. O umístění fixního jištění rozhoduje prvovýstupce a dalším lezcům není dovoleno ho svévolně měnit nebo doplňovat o další fixní kruhy (borháky) .\n\nPoužívání nízkého počtu kruhů má především dva historické důvody. Prvním je čistě materiální nedostatek. První saští lezci pro nedostatek prostředků, osazovali co nejmenší možný počet kruhů a maximálně využívali potenciálu vlastního jištění. Až v porevolučních letech došlo z razantnímu zlepšení dostupnosti veškerého lezeckého vybavení. \n\nJelikož je osazení fixního jištění zdlouhavou, namáhavou a na prostředky náročnou činností, je v zájmu každého lezce snižovat opotřebení kruhů a slaňovacích kruhů na minimum a tím oddalovat nutnost jejich výměny. Nevhodné užívání snižuje jejich životnost. Opravy a údržbu fixního jištění zajišťuje na našem území Český horolezecký svaz prostřednictvím sítě Oblastních vrcholových komisí potažmo správců jednotlivých skalních oblastí \n\nV lezecké komunitě dochází k ideologickým konfliktům tradičních a moderních přístupů. Konflikty se točí především kolem dvou témat: vysoušení rukou a postupových jištění.\n\nTéma problematizuje užívání ruce vysoušecích chemických pomůcek, především magnézia. Současným trendem je ustupování od tradičního striktního zákazu a v některých oblastech (především na obtížných cestách) je dokonce používání magnézia dovoleno (Křížový vrch).\n\nMagnézium zjednodušuje výstup vysoušením potu na povrchu rukou a vytvářením ochranné vrstvy bránící zbrušování kůže. \n\nDůvody kontroverze jsou ideologické a estetické. Po užití magnézia zůstávají chyty obíleny. Kromě estetického aspektu jsou chyty označeny a odpadá nutnost jejich hledání. Zabarvené chyty znesnadňují přelez bez použití magnézia oproti neznečištěnému stavu.\n\nEkologické hledisko zohledňuje pozitivní vliv zásaditosti vysoušedel na ochranu skály před kyselým potem a zpevnění matrix samotného pískovce. Fyzické poškození skály magnéziem nebylo, i přes dlouhodobé snahy odpůrců jeho použití potvrzeno a několik studií dokonce naznačuje opak.\n\nNěkteří lezci odmítají vysoušecí prostředky, protože snižuje hodnotu výstupu a pokud není po aplikování magnézium očištěno, označuje chyty dalším lezcům. Poukazují také na to, že před vynalezením a objevením magnézia pro lezení, nebylo mezi lezci magnézium používáno. \n\nPrvní experimenty s používáním magnézia na českých pískovcích prováděl s nevyhovujícím (mastným) gymnastickým magnéziem již Jaroslav Krecbach. Od 80. let se lezecké magnézium stává běžnou součástí nejtěžších prvovýstupů a opakování a pomáhá spolu s moderní lezeckou obuví posunout pískovcové lezení na novou výkonnostní úroveň, podobně jako dříve moderní lana, smyčky a sedáky posunuly úroveň pískovcového lezení z hlediska bezpečnosti. \n\nLezení je velmi nebezpečná činnost. Prvek nebezpečí obsažený v pískovcové tradici lezení funguje jako regulační mechanismus, odrazující nezkušené lezce od nejistých pokusů, které mohou poškodit skálu.\n\nZ dnešního pohledu byly první lezecké výstupy prováděny s nepřijatelným jištěním a případné pády mohly skončit těžkým zraněním či dokonce smrtí. Prvolezci mnohdy prokazovali extrémní psychické i fyzické výkony podepřené jistotou ve vlastní schopnosti. Výrazný psychický aspekt je tedy neodlučitelným prvkem a výrazným charakteristickým znakem pískovcového lezení, avšak díky moderním jistícím prostředkům (lana, smyčky, sedací úvazky, lezecká obuv) silně zredukovaným. \n\n\n"}
{"id": "957354", "url": "https://cs.wikipedia.org/wiki?curid=957354", "title": "Třída Sierra", "text": "Třída Sierra\n\nTřída Sierra může znamenat:\n\n"}
{"id": "957375", "url": "https://cs.wikipedia.org/wiki?curid=957375", "title": "BSSAP", "text": "BSSAP\n\nBSS Application Part (BSSAP) je protokol ze Signalizačního systému č. 7 používaný pro komunikaci mezi ústřednou veřejné mobilní sítě (MSC) a systémem základnových stanic (BSS). Signalizační zprávy BSSAP jsou přenášeny pomocí protokolů MTP a spojovanými službami SCCP. Pro každé aktivní mobilní zařízení BSSAP používá jedno signalizační spojení a má aspoň jednu aktivní transakci pro přenos zpráv \n\nBSSAP poskytuje dva druhy funkcí:\n\n"}
{"id": "957378", "url": "https://cs.wikipedia.org/wiki?curid=957378", "title": "Foxtrot (rozcestník)", "text": "Foxtrot (rozcestník)\n\nFoxtrot může být:\n\n"}
{"id": "957382", "url": "https://cs.wikipedia.org/wiki?curid=957382", "title": "IRobot", "text": "IRobot\n\niRobot je americká společnost zabývající se robotikou. Společnost založili v roce 1990 Colin Angle, Helen Greiner a Rodney Brooks. Produkty společnosti iRobot byly použity při záchranných operacích, válečných konfliktech a průzkumných akcích. U veřejnosti se společnost stala známou především svými domácími roboty: robotickým vysavačem Roomba, robotickým vytíračem Scooba a robotickým mopem Braava.\n\nV prvním roce existence firmy vznikl Genghis, vesmírný průzkumný robot a zároveň vývojová platforma. V roce 1996 se rodina iRobotů rozrostla o model Ariel, který sloužil k průzkumu pobřeží a odhalování min. V roce 1998 společnost iRobot vyhrála kontrakt agentury DARPA na vývoj a výrobu taktických mobilních robotů s robotem PackBot. Právě tohoto robota nasadila americká vláda během záchranných prací po teroristických útocích na Světové obchodní centrum v roce 2001.\n\nV roce 2002 přišel na svět robotický vysavač Roomba; v témže roce PackBota zařadila do svého standardního vybavení americká armáda. O tři roky později iRobot doplnil rodinu domácích robotů o vytírač Scooba a dál pracoval na vývoji profesionálních robotů. V roce 2011 uvedl iRobot na trh novou generaci robotických vysavačů Roomba série 700. V roce 2013 byl představen robotický mop Braava.\n\n"}
{"id": "957383", "url": "https://cs.wikipedia.org/wiki?curid=957383", "title": "Vicente Lucas", "text": "Vicente Lucas\n\nVicente da Fonseca Lucas, někdy zvaný pouze Vicente (* 24. září 1935, Maputo) byl portugalský fotbalista narozený v Mosambiku. Hrával na pozici obránce.\n\nS portugalskou reprezentací získal bronzovou medaili na mistrovství světa roku 1966. Na tomto šampionátu byl federací FIFA zařazen i do all-stars týmu. Celkem za národní tým odehrál 20 utkání.\n\nS Os Belenenses získal v sezóně 1959/60 portugalský pohár.\n"}
{"id": "957387", "url": "https://cs.wikipedia.org/wiki?curid=957387", "title": "Kombatan", "text": "Kombatan\n\nKombatan je filipínské bojové umění. Hlavou a zakladatelem systému je Ernesto A. Presas. Tento styl je známý pro svou doble baston techniku (techniku dvou holi), ale také rozvíjí techniky solo baston a krátké i dlouhé čepelové zbraně, stejně jako boj beze zbraně a zápas.\nErnesto A. Presas Sr se narodil v přímořském městečku Hinigaran, Negros Occidental na 1945-05-20. Ve věku 8 let začal svůj trénink bojových umění pod jeho otcem, José Presas, známým Escrima bojovníkem své doby. Také jeho další výcvik v bojových uměních je eklektický, studoval judo, džiu-džitsu, karate, a různé formy filipínských a japonských zbraní. V současné době je Lakan Sampu (10. Dan) v Arnis a Mano Mano (boj beze zbraně) a je držitelem Lakan Walo (8. Dan) ve filipínských zbraních.\nBratři Remy a Ernesto Presas pozorovali, jak klasické umění jejich země ztrácejí svou přitažlivost, a proto pomalu umírají. Oba se snažili modernizovat filipínské umění do efektivního bojového systému, jenž by opět zaujal studenty bojových umění žijící v moderní společnosti. Jejich sen znovu představit staré umění vedl k vývoji Modern Arnis. Ernesto Presas později přejmenoval svou verzi na Kombatan (původně Phillippino Combative Arts).\nV roce 1970 začal učit filipínské bojové umění na Filipínské univerzitě a Lyceum na Filipínách. Později se výuka rozšířila do jiných tříd na University of Santo Tomas, Ústřední vysoké škole na Filipínách, Far Eastern Vojenske akademii, Philippine National Police Academy a na Filipínské škole pro důstojníky letectva.\nTaké v roce 1970 byl pozván do Japonska na EXPO '70 ' aby zde představil Arnis. Rychle získal respekt mnoha japonských mistrů, kteří nazvali jeho umění filipínské Kendo. Po návratu domů, s pomocí svého přítele Frederico Lazo, otevřel svůj první klub. Později založil Modern Arnis Association of International na Filipínách a ARJUKEN (což je zkratka pro Arnis, Jujutsu, Kendo) Karate Association pro formální šíření umění v Filipínách. V roce 1975 založil Mezinárodní federaci filipínských bojových umění (IPMAF) a začal šířit filipínská umění do okolního světa. V jeho době Arnis Presas Styl a techniky se staly široce přijímány v Evropě, Spojených státech, Kanadě, Mexiku, Austrálii, Novém Zélandu, Jižní Africe, Saúdské Arábii a Portoriku. Publikoval také řadu knih a videí a vystupoval na obálce časopisu Inside Kung Fu s názvem \"Ernesto Presas: Otec Mano Mano\".\nErnesto Presas cestoval po světě a šířil své umění. Mnozí navštívili Filipíny pro jeho lekce v Manile.\nVelmistrem a hlavou systému a IPMAF organizace se stal jeho syn Ernesto Presas Jr.\n\nErnesto Amador Presas (deceased), Fred Lazo (deceased), Ernesto Presas Jr., \nPepe Yap, Mike Bowers, Alex France, Lito Concepcion, Juerg Ziegler [1], John R. Malmo, Jon Rudy, Andy Elliott,\nShelley Millspaugh, Vincent Pernice, Wolfgang Schnur, Walter Hubmann, Edwin Lao, Thorbjørn “Toby” Hartelius,\nJohan Skålberg, Alex Ercia, Audy Ercia, Tomi Harell, Jose G. Paman, Randy Remolin, Jess Pablo, Carlos Pulanco,\nAndreas Boruta, Giovanni Zagari, Patrick Paulo a Marina Regnér.\n\n\nKombatan kombinuje několik tradičních filipínských stylů, které byly spojeny do jednoho umění:\n\nV České republice je Kombatan vyučován v Brně pod vedením certifikovaného instruktora I.P.M.A.F a I.C.F.S. Guro Daniela Kroupy (http://www.kombatan.cz/)\n"}
{"id": "957388", "url": "https://cs.wikipedia.org/wiki?curid=957388", "title": "Daniel Mesotitsch", "text": "Daniel Mesotitsch\n\nDaniel Mesotitsch (* 22. března 1976, Villach) je rakouský biatlonista. Na zimních olympijských hrách 2010 získal spolu se Simonem Ederem, Dominikem Landertingerem a Christophem Sumannem stříbrnou medaili ve štafetovém závodě. Daniel Mesotitsch je povoláním celník.\n\n\n\n\n"}
{"id": "957391", "url": "https://cs.wikipedia.org/wiki?curid=957391", "title": "Rituály v předškolní výchově", "text": "Rituály v předškolní výchově\n\nRituály v předškolní výchově jsou neustále se opakující způsoby chování založené na určitých, neměnných pravidlech, které se vyskytují u dětí v předškolním věku. Předškolním věkem se rozumí fáze dítěte od tří let věku do nástupu na základní školu, tedy šesti let věku a bývá nazýván bývá nazýváno \"„věkem mateřské školy.“\" Jedná se však o název pomocný, neboť plošně nepopisuje reálnou situaci. Mnoho dětí do školky nechodí a rodina i nadále v tomto období zůstává výchovnou, socializační a vzdělávací základnou.\n\nTřetí rok je obdobím vzdoru a je plné konfliktů. Rituály zde mohou být velkou pomocí. Uspořádaný průběh dne, který je sám o sobě již rituálem, napomáhá dítěti k získání schopnosti vnímat čas a rozlišovat jednotlivé části dne a lépe tak zvládat návaznost každodenních rituálů. Tato struktura dne je důležitá, ale bezpodmínečně musí obsahovat i dobu, kdy se dítě zaměstnává samo a v rámci toho si vytvořit vlastní rituály. Rituály také napomáhají k získání sebedůvěry, ke zjišťování povolených hranic a při řešení nových a neznámých situací.\n\nZ hlediska vzdělávání lze ritualizací školních aktivit ovlivnit jejich aktéry, může docházet k psychickým změnám a také dochází k sociálnímu působení na účastníky těchto rituálů.\n\nJak vyplývá z předchozí kapitoly, mají rituály u dětí předškolního věku více pozitiv než negativ. I když se jedná o periodicky se opakující činnost, dítěti může navodit příjemný pocit hry. \"„Rituální aspekt hry je třeba vnímat především jako založení rituálního pole, do jehož prostoru člověk vstupuje za účelem uskutečnění nějaké změny vázané k životně osudovým okamžikům.“\"\nNegativními mohou být rituály, které si dítě vytváří samo a přecházejí ve zlozvyky. Zde je nezbytný zásah rodičů. \n\nDalšími pozitivy rituálů prospěšnými pro děti je postupné odpoutávání od nejbližších osob, potkávání nových kontaktních osob, lepší zvládání strachu,přizpůsobování se skupině vrstevníků, zvládání oidipovské problematiky, v rozvoji pozitivního vnímání sexuální identity a rozvoji vnímání reality.\n\nNegativními mohou být rituály, které si dítě vytváří samo a přecházejí ve zlozvyky. Zde je nezbytný zásah rodičů. \n\nS rituály jsou spojena i určitá pravidla. Prvním pravidlem je nezasahování rodičů, pokud se u dítěte vyskytuje rituál spontánně a pomáhá mu tak řešit problémovou situaci. U dítěte se mohou objevit i rituály brzdící vývoj. V této situaci je vhodné s pomocí odborníka nahradit jinými, prospěšnými rituály. Jestliže rituály ztratí svůj obsah, měly by být nahrazeny nebo zcela vypuštěny. Rodiče by neměly dítěti rituál vnucovat, aby se neničila důvěra mezi dítětem rodiči a zbytečně nevytvářely obranné mechanismy. \n\nSnad nejtypičtějším takovým rituálem, zastoupeným nějakou formou skoro v každé rodině, je rituál večerní \"„ukládání dětí ke spánku“\". K tomuto rituálu se pojí i další, rovněž spojené s koncem dne jako mytí, rekapitulace prožitého dne a čtení před spaním. Se čtením souvisí i rituální vyprávění příběhu, které patří k vývojovému rituálu, protože se opakuje, dokud nesplní účel a není problém vyřešen. \n"}
{"id": "957394", "url": "https://cs.wikipedia.org/wiki?curid=957394", "title": "Milan Fridrich (novinář)", "text": "Milan Fridrich (novinář)\n\nMilan Fridrich (* 5. srpna 1970 Český Brod) je český novinář, zahraniční zpravodaj, mediální manažer a novinový, rozhlasový a televizní publicista. Vystudoval filosofii na Filosofické fakultě Univerzity Karlovy (1995) a management na Prague Businessinstitutu (2013). Kariéru začínal v Českém rozhlase jako zahraniční reportér, poté pracoval v \"Hospodářských novinách\" a následně v České televizi.\n\nV roce 1998 otevíral Milan Fridrich zpravodajský post Českého rozhlasu v Bruselu a stal se historicky prvním stálým reportérem rádia v Belgii při Evropském společenství a NATO. Během následujících let provázel české posluchače Radiožurnálu a dalších stanic Českého rozhlasu a čtenáře \"Týdne\", \"Eura\", \"Mezinárodní politiky\", \"Respektu\" a dalších odborných periodik evropskou integrací, vstupováním ČR nejprve do NATO a poté Evropské unie. V roce 2003 přešel v rámci bruselského angažmá z rozhlasu do vydavatelství Economia a stal se stálým zpravodajem \"Hospodářských novin\" a \"Ekonomu\".\n\nDo České televize nastoupil Milan Fridrich v roce 2005 po návratu z Bruselu. Spoluzakládal zpravodajský kanál ČT24 a byl jeho šéfeditorem. V roce 2007 se stal ředitel zpravodajství, aktuální publicistiky a sportu a řídil jak ČT24, tak ČT sport a veškerou produkci tohoto ředitelství pro ČT1 a ČT2. Během Fridrichovy éry prošla ČT24 razantní modernizací s důrazem na živé vysílání a mimořádné přenosy, které se staly populárními a vedly k tomu, že se zpravodajská ČT24 stala jednou z nejsledovanějších stanic podobného typu v Evropě. V roce 2009 se o něm mluvilo jako o potenciálním kandidátovi na generálního ředitele ČT, když Jiří Janeček ztratil politickou podporu a byl kritizován za řízení ČT médii a odbornými svazy. Fridrich ale nakonec nekandidoval a Janeček ve volbě post obhájil. V roce 2010 byl Milan Fridrich po sporu s Janečkem pověřen vybudováním nového útvaru nových médií, tedy dostat Českou televizi na nové platformy – internet, do mobilů atd. Během jednoho roku se pak stala nová média ČT viditelnou součástí českého internetu a v mobilních aplikacích co do počtu uživatelů českou jedničkou. V současnosti má některou z aplikací ČT24, ČT sport nebo iVysílání přes 1 milion uživatelů. V roce 2011 byl po nástupu Petra Dvořáka do čela ČT jmenován Milan Fridrich ředitelem programu, a tak přímo řídí ČT1, ČT2 a podléhají mu i výkonní šéfové kanálů ČT sport, a ČT art. Program ČT od té doby konstantně posiluje ve sledovanosti a inovativnosti. V roce 2012 se ČT stala poprvé v historii měření sledovanosti peoplemetry market leaderem v celoročním podílu (\"share\") na sledovanosti televize.\n\nV roce 2005 stál Milan Fridrich u rozjezdu Aktuálně.cz, prvního samostatného internetového zpravodajského serveru v ČR jako jeho deníkový blogger (2005–2006). Napsal dvě knihy cestopisů \"Mazlení s vepři\" a \"Valčík s babiznou\". S ČT natočil cca 70 cestopisů \"Postřehy odjinud\" – z Belgie, Nizozemska, Itálie, Lucemburska a Turecka. \n\n\n"}
{"id": "957397", "url": "https://cs.wikipedia.org/wiki?curid=957397", "title": "Podvádění ve škole", "text": "Podvádění ve škole\n\nPodvádění ve škole je jakákoliv činnost, která porušuje stanovená pravidla zkoušky nebo dokončení úkolu, jakékoliv chování, které nespravedlivě zvýhodňuje jednoho studenta před ostatními při zkoušce nebo při plnění úkolu, nebo jakékoliv chování, které snižuje spolehlivost a přesnost závěrů, které vyplývají z výkonů žáka při zkoušce nebo plnění úkolu.\n\nV českém školním prostředí je podvádění ztotožňované hlavně s opisováním a napovídáním žáků.\n\nRozlišuje podvádění na tradiční a elektronické podvádění a v každé oblasti uvádí konkrétní postupy.\n\nVýzkumný tým Jensena shrnul různé motivy pro podvádění ve škole a nabídli jejich klasifikaci.\n\nPříklad ilustrující rozdílnost názorů, na to, co je a není podvádění ve škole a jak závažné toto chování je podle stupnice 1 (nic vážného) až 5 (velmi vážné).\n\nMnoho studentů a žáků podvádí, někteří pro vlastní prospěch a někteří pro prospěch toho druhého (třeba, že mu radí při testech). Většina studentů/žáků, kteří nepodvádějí podvody ostatních tolerují, ale občas se najdou i zrádci, kteří to vyzradí . Tito žáci nebývají v kolektivu oblíbení.\n\nNe každému v kolektivu je přisuzované stejné právo na opisování. Očekávání, že se žák bude řídit zákazem podvádění se liší podle sociálně přisuzované žákovské role. Tento názor zastává Fonseca a dané výsledky vyšly z jeho výzkumu.\n\n\nTahák\n"}
{"id": "957401", "url": "https://cs.wikipedia.org/wiki?curid=957401", "title": "Modřín v Josefově Dole", "text": "Modřín v Josefově Dole\n\nModřín v Josefově Dole je památný modřín opadavý, který roste v zaniklé osadě Josefův Důl u Zvonkové. Obvodem kmene (528 cm) jde o nejmohutnější památný modřín jižních Čech a druhý nejmohutnější v Česku (po Modřínu u Petrovic). Nachází se na okraji lesního porostu 16 b, v Medvědím lese, severně od Medvědího potoka.\n\n"}
{"id": "957402", "url": "https://cs.wikipedia.org/wiki?curid=957402", "title": "Mobilní síť", "text": "Mobilní síť\n\nMobilní síť je telefonní síť, jejíž uživatel není vázán na místa, kde je k dispozici telefonní přípojka. Telefonní přístroj komunikuje se sítí pomocí rádiových vln.\n\nMobilní telefonní sítě lze rozdělit na:\n\n\nProtože naprostá většina mobilních telefonů používá buňkovou technologii, jako GSM, CDMA nebo starší NMT (v USA AMPS), jsou v mnoha zemích a jazycích slova \"mobilní telefon\" ( ) a \"buňkový telefon\" ( ) prakticky synonymy. To platí i o češtině, kde se pojem \"buňkový telefon\" prakticky nepoužívá, a pro přenosné telefony používající jinou než buňkovou technologii se používají názvy satelitní telefon a bezšňůrový telefon.\n\n"}
{"id": "957405", "url": "https://cs.wikipedia.org/wiki?curid=957405", "title": "Silnice II/342", "text": "Silnice II/342\n\nSilnice II/342 je asi 12 kilometrů dlouhou silnicí druhé třídy v Pardubickém kraji spojující obec Valy s městem Heřmanův Městec.\n\nHlavním je pro silnici II/342 směr severojižní. Začátek silnice se nachází v centru obce Valy na křižovatce se silnicí I/2 a silnicí třetí třídy přicházející z obce Mělice. Na jižním okraji Valů kříží železniční trať Přelouč - Prachovice. Po průchodu lesem následuje ves Veselí, kde se zprava připojuje silnice III/34216 z Přelouče, která v této části slouží jako alternativní směr. Dále silnice II/342 obchází z východu obec Choltice a křižuje její spojnice s Pardubicemi a Chrudimí. Vede dále přibližně jižním směrem přes obce Svinčany, Nákle a Dolní Raškovice a na západním okraji Heřmanova Městce končí na křižovatce se silnicí I/17.\n\nSilnice II/342 tvoří jednu z významnějších spojek mezi souběžně vedoucími silnicemi I/2 a I/17. Nemá významnější tranzitní charakter, kdy se zejména u severního zakončení nenachází vhodná navazující komunikace. Více slouží ke spojení Přelouče s oblastí Heřmanova Městce a přilehlých Železných hor a k lokální dopravě.\n"}
{"id": "957407", "url": "https://cs.wikipedia.org/wiki?curid=957407", "title": "Jednání učitele", "text": "Jednání učitele\n\nJednání učitele je záměrné a motivované chování člověka, který vykonává učitelskou profesi. Je řízeno a usměrňováno předem definovaným cílem, který je splněn po dosažení změn u vzdělávaných jedinců. Učitel tyto změny podněcuje a řídí profesionálním a adekvátně k situaci zvoleným jednáním. Takové jednání zahrnuje činnosti, jejichž smyslem je působit na chování, přesvědčení a cítění žáků a předávání jim znalostí, dovedností a návyků tvořených kulturou předchozích generací.\n\nProtože má učitel na své žáky obrovský vliv, je velice důležité, aby bylo jeho jednání vždy na profesionální úrovni. Proto je pro vykonávání učitelského povolání povinné vysokoškolské vzdělání s praxí. Z důvodu velmi rychlého vývoje je nutné znalosti v oboru pedagogiky i ve vyučovaném oboru neustále aktualizovat a rozvíjet. Aktuálně jsou jednou z nejdůležitějších oblastí informační technologie. Kromě patřičného vzdělání je nezbytné, aby byl učitel vybaven osobnostními a profesními kompetencemi, které učitelské povolání vyžaduje. Mezi základní kompetence patří zodpovědnost, trpělivost, tvořivost, schopnost předávat informace, řídit a řešit problémy, sebereflexe apod.\n\nStěžejním bodem v práci učitele je jednání s žáky. Je velice důležité jakou podobu má jejich vzájemný vztah, jak učitel s žáky jedná. Protože je učitel autorita, ve svém jednání je žákům vždy nadřazený. Tato nadřazenost by však měla být přiměřená a to tak, aby byly pro žáky vytvořeny ideální podmínky k efektivní výuce a vzdělávání. V rámci jednání učitele s žáky je nezbytné zvolit vhodný způsob komunikace, od kterého se odvíjí vzájemný vztah i situace ve vyučování. Komunikace učitele a žáků v rámci vyučování je nazývána výukovým dialogem, který je charakteristický jednak monologem učitele, jeho kontrolními otázkami a také žákovskými otázkami a odpověďmi. Učitel s žáky jedná samozřejmě i mimo vyučování. Jejich vzájemný vztah zůstává nezměněný, liší se však obsah komunikace. Ta se zpravidla týká nejrůznějších organizačních pokynů, sjednávání kázně o přestávce či řešení konfliktů. \nJednání učitele musí mít za každých okolností pozitivní vliv na žáky. \n\nUčitel pro žáky představuje průvodce, rádce a pomocníka v oblasti vzdělání, kterého žáci dosahují prostřednictvím vyučování, které je uskutečňováno na základě jednání učitele. Až na zvláštní případy učitel s žáky nejedná individuálně, jeho práce spočívá ve skupinové výuce. Svým jednáním řídí vyučovací hodinu, v jejímž rámci žákům předává obsah kurikula. Samotné předávání informací je rozšířeno o formování osobnosti žáků, předávání morálních zásad atd. K efektivnímu vzdělávání by měl učitel žáky svým jednáním maximálně motivovat, aktivně je zapojovat do výuky a poskytovat jim dostatečný prostor pro osobní rozvoj a získání zdravé sebedůvěry. Charakteristickým rysem vyučování by mělo být střídání monologických výstupů učitele s dialogickou komunikací se žáky.\n\nJednání učitele s rodiči žáků se týká především prospěchu a kázně. Tato komunikace je individuální a velice závislá na rodičích žáka, jejich aktivitě, zájmu a postoji ke škole. Bezproblémová a aktivní spolupráce učitele s rodiči je žákům prospěšná. Znalost rodinné situace učiteli umožňuje s žáky jednat efektivněji. Učitel s rodiči jedná osobně, zpravidla na území školy, nebo prostřednictvím některých médií. K osobnímu jednání dochází na třídních schůzkách, v rámci hovorových hodin nebo individuálně sjednaných schůzek. Neosobní kontakt učitele s rodiči se odehrává zpravidla prostřednictvím mailové případně telefonické komunikace. Ať už má jednání učitele s rodiči kladný či záporný důvod, řešení by vždy mělo vést ku prospěchu žáka. V momentě konfliktu by se učitelovo jednání nikdy nemělo měnit a lišit se od jednání s ostatními žáky.\n"}
{"id": "957409", "url": "https://cs.wikipedia.org/wiki?curid=957409", "title": "Kaple Nejsvětější Trojice (Svor)", "text": "Kaple Nejsvětější Trojice (Svor)\n\nKaple Nejsvětější Trojice je v obci Svor nedaleko Nového Boru v okrese Česká Lípa. Kaple z roku 1788 je chráněna jako kulturní památka České republiky.\n\nPůvodně srubová kaple z roku 1745 byla v roce 1788 přestavěna jako zděná stavba v pozdně barokním slohu s věžičkou a mansardovou střechou.\n\nKaple je v evidenci Římskokatolické farnosti v Cvikově. Bohoslužby jsou slouženy zpravidla dvakrát za měsíc. V řadě turistických průvodců je kaple uváděna jako kostel.\n\n"}
{"id": "957416", "url": "https://cs.wikipedia.org/wiki?curid=957416", "title": "Orkán Xaver", "text": "Orkán Xaver\n\nOrkán Xaver (též Cyklón Bodil ve Spojeném království nebo Mikulášská bouře v Nizozemsku) byl orkán, který v období od 4. do 6. prosince 2013 postupně zasáhl Skotsko, Severní moře, Skandinávii a východní Evropu. Živel způsobil výpadky v dopravě, lokální záplavy a vzedmutí mořské hladiny, které bylo na západním pobřeží Velké Británie nejvyšší od roku 1953. Protipovodňové bariéry na Temži a nizozemská bariéra Oosterscheldekering byly uzavřeny. Hamburský přístav byl zaplaven. V Česku zlomil tzv. Cikánský smrk u Mezní Louky v NP České Švýcarsko.\n"}
{"id": "957417", "url": "https://cs.wikipedia.org/wiki?curid=957417", "title": "Auxetický materiál", "text": "Auxetický materiál\n\nAuxetický materiál je materiál, jež má záporné Poissonovo číslo. Pokud se tedy tento materiál natáhne v jednom směru, roztáhne se i ve směru kolmém. Pojem \"auxetický\" vychází z řeckého \"αυξητόζ\", což znamená \"zvětšitelný\". Uvedené označení bylo poprvé uvedeno v roce 1991 v článku profesora Kena Evanse a spoluautorů v časopise Nature.\n\nZáporné Poissonovo číslo obvykle souvisí s natáčením vnitřní struktury materiálu. Často je proto možné pozorovat auxetické chování u materiálů sestávajících z tuhých struktur propojených poddajnými prvky. Auxetické materiály bývají často porézní či mají buněčnou strukturou. Jako auxetické se také chovají výrazně anizotropní materiály bez speciální vnitřní struktury při zatížení v určitém směru. Záporné Poissonovo číslo může rovněž souviset s fázovou transformací materiálu.\n\n\n\n"}
{"id": "957419", "url": "https://cs.wikipedia.org/wiki?curid=957419", "title": "Alberto Tarantini", "text": "Alberto Tarantini\n\nAlberto César Tarantini (* 3. prosinec 1955, Ezeiza, Buenos Aires, Argentina) je bývalý argentinský fotbalista. Hrával na pozici obránce.\n\nV dresu argentinské reprezentace vyhrál mistrovství světa roku 1978. Na tomto šampionátu byl federací FIFA zařazen i do all-stars týmu. Hrál i na mistrovství světa ve Španělsku roku 1982. Celkem za národní tým odehrál 61 utkání a vstřelil jeden gól.\n\nS Boca Juniors vyhrál roku 1977 Pohár osvoboditelů (Copa Libertadores).\n\n"}
{"id": "957420", "url": "https://cs.wikipedia.org/wiki?curid=957420", "title": "Roomba", "text": "Roomba\n\nRoomba je robotický vysavač od společnosti iRobot. Jedná se o plně automatizovaného robota, který zvládne uklidit všechny typy podlahových povrchů, jako je koberec, linoleum, dlažba, plovoucí podlaha či laminát. Roomba prošla několika inovacemi, postupně byly na trh uváděny modelové řady iRobot Roomba série 300, 400, 500, 600, 700, 800, 900, série I, série E a nově v roce 2019 i série S. Konkrétní modely se pak značí dalšími čísly, např. Roomba 616, Roomba 782, Roomba 980, apod. Robotické vysavače společnosti iRobot jsou vybaveny inteligentním systémem iAdapt, jenž pomocí desítek senzorů zajišťuje orientaci robota v místnosti. Série 900 používá iAdapt 2.0 s kamerovým systémem.\n\nRobotické vysavače iRobot v sérii 600 disponují filtračním systémem AeroVac (mikrofiltr) a dvojicí rotačních kartáčů (gumový a štětinový).\n\nRobotické vysavače iRobot v sérii 700 disponují filtračním systémem AeroVac 2 s efektivitou na úrovni HEPA (dvojice menších filtrů) a dvojicí rotačních kartáčů (gumový a štětinový), které jsou stejné, jako u série 600.\n\nRobotické vysavače iRobot v sérii 800 disponují čisticím systémem AeroForce s filtrací na úrovni HEPA (jeden velký filtr) a dvojicí rotačních gumových kartáčů.\n\nRobotické vysavače iRobot v sérii 900 disponují čisticím systémem AeroForce s filtací na úrovni HEPA (stejným jako u série 800) a dvojicí rotačních gumových kartáčů (stejných jako u série 800). Vylepšena je navigace, která využívá kamerový systém (iAdapt 2.0), robot ale stále letmě naráží do překážek.\n\n"}
{"id": "957421", "url": "https://cs.wikipedia.org/wiki?curid=957421", "title": "Římskokatolická farnost Jaroslavice", "text": "Římskokatolická farnost Jaroslavice\n\nŘímskokatolická farnost Jaroslavice je územní společenství římských katolíků s farním kostelem svatého Jiljí v děkanátu Znojmo.\n\nKostel sv. Jiljí byl stavěn v letech 1788–1792. Daleko delší historii má zdejší fara. Prameny se o ní zmiňují již v roce 1325.Od poloviny 16. století byla fara luteránská, od roku 1609 katolická. \n\nV letech 1966-1979 zde byl farářem R.D. Vladimír Stejskal. Od 1. srpna 2009 do června 2015 byl administrátorem excurrendo R. D. Jindřich Čoupek, který je zároveň moderátorem farního tým FATYM Přímětice-Bítov. K 1. červenci 2015 byl administrátorem excurrendo ustanoven R. D. Mgr. Pavel Sobotka.\n\nFATYM Přímětice-Bítov je společenství katolických kněží, jáhnů a jejich dalších spolupracovníků. Působí v brněnské diecézi od roku 1996. Jedná se o společnou správu několika kněží nad větším množstvím farností za spolupráce laiků. Mimo to, že se FATYM stará o svěřené farnosti, snaží se jeho členové podle svých sil vypomáhat v různých oblastech pastorace v naší zemi.\n\nDnem vzájemných modliteb farností za bohoslovce a bohoslovců za farnosti brněnské diecéze je 17. prosinec. Adorační den připadá na 17. března. Farnost se v roce 2013 zapojila do projektu Noc kostelů.\n\nVe farnosti se pravidelně koná tříkrálová sbírka, v roce 2016 se při ní vybralo 21 278 korun.\n\nFATYM vydává čtyřikrát do roka společný farní zpravodaj (velikonoční, prázdninový, dušičkový a vánoční) pro farnosti Vranov nad Dyjí, Přímětice, Bítov, Olbramkostel, Starý Petřín, Štítary na Moravě, Chvalatice, Stálky, Lančov, Horní Břečkov, Prosiměřice, Vratěnín, Citonice, Šafov, Korolupy, Těšetice, Lubnice, Lukov, Práče a Vratěnín.\n"}
{"id": "957428", "url": "https://cs.wikipedia.org/wiki?curid=957428", "title": "Jezulátko (oratorium)", "text": "Jezulátko (oratorium)\n\nJezulátko je název vánočního scénického oratoria, jehož autorem je český hudební skladatel Pavel Helebrand. \n\nOratorium psal v letech 2008–2013. Děj zachycuje události spojené s narozením Ježíše Krista. Libreto čerpá inspiraci z moravských lidových vánočních her a z Lukášova evangelia, hudba rozvíjí motivy moravských koled, z nichž některé jsou organicky vřazeny do děje. V širším kontextu autorovy tvorby má Jezulátko spojitost s velikonočním oratoriem \"Evangelium podle houslí\". Jezulátko vypráví o narození Ježíše Krista, Evangelium o jeho životě smrti a vzkříšení. Obě díla jsou polysouborová, hudebně jsou propojena motivicky, jejich libreta jsou ve veršovaném lidovém jazyce a jejich blízkost je patrná i ze scénického provedení – účinkují děti, studenti, dospělí i senioři, profesionálové i amatéři, účastní se živá zvířata a obecenstvo se zapojuje zpěvem.\n\n15. prosince 2013 bylo dílo poprvé uvedeno ve své celistvé podobě, a to v nastudování Národního divadla moravskoslezského v Ostravě.\n"}
{"id": "957431", "url": "https://cs.wikipedia.org/wiki?curid=957431", "title": "Sean Maher", "text": "Sean Maher\n\nSean Maher (* 16. dubna 1975 Pleasantville, New York) je americký herec.\n\nRoku 1999 hrál hlavní roli v seriálu \"\", působil též v seriálech \"Správná pětka\" a \"The $treet\". V letech 2002–2003 ztvárnil postavu Simona Tama ve sci-fi seriálu \"Firefly\", přičemž tuto roli si v roce 2005 zopakoval i ve filmu \"Serenity\". Po roce 2000 rovněž hostoval např. v seriálech \"Kriminálka Miami\", \"Posel ztracených duší\", \"V těle boubelky\", \"Mentalista\", \"Lidský terč\", \"Skladiště 13\" či \"Arrow\". Hrál také ve filmech \"Svatební války\" a \"Mnoho povyku pro nic\" a v seriálech \"The Playboy Club\" a \"Make It or Break It\".\n\nDíky homosexuální postavě, kterou hrál v seriálu \"The Playboy Club\", v roce 2011 veřejně uvedl, že je gay. Svého dlouholetého přítele Paula si vzal v roce 2016, již v roce 2011 však měli adoptované dvě děti, dceru Sophii Rose (* 2007) a syna Liama Xaviera (* 2010).\n\n"}
{"id": "957433", "url": "https://cs.wikipedia.org/wiki?curid=957433", "title": "Echinospartum", "text": "Echinospartum\n\nEchinospartum (\"Echinospartum\") je rod rostlin z čeledi bobovité. Jsou to nevysoké trnité keře se žlutými motýlovitými květy, rostoucí ve 3 až 4 druzích výhradně v jihozápadní Evropě.\n\nZástupci rodu echinospartum jsou nevysoké, bohatě větvené, opadavé keře dorůstající výšky do 2 metrů. Větévky jsou vstřícné a někdy zakončené trnem. Listy jsou trojčetné a obvykle vstřícné, přisedlé nebo krátce řapíkaté, složené z čárkovitých lístků. Palisty jsou vytrvalé. Květy jsou žluté, uspořádané ve vrcholových hustých klasech nebo svazečcích. Kalich je zvonkovitý, nafouklý a dvoupyský, s horním pyskem krátkým a hluboce dvoulaločným a spodním pyskem delším, zahnutým, zakončeným 3 laloky. Koruna je o něco delší než kalich. Tyčinky jsou jednobratré. Plody jsou podlouhle vejcovité, chlupaté, poněkud vyčnívající z kalicha, pukající 2 chlopněmi. Obsahují 1 až 3 semena.\n\nRod echinospartum zahrnuje 3 nebo 4 druhy. Je to jeden z mála endemických evropských rodů. Je rozšířen v jihozápadní Evropě ve Španělsku, Portugalsku a Francii.\n\nZástupci tohoto rodu rostou zejména na exponovaných skalách a horských svazích. Některé druhy jsou vápnomilné (\"E. boissieri\", \"E. horridum\"), jiné preferují křemičité půdy (\"E. lusitanicum\").\n\nRod \"Echinospartum\" byl v minulosti řazen jako podrod do rodu kručinka (\"Genista\"). V minulosti byly rozlišovány i další druhy, jmenovitě \"E. barnadesii\" (dnes \"E. lusitanicum\"), status jiných je dosud nedořešen (\"E. ibericum\", syn. \"E. algibicum\").\n"}
{"id": "957434", "url": "https://cs.wikipedia.org/wiki?curid=957434", "title": "Ihi", "text": "Ihi\n\nIhi, či též Ihej byl bůh staroegyptský bůh hry na sistrum. Jeho jméno může znamenat \"hráč na sistrum\" nebo \"tele\", což je odkaz na jeho matku - bohyni lásky, krásy a radosti Hathor, která byla často zobrazována v podobě krávy. Za jeho otce je považován Hor. Byl stejně jako jeho rodiče uctíván v Dendeře.\n"}
{"id": "957435", "url": "https://cs.wikipedia.org/wiki?curid=957435", "title": "Zbaraž", "text": "Zbaraž\n\nZbaraž (ukrajinsky i rusky '; polsky ') je město v Ternopilské oblasti na Ukrajině. Leží severovýchodně od Ternopilu na železniční trati z Ternopilu do Šepetivky a v roce 2013 v něm žilo čtrnáct tisíc obyvatel.\n\nV letech 1340–1569 patřil Zbaraž k Haličsko-volyňskému knížectví, Litevskému velkoknížectví, polskému království, pak byl v letech 1569–1772 součástí Volynského vojvodství v Republice obou národů. V roce 1649 zde došlo k obléhání Zbaraže Kozáky Bohdana Chmelnického, které umělecky zpracoval Henryk Sienkiewicz ve svém díle Ohněm a mečem. V letech 1772–1914 patřil k Haliči v habsburské monarchii.\n\nZbaraž byl pak krátce od listopadu 1918 do léta 1919 součástí nezávislé Západoukrajinské republiky před tím, než toto území obsadilo v roce 1920 Polsko.\nMezi první a druhou světovou válkou byl v letech 1920–1939 součástí druhé Polské republiky. Pak v letech 1939–1941 patřil k Ukrajinské sovětské socialistické republice, v letech 1941–1944 k německému Generálnímu gouvernementu a v letech 1944–1992 opět k ukrajinské SSR. Od roku 1992 je součástí samostatné Ukrajiny.\n\n"}
{"id": "957436", "url": "https://cs.wikipedia.org/wiki?curid=957436", "title": "Cvičná hlubinná puma", "text": "Cvičná hlubinná puma\n\nCvičná hlubinná puma (anglicky Practice depth charge, zkratkou PDC) je protiponorková zbraň, tedy zbraň k boji proti ponorkám. Slouží také k výcviku. Cvičné hlubinné pumy mohou nést jak hladinová plavidla, tak letadla. Na rozdíl od klasické hlubinné pumy neslouží ke zničení ponorky, ale k její detekci, v případě výcviku i k signalizaci. Rozměry některých PDC mohou být i srovnatelné např. s velikostí ručního granátu.\n\nPoužití je podobné jako u klasické konvenční hlubinné pumy. Když ale cvičná hlubinná puma vybuchne pod hladinou moře, její explosivní náplň vydá zvukové vlny, jež se šíří vodou a mohou se odrazit od trupu ponorky. Tento zvuk může být zachycen speciálními citlivými mikrofony zvanými sonobóje, které jsou také shozeny do vody. Zařízení na palubě lodi či letadla pak dokáže podle odražených vln určit polohu ponorky.\n\nCvičné hlubinné pumy využívalo hojně mimo ruského námořnictva a US Navy také např. Kanadské královské námořnictvo, jehož hlavním úkolem během studené války byl protiponorkový boj (tzv. ASW - Anti-Submarine Warfare) proti zemím Varšavské smlouvy. Ve výbavě měly tyto pumy mj. letadla Grumman S-2 Tracker. \n\nBěhem tzv. Karibské krize v průběhu námořní blokády Kuby při pronásledování sovětské ponorky B-59 byly americkým námořním svazem čítajícím 11 torpédoborců a letadlovou loď USS \"Randolph\" shazovány cvičné hlubinné pumy za účelem přinutit ji k vynoření. To se Američanům nakonec podařilo, ačkoli při akci málem došlo k použití jaderné zbraně sovětskou ponorkou.\n\nCvičnou hlubinnou pumou ruské provenience je typ UPLAB-50.\n\n"}
{"id": "957442", "url": "https://cs.wikipedia.org/wiki?curid=957442", "title": "Gender ve výchově a vzdělávání", "text": "Gender ve výchově a vzdělávání\n\nGender ve výchově a vzdělávání - neexistuje jednotná definice na to, co je gender ve výchově a vzdělávání, a tak pro jeho ujasnění je nutné nejprve zodpovědět, co je samotný pojem gender. Gender se dá shrnout jako rozdíly ve vlastnostech a chování obou pohlaví, které jsou sociálně a kulturně podmíněny. Tyto rozdíly se projevují v různých dobách, v různých společnostech a různých sociálních skupinách - je tedy dočasným stupněm vývoje sociálních vztahů mezi muži a ženami. Rozdíly ve vlastnostech a chování obou pohlaví se utváří již v průběhu socializace, kdy se vytváří vlastní identita jedince. Rozdílné hodnocení genderově typických projevů se děti učí nejprve v rodině, kde má příležitost napodobovat reprezentanty obou genderových rolí a současně je vzhledem ke svému pohlaví určitým způsobem vychováváno. Děti tak brzy zjišťují, co je od nich očekáváno (za jaké očekávání budou odměněny a za jaké naopak zesměšněny či kritizovány). Genderové zatížení se však projevuje i ve vzdělávacích institucích, kdy rozdílný přístup k dívkám a chlapcům můžeme zaznamenat jednak u samotné autority učitele, ale i například ve vybavení vzdělávacích zařízení. \n\n\nRodina má významný podíl na socializaci dítěte a utváření jeho identity. Rozdílný přístup k chlapcům a dívkám bývá zaznamenán již po jejich narození, např. u miminek jsou jednotlivá pohlaví rozlišena jednotlivými barvami dupaček - typická barva pro holčičky je růžová, pro chlapce pak modrá. Rozdíly jsou spatřovány také v komunikaci a celkovém přístupu rodičů k dětem.\n\nRuth Hartleyová označuje čtyři procesy socializace, které jsou důležité pro vývoj utváření genderových rolí:\n\nV dětství jsou dívky a chlapci také velmi ovlivňovány pohádkami, ve kterých se rovněž vyskytují genderové stereotypy.\n\nAčkoliv se někdy zdá, že jsou instituce zaměřující se na vzdělávání vůči genderu neutrální i zde se vyskytuje určité genderové zatížení:\n\nOdkaz na genderové stereotypy je i patrný v šetřeních Českého statistického úřadu. \n\nV českém prostředí realizovala výzkum genderových vztahů ve škole Lucie Jarkovská, která ve své knize Gender před tabulí ukazuje, že třída se neskládá jen z tichých a pracovitých dívek a zlobivých kluků, ale že gender je mnohem fluidnější kategorie.\n\nIrena Smetáčková provedla empirické šetření, ve kterém se snažila zjistit, jaké jsou představy dívek a chlapců o jejich budoucnosti. Ve svém šetření použila vzorek 98 žáků z pěti různých škol ve věku 13 až 15 let. Žáci měli za úkol popsat svůj den, až jim bude 30 let.\n\n"}
{"id": "957447", "url": "https://cs.wikipedia.org/wiki?curid=957447", "title": "Gumička", "text": "Gumička\n\nGumička je krátký kus gumy ve tvaru kroužku. Gumičky jsou obvykle používány k držení více objektů.\n\nByla patentována 17. března 1845 v Anglii Stephenem Perrym.\n\nStroj nejdříve začíná tvořit gumu v dlouhé trubici a řeže ji do šířky na tenké kroužky. Zatímco ostatní výrobky mohou být vyrobeny z gumy, gumičky jsou vyrobeny převážně z přírodního kaučuku, protože má vyšší roztažnost.\n\nModerní gumička se liší od svého předchůdce z doby Stephena Perryho v tom, že pryž je vulkanizovaná, což má výhodu v tom, že je kaučuk odolnější, pružný a gumička je stále praktická. Gumové pásy mohou být také vyráběny i z nepoužívané duše pneumatik pro jízdní kola. Gumičky získané tímto způsobem jsou velmi elastické a dají se používat i několik let.\n\n\n"}
{"id": "957448", "url": "https://cs.wikipedia.org/wiki?curid=957448", "title": "Petri Skriko", "text": "Petri Skriko\n\nPetri Skriko (* 13. března 1962, Lappeenranta) je bývalý finský hokejista.\n\nZačínal v klubu SaiPa, kde bylo na jeho počest číslo 9 vyřazeno ze seznamu čísel, které mohou hráči nosit na dresech. V roce 1981 získal Trofej Jarmo Wasamana pro nejlepšího nováčka finské ligy. Na mistrovství světa juniorů v ledním hokeji 1982 zaznamenal 8 branek a 7 asistencí a byl zvolen do all-stars týmu. Reprezentoval Finsko na třech mistrovstvích světa (1983, 1985 a 1987), na Olympijských hrách 1984 a 1992 a na Kanadském poháru 1987 a 1991. Od roku 1984 hrál National Hockey League za Vancouver Canucks (byl vůbec prvním finským hráčem v tomto klubu). V sezóně 1985/86 se stal se 78 body nejaktivnějším hráčem Vancouveru. V NHL, kde skončil v roce 1993, celkově odehrál 541 zápasů, v nichž dosáhl 183 branek a 222 asistencí. Poté hrál v Dánsku, kde se s klubem Herning IK stal čtyřikrát mistrem a dvakrát byl vyhlášen nejlepším hráčem roku. Po skončení aktivní kariéry se stal trenérem a přivedl Herning ještě k jednomu titulu v roce 2001.\n\n"}
{"id": "957452", "url": "https://cs.wikipedia.org/wiki?curid=957452", "title": "Student střední školy", "text": "Student střední školy\n\nŽákem střední školy neboli středoškolákem se stává mladý člověk, který po ukončení základní školní docházky nastoupí na střední školu s maturitou. Populace českých středoškoláků se pohybuje ve věkovém rozmezí přibližně 15-18 let.\n\nVěková skupina, do které se zařazují žáci středních škol, se nazývá pozdní adolescence. V této době se objevují dva důležité sociální mezníky – ukončení povinné školní docházky a volba dalšího profesního směřování.\n\nČlenění středního vzdělávání podle úrovně všeobecného a odborného vzdělávání:\n\nStřední vzdělávání se uskutečňuje ve třech rozdílných (oddělených) druzích škol:\n\nŠkolní rok 2007/2008: 1 447 středních škol, 569 267 studentů SŠ.\n"}
{"id": "957454", "url": "https://cs.wikipedia.org/wiki?curid=957454", "title": "Náchodská vrchovina", "text": "Náchodská vrchovina\n\nNáchodská vrchovina je geomorfologický podcelek Podorlické pahorkatiny, kterou tvoří společně se Žamberskou pahorkatinou a Moravskotřebovskou pahorkatinou. Nejvyšší vrchol Podorlické pahorkatiny je Špičák, který se nachází právě v Náchodské vrchovině.\n\nNáchodská vrchovina ze skládá z těchto okrsků:\n\nUvedené okrsky se od sebe svým charakterem liší a některé se dále člení na podokrsky. Hronovská kotlina, Ohnišovská pahorkatina a Sedloňovská vrchovina částečně zasahují na území Polska.\n\nNa severu jsou základní stavební jednotkou metamorfované horniny, souhrnně nazývané novoměstské fylity, vystupující např. v údolí Metuje mezi Náchodem a Novým Městem nad Metují, na Dobrošově a jinde. Z vyvřelin se nejvíce uplatňují gabrodiorit (Špičák 835 m n. m.), granodiorit (novohradský a olešnický masiv) a žulový porfyr jižně od Bělovsi. Permské červenohnědé sedimenty tvoří část Červenokostelecká pahorkatiny. V jižněji položeném území mají hlavní zastoupení svrchnokřídové slínovce.\n\n"}
{"id": "957459", "url": "https://cs.wikipedia.org/wiki?curid=957459", "title": "Neuropatologie", "text": "Neuropatologie\n\nNeuropatologie je klinický a vědecký obor (neurověda), který studuje onemocnění nervového systému, a to zejména na úrovni tkání, obvykle formou malých biopsií nebo pitvy celého mozku. Neuropatologie je specializací anatomické patologie, neurologie a neurochirurgie, úzce souvisí s histologií.\n\nPráce neuropatologů sestává především z provádění biopsie tkáně z mozku a prodloužené míchy. Pokud jde o pitvy, je úkolem diagnostikovat post mortem různé formy demence a další stavy, které mají vliv na centrální nervovou soustavu.\n\nZ mnoha neuropatologií jsou nejvíce zkoumanými Alzheimerova choroba, Parkinsonova nemoc a Creutzfeldt-Jakobova nemoc.\n\n"}
{"id": "957460", "url": "https://cs.wikipedia.org/wiki?curid=957460", "title": "Matoušův jilm", "text": "Matoušův jilm\n\nMatoušův jilm je památný strom v obci Kounov, zhruba 13 km na severozápad od okresního města Rakovníka. Jilm vaz (\"Ulmus laevis\") roste při jihozápadním okraji vesnice, na nádvoří sokolovny, zhruba 430 metrů jihovýchodně od železniční zastávky. Strom se nalézá několik desítek kroků západně od budovy sokolovny, v jihozápadním koutě jejího oploceného pozemku, který z této strany lemuje příjezdová silnička k zemědělskému areálu a za ní otevřené pole, z ostatních stran pak obklopuje zástavba obce. Terén, jen nevýrazně zvlněný a celkově se mírně sklánějící k jihovýchodu, zde dosahuje nadmořské výšky těsně přes 420 metrů. \nJilm požívá ochrany od roku 2007 pro svůj vzrůst a stáří. Měřený obvod jeho kmene činí 251 centimetrů, výška stromu 25 metrů. Na místě je jilm označen jednak tabulí \"„Památný strom“\" s malým státním znakem a rovněž naučnou tabulkou s textem, popisujícím tento druh jilmu. Obě tabulky jsou osazeny na sloupcích vedle vrat v oplocení.\n\n"}
{"id": "957467", "url": "https://cs.wikipedia.org/wiki?curid=957467", "title": "Louis Begley", "text": "Louis Begley\n\nLouis Begley, rodným jménem Ludwik Begleiter (* 6. října 1933 Stryj, Polsko, dnes Ukrajina) je americký spisovatel židovského původu, narozený v Polsku.\n\nNarodil se jako jediné dítě svých rodičů ve městě Stryj v tehdejším Polsku, které se v roce 1939 stalo v důsledku anexe polských území Sovětským svazem součástí dnešní Ukrajiny. Jeho otec byl lékař. Během druhé světové války se mu společně s rodiči podařilo díky falešným osobním dokladům, ve kterých byla uvedena katolická víra, přežít holokaust. V tomto období nejdřív bydlel společně s matkou ve Lvově, následně ve Varšavě (i během Varšavského povstání), a pak se celá rodina společně sešla v Krakově.\n\nBěhem školního roku 1945/46 navštěvoval krakovské gymnázium Jana Sobieského. Na konci roku 1946 odešel společně s rodiči do Paříže a na přelomu února a března 1947 přiletěli do New Yorku. Krátce nato si rodina změnila své jméno z tvaru „Begleiter“ na tvar „Begley“. Později sloužil Begley, již jako občan Spojených států, nějakou dobu v americké armádě. Poté absolvoval studium anglické literatury na prestižní Harvardově univerzitě.\n\nV roce 1956 začal Begley studovat práva na Harvard Law School. Po jejím absolvování v roce 1959 nastoupil jako asistent do významné newyorské advokátní kanceláře Debevoise & Plimpton. V roce 1968 se stal jejím společníkem, pak řadu let řidil její mezinárodní aktivity a působil v ní až do konce roku 2003.\n\nSpisovatelskou dráhu nastoupil Louis Begley poměrně pozdě, přitom byl nadále činný jako právník. Teprve v roce 1991 vyšla jeho první kniha \"Wartime Lies\", vydaná v Česku v roce 1995 pod nevýstižným názvem \"Válečné lsti\". Begley je laureátem několika literárních cen. V letech 1993–1995 byl prezidentem amerického PEN klubu. Je členem Americké filozofické společnosti a Americké akademie umění a literatury.\n\nV letech 1956–1970 byl ženatý se Sally Higginson. V březnu 1974 se oženil s Ankou Muhlstein, historičkou původem z Paříže. Má tři děti, malíře a sochaře Petera Begleyho, spisovatele Adama Begleyho a kunsthistoričku Amey Larmore.\n\n\n"}
{"id": "957477", "url": "https://cs.wikipedia.org/wiki?curid=957477", "title": "Jaderná hlubinná puma", "text": "Jaderná hlubinná puma\n\nJaderná hlubinná puma nebo jaderná hlubinná nálož (anglicky Nuclear depth bomb nebo Nuclear depth charge) je protiponorková zbraň, de facto ekvivalent konvenční hlubinné pumy, která může být použita proti ponořeným ponorkám. Může se jednat i o torpédo s jadernou hlavicí či jadernou řízenou protiponorkovou střelu. Řadí se mezi taktické jaderné zbraně. Vzhledem k mnohem větší ničivější síle jaderné hlavice oproti konvenční tato zbraň zvyšuje pravděpodobnost zničení cíle. Při jejím užití také není třeba vzhledem k velikosti zasažené plochy vysoké přesnosti. Protože se jedná o ničivou jadernou zbraň způsobující rozsáhlé dlouhodobé radioaktivní zamoření, může její použití vyvolat závažné vojensko-politické důsledky.\n\nV roce 1991 nařídila administrativa prezidenta George H. W. Bushe odstranit v rámci smluv o odzbrojení jaderné hlubinné pumy z amerických vojenských lodí, z nichž velká část byla zničena.\n\n\n\n"}
{"id": "957483", "url": "https://cs.wikipedia.org/wiki?curid=957483", "title": "Live at the Cellar Door", "text": "Live at the Cellar Door\n\nLive at the Cellar Door je koncertní album kanadského hudebníka Neila Younga, vydané v prosinci 2013 u vydavatelství Reprise Records. Nahráno bylo během šesti koncertů v rozmezí 30. listopadu až 2. prosince 1970 v klubu The Cellar Door ve Washingtonu, D.C. Celé album nahrál sám Young, ve většině písní se doprovází na akustickou kytaru, někde klavírem. Šlo o jeho první veřejná vystoupení po několika měsících; poprvé při nich uvedl například pisně „Old Man“ a „See the Sky About to Rain“. Hrál zde převážně písně ze svých sólových alb, ale také dvě z repertoáru skupiny Buffalo Springfield, ve které dříve působil. Jde o součást Youngovo archivní série Archive Performance Series. Album vyšlo ve třech různých formátech: na CD, dvou LP deskách nebo i v digitální verzi.\n\nAutorem všech skladeb je Neil Young.\n"}
{"id": "957485", "url": "https://cs.wikipedia.org/wiki?curid=957485", "title": "Autobusová doprava v závazku veřejné služby v Libereckém kraji", "text": "Autobusová doprava v závazku veřejné služby v Libereckém kraji\n\nAutobusovou dopravu v závazku veřejné služby v Libereckém kraji zajišťuje především několik dominantních dopravců, kteří jsou nástupci někdejších okresních provozoven a podniků ČSAD. Roku 2012 kraj rozhodl, že ve výběrovém řízení určí dopravce pro roky 2014–2024, toto výběrové řízení je však značně kontroverzní. Od roku 2009 pokrývá celé území kraje integrovaný systém IDOL. \n\nAntonie Ducke provozoval(a) od 1. května 1905 autobusovou linku Mimoň – Osečná – Křižany. Od května 1910 do začátku války v roce 1914 jezdila též soukromá autobusová letní linka společnosti Automobil-Omnibus-Linien-Niemes-Hammer am See-Kriesdorf Gesellschaft m. b. H. v trase Mimoň – Vartenberk (Stráž pod Ralskem) – Křižany. V roce 1909 je též doložena existence soukromé linky v trase Jablonec nad Nisou – Lučany nad Nisou.\n\nPrvní dvě státní poštovní autobusové linky v oblasti, v trase Dubá – Liběchov a Dubá – Doksy, zřídila C. k. provozní správa státních autobusových linií v Dubé 30. července 1908. V prosinci 1909 přibyla linka Dubá – Jestřebí, čímž se správa v Dubé spolu s pardubickou a opavskou stala jednou ze tří největších autobusových správ v českých zemích; v červenci 1914 ujely dubské autobusy 7751 km a přepravily 6995 cestujících, čímž se po Opavě umístila tato správa na druhém místě. Provoz dubských linek byl z důvodu válečného stavu ukončen 29. července 1914. \n\nZ poštovních autobusových linek provozovaných k roku 1929 na území dnešního Libereckého kraje zasahovaly linky:\n\nŽádná z 9 autobusových linek ČSD v roce 1929 do území dnešního Libereckého kraje nezasahovala. Po začlenění dosavadní Správy poštovní automobilní dopravy, dominantního státního dopravce, do ČSD v letech 1933–1934 existovala podle ročenky pro rok 1938 autospráva ČSD Česká Lípa, pod niž patřily garáže Dubá a Mladá Boleslav a pobočné garáže Bělá pod Bezdězem, Bor u České Lípy, Cvikov, Děčín, Litoměřice dolní nádraží, Jablonec nad Nisou, Nové Benátky, Turnov.\n\nVe 30. letech je již doložena i městská autobusová doprava v Liberci a Jablonci nad Nisou. \n\nZa druhé světové války část území připadla se Sudetami do Říše. Automobilová doprava Protektorátních drah Čech a Moravy obsluhovala v roce 1943 například linky: \n\nV roce 1949 bylo v Libereckém kraji zestátněno několik dosud soukromých tratí:\n\nOd roku 1949 zajišťovaly dopravu v kraji provozovny národního podniku či národních podniků ČSAD. Ty byly v letech 1952–1960 organizovány podle tehdejších krajů, v letech 1960–1963 podle okresů a od roku 1963 podle nových krajů. Okresy Česká Lípa, Liberec a Jablonec nad Nisou spadaly do působnosti podniku Československá státní automobilová doprava, národní podnik, Ústí n. L. (závod 402 Česká Lípa s provozovnami Nový Bor, Mimoň, Dubá, závod 406 Liberec s provozovnami Český Dub, Frýdlant, Hrádek nad Nisou, závod 405 Jablonec nad Nisou s provozovnami či středisky Tanvald, Železný Brod) a okres Semily do působnosti podniku Československá státní automobilová doprava, národní podnik, Hradec Králové (závod 511 Semily s provozovnami Turnov, Rokytnice nad Jizerou, Jilemnice, Lomnice nad Popelkou). \n\nNa konci roku 1988 se oba krajské národní podniky transformovaly na státní podniky o stejném územním rozsahu. Na začátku roku 1991 se vyštěpil podnik Československá automobilová doprava Liberec, státní podnik, který se od ledna 1999 přeměnil na akciovou společnost ČSAD Liberec a. s. ČSAD Ústí nad Labem se začátkem roku 1991 přeměnilo ze státního podniku na akciovou společnost, z niž se v květnu 1992 odštěpila ČSAD Jablonec nad Nisou a. s. a v listopadu 2004 v návaznosti na zřízení samosprávných krajů (leden 2000) se ČSAD Ústí nad Labem a. s. rozdělilo podle na Dopravní podnik Ústeckého kraje a. s. a ČSAD Česká Lípa a. s. \n\nVýchodočeský podnik ČSAD byl postupně privatizován do podniků okresního formátu, podnik ČSAD BUS Semily a. s. vznikl na začátku roku 1994, roku 1997 byl přejmenován na ČSAD Semily a. s. Nějaký čas byl součástí skupiny ČSAD Invest, z níž se kolem podzimu 2005 vymanil. V prosinci 2010 byly ČSAD Semily a. s. a ČSAD Jablonec nad Nisou a. s. sloučeny do nové společnosti BusLine a. s.\n\nV roce 2009 bylo celé území kraje ve dvou fázích začleněno do nově vytvořeného integrovaného dopravního systému IDOL, spočívajícího v zavedení zónového relačního tarifu zahrnujícího autobusovou i železniční dopravu a vzájemném uznávání čipové karty Opuscard jako předplatní jízdenky i elektronické peněženky. IDOL při svém zavedení neměl žádné zvláštní číslování a značení linek; od 11. prosince 2011 v rámci projektu „Optimalizace veřejné dopravy, oblast Frýdlantsko“ byly očíslovány první tři železniční linky (L6, L61 a L62) a autobusové linky na Frýdlantsku (071, 072, 641, 642, 645, 650, 651, 652, 659, 660, 661, 662, 669, 670, 671, 672). Zkrácené označení linky bývá totožné s posledním trojčíslím licenčního čísla linky (například linka 670353 Turnov – Troskovice, Křenovy je značena jako 353).\n\nVlastní systémy městské hromadné dopravy mají Liberec, Jablonec nad Nisou a Česká Lípa, dvě městské autobusové linky jezdí v Turnově. Některé rysy městské dopravy mají místní linky ve městech Nový Bor, Mimoň, Semily, Harrachov, Tanvald či skibus v Rokytnici nad Jizerou, které však oficiálně status městské autobusové dopravy nemají. \n\nAutobusovou dopravu v systému IDOL zajišťují dopravci ČSAD Česká Lípa a. s. (Českolipsko), BusLine a. s. (vzniklá fúzí ČSAD Semily a. s. a ČSAD Jablonec nad Nisou a. s.; Jablonecko, Turnovsko, Semilsko, Podkrkonoší), ČSAD Liberec a. s. (Liberecko, Frýdlantsko, Českodubsko), Krkonošská autobusová doprava (Podkrkonoší), OSNADO (oblast Nové Paky), TRANSCENTRUM bus (Podbezdězí) a Compag CZ (Mimoňsko).\n\nS ČSAD Liberec, a.s., ČSAD Česká Lípa a.s. a s BusLine a.s. (původně s ČSAD Semily a. s. a ČSAD Jablonec nad Nisou a. s.) byly bez výběrového řízení uzavřeny smlouvy na období od 1. ledna 2004 do 31. prosince 2014. \n\nV roce 2014 zajišťovala BusLine a. s. přibližně 50 % autobusové dopravy v kraji, ČSAD Česká Lípa a. s. zhruba 30 % a ČSAD Liberec a. s. přibližně 20 %.\nV roce 2012 kraj rozhodl o vyhlášení otevřených výběrových řízení na období let 2014–2024, s výjimkou území měst a jejich blízkého okolí obsluhovaného primárně městskou hromadnou dopravou. V květnu 2012 kraj předpokládal zahájení zadávacího řízení na začátku července 2012. Soutěž vypsal v červnu 2012. Veřejná zakázka byla rozdělena na tři části, které jsou tvořeny skupinami spojů tvořících logické dopravně-provozní celky, Sever (Liberecko), Západ (Českolipsko) a Východ (Semilsko-Jablonecko) (Deník.cz zaměnil Západ s Východem). \n\nPři výběru z nábídek má být kombinováno hodnocení nabídkové ceny a závazku uchazeče k zajištění co nejvyšší kvality plnění. \n\nCelková hodnota zakázky je 4,2 miliardy Kč či 4,074 miliardy Kč.\n\nZpočátku lídr opozičních Starostů pro Liberecký kraj Martin Půta kritizoval příliš velkou váhu subjektivního názoru hodnotitelské komise (podmínky jako stáří autobusů se podle něj měly stát nepodkročitelnými podmínkami, bez nichž se nelze vůbec přihlásit, aby tak soutěž byla transparentní a otevřená) a kritizoval, že tvrdé podmínky výběrového řízení vylučují výhru některých menších dopravců. Náměstek hejtmana Martin Sepp (ČSSD) podmínky obhajoval s tím, že právě množství kritérií činí soutěž tvrdší, díky čemuž vyhraje jen ten opravdu dobrý uchazeč. Po převzetí agendy po krajské radě ČSSD nová koalice upravila některé parametry, například zmírnila kvalifikační požadavky a v hodnocení přenesla větší důraz (90 % místo 70 %) na cenu a váhu subjektivních parametrů snížila ze 30 % na 10 %. V květnu 2013 schválilo zadávací podmínky krajské zastupitelstvo. V červnu 2013 rada kraje rozhodla pokračovat ve výběrovém řízení i přes nesouhlas jednoho z koaličních partnerů, Změny pro Liberec. Změna pro Liberec se na jednání rady kraje neúspěšně pokoušela zmírnit požadavky na stáří vozidel, parametr odježděných kilometrů a počet autobusů v daných oblastech, avšak Starostové pro Liberecký kraj ji přehlasovali. Podle zadávacích podmínek musí mít dopravce v závazku veřejné služby již odježděno nejméně tolik kilometrů, kolik činí objem soutěžené zakázky.\n\nTransparency International upozornila na střet zájmů spočívající v tom, že Jiří Vařil a František Chlouba, spojení se společností BusLine a. s. (bývalý předseda představenstva a aktuální místopředseda dozorčí rady), pracují pro krajský dopravní výbor (za KSČM a hnutí Starostové) a jejich jednání, zejména doporučení k podmínkám výběrového řízení, údajně nasvědčuje protežování firmy BusLine. Jejich angažmá ve výboru kritizovala i iniciativa Změna pro Liberec a hrozila podáním trestního oznámení. Proti výběrovému řízení, poznamenanému prorůstáním politiky do byznysu s veřejnými financemi, a možnému vlivu BusLine na zadávací podmínky vystoupila ČSAD Česká Lípa a. s., konkrétně její předseda představenstva David Mahdal. František Chlouba oponoval, že jako člen výboru má pouze poradní hlas, není-li zastupitelem. Jiří Vařil obvinil členy výboru ze Změny pro Liberec z osobní nenávisti, diletantismu a exhibicionismu. Vyčetl jim, že například prosazovali, aby se soutěž otevřela také pro firmy se čtrnáct let starými autobusy. Zadávací podmínky v krajském zastupitelstvu podpořilo hnutí Starostové, jehož členem je František Chlouba. Předseda dopravního výboru Ivan Kunetka (Změna pro Liberec) uvedl, že výsledný návrh dopravního výboru, schválený v zastupitelstvu těsnou většinou, se lišil od toho, na čem se Změna se Starosty předtím domluvila v krajské radě.\n\nARRIVA holding Česká republika s.r.o. uplatnila u Úřadu pro ochranu hospodářské soutěže námitky k zadávacími řízení. Podle iDnes.cz podala podnět společnost Transcentrum bus ze skupiny Arriva.\nÚOHS vydal předběžné opatření, které zakazuje Libereckému kraji uzavřít smlouvu s vybranými uchazeči, poté však námitky zamítl a ARRIVA proti rozhodnutí podala v únoru 2013 rozklad. Rozklad má odkladný účinek, tedy dokud nebyl pravomocně vyřízen, platilo předběžné opatření. V červnu 2013 již média psala o rozkladu jako o zamítnutém, resp. odmítnutém pro neodůvodněnost námitek.\n\nKritizován byl například požadavek, že dopravce musí již v nabídce, tedy prakticky dva roky před zahájením provozu, prokázat, že má v kraji potřebné zázemí, a také požadavek, že již v době podání nabídky musí mít dopravce zajištěné autobusy, alespoň smlouvami o smlouvách budoucích. Šéf Abellio CZ Petr Moravec to označil za diskriminační požadavek, kvůli jakému by v zahraničí byl takový tendr okamžitě zrušen. Martin Půta, lídr hnutí Starostové v Libereckém kraji, řekl, že v podmínkách jsou naprosto nadbytečné kvalifikační podmínky, které ukazují, že je vše směřováno k tomu, aby se přihlásilo co nejméně firem. Jan Konopásek z ČSAD Liberec a. s. uvedl, že v podmínkách jsou příliš vysoké požadavky na počet dosud ujetých kilometrů v závazku veřejné služby, které nimž jeho společnost nemá šanci podmínky splnit. Jednatel společnosti Transcentrum Bus Martin Bělovský kritizoval, že přes třicet procent v hodnocení zakázky záleží na subjektivním rozhodnutí komise.\n\nJiří Hruboň, pověřený řízením KORID LK, a mluvčí kraje Květa Šírová podmínky obhajovali. Jiří Hruboň uvedl, že kdyby umožnili účast i miniaturních dopravců s málo najetými kilometry nebo těch, kdo autobusy vůbec nemají, zbytečně by ohrozili fungování veřejné dopravy v kraji.\n\nProtikorupční občanský web Náš Liberec uvedl, že BusLine má řadu spojenců mezi politiky KSČM, ČSSD či ODS, v Busline podle něj působil i PR pracovník liberecké ODS a publicista médií firmy Syner Zdeněk Soudný.\n\nLhůta pro podání nabídek v zadávacím řízení byla prodloužena až do 2. září 2013, poté do října a poté o další měsíc do 5. listopadu. Na základě námitek k zadávacím podmínkám, které kraj obdržel 20. listopadu 2013, zadavatel dodatečně upřesnil některé body zadávací dokumentace a koncem listopadu 2013 prodloužil lhůtu pro podání nabídek do 2. ledna 2014.\n\nZačátkem července 2013 se do výběrového řízení hlásilo \"na 9\" velkých dopravních společností, iDnes v téže době uváděla, že zájemců bude zřejmě přes 10.\n\nTermín pro podání nabídek byl kvůli námitkám a úpravám tendru postupně desetkrát posunut. V listopadu či prosinci 2013 zadání soutěže napadla u ÚOHS BDS-BUS, která chtěla zabránit otevírání nabídek. Tomu ÚOHS nezabránil, avšak předběžným opatřením 8. ledna 2014 zakázal uzavřít smlouvy s dopravci. \n\nPodle informace z poloviny ledna 2014 probíhal výběr dopravců podle plánu. Podle informace z ledna 2014 přišlo celkem 13 nabídek od 9 dopravců, v nichž dopravci nabízejí ceny v rozsahu od 25,74 Kč/km do 31,13 Kč/km, což je méně než 31,50 Kč/km, které kraj dopravcům vyplácí dosud. Bylo podáno 6 nabídek pro oblast Západ, 5 nabídek pro oblast Sever a 2 nabídky pro oblast Východ. Všichni podavatelé nabídek splnili podmínky zadávacího řízení. V lednu 2014 Stanislava Jakešová, jednatelka Korid LK, uvedla, že vítěz by mohl být znám vítěz do konce března 2014 a pokud antimonopolní úřad do dubna rozhodne a bude možné uzavřít smlouvy, nemělo by být zajištění dopravy novými dopravci od prosince 2014 ohroženo. Hejtman ale vyjádřil obavu, že ÚOHS nemá stanoveny žádné lhůty. 25. února 2014 hodnoticí komise potvrdila, že všichni uchazeči prokázali splnění kvalifikace.\n\n24. března 2014 rada kraje rozhodla o vyloučení uchazeče ČSAD Vsetín a.s. z účasti v soutěži o oblast Západ kvůli nedodání bankovní záruky. 29. dubna 2014 se rada kraje rozhodla nevyhovět námitkám dopravce proti vyloučení.\n\n15. dubna 2014 byl výbor dopravy krajského zastupitelstva informován, že na základě posudku z ČVUT byli vyloučeni dopravci s nejnižšími nabídkami a že tomuto vyloučení předcházela výzva s tím, aby nízkou nabídku obhájili, avšak \nobhajoba dopravců nebyla výběrovou komisí akceptována. Až 14. srpna 2014 média oznámila, že se kraj rozhodl vyloučit (dle pozdější reakce kraje tak rada kraje rozhodla 12. srpna 2014) nabídky, kde cena byla třeba i jen nepatrně (o 0,20 Kč) nižší než byl odhad ideální ceny v posudku ČVUT. Vyloučena tak byla nabídka ČSAD Slaný pro oblast Západ, ČSAD Ústí nad Orlicí pro oblasti Sever a Východ (v oblasti Východ se umístila jako první) a BusLine pro oblast Východ, kde se umístila jako druhá. Hodnotící komise prý měla pochybnost, že by při takových cenách byli schopni po dobu deseti let dopravu zajišťovat a udržet i komfort cestování. Kraj předpokládá, že se dopravci odvolají. Hejtman Martin Půta uvedl, že osobně s tímto názorem nesouhlasí, ale že rada kraje musela rozhodnout podle doporučení výběrové komise, když nenašla žádný chybný postup komise. Zdeněk Kratochvíl, generální ředitel společnosti ICOM transport, do jejíž skupiny patří vyloučené společnosti ČSAD Ústí nad Orlicí a ČSAD Slaný (jejich nabídky byly v rozmezí od 25,87 do 27,47 Kč/km), řekl ČTK, že vyloučení nejlevnějších nabídek popírá princip veřejné soutěže a Liberecký kraj tím může přijít o více než sto milionů korun, že dopravci ICOM za ty peníze skutečně umějí jezdit a že jsou připraveni se proti rozhodnutí odvolat. Liberecký kraj na společné vyjádření společností ČSAD Slaný a ČSAD Ústí nad Orlicí reagoval tiskovým prohlášením, v němž zdůraznil, že posouzení problematiky mimořádně nízké nabídkové ceny je ve výlučné kompetenci hodnotící komise, a ta posoudila zdůvodnění nabídkových cen poskytnuté uvedenými uchazeči jako neopodstatněné. Hejtman ve vyjádření kraje označil vyjádření dopravců za předčasná, protože ještě nevyčerpali veškeré instituty pro přezkum rozhodnutí. V době, kdy rada kraje rozhodla o vyloučení nabídek, však již existovaly nové posudky ČVUT, zadané krajem, které nabízené ceny již neoznačovaly za nepřiměřeně nízké. Proti vyloučení firem protestovaly \nexterní odbornice a dva zástupci krajské dopravní organizace Korid.\n\nÚřad pro ochranu hospodářské soutěže 28. května 2014 konstatoval porušení zásady transparentnosti a zákazu diskriminace, rozhodl o zrušení zadávacího řízení a kraji uložil povinnost zaplatit náklady řízení ve výši 30 tisíc Kč. Důvodem bylo, že zadavetel v oznámení o zakázce odeslaném do Věstníku veřejných zakázek v roce 2012 požadoval předložit doklad o oprávnění k podnikání odpovídající předmětu veřejné zakázky ne starší 90 kalendářních dnů, aniž by pro tento požadavek byla dána opora v Zákoně o veřejných zakázkách. Jako účastníci řízení byli v rozhodnutí uvedeny Liberecký kraj a BDS-BUS. Rada Libereckého kraje 5. června 2014 přijala stanovisko, že rozhodnutí ÚOHS je nedůvodné a argumentace v něm obsažená je nedostatečná a nepřezkoumatelná, a rozhodla o podání rozkladu, přičemž rozkladu by podle ní mělo být vyhověno i s ohledem na dřívější rozhodnutí předsedy ÚOHS o rozkladu v obdobné věci. Rada kraje tvrdí, že tato „formální nepřesnost“ byla následně opravena a že ÚOHS své rozhodnutí postavil ryze na formální (administrativní) nepřesnosti zadavatele, která nebyla schopna materiálně ovlivnit průběh zadávacího řízení, narušit transparentnost zadávacího řízení, ani jakkoliv diskriminovat potenciální uchazeče. Pokud by se rozhodnutí stalo pravomocným, lze podle rady zahájit nové řízení neprodleně, ale muselo by se uvažovat s případným ukončením soutěže nejdříve za dva roky.\n\nKrajské protikorupční pracoviště o. p. s. vydalo 25. srpna 2014 stanovisko k zakázce, v němž vyjmenovalo dvacet sporných bodů a označilo zakázku za zmanipulovanou. Ředitelka Daniela Fialová uvedla, že problematických míst je v této zakázce tolik, že nemůže jít o náhodu, ale o záměrnou manipulaci, která by nebyla možná bez aktivní spoluúčasti některých krajských politiků či úředníků. Poukazuje na činnost Jiřího Vařila (KSČM) a Františka Chlouby (SLK), spjatých s BusLine a. s., v dopravním výboru kraje, na zatajování informací radním Vladimírem Mastníkem (SLK), nečinnost kraje vůči námitkám BDS-BUS, zatajování a ignorování novějších posudků ČVUT, opomenutí výpovědi smlouvy o IDOL se stávajícími dopravci a zatajení tohoto problému při vyhlašování poptávkového řízení, poukazuje na to, že pro vyloučení uchazečů hlasovali v komisi její političtí členové, poukazuje na nekonzistenci postoje SLK k administrující společnosti HVH-Legal s.r.o., nelogické vymezení oblasti Východ zahrnující dva okresy atd. Stanovisko procesu od nástupu nové koalice vytýkalo 20 problematických míst:\n\nKraj požádal o prošetření těchto tvrzení vrchní státní zástupkyni Lenku Bradáčovou. Začátkem září 2014 má rada kraje o zrušení soutěže a podle hejtmana není pochyb, že zakázku zruší, protože se podle něj v současné době se ukazuje jako nemožné, aby ze soutěže vzešel legitimní, nezpochybnitelný vítěz.\n\nPoté, co kraj seznal, že nebude moci včas uzavřít smlouvy s vybranými uchazeči, vyhlásil 21. června 2014 „Průzkum trhu - Zajištění dopravní obslužnosti Libereckého kraje veřejnou linkovou dopravou od 14. 12. 2014 na období 2 let“, obsahující další modifikaci zadávacích podmínek. \n\nKvůli dosud nepravomocnému zrušení výběrového řízení rada kraje 14. srpna 2014 doporučila zastupitelstvu prodloužit smlouvy se stávajícími dopravci o dva roky s šestiměsíční výpovědní lhůtou vzhledem k tomu, že dopravci nabídli nižší ceny, než za jaké dosud jezdí.\n\nRada kraje vyloučila z dalšího jednání jiné než dosavadní dopravce a chystala se zakázku udělit skrze \njednací řízení bez uveřejnění (JŘBÚ). O dalším postupu mělo zastupitelstvo kraje rozhodnout v úterý 26. 8. 2014.\n\nVýsledkem zrušení výběrového řízení a výběru původního dopravce v náhradním poptávkovém řízení je mimo jiné ten, že – krom vyloučení nejlevnější nabídky – i stávající dopravce BusLine má v oblasti Východ jezdit za 30,57 Kč/km, které nabídl v poptávkovém řízení, místo 27,52 Kč/km, které nabídl v řízení na 10 let.\n\nPožadavky v původním výběrovém řízení měly klást důraz na přepravu vozíčkářů, seniorů a osob se sníženou pohyblivostí, matek s kočárky a osob s nadměrnou velikostí. Část vozidel, na spojích garantovaných v jízdních řádech, má být nízkopodlažní, vozidla mají mít akustické hlášení pro nevidomé, signalizační tlačítka a záchytné prvky pro vozíčkáře a měla být stanovena minimální rozteč sedadel. Ve vozidlech s převážnou přepravou dětí měly být požadovány bezpečnostní pásy. Signalizační tlačítka byla požadována ve výšce dosažitelné i dětmi. Vozidla mají splňovat emisní normy EURO 5, jednotlivé autobusy nesmějí být starší 12 let a průměrné stáří autobusů nesmí přesahovat 6 let. Mají být zajištěny informace o pohybu vozidla v reálném čase, vozidla mají být vybavena informačními panely viditelnými minimálně ze dvou stran vozidla, vnitřními informačními panely a akustickými hlášeními. Tvorba jízdních řádů má být přenesena na KORID LK s důrazem na přestupní vazby. Vozy mají být klimatizované. \n\nPrůměrné stáří vozidel dopravce v IDOL (nepočítaje do toho zálohové vozy) nesmí být vyšší než 8 let, žádný z autobusů (ani zálohový) nesmí být starší 16 let. \n\nJako standardní je požadováno centrální ovládání dveří (vozidla delší než 9 metrů musí mít nejméně dvoje, kloubové autobusy nejméně troje), elektronické odbavovací zařízení, signalizační zařízení ve vozidle, klimatická a světelná pohoda, zádržná zařízení pro invalidní vozíky, prostor pro minimálně jeden kočárek, dvě vyznačená místa pro osoby se sníženou schopností pohybu nebo orientace, dobrý technický stav, informační vitriny a schránka na letáky, informační piktogramy a materiály. \n\nTechnické a provozní standardy IDOL pro smlouvu od 14. 12. 2014 na období 2 let vyžadují:\nVozidla bez vnějších elektronických tabulí musejí být vybavena informační tabuli (přední, boční) s číslem linky a tabuli s výchozí a konečnou zastávkou, případně s upřesněním směru (přední a boční). Tato tabule musí být viditelná ve dne i v noci.\n\nZa nadstandardní je považována například klimatizace, elektronický akustický informační systém, akustický informační systém pro nevidomé, vnitřní vizuální informační systém, zobrazovač času a zóny, zadní tabule nebo elektronický panel s číslem linky, a procentně vyžadované vybavení nad vyžadovaný podíl, přičemž dopravce při průzkumu trhu mohl uvést cenu za vozidlo a rok za toto nadstandardní vybavení. Požadavek na minimální průchozí šířku dveří 70 cm byl v nové verzi podmínek zúžen na nová vozidla. KORID může z jednotlivých požadavků udělit výjimku, například v případě mikrobusů a speciálních vozidel. \n\nPodmínky nevyžadují klimatizovaná vozidla, požadují ale takový technický stav vozidla, aby bylo možné otevření a uzavření všech oken a větracích průduchů k tomu konstrukčně určených, a povinnost temperovat vozidlo, pokud vnější teplota vzduchu poklesne pod +10° C, popřípadě dle uvážení řidiče nebo na žádost cestujících.\n\nPalubní informační systém musí zahrnovat palubní počítač s certifikovaným odbavovacím systémem, systém pro lokalizaci vozidla a systém pro online datové i propojení s místem centrálního zpracování (včetně hlasového propojení s dispečinkem) a informační systém pro cestující. Podmínky uvádějí že jediným certifikovaným odbavovacím systémem je odbavovací zařízení dodavatele EM TEST ČR,s.r.o. typu MIJOLA EM 126i s příslušenstvím a SW aplikací IDOL pro 2 IDS („IREDO/IDOL“).\n\nZadávací podmínky zavádějí specifickou terminologii pro zastávkovou péči. Označník zastávky se skládá ze zastávkového sloupku a „hlavy označníku“, přičemž zastávkový sloupek je dále v textu alternován termínem „stojan označníku zastávky“. „Hlava zastávky“ (zřejmě má být synonymní s „hlavou označníku“) se skládá e „značky zastávky“ a „dodatkové tabulky“, „informační panel“ je označení vývěsné tabule pro jízdní řády, „zřizovatel označníku“ je dopravce v dané oblasti a „správce označníku“ je „vlastník označníku“ nebo jím pověřená osoba. Zastávka je dle podmínek místo… „v jednom nebo více směrech jízdy“ a „na jedné zastávce se může vyskytovat jeden i více označníků“. Správa zastávek (čímž se rozumí správa označníků zastávek a informačních panelů zastávek) ve vymezené oblasti je podle podmínek odpovědností dopravce, zatímco o ostatní části zastávky se stará příslušná obec. \n\nZastávky jsou kategorizovány do 2 skupin (A – zastávky s MHD, B – ostatní) a 3 tříd (I – významné přestupní uzly, II – významné zastávky v centrech obcí a ve městech, III – méně významné zastávky ve městech a zastávky na okrajích obcí), přičemž zastávky tříd I a II vyjmenovává příloha podmínek. Pro všechny typy zastávek podmínky předpokládají jako základní typ zastávkového sloupku tyč upevněnou do standardní patky určené pro upevnění dopravního značení, pevně ukotvené v zemi, s poukazem na požadavky ČSN 73 6425-1 a vyhlášky 30/2001 Sb. Vzor v podmínkách uvádí značku IJ4b, přičemž neuvádí, zda a jaký symbol má být do značky ve smyslu vyhlášky doplněn. \n\nNa zastávkách I. a II. třídy podmínky vyžadují těsně pod značkou zastávky namontovat nebo nalepit dodatkovou tabulku standardizovaných rozměrů a vzhledu, obsahující název zastávky, logo IDOL, název zóny, čísla linek a trasy, popřípadě informaci o zastávce na znamení apod. Text má být umístěn ve formě samolepící fólie buď vcelku, nebo po jednotlivých pásech, s požadavkem trvanlivosti minimálně 3 roky. Dodatková tabulka má být vytištěna na nereflexní bílé neprůhledné samolepící folii. Pro zastávky III. třídy podmínky žádné požadavky nad rámec obecně závazných předpisů nekladou. \n\nVzhled a vybavení každé zastávky IDOL (povinné minimální vybavení pro danou třídu zastávky a nutnost oprav nebo doplnění jejího vybavení) musejí být dopravcem nebo jím pověřenou osobou kontrolovány minimálně jednou za pololetí, u zastávek II. třídy jednou za čtvrtletí, u zastávek III. třídy jednou za měsíc. Chybějící nebo nečitelné jízdní řády musejí být doplněny do 4 pracovních dnů po zjištění, u zastávek I. a II. třídy do 2 pracovních dnů. pro výřezy z plánu sítě linek a pro souhrnný přehled odjezdů je termín 5 pracovních dnů, v zastávkách III. třídy 10 pracovních dnů. Zřizovatel označníku zastávky (správce označníku) musí vést prokazatelným způsobem záznamy o kontrolách zastávek.\n\nPodmínky stanoví, že vlastník nebo správce označníku a informačního panelu musí na informační panel umožnit bezplatné umístění jízdních řádů všech linek zastavujících na dané zastávce bez ohledu na to, který dopravce linky provozuje, a stanoví, že jízdní řády se na panel umisťují seřazené podle čísel linek. Kromě umístění jízdních řádů má velikost informačního panelu počítat též s umístěním aktuální tarifní sítě (na všech zastávkách), plánu sítě linek (na zastávkách I. a II. třídy) a souhrnu odjezdů spojů pro vybrané směry (relace) na zastávkách I. třídy. \n\nPodmínky předpokládají plošné on-line sledování polohy vozidel a nepovolují z žádné zastávky dřívější odjezd, než je stanoven jízdním řádem. \n\nPožadavky na dispečink dopravců, který má být v provozu minimálně po celou dobu provozu spojí, platí až od roku 2016. Od 6 do 18 musí být dispečink dopravce provozován v jeho prostorách, ve zbylou dobu může být telefonní číslo přesměrováno na dispečera, který drží pohotovost na telefonu. Nástroje dispečerského řízení zajišťuje koordinátor. \n\nInformační kanceláře IDOL mají provozovat dopravci sami nebo prostřednictvím smluvního partnera ve svých oblastech. Každá z oblastí má jednu informační kancelář kategorie A (60 hodin v týdnu, denně), a jednu až čtyři informační kanceláře kategorie B (nejméně 20 hodin v týdnu v nejméně 3 dnech).\n\nOd servisního personálu (řidičů a pracovníků informačních kanceláří) požadavky vyžadují odbornou připravenost a schopnosti (a proškolení ze znalostí IDOL nejméně jednou do roka) a stejnokroj odpovídající výkonu služby a jmenovku nebo služební číslo podle standardů dopravce.\n\nPodmínky obsahují sazebník sankcí vůči dopravcům, přičemž do sazebníku nejsou zahrnuty některé závady, které může pokutovat dopravní úřad v rámci dopravního dozoru, přičemž u některých z nich sazebník uvádí, v jaké výši bude organizátor výši sankce standardně navrhovat.\n\n29. srpna 2017 zastupitelstvo kraje schválilo majetkový vstup kraje do dopravce ČSAD Liberec a.s. (86 % akcií ČSAD Liberec má koupit za necelých 16 milionů korun) a kraj vyjádřil připravenost jednat i s dalšími dopravci o majetkovém vstupu. Podle zprávy zveřejněné krajem je jediným důvodem zájem Libereckého kraje zajistit stabilní dopravní obslužnost za přijatelné ceny. O záměru zřízení vlastního dopravce začal Liberecký kraj uvažovat v době průtahů a obstrukcí u veřejných zakázek na zajištění autobusové dopravy na základě zkušenosti, že při současné legislativě, způsobu a termínech rozhodování ÚOHS není možné v reálných lhůtách standardně vysoutěžit dopravce. Ředitel BusLine Radek Chobot i šéf odborů BusLine Jiří Kuchyňka rozeslali před jednáním zastupitelstva komentáře, ve kterém postup kraje označují za nepřípustné obcházení zákona o zadávání veřejných zakázek.\n\nAutobusová nádraží se nacházejí ve městech Liberec, Frýdlant, Hodkovice nad Mohelkou, Hrádek nad Nisou, Chrastava, Česká Lípa, Dubá, Nový Bor, Jablonec nad Nisou, Železný Brod, Semily, Harrachov, Jilemnice, Lomnice nad Popelkou a Turnov. V některých místech, například v Turnově či Tanvaldu, byly zřízeny nové autobusové terminály v sousedství železničních nádraží. \n"}
{"id": "957486", "url": "https://cs.wikipedia.org/wiki?curid=957486", "title": "Samsung Galaxy S4 Mini", "text": "Samsung Galaxy S4 Mini\n\nSamsung Galaxy S4 Mini (Samsung GT-I9195 ) je smartphone značky Samsung a je nástupcem Samsungu Galaxy S III Mini. Běží na Androidu 4.4.2 KitKat (v ČR nedávno dostal aktualizaci z 4.2.2) s nadstavbou Touchwiz.\nSamsung Galaxy S4 Mini byl představen společně se Samsungem Galaxy S4 v hudební hale Radio City v New Yorku 14. března. Zároveň byl také vysílán live stream, který se promítal na Times Square. Představil ho zástupce Samsungu J.K. Sheen, který telefon stručně popsal a pak se slova ujali dva známí Američtí moderátoři.\n"}
{"id": "957495", "url": "https://cs.wikipedia.org/wiki?curid=957495", "title": "Boris Andrejevič Pilňak", "text": "Boris Andrejevič Pilňak\n\nBoris Andrejevič Pilňak, česky též Piľnjak (; 11. října 1894, Možajsk – 21. dubna 1938, Moskva, popraviště Kommunarka), byl sovětský spisovatel, popravený v období stalinských procesů.\n\nNarodil se v rodině Povolžských Němců v rodině veterináře Andreje Ivanoviče Wogau (), pocházejícího z Jekaterinstadtu (dnes Marx); matka Olga Ivanovna Savinova byla dcerou saratovského kupce. Rodiče se rozvedli v roce 1924. Dětství a mládí prožíval v provinčních ruských městech jako Možajsk a Saratov. Střední školu ukončil v Nižním Novgorodu v roce 1913. Studium ekonomické vysoké školy ukončil v Moskvě v roce 1920.\n\nPrvní časopisecký příspěvek mu byl uveřejněn roku 1909. Profesionálním spisovatelem byl od roku 1915, kdy začal pod pseudonymem Boris Pilňak přispívat do časopisů a almanachů. Pseudonym si zvolil podle jména zemědělské usedlosti \"Pilňanka\" v Charkovské gubernii, kde pobýval u svého strýce z matčiny strany. Prvních knižně vydaných děl (\"S posledním parníkem\", 1918) vyšlo v roce 1918 a Былье (Minulost, 1920) si povšimli i lidový komisař pro vzdělání Anatolij Lunačarskij a Maxim Gorkij; Pilňak se stal slavným. Ve dvacátých letech cestoval po Evropě a pokračoval v publikaci svých knih.\n\nOkolo roku 1924 napadali proletářští spisovatelé ve Svazu sovětských spisovatelů Pilňaka kvůli jeho cestám i stylu psaní. Pilňak se proto vrátil k sovětským námětům. Povídka \"Nezhašený měsíc\" (, 1924) byla zjevně inspirována nevysvětlenou smrtí Michaila Frunzeho. V té samé době se však začínaly šířit pověsti obviňující Stalina z Frunzeho smrti. Časopis, ve kterém dílo vyšlo, byl zabaven a vydavatelé se museli omluvit. Jiná jeho díla však byla vydávána až do roku 1936.\n\nV roce 1929 byl vyloučen z vedení Svazu spisovatelů za to, že v zahraničí vydal svou knihu (\"Mahagon\"), i když se jednalo o státem legalizované vydání. V ní popisuje návrat trockisty do malého ruského města deset let po revoluci, kde se setkává s komunistickými idealisty zklamanými narůstající byrokratizací země. Dílo bylo označeno za kontrarevoluční, později přepracováno jako součást \"Stavíme přehradu – Volha se vlévá do Kaspického moře\").\n\nV roce 1930 ho deník Izvestija vyslal do Tádžikistánu a Turkmenistánu, kde popisoval statečnost stavitelů železnice a naftových vrtů, ale také činnost pašeráků a zlodějů. Procestoval USA a navštívil Japonsko. V roce 1932 se vrátil do Sovětského svazu.\n\nBoris Pilňak byl třikrát ženat, o potomcích se zdroje nezmiňují.\n\nV roce 1935 obvinil Maxim Gorkij Pilňaka z „literárního výtržnictví“ a „nedostatku respektu ke čtenářům“. O rok později, když začínaly stalinské procesy, se Pilňak ještě necítil ohrožen. V říjnu se však již musel bránit kritice Svazu sovětských spisovatelů.\n\n28. října 1937 byl uvězněn, 21. dubna 1938 se ocitnul před Vojenským kolegiem Nejvyššího soudu SSSR, byl obviněn ze špionáže ve prospěch Japonska a odsouzen k trestu smrti. Rozsudek byl vykonán téhož dne na Kommunarka na okraji Moskvy.\n\nRehabilitován byl v roce 1956, jeho knihy začaly opětovně vycházet v Sovětském svazu v 70. a 80. letech 20. století.\n\nSoučasníci (např. Anatolij Lunačarskij) řadili Borise Pilňaka mezi nejpůvodnější a nejlepší autory své doby. Jako první popisoval pravdivě porevoluční dobu jako nekontrolovatelnou vzpouru ruského národa. Styl Borise Pilňaka byl charakterizován jako fragmentárně epizodický.\n\n\n\n\n\nCesty Borise Pilňaka po Dálném východě si povšimnuly české Národní listy. V listopadu 1933 ho označily za „výjimečně dobrého spisovatele“ a připojily jako zábavnou historku případ, kdy čínský důstojník zabránil spisovateli ve vystoupení na již zahájené přednášce pro ruské emigranty v Charbinu.\n\n\n"}
{"id": "957503", "url": "https://cs.wikipedia.org/wiki?curid=957503", "title": "František Kokta", "text": "František Kokta\n\nFrantišek Kokta (* 1936) je bývalý český fotbalista, obránce a záložník.\n\nV československé lize hrál za Spartak Praha Sokolovo a ČKD Praha. Nastoupil ve 108 ligových utkáních a dal 3 góly.\n\n\n"}
{"id": "957512", "url": "https://cs.wikipedia.org/wiki?curid=957512", "title": "Stanislav Bendl", "text": "Stanislav Bendl\n\nStanislav Bendl (* 25. 4. 1965, Praha) je český pedagog a vysokoškolský profesor. Zabývá se především sociální pedagogikou, teorií výchovy a pedeutologií. K jeho hlavním tématům patří problematika kázně a autority ve výchově. Věnuje se též otázkám pedagogické praxe a koncepci učitelského vzdělávání. Je autorem četných publikací o školní kázni.\n\nNa Pedagogické fakultě Univerzity Karlovy v Praze složil v roce 1991 státní rigorózní zkoušku a v roce 1999 absolvoval doktorské studium v oboru pedagogika. Docentem pedagogiky byl na této škole jmenován k 1. květnu 2004. Dne 26. listopadu 2013 byl na návrh vědecké rady Univerzity Konštantína Filozofa v Nitře jmenován profesorem pedagogiky.\n\nPedagogické působení zahájil Stanislav Bendl v roce 1988 jako učitel na základní škole, od roku 1994 působí na katedře pedagogiky Pedagogické fakulty Univerzity Karlovy v Praze, nejprve jako interní doktorand, později jako odborný asistent, docent a profesor. Od roku 2005 je vedoucím katedry pedagogiky a od roku 2006 též členem vědecké rady fakulty. Přednáší zejména předměty sociální pedagogika, sociální deviace, poruchy chování a autorita ve výchově.\n\nStanislav Bendl rozšířil pedagogickou teorii i praxi především v souvislosti s interpretací pojmu kázeň. Významné bylo zejména nastolení nového náhledu na problematiku kázně, a do značné míry i autority, v období transformace a společenských proměn po roce 1989, tj. zásadní přínos k rehabilitaci fenoménu kázně – nové pojetí a prezentace kázně jako jednoho z pilířů školního života, podmínky efektivního vyučování i učení a v neposlední řadě předpokladu bezpečného školního vyučování (ochrana žáků i učitelů). Toto pojetí kázně oslovilo podstatnou část odborné komunity i širokou pedagogickou veřejnost, neboť reagovalo na relativizaci některých součástí výchovy, ke které přirozeně došlo postupnou liberalizací výchovy i celé společnosti. Svým odborným působením Stanislav Bendl významně přispěl ke konstituování pražské školy sociální pedagogiky, což je neformální uskupení pedagogů a dalších odborníků, kteří se hlásí k antropologickému paradigmatu v sociální pedagogice, přičemž jeho teoretický základ dále rozvíjejí.\n\nProblematika školní kázně a autority učitele je dominantním tématem v Bendlových publikacích vědeckého, didaktického i popularizačního typu. Na prvním místě je třeba zmínit tři vědecké monografie zaměřené na tuto oblast: Školní kázeň: Metody a strategie (2001), Prevence a řešení šikany ve škole (2003) a Kázeňské problémy ve škole (2004). Předmětná problematika zahrnuje i otázky, které se staly námětem četných studií, osvětových článků a učebních textů – mezi tyto otázky patří např. problematika školních řádů, tělesných trestů, spolupráce školy a rodiny aj. Významné je i publikování příspěvků, jež připomínají a aktualizují přínosy a myšlenky velkých pedagogických teoretiků a praktiků, např. A. S. Makarenka. V publikačních výstupech tohoto hlavního tematického okruhu se odráží i určitý myšlenkový vývoj autora, který předznamenává stále významnější orientaci na fenomén autority učitele.\nPedeutologie představuje, vedle sociální pedagogiky, stěžejní obor, do kterého tematicky zapadají četné výzkumné studie, didaktické texty i populární články. Projevuje se v nich úzká provázanost jak se sociálněpedagogickou problematikou (řešení nekázně žáků, autorita učitele, profesní dovednosti učitele), tak s oblastí pedagogické praxeologie. V novější publikační činnosti se odráží také systematický zájem o kvalitu pregraduální přípravy budoucích učitelů, který dokládají např. publikace empirického šetření postojů ke strukturovanému studiu učitelství a několik článků věnovaných dopadu Boloňského procesu na učitelská studia.\n\nStanislav Bendl je členem řady domácích i zahraničních odborných společností (např. České asociace pedagogického výzkumu, České pedagogické společnosti, Asociace slovanských profesorů aj.) a redakčních rad několika vědeckých časopisů (např. Sociální pedagogika, Speciální pedagogika, Studia z Teorii Wychowania, Studia Edukacyjne). Významně se podílí na organizaci vědeckého života v České republice, věnuje se expertní činnosti, zasedá ve vědeckých výborech konferencí. Z hlediska popularizace a osvěty je podstatná jeho účast na veřejné diskusi o školské problematice, poskytování četných rozhovorů pro tištěná i elektronická média a přednášky pro učitelskou i laickou veřejnost.\n\n"}
{"id": "957517", "url": "https://cs.wikipedia.org/wiki?curid=957517", "title": "Jiří Harcuba", "text": "Jiří Harcuba\n\nJiří Harcuba ( Harrachov – Praha) byl český sklářský výtvarník, medailér a pedagog VŠUP, za komunistické normalizace politický vězeň, po roce 1982 pedagog na několika amerických a britských univerzitách, v letech 1991-1994 rektor VŠUP, zakladatel ryteckých škol v Corningu a Pilchucku a mezinárodní školy Dominika Bimana.\nJiří Harcuba se narodil v Harrachově, v rodině se sklářskou tradicí. V letech 1942-1945 se vyučil rytcem skla v harrachovské firmě Rudolf Endler a poté v letech 1945-1948 absolvoval Státní odbornou školu v Novém Boru u prof. Karla Hrodka (rytectví), Josefa Michala Hospodky (kreslení) a Stanislava Libenského (dějiny umění). V letním semestru 1948 byl mimořádným posluchačem na Pedagogické fakultě univerzity v Olomouci.\n\nV letech 1948-1949 pracoval jako rytec skla v ateliéru Karla Hrodka v závodě \"Umělecké sklo\" v Novém Boru. Od roku 1949 studoval na Vysoké škole uměleckoprůmyslové v Praze v ateliéru užité plastiky a glyptiky prof. Karla Štipla. V letech 1954-1955 absolvoval na VŠUP čestný rok a poté nastoupil na dvouletou vojenskou prezenční službu. Během této doby se oženil se Zdeňkou Ptáčkovou (1956, děti Pavel *1957, Hana * 1964). V letech 1958-1961 byl aspirantem na Vysoké škole uměleckoprůmyslové v Praze u prof. Karla Štipla a poté do roku 1971 působil na této škole nejprve jako lektor v rytecké dílně a od roku 1966 jako odborný asistent a vedoucí oboru sochařství a rytectví v ateliéru prof. Stanislava Libenského. V letech 1965-1966 absolvoval studijní a pedagogický pobyt na Royal College of Art v Londýně. Roku 1970 se na VŠUP habilitoval. \n\nPočátkem normalizace byl odsouzen za své pojetí stříbrné medaile k 50. výročí založení Československa, odkazující na sovětskou okupaci, kterou vytvořil pro krajany v Chicagu roku 1968. Poté, co se o medaili roku 1970 dozvěděla StB, byl okamžitě propuštěn z VŠUP. Při zatýkání vhodil do světlíku rozpracovanou plaketu ke smrti Jana Palacha, kterou potom zachránil jeho asistent. Byl vyslýchán, odsouzen a od srpna 1972 do ledna 1973 uvězněn pět měsíců ve vězení pro těžké zločince v Plzni na Borech. Harcuba vytvořil roku 1969 také medaili na paměť upálení Jana Palacha. \n\nOd roku 1971 pracoval jako samostatný výtvarník v oboru rytého a broušeného skla a jako medailér. Jiří Harcuba byl od druhé poloviny 70. let často zván do zahraničí. Absolvoval studijní pobyty v Coburgu (1977), Vídni (1979), Kasselu (1981) konferenci ve Vídni (1980). Roku 1981 byl přijat do SČVU. \n\nRoku 1982 přednášel na Univerzitě v Kasselu, a zúčastnil se sklářských sympozií ve Frauenau, Novém Boru a Oaklandu v Kalifornii. Roku 1983 ho pozval ředitel Corning Museum of Glass Tom Buechner do Corningu a v témže roce i Dale Chihuly do Pilchuku v USA. V letech 1983-1989 pak Harcuba každoročně vyučoval na Summer Glass School v Pilchucku (Washington) v USA a přednášel na několika amerických (Pennsylvania, Oakland, San Louis Obispo, Rochester, Los Angeles, Seattle, Denver, Kent (Ohio), Normal (Illinois), Eastern U. of Connecticut, Rhode Island School of Design in Providence, Berkley College o Yale U. in New Bedford, Bakersfield) a britských univerzitách (Farnham, Stourbridge, Leicester) a na Art Glass Academie v Badenu (1984). Byl zván na Glass workshopy (New York, 1983), sympozia (Baden, 1983), světové medailérské kongresy FIDEM (Stockholm, 1985, Colorado Springs, 1987). Absolvoval další studijní pobyty (Japonsko, 1984, Řecko, 1988).\n\nRoku 1990 byl společensky rehabilitován a jmenován profesorem a vedoucím ateliéru kovu, šperku a glyptiky na Vysoké škole uměleckoprůmyslové v Praze. V letech 1991-1994 byl rektorem VŠUP. Roku 1992 pobýval na pozvání Japan Foundation v Japonsku (Tokyo, Kamakura, Kyoto, Narra, Nagoya, Hirošima). Byl hostujícím profesorem na University of Sunderland, UK (1997), a roku 1997 založil program rytého skla ve Studio of Corning Museum of Glass, kde v následujících patnácti letech vyučoval (do roku 2012).\n\nRoku 1997 založil \"Společnost Dominika Bimana\" a od roku 2001 organizoval rytecké \"školy Dominika Bimana\" nejprve v Harrachově a později v dalších sklárnách (Kamenický Šenov, Jablonec nad Nisou, Nový Bor, Frauenau, Neu Gablonz, Rheinbach, Corning). Od roku 2014 pokračuje tato rytecká škola pod názvem \"The School of Jiří Harcuba\" (Sázava, 2014, Kamenický Šenov, 2015, Frauenau, 2016). \n\nZemřel 26. července 2013 v Praze, ve věku 84 let.\n\nMezi nejstarší Harcubovy práce patří vázy zdobené liniovou rytinou. Od 60. let tvořil také série silnostěnných váz a stél zdobených hlubokou intagliovou leštěnou rytinou, v nichž převažují monumentalizované a expresivní figury lidí a zvířat (\"Sokolník s koněm\", 1959). V polovině 60. let, veden svou intelektuální orientací a potřebou uměřené formy a nadčasového řádu, vytvořil Harcuba volný cyklus Měst (\"Město\", 1965) a Koulí (\"Žena\", 1965), kde uplatnil důsledný architektonický řád a geometrizující styl.\n\nNa přelomu 60. a 70. let opustil rytinu a začal užívat robustnější řezáčskou a brusičskou techniku. Obrazy vytvořené v silnostěnném olovnatém křišťálu se vyznačují temperamentními hlubokými zářezy, které zachycují v graficky expresivním a naléhavém vyjádření citového prožitku umělce hru světel a stínů, vášně a dramatické osudy i tragédie štvané zvěře (\"Štvanice I-III\", 1971). V 70. letech užíval kombinaci rytí a řezání v lité skleněné desce, která umožňovala bohatší, často oboustrannou plastickou modelaci. Ve stélách s hlubokou intagliovou rytinou zobrazil počátkem 70. let formou alegorií a v jinotajné reakci na normalizační zásahy téma lidského utrpení (\"Přepadení\", \"Pieta\", ad.). Protějškem dramatických scén jsou díla řezaná geometrickým stylem (\"Dravec\", 1974). \n\nHarcubova portrétní intaglia ve skle vznikala od konce 60. let spolu s návrhy litých mincí a medailí. Původní inspirací mu byl slavný harrachovský rodák Dominik Biemann, ale Harcuba je tvořil většinou bez závislosti na objednávce klientů jako svá volná díla. To mu umožnilo odpoutat se od vžitých ryteckých konvencí a uplatnit monumentalizující tvarovou velkorysost. Portréty ze 70. let, nebo ty, které byly vytvořeny paralelně s medailemi, zobrazují víceméně reálnou podobu osobnosti, zachycenou obvykle z profilu (Kyohei Fujita, 1986), často s množstvím drobných detailů (Marc Chagall, 1977, Moritz Michael Daffinger, 1989) nebo naopak abstrahují charakteristické rysy jako nos nebo vous a detaily postupně vynechávají (Komenský, 1977, Bedřich Smetana, 1978, 1983). Obvykle je v reliéfu silně zvýrazněna oblast lící, obočí, spánku, podobu zachycují tvar nosu, úst, brady (Josef Harcuba, 1978, Ludwig van Beethoven, 1978). Portréty z 80. let často portrét stylizují s respektem ke kruhovém tvaru skleněného disku a zvýrazňují oblouk lebky, ovál tváře a účesu (Mahátmá Gándhí, 1982, Vladimír Komárek, 1980) nebo pouze typický detail tváře jako nos a vous (Paul Cézanne, 1985). Intagliové portréty umělců často volně citují jejich dílo (Stanislav Libenský, 1986-87, Chaim Soutine, 1998) nebo zachycují expresivní výraz v okamžiku performance (Frank Zappa, 2003). Opakovaně se zabýval např. portrétem J. W. Goetheho. \n\nHarcubovy portréty z pozdější doby se vyznačují citovým vzrušením i odvážnou nadsázkou (Vladimír Kopecký, 1995) a porušují optickou závislost na realitě radikální výtvarnou zkratkou, někdy na hranici abstrakce (Václav Havel, 1995, George Orwell, 2000, 2006, Jan Werich, 2002, Alberto Giacometti, 2003). Harcuba čerpá z tendencí výtvarné avantgardy a sám se stává suverénním moderním portrétistou. Svým uměleckým a technickým mistrovstvím se stal osamoceným tvůrcem, který překonal většinu svých stejně žánrově orientovaných současníků doma i ve světě. \n\nJako pedagog a účastník zahraničních workshopů Harcuba zkoušel i nové materiály, např. sklo označované v angličtině jako bullseye (Camille Claudel, 2007).\n\nJiří Harcuba se od roku 1964 zúčastnil téměř stovky soutěží s návrhy mincí, plaket nebo medailí. Přestože několikrát zvítězil nebo obsadil druhé či třetí místo, realizoval se jen malý počet jeho návrhů. Do mincovní tvorby vnesl výrazný srozumitelný a nezaměnitelný rukopis, např. v životném pojetí heraldických zvířat státního znaku. Jeho návrhy se hlásí k antickému řádu a zásadám rovnováhy, uměřenosti a proporce. Přestože pracuje zároveň ve skle i v lité a ražené medaili, respektuje specifika těchto odlišných oborů. \n\nPři kompozici návrhu na kruhové mincovní ploše využívá asymetrické posazení, zvětšený detail a část portrétu, jemné nuance nízkého reliéfu i kontrast a napětí volné plochy. Celek vždy zachovává harmonii a jednotu v pojetí aversu i reversu mince. Tvorba ražených mincí a medailí klade zvláštní požadavky na sochařské schopnosti a grafickou zručnost autora, znalost a správný výběr typu písma. Harcuba často v ploše využívá faksimile podpisů portrétovaných osobností tak, aby zachoval jejich čitelnost (Albert Schweitzer, medaile 1975). Jeho hlavní doménou je portrét, v němž podle antického vzoru zdůrazňuje všechny výrazné rysy, včetně vad na kráse, aby zachoval individualitu a mužnost, ale pohybuje se volně od realistického vyobrazení až po portrét imaginární, v němž vynechává nepodstatné detaily (Karel IV., medaile 1978, Kyohei Fujita, medaile 1986, Franz Kafka, medaile, 1983) nebo ho stylizuje v kubistické abstrakci (W.B. Yeats, plaketa 2003). Tváře zachycuje z profilu (Jan Skácel, plaketa 1989), en face nebo v tříčtvrtečním profilu (Jaroslav Seifert, plaketa 1989) a k některým se opakovaně vrací v mnoha variantách. Portréty umělců jsou stylizované a volně citují jejich dílo (Paul Klee, medaile ke 100 letům od narození, 1979)\n\nV 70. letech z existenčních důvodů vytvořil některé konvenční kamenné sochy do veřejného prostoru. Od Jiřího Harcuby vzešel také návrh na obnovení esperantského pomníku ve Františkových Lázních zničeného nacisty..\n\nHarcubovy monochromní grafické listy vytvořené technikou vitrografie vznikly paralelně s jeho rytými portréty ve skle (Rudolf II., 1993, Paul Gaugin, Francis Bacon, 1994, S. Kierkegaard, 1997, V. Woolf, 2001, 2002, S. Dalí, A. Camus, A. Giacometti, I. Stravinskij 2003, Lao ´c, F. Kafka, 2004, Samuel Beckett, Marc Chagall, 2004, J.W. von Golethe, 2005, Herakleitos, 2006)\n\n\n"}
{"id": "957518", "url": "https://cs.wikipedia.org/wiki?curid=957518", "title": "Komunikace mezi učitelem a žákem", "text": "Komunikace mezi učitelem a žákem\n\nKomunikace mezi učitelem a žákem je základním prostředkem realizace výchovy a vzdělávání prostřednictvím \"verbálních\" a \"neverbálních\" projevů učitele a žáků.\n\nKomunikace je základní složkou interakce mezi lidmi. Tato interakce se nazývá \"předávání informací při přímém i nepřímém sociálním styku\".\n\n\nUčitel je jeden ze základních činitelů výchovně-vzdělávacího procesu, profesionálně kvalifikovaný\na spoluodpovědný za přípravu, řízení, organizaci a výsledky vzdělávacího procesu.\n\nŽák je označení pro jedince, který je v roli vyučovaného v rámci formálního vzdělávání, bez ohledu na věk. Žákem může být dítě, adolescent, dospělý. Na vysoké škole se používá označení student.\n\nVztahy mezi učitelem a žáky ve třídě lze vnímat jako vztahy mocenské a užívání této moci je základem učitelské profese.\n\n\nPrvní tří typy vztahů jsou \"asymetrické\". Učitel má při komunikaci nadřazené postavení a žák podřízené.\nV takovém vztahu má učitel možnost rozhodovat o mnohých otázkách komunikace. Vztahy mezi rovnocennými partnery jsou \"symetrické\". Takové jsou vztahy mezi žáky /alternativy 4 – 8/. Žáci jsou při vzájemné komunikaci rovnocenní, může se ovšem vyskytnout dominantní žák. V současnosti se apeluje na to, aby se změnily vztahy mezi učitelem a žáky – učitel má ustoupit ze své dominance a stát se spíše facilitátorem učení či partnerem žáků.\n\nZa základní strukturu pedagogické komunikace bývá považována struktura I-R-F (iniciace - replika - feedback čili zpětná vazba).\n\nJedná se zpravidla o otázku učitele.\n\nJedná se o odpověď žáka.\n\nTřetím krokem struktury je \"zpětná vazba\", kterou učitel reaguje na žákovy odpovědi. Zpětnou vazbu chápeme jako informaci určenou žákovi, která jej má informovat o tom, jak probíhá proces jeho učení. Obsahová rovina komunikace se skládá z otázky učitele, ze žákovské odpovědi a z učitelské reakce na onu odpověď. Zpětná vazba učitele může být \"přímá\" nebo \"nepřímá, 'pozitivní\" nebo \"negativní, rozvitá nebo\"\" jednoduchá\". Zpětná vazba může být také vyprázdněná, protože učitelé jeví tendenci vyhýbat se explicitním hodnotícím výrokům. \n\n\nNejčastějším projevem pozitivní přímé zpětné vazby je slovo Dobře., jež nahrazuje prosté Ano. Negativní zpětná vazba není tak hojná. Pokud se k ní ale učitel uchýlí, je o to silnější. Špatná odpověď je vnímána jako deviace a učitele velmi podráždí. I když jde o látku novou, vyučující předpokládá správné odpovědi, protože se mu otázky zdají snadné. Proto je zpětná vazba často spojena s výčitkou, že žák látku neumí.\n\n\nZ nepřímé pozitivní zpětné vazby se lze často setkat pouze s uzavřením celé sekvence mlčením a pokračováním k další otázce nebo tématu. Negativní nepřímá zpětná vazba se projevuje opakováním nebo reformulací otázky.\n"}
{"id": "957522", "url": "https://cs.wikipedia.org/wiki?curid=957522", "title": "Škvíra ve stázi", "text": "Škvíra ve stázi\n\nŠkvíra ve stázi (anglicky \"Stasis Leak\") je čtvrtá epizoda druhé série (a celkově desátá) britského sci-fi sitcomu \"Červený trpaslík\". Poprvé byla odvysílána 27. září 1988 na kanálu BBC2.\n\nClare Groganová, která hrála Kochanskou byla propuštěna ještě před skončením natáčení, takže v poslední scéně ji musela nahradit asistentka režie Dona DiStefanová. Aby tato záměna nebyla poznat, nasadila si DiStefanová velký klobouk a sklonila ho co nejvíc do obličeje.\n\nDěj se vrací o tři miliony let zpátky: Rimmer u kapitána Hollistera žaluje na Listera, že mu do snídaně přimíchal halucinogenní houby a on se potom choval nevhodně. Lister vyfasuje dva týdny natírání a Rimmer, který slovně inzultoval kapitána, když si stěžoval na příliš nízký trest, osm. Když se Rimmer následně ocitne ve své kajutě sám, vyleze z jeho stolku jeho hlava s velkým H na čele a řekne mu, že na 16. podlaží je škvíra ve stázi. Rimmer hlavu ignoruje, protože si myslí, že ho Lister znovu intoxikoval. Scéna končí.\n\nDěj se přesouvá do současnosti: Lister si čte Rimmerův deník a baví se jeho pikantnostmi. Má k tomu ale důvod, protože v něm našel zmínku o oné hlavě, která vylezla ze stolu. Lister si myslí, že to nebyla halucinace, ale Rimmer z budoucnosti, který chtěl varovat sám sebe. Navíc v kajutě Kochanské najde jejich svatební fotku, což by znamenalo, že se vrátí do minulosti a ožení se s ní. Oba dva s Kocourem tedy nasednou do turbovýtahu a vystoupí na 16. podlaží, kde se skutečně nachází škvíra vedoucí do minulosti. Jenže když chtějí přenést nějaký předmět do budoucnosti, změní se v prach. Zpátky v kajutě před usnutím se Lister svěří Rimmerovi, že se vrátí ke Kochanské do minulosti a zůstane s ní, i kdyby to mělo znamenat jeho smrt. Pak mu ale dojde, že je tu ještě druhá volná stázová jednotka a jednu osobu by tak mohli zachránit. Lister samozřejmě preferuje Kochanskou, Rimmer sám sebe. Rimmer nelení a v noci se vydá ke škvíře, aby přesvědčil sám sebe v minulosti, ráno se po jeho stopách vydají Kocour s Listerem. Znovu se odehraje scéna, ve které Rimmer (ze současnosti) vystrkuje hlavu ze stolu na své já z minulosti, tentokrát ale nekončí. Do kajuty následně přijde kapitán Hollister v převleku za kuře a snaží se Rimmerovi (z minulosti) omluvit za to, že mu napařil osm týdnů natírání. Ten se definitivně ujišťuje, že je zfetovaný a Hollistera polije barvou, kterou měl na natírání. Mezitím Lister s Kocourem najdou Kochanskou, jenže ta má právě líbánky. Lister je zdrcený, ale jen do chvíle, kdy zjistí, že to on si vzal Kochanskou. Jenže to není on, ale jeho já o pět let starší (tedy z budoucnosti).\n\nRimmera (z minulosti) přiváží do jeho kajuty na vozíku, protože mu předtím vypumpovali žaludek. Na vrchní palandě spí Lister (z minulosti), který byl unavený z natírání. Znovu se před Rimmera vynoří hlava Rimmera (ze současnosti) a radí mu, aby zůstal v klidu. Do kajuty přichází Kocour s Listerem (ze současnosti), Lister (z budoucnosti) s Kochanskou a k dovršení zmatku vystupuje ze zrcadla i další Rimmer (z budoucnosti). To už je na psychicky labilního Rimmera z minulosti moc a tak zařve: „\"Předtím, než kdokoliv z vás cokoliv řekne, rád bych něco poznamenal. VYPADNĚTEEEEEE!!!!\"“\nV epizodě zazní jména osob:\na názvy děl:\n\n"}
{"id": "957534", "url": "https://cs.wikipedia.org/wiki?curid=957534", "title": "Dalea", "text": "Dalea\n\nDalea je rod rostlin z čeledi bobovité. Jsou to vesměs suchomilné byliny i dřeviny s drobnými listy a květy uspořádanými v nápadných klasovitých květenstvích. Rod je rozšířen v počtu asi 180 druhů v Americe od Kanady po Chile a Argentinu.\n\nZástupci rodu \"Dalea\" jsou jednoleté nebo vytrvalé byliny a keře, výjimečně i stromy. Listy jsou lichozpeřené nebo výjimečně trojčetné, složené z drobných celokrajných lístků. Palisty jsou drobné. Květy jsou malé, bílé, purpurové nebo tmavě modré, výjimečně i žluté, uspořádané v nápadných, hustých klasech. Květenství jsou vrcholová nebo vyrůstají naproti bázím listů. Kalich je zvonkovitý, zakončený 5 laloky. Koruna je téměř motýlovitá. Pavéza je srdčitá, na bázi nehetnatá, přirostlá ke dnu kalicha. Křídla a člunek jsou přímé a často delší než pavéza. Korunní lístky tvořící člunek jsou většinou spojeny spodními okraji. Tyčinek je 10 nebo výjimečně 9 a jsou jednobratré. Semeník je přisedlý nebo krátce stopkatý, se 2 nebo řidčeji se 3 vajíčky a šídlovitou čnělkou nesoucí drobnou vrcholovou bliznu. Plody jsou drobné, vejčité, tenkostěnné, většinou nepukavé, jednosemenné, uzavřené ve vytrvalém kalichu. Semena jsou ledvinovitá.\n\nRod \"Dalea\" zahrnuje asi 180 druhů. Je rozšířen od Kanady přes USA, Mexiko a Střední Ameriku po jihoamerické Andy, kde sahá až do severního Chile a Argentiny. Nejvíce druhů roste na jihozápadě USA. Rostou zejména v sušších oblastech na písečných dunách, na březích periodicky vysychajících vodních toků a říčních nánosech. Některé druhy vystupují až do nadmořských výšek okolo 2000 metrů. Všechny druhy jsou dobře adaptovány na chudé půdy.\n\nNěkteré druhy se využívají jako rostliny zabraňující větrné erozi písečných dun. Druh \"Dalea alopecuroides\" je na středozápadě Spojených států používán jako zelené hnojení. Z větví některých druhů pletou místní indiáni na jihozápadě USA koše. Kořeny \"Dalea purpurea\" slouží ke žvýkání, listy jsou používány jako náhrada čaje. Druhy s nápadnými květenstvími mohou být využívány jako okrasné rostliny.\n\nNěkteré druhy rodu \"Dalea\" lze spatřit ve sbírkách Pražské botanické zahrady v Tróji.\n\n"}
{"id": "957536", "url": "https://cs.wikipedia.org/wiki?curid=957536", "title": "Lukas Hofer", "text": "Lukas Hofer\n\nLukas Hofer (* 30. září 1989, Bruneck) je italský biatlonista, dvojnásobný bronzový medailista ze Zimních olympijských her 2014 v Soči i z olympijských her 2018 v Pchjongčchangu.\n\nBronzovou medaili získal také na Mistrovství světa 2011 v závodě s hromadným startem z ruského Chanty-Mansijsku. Je to také trojnásobný medailista z juniorských světových šampionátů.\n\nVe světovém poháru dokázal zvítězit v jednom individuálním a v jednom kolektivním závodě.\n\nHofer je devítinásobným účastníkem Mistrovství světa v biatlonu a trojnásobným účastníkem zimních olympijských her. Jeho nejlepším výsledkem v závodech jednotlivců je 3. místo ze závodu s hromadným startem z ruského Chanty-Mansijsku v roce 2011. V týmovém závodě se dokázal několikrát umístit na stupních vítězů, poprvé se smíšenou štafetou na ZOH v ruské Soči.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nZúčastnil se tří juniorských šampionátů v biatlonu. Má dvě zlaté medaile z individuálních disciplín, a to z kanadského Canmore z roku 2009 ze sprintu a ze stíhacího závodu. Navíc získal bronzovou medaili ze závodu štafet z německého Ruhpoldingu v roce 2008.\n\n\n\n"}
{"id": "957538", "url": "https://cs.wikipedia.org/wiki?curid=957538", "title": "ČMD", "text": "ČMD\n\nZkratka ČMD může mít následující významy:\n\n"}
{"id": "957539", "url": "https://cs.wikipedia.org/wiki?curid=957539", "title": "Homolka (Jizerská tabule)", "text": "Homolka (Jizerská tabule)\n\nHomolka (244 m n. m.) je vrch v okrese Mladá Boleslav Středočeského kraje. Leží asi 0,7 km jihovýchodně od Brodců na příslušném katastrálním území.\n\nJe to krátký hřbítek protažený ve směru západ–východ na svrchnokřídových vápnito-jílovitých pískovcích a dalších zpevněných sedimentech pokrytých štěrkopískem a odvalem. Vrch leží na mírném levém svahu údolí Jizery. Na vrcholu stojí telekomunikační vysílač. Vrcholové partie jsou porostlé smíšeným lesem, svahy pokrývá orná půda. Pod západním svahem prochází dálnice D10.\n\nVrch náleží do celku Jizerská tabule, podcelku Dolnojizerská tabule, okrsku Košátecká tabule a podokrsku Starobenátecká tabule.\n\nPo polní cestě vedoucí východně od vrchu kolmo na linii hřbetu je přístup pěšky, na kole či motorovým vozidlem.\n"}
{"id": "957544", "url": "https://cs.wikipedia.org/wiki?curid=957544", "title": "Hodnocení učebnic", "text": "Hodnocení učebnic\n\nHodnocení učebnic je proces, při němž se posuzují vlastnosti konkrétní učebnice s učebnicí ideální, tj. s učebnicí, která má všechny požadované vlastnosti.\n\nPosuzované vlastnosti jsou u většiny učebnic jednotné. Tak je zachována spolehlivost a porovnatelnost hodnocení. Posuzuje se tedy:\n\nMetod hodnocení učebnic je celá řada. Základem je zvolit si hledisko, ze kterého má být učebnice hodnocena. Pak už výzkumník jen vybere vhodný nástroj. Mezi nejčastější patří:\n\nSkupina pro výzkum kurikula vznikla při Institutu výzkumu školního vzdělávání Pedagogické fakulty Masarykovy univerzity původně jako Skupina pro výzkum učebnic z iniciativy profesora Josefa Maňáka jako reakce na nepříznivou situaci v oblasti výzkumu učebnic po roce 1989. Jedná se o uskupení výzkumníků, kteří si kladou za cíl produkovat kvalitní a výzkumně ověřené poznatky z oblasti kurikula s ohledem na aktuální potřeby pedagogické teorie a praxe, vzdělávací politiky a tvorby a hodnocení kurikulárních dokumentů (mezi které patří také učebnice).\n"}
{"id": "957546", "url": "https://cs.wikipedia.org/wiki?curid=957546", "title": "Libeňský vrch", "text": "Libeňský vrch\n\nLibeňský vrch, německy \"Lieben\" (301 m n. m.), se nachází v okrese Mělník Středočeského kraje. Leží asi 0,4 km severozápadně od vesnice Vysoká Libeň v jejím katastrálním území a území Radouň.\n\nJe to svědecká plošina hřbetovitě protažená ve směru ZSZ–VJV. Je tvořená svrchnokřídovými zpevněnými sedimenty (vápenec, jílovec, slínovec a prachovec). Vrch obklopují nižší okolní pískovcové denudační plošiny. Vrch pokrývá převážně orná půda, v jihozápadní části je zalesnění, ve východní zalesnění a zástavba. Svahy vrchu na severu klesají k rozbrázděnému \"Libeňsko-radouňskému dolu\".\n\nVrch náleží do celku Jizerská tabule, podcelku Dolnojizerská tabule, okrsku Košátecká tabule a podokrsku Řepínská tabule.\n\nAutomobilem lze nejblíže přijet do Vysoké Libně a pohodlně dojít pěšky na vrcholovou plošinu.\n"}
{"id": "957548", "url": "https://cs.wikipedia.org/wiki?curid=957548", "title": "Římskokatolická farnost Slup", "text": "Římskokatolická farnost Slup\n\nŘímskokatolická farnost Slup je územní společenství římských katolíků s farním kostelem Jména Panny Marie v děkanátu Znojmo.\n\nKostel se ve Slupi připomíná prvně roku 1228, původně byl románský. Současná stavba je pozdně gotická z konce 15. století, upravovaná barokně v 17. století a klasicistně roku 1845. Na hlavním oltáři stojí uctívaná mariánská socha z 15. století.\nOd 1. srpna 2009 do června 2015 byl administrátorem excurrendo R. D. Jindřich Čoupek,který je zároveň moderátorem farního tým FATYM Přímětice-Bítov. K 1. červenci 2015 byl administrátorem excurrendo ustanoven R. D. Mgr. Pavel Sobotka.\n\nFATYM Přímětice-Bítov je společenství katolických kněží, jáhnů a jejich dalších spolupracovníků. Působí v brněnské diecézi od roku 1996. Jedná se o společnou správu několika kněží nad větším množstvím farností za spolupráce laiků. Mimo to, že se FATYM stará o svěřené farnosti, snaží se jeho členové podle svých sil vypomáhat v různých oblastech pastorace v naší zemi.\n\nDnem vzájemných modliteb farností za bohoslovce a bohoslovců za farnosti brněnské diecéze je 17. říjen. Adorační den připadá na 13. června. Farnost se v roce 2013 zapojila do projektu Noc kostelů.\n\nV roce 2009 byla na kostele opravena celá střecha. Báň opravená v roce 2010 zvítězila v soutěži o nejlépe opravenou památku Jihomoravského kraje v roce 2010. \n\nFATYM vydává čtyřikrát do roka společný farní zpravodaj (velikonoční, prázdninový, dušičkový a vánoční) pro farnosti Vranov nad Dyjí, Přímětice, Bítov, Olbramkostel, Starý Petřín, Štítary na Moravě, Chvalatice, Stálky, Lančov, Horní Břečkov, Prosiměřice, Vratěnín, Citonice, Šafov, Korolupy, Těšetice, Lubnice, Lukov, Práče a Vratěnín.\n\nVe farnosti se koná Tříkrálová sbírka. V roce 2017 činil její výtěžek 13 165 korun. Při sbírce v roce 2019 se vybralo 13 279 korun.\n"}
{"id": "957553", "url": "https://cs.wikipedia.org/wiki?curid=957553", "title": "Rožec", "text": "Rožec\n\nRožec (\"Cerastium\") je rod jednoletých až vytrvalých rostlin čítající asi 100 druhů, některé jsou endemické a jiné vyrůstají na více kontinentech. Centrum rozšíření se nachází v Evropě, západní Asii a severní Africe, největší druhová bohatost je v oblasti Středozemního moře. Z míst původu se mnohé druhy dostaly v několika vlnách také do Severní i Jižní Ameriky a Austrálie.\n\nRožce rostou jako jednoleté, ozimé nebo vytrvalé byliny. Jednoletky mívají kořeny nitkovité až provazcovité a trvalky zase větvené oddenky s možnosti zakořenit v uzlinách. Oblé nebo tupě hranaté lodyhy jsou květonosné nebo sterilní, bývají přímé, vystoupavé či poléhavé a vyrůstají jednotlivě neb od báze společně v různě hustých či volných trsech. Vesměs jsou lodyhy různě chlupaté. Některé druhy mívají přízemní listy s řapíky. Lodyžní listy vyrůstající vstřícně jsou celokrajné, bývají přisedlé nebo s krátkými stopkami, vesměs jsou tvarů podlouhlých, eliptických až široce vejčitých s hrotem nebo zakulaceným vrcholem. Listeny jsou bylinné eventuálně s blanitým okrajem a jsou shodně s listy rozličně hustě porostlé žláznatými i nežláznatými chlupy.\n\nKvětenství bývají obvykle vidlanovitá s různým počtem květů které jsou nejčastěji 5četné a jen zřídka 4četné. Trvalé kališní lístky jsou na vnější straně chlupaté a na vnitřní holé. Korunní lístky hluboce 2laločné jsou bílé, holé nebo u báze brvité. Tyčinek bývá 5 až 10, lysý kulovitý semeník nese 5 neb jen zřídka 3 zakališní čnělky.\n\nPlody jsou jednodílné mnohosemenné tobolky s trvalých kalichem a hladkým blanitým oplodím. Jsou válcovité, rovné nebo slabě vzhůru zakřivené, na vrcholu pukají obvykle 10 ojediněle jen 6 zuby. Hnědě zbarvená drobná semena jsou okrouhlá, slabě hranatá nebo klínovitá, z boku zploštělá a na povrchu hrbolatá.\n\nKvěty se opylují entomogamně nebo autogamně. Rostliny se rozmnožují semeny, rozrůstáním oddenků nebo jejich úlomky. Základní chromozómové číslo rodu je x = 9.\n\nTaxonomie rodu je neujasněná, podle se v České republice vyskytuje těchto 13 druhů:\n\nOvšem podle jsou:\n\n \n"}
{"id": "957555", "url": "https://cs.wikipedia.org/wiki?curid=957555", "title": "211. taktická letka", "text": "211. taktická letka\n\n211. taktická letka je součástí Vzdušných sil Armády České republiky v rámci 21. taktického křídla 21. základny taktického letectva. Letka vznikla 1. prosince 2003 přejmenováním 41. stíhací letky a od 16. února 2012 nese čestný název „generála Františka Chábery“. Ve výzbroji jednotky se nachází 12 víceúčelových stíhacích letounů JAS-39C a 2 cvičně-bojové letouny JAS-39D. Velitelem letky je od září 2013 podplukovník Jaroslav Tomaňa.\n\nHistorie 211. taktické letky začíná v lednu 1995, kdy v rámci reorganizace AČR vznikla 4. základna stíhacího letectva v Čáslavi, jejíž součástí byla 41. stíhací letka. V její výzbroji se nacházelo přes dvacet stíhacích letounů MiG-23ML/UB, které doplňovalo několik cvičných letounů L-39ZA. Úkolem letky bylo především působení v hotovostním systému ostrahy vzdušného prostoru České republiky. Na konci roku 1998 byly dosluhující MiGy-23 nahrazeny staršími MiGy-21, které byly následně částečně modernizovány na verzi MFN. S touto výzbrojí zahájila 41. letka ke dni 12. března 1999 hotovost v Integrovaném systému protivzdušné obrany Severoatlantické aliance NATINAMDS. Jednotka byla 1. prosince 2003 přejmenována na 211. taktickou letku a v dubnu 2005 se přezbrojila na letouny Saab JAS-39 Gripen, kterými od 1. července 2005 nahradila MiGy-21 i v ostré hotovosti.\n\nZákladní náplní činnosti 211. taktické letky je ochrana vzdušného prostoru České republiky a zemí NATO. Mezi další úkoly patří přeškolování pilotů na letouny Gripen, elektronický boj či společný výcvik s aliančními jednotkami. Nízké početní stavy techniky a personálu neumožňují plnit další úkoly – například podporu pozemních vojsk, která je naopak v náplni činnosti 212. taktické letky. Organizační struktura vychází ze současné praxe, kdy je v jedné jednotce zařazen létající i pozemní technický personál, celkem cca 130 osob. Z tohoto počtu je asi stovka pozemního technického personálu, deset příslušníků štábu a dvacet pilotů rozdělených ke čtyřem pilotním rojům. Většina technického personálu je soustředěna v sedmi technických rojích, přičemž úkolem každého roje je přímá údržba dvou strojů, zbytek personálu slouží ve specializovaných odděleních (například u letového simulátoru).\nLétající personál 211. taktické letky tvoří zkušení piloti, kteří dříve létali na strojích MiG-21 nebo Aero L-159. Na uvolněné místo pilota odcházejícího na vyšší funkci či do zálohy je vybrán příslušník 212. taktické letky, který musí mít minimální nálet 500 letových hodin na proudových letounech a z toho alespoň 300 na L-159. Nový pilot Gripenu poté prochází přeškolením ve výcvikovém zařízení křídla F7 na základně Såtenäs ve Švédsku. Následuje trénink různých taktik vedení vzdušného boje a v horizontu šesti až osmi měsíců zařazení do ostré hotovosti. Nepřetržitý proces služeb v hotovosti a další výcvik zaměřený na plnění stíhacích úkolů umožňuje pilotům 211. taktické letky zařadit se i v mezinárodním měřítku na vrcholnou úroveň.\n\nV roce 2005 bylo od Švédska na dobu 10 let pronajato 12 jednomístných letounů JAS-39C a 2 dvoumístné JAS-39D. 211. taktická letka je jediným útvarem vzdušných sil vyzbrojeným těmito nadzvukovými víceúčelovými bojovými letouny. Gripeny patří mezi nejmodernější stíhací stroje 4. generace a výrobce letounu Saab se pomocí modernizačních úprav pronajatých strojů snaží držet krok s konkurencí. České letouny jsou vyzbrojeny palubním kanonem Mauser BK-27 ráže 27 mm, protiletadlovými řízenými střelami krátkého dosahu AIM-9M Sidewinder a od roku 2008 též raketami středního dosahu AIM-120C-5 AMRAAM.\n\nKromě ochrany vzdušného prostoru ČR provádí tento úkol 211. taktická letka také v jiných státech. Mezi květnem a srpnem 2009 plnila úkoly mise Baltic Air Policing nad územím Litvy, Lotyšska a Estonska, což znamenalo historicky první nasazení českého taktického letectva v zahraniční misi. V říjnu 2010 se letka stala plným členem mezinárodní asociace tygřích letek NATO a na cvičení v Nizozemsku získala ocenění The Silver Tiger Trophy pro nejlepší jednotku. Od 1. září 2012 do 4. ledna 2013 probíhalo druhé nasazení v Pobaltí z litevské základny Šiauliai, během kterého došlo v rámci 326 nalétaných hodin při 298 letech k 15 ostrým zásahům (tzv. Alpha Scramble) proti vojenským letounům ruského letectva nedodržujícím pravidla létání po civilních letových tratích. Během mise Baltic Air Policing 2012 získala 211. taktická letka unikátní prvenství, když se kapitán Pavel Pavlík stal prvním aliančním stíhacím pilotem, který od dob stažení sovětských vojsk z Estonska přistál s nadzvukovým letounem na nově zrekonstruovaném letišti estonské armády v Ämari.\n\nDalší operační nasazení jednotky se uskutečnilo v roce 2014 v rámci mise Icelandic Air Policing, stejně tomu bylo v roce 2015, kdy Česká republika reagovala na urgentní požadavek Severoatlantické aliance. Podle původního plánu měly vzdušný prostor ostrovního státu chránit kanadské vzdušné síly, které se ale zapojily do operace proti Islámskému státu.\n\n\n"}
{"id": "957556", "url": "https://cs.wikipedia.org/wiki?curid=957556", "title": "Římskokatolická farnost Strachotice", "text": "Římskokatolická farnost Strachotice\n\nŘímskokatolická farnost Strachotice je územní společenství římských katolíků s farním kostelem svatého Jiří v děkanátu Znojmo.\n\nPrvní písemná zmínka o obci je z roku 1190, kdy je připomínána kaple svatého Jiří. Ta zanikla postupem doby. Teprve v roce 1744 loucký opat Mayer nechal postavit kostel, zasvěcený svatému Jiří, který ovšem o několik let později (1766) vyhořel. Brzy však byl obnoven a vysvěcen olomouckým biskupem Maxmiliánem z Hamiltonu. Má tři oltáře, varhany z roku 1802, v roce 1910 byla zvýšena věž kostela, v roce 1961 byla dána nová báň na věži. V letech 1970 – 1972 byla provedena celková oprava kostela.\n\nOd 1. srpna 2009 do června 2015 byl administrátorem excurrendo R. D. Jindřich Čoupek,který byl zároveň moderátorem farního tým FATYM Přímětice-Bítov. K 1. červenci 2015 byl administrátorem excurrendo ustanoven R. D. Mgr. Pavel Sobotka.\n\nFATYM Přímětice-Bítov je společenství katolických kněží, jáhnů a jejich dalších spolupracovníků. Působí v brněnské diecézi od roku 1996. Jedná se o společnou správu několika kněží nad větším množstvím farností za spolupráce laiků. Mimo to, že se FATYM stará o svěřené farnosti, snaží se jeho členové podle svých sil vypomáhat v různých oblastech pastorace v naší zemi.\n\nDnem vzájemných modliteb farností za bohoslovce a bohoslovců za farnosti brněnské diecéze je 3. říjen. Adorační den připadá na 25. srpna.\n\nFATYM vydává čtyřikrát do roka společný farní zpravodaj (velikonoční, prázdninový, dušičkový a vánoční) pro farnosti Vranov nad Dyjí, Přímětice, Bítov, Olbramkostel, Starý Petřín, Štítary na Moravě, Chvalatice, Stálky, Lančov, Horní Břečkov, Prosiměřice, Vratěnín, Citonice, Šafov, Korolupy, Těšetice, Lubnice, Lukov, Práče a Vratěnín.\n\nVe farnosti se koná Tříkrálová sbírka. V roce 2017 činil její výtěžek 19 484 korun.\n"}
{"id": "957559", "url": "https://cs.wikipedia.org/wiki?curid=957559", "title": "Saranče stěhovavá", "text": "Saranče stěhovavá\n\nSaranče stěhovavá (\"Locusta migratoria\") je škodlivý hmyz, je nejrozšířenějším druhem sarančí. Dorůstá délky 3-6 cm, váží okolo dvou gramů. Žije v tropických oblastech Afriky a Asie (byla zavlečena i do Austrálie), ojediněle zavítá i do jižní Evropy. Zpráva o invazi sarančí na území Čech a Moravy pochází z roku 1338.\n\nSaranče se liší od kobylek tím, že mají tykadla kratší než tělo. Také jsou na rozdíl od kobylek býložravá. Když se na určitém místě sarančata přemnoží, nastane jejich hromadné stěhování. Oblak letících sarančat má plochu až 12 kilometrů čtverečních, počet jedinců v takovém hejnu se odhaduje na dvě miliardy a celková hmotnost roje může dosáhnout 4000 tun. Dokáží urazit s pomocí větru až 200 km za den. Kde se takové hejno usadí, tam zlikviduje veškerou vegetaci. Saranče během svého života sežere až třicetkrát více potravy, než je jeho vlastní váha. K poslední velké invazi sarančat došlo na Madagaskaru v březnu 2013.\n\nSamci sarančat vydávají charakteristické vrzání třením zadních noh o přední křídla. Samička klade do půdy sto až pět set vajíček, z nichž se s příchodem dešťů líhnou larvy.\n\nSarančata se také chovají uměle, teraristé je kupují jako krmivo pro plazy. V Africe jsou pražená nebo mletá sarančata součástí lidské stravy.\n\n\n"}
{"id": "957560", "url": "https://cs.wikipedia.org/wiki?curid=957560", "title": "Kokosová voda", "text": "Kokosová voda\n\nKokosová voda je čirá tekutina nacházející se ve středu mladých zelených kokosů, tedy než začnou tvořit bílou dužinu. Kokosová voda neobsahuje tuk. Když kokos uzraje, je hnědý a z bílé dužiny pak lze vyrobit kokosové mléko nebo olej. Mladá kokosová voda je z kokosu, který zraje na stromě 5-7 měsíců. Když zelený kokos postupně zraje, začíná být voda kalná a objevuje se olejnatá chuť a zápach.\n\nKokosová voda je již dlouho populárním nápojem v tropech, zejména v Indii, Brazílii, jihovýchodní Asii, Pacifiku, Africe a Karibiku. Kokosová voda může být prodávána čerstvá nebo balená. Často je prodávána pouličními prodavači, kteří před zákazníkem odseknou špičku kokosu mačetou. Kokosová voda je také dostupná v plechovkách, tetra-paku nebo PET lahvích.\n\nV posledních letech se objevila kokosová voda na trhu jako přírodní energetický nebo sportovní nápoj díky svému vysokému obsahu draslíku a minerálních látek. Dále je prezentována jako detoxikační nápoj, díky vysokému obsahu enzymů. Obchodníci také uvádí, že kokosová voda má nízkou hladinu tuku, sacharidů a kalorií. Marketingová tvrzení připisující obrovské zdravotní výhody kokosové vodě jsou z velké části neopodstatněná.\n"}
{"id": "957562", "url": "https://cs.wikipedia.org/wiki?curid=957562", "title": "Valerian Pavlovič Pravduchin", "text": "Valerian Pavlovič Pravduchin\n\nValerian Pavlovič Pravduchin ( ; 2. února 1892 stanice Tanalykskaja, Orenburská gubernie – 28. srpna 1938, polygon Kommunarka) byl ruský spisovatel a literární kritik, člen literární skupiny \"Pěreval\".\n\nByl uvězněn 16. srpna 1937, Vojenské kolegium Nejvyššího soudu SSSR jej obvinilo z příslušnosti k teroristické organizaci a 28. srpna 1938 odsoudilo k trestu smrti. Téhož dne byl popraven na polygonu Kommunarka. Rehabilitován byl 4. srpna 1956.\n\n"}
{"id": "957567", "url": "https://cs.wikipedia.org/wiki?curid=957567", "title": "Vodní lázeň", "text": "Vodní lázeň\n\nVodní lázeň je označení určitého způsobu ohřívání či vaření (a to zejména v chemii, alchymii a gastronomii), které má být pomalé nebo nemá překročit určitou teplotu. \n\nPrincip spočívá v tom, že mezi zdroj tepla (například plamen z hořáku) a nádobu s ohřívanou látkou je vložena větší nádoba s vodou, do které je nádoba s ohřívanou látkou ponořena. Voda se zahřívá postupně a rovnoměrněji v porovnání oproti přímému ohřevu nad plamenem se zahřívá i vnitřní nádoba. \n\nMaximální dosažitelná teplota vnitřní nádoby je přitom teplota varu vody, tedy 100 stupňů Celsia (při normálním tlaku). Dokud se voda neodpaří, lze tuto teplotu vnitřní nádoby takto snadno udržovat dlouho dobu i na poměrně nestabilním plameni. Případně lze tímto způsobem udržovat i jiné teploty, pokud se místo vody použije jiná tekutina s jinou teplotou varu.\n\nPři použití v kuchyni se používá obvykle skutečně voda, a to například pro roztátí čokolády nebo ztekutění krystalizovaného medu.\n"}
{"id": "957568", "url": "https://cs.wikipedia.org/wiki?curid=957568", "title": "Victor-Lucien Tapié", "text": "Victor-Lucien Tapié\n\nVictor-Lucien Tapié (1900, Nantes – 1974) byl francouzský historik, který se zabýval střední Evropou a historickými událostmi v Čechách\n\nJeho otec pocházel z jihu Francie z oblasti Armagnac a působil jako profesor na střední škole v Nantes. Matka byla vnučka zaslouženého botanika v Nantes.\n\nRoku 1920 dosáhl na Sorbonně potřebnou kvalifikaci k vyučování na střední škole. V době, kdy francouzská vláda a pařížská univerzita zakládaly francouzský ústav v Praze, byl mezi jinými i Tapié vyslán do Čech vyučovat francouzštinu. Jeho pobyt v Čechách na něj zapůsobil a mimo své školské činnosti se začal věnovat české historii. Blíže se seznámil s dílem E. Denise, s nímž se v Čechách i potkal. Často se setkával s českými historiky V. Novotným a J. Pekařem a byl naplno rozhodnut věnovat svoji sílu hlubšímu poznání dějinných vztahů Čech a Francie. S tímto plánem se roku 1921 vrátil na Sorbonnu. Roku 1922 obhájil vysokoškolský titul prací na téma Jindřich IV. a České země.\n\nRoku 1926 vydal v \"Českém časopise historickém\" (jehož redaktorem byl J. Pekař) dopisy Karla ze Žerotína Ludvíkovi XIII. Roku 1934 získal podporu Rockefellerovy nadace a začíná se naplno věnovat badatelské činnosti.\n"}
{"id": "957570", "url": "https://cs.wikipedia.org/wiki?curid=957570", "title": "Aleutský příkop", "text": "Aleutský příkop\n\nAleutský příkop je zhruba 3200 kilometrů dlouhý oceánský příkop v Tichém oceánu, který se táhne od Aljašky až ke Komandorským ostrovům a to podél jižního pobřeží Aljašského poloostrova a jižního okraje Aleutských ostrovů. Jeho maximální hloubka je 7822 metrů. Je místem, kde se pacifická deska zasouvá pod severoamerickou desku, což zde vede k občasným zemětřesením. \n\nV severozápadní části na něj navazuje Kurilský příkop, který míří k jihozápadu.\n"}
{"id": "957571", "url": "https://cs.wikipedia.org/wiki?curid=957571", "title": "Lchashen", "text": "Lchashen\n\nLchashen (arménsky Լճաշեն [Lč̣ašen]), do roku 1946 Ordaklu, je vesnice v arménské provincii Gegharkunik. V roce 2009 zde žilo 5 031 obyvatel. Osídlení zdejší oblasti se datuje do 3. tisíciletí př. n. l. Nachází se zde pohřebiště z doby bronzové, urartská pevnost či kostel ze 13. století.\n"}
{"id": "957572", "url": "https://cs.wikipedia.org/wiki?curid=957572", "title": "Manželský slib", "text": "Manželský slib\n\nManželský slib skládají snoubenci při církevním sňatku (kromě pravoslaví). Slibují si jím vzájemně, že si zachovají lásku, úctu a věrnost a že druhého nikdy neopustí.\n\n"}
{"id": "957575", "url": "https://cs.wikipedia.org/wiki?curid=957575", "title": "Esbjerg", "text": "Esbjerg\n\nEsbjerg je přístavní město na západním pobřeží Jutského poloostrova v jihozápadním Dánsku. Má přes sedmdesát tisíc obyvatel (k 1. lednu 2013) a je tak pátým největším městem Dánska. Současně je hlavním městem komuny Esbjerg a sídlem jejího zastupitelstva, celá komuna má 115 112 obyvatel.\n\nNejstarší dům v Esbjergu byl postaven kolem roku 1660. Město v dnešní podobě bylo založeno v roce 1868 jako dánská náhrada za přístavní město Altona nacházející se na území, které v roce 1864 na základě Gasteinské konvence připadlo Německému spolku a které bylo předtím důležitým dánským přístavem Severního moře. V roce 1874 bylo vybudováno železniční spojení s městy Fredericia a Varde.\n\nDůležitým ekonomickým činitelem je rybolov. Dále zde mají svá zastoupení významné dánské a rovněž mezinárodní technologické a petrochemické společnosti a koncerny, například Maersk, Ramboll, ABB, Atkins nebo Schlumberger.\n\nJe jedním ze sídel Univerzity jižního Dánska a Aalborské univerzity. Od roku 1996 se zde každoročně během srpna organizuje devítidenní hudební festival trvající od soboty do příští neděle, s hlavním pódiem umístěným na centrálním městském náměstí. Dále se zde nachází několik muzeí, divadel a knihoven a je sídlem fotbalového klubu Esbjerg fB.\n\nJe důležitým dopravním uzlem. Nachází se zde druhý největší dánský přístav (po Aalborgu), letiště a železniční stanice, zabezpečující každou hodinu spojení s Kodaní pomocí vlaků InterCity. Důležitá jsou rovněž celoroční trajektová spojení s ostrovem Fanø a britským městem Harwich a sezonní linka do Tórshavnu na Faerských ostrovech.\n\n\n\n"}
{"id": "957576", "url": "https://cs.wikipedia.org/wiki?curid=957576", "title": "Jesse Jane", "text": "Jesse Jane\n\nJesse Jane (skutečné jméno Cindy Taylor,16. července 1980 Fort Worth, Texas v USA) je americká modelka, striptérka a pornoherečka.\n\n\n\n"}
{"id": "957577", "url": "https://cs.wikipedia.org/wiki?curid=957577", "title": "Kaple Patronů Čech", "text": "Kaple Patronů Čech\n\nKaple Patronů Čech se nachází v osadě Hrad Osek nad soutokem dvou zdrojnic Oseckého potoka. Postavena v roce 1721 snad jako poutní kaple dnes již neznámého zasvěcení. Stavebníkem byl patrně příslušník stavební huti Oseckého kláštera, možná Ottavio Broggio. Kaple je chráněna jako kulturní památka.\n\nPřed průčelím kaple roste památná lípa malolistá, jejíž stáří je odhadováno na 200-300 let.\n\n"}
{"id": "957579", "url": "https://cs.wikipedia.org/wiki?curid=957579", "title": "Lukáš Bartuněk", "text": "Lukáš Bartuněk\n\nLukáš Bartuněk (* 22. června 1988, Praha) je český tanečník, lektor a trenér. Kromě latinsko-amerických a standardních tanců se věnuje Show Dance a výuce tanečních kurzů pro veřejnost v taneční škole Maestro. V současnosti patří mezi špičku české taneční reprezentace. Kromě tance se věnuje výpočetní technice.\n\n\nLukáš Bartuněk se v roce 2013 zúčastnil šesté řady populární show na ČT1 s názvem StarDance... když hvězdy tančí. Jeho partnerkou byla česká violová virtuoska Jitka Hosprová. V prvním díle zatančili rychlý quickstep a v druhém cha-chu. Druhým kolem jejich soutěž skončila, jelikož dostali nejnižší hodnocení od poroty (složené z: Jan Révai, Tatina Drexler, Radek Balaš, Zdeněk Chlopčík), ačkoliv jejich taneční výkon nebyl nejhorší. Od diváků byli na předposledním místě.\n\n"}
{"id": "957582", "url": "https://cs.wikipedia.org/wiki?curid=957582", "title": "Kaple Nejsvětější Trojice (Borek)", "text": "Kaple Nejsvětější Trojice (Borek)\n\nKaple Nejsvětější Trojice je v obci Borek, která je částí obce Zahrádky v okrese Česká Lípa.\n\nKaplička je v evidenci Římskokatolické farnosti v Holanech. Pravidelné bohoslužby se zde nekonají.\n\nKolem kaple vede červeně značená Evropská dálková trasa E10 pro pěší turisty ze Zahrádek do Jestřebí.\n\nKaple se nachází v centru obce. Jedná se o jednolodní obdélnou stavbu s oblým závěrem. Presbytář je odstupňován od zbytku kaple jedním schodem. V interiéru se nezachovalo žádné vybavení. Ve vížce nad závěrem kaple se nachází zvon s kruhovou korunou, který ale nemá srdce.\n\n"}
{"id": "957583", "url": "https://cs.wikipedia.org/wiki?curid=957583", "title": "Borovanský dřín", "text": "Borovanský dřín\n\nBorovanský dřín je jeden ze čtyř památných dřínů obecných v České republice a jediný svého druhu v Jihočeském kraji. Roste v centru města Borovany, v areálu zámeckého parku − u západního průčelí zámku nedaleko obvodové parkové zdi oddělující park od borovanského náměstí.\n\n"}
{"id": "957584", "url": "https://cs.wikipedia.org/wiki?curid=957584", "title": "Oreské (okres Michalovce)", "text": "Oreské (okres Michalovce)\n\nOreské je obec na Slovensku, v okrese Michalovce v Košickém kraji.\n\nV roce 2011 zde žilo 485 obyvatel. Poblíž obce se nachází rybník\n"}
{"id": "957587", "url": "https://cs.wikipedia.org/wiki?curid=957587", "title": "Eleanor Parkerová", "text": "Eleanor Parkerová\n\nEleanor Parkerová (26. června 1922 v Cedarville v Ohiu – 9. prosince 2013 v Palm Springs v Kalifornii) byla americká filmová herečka.\n\nPoprvé hrála ve filmu ve vedlejší roli westernu \"Sedmá kavalérie\" režiséra Raoula Walshe z roku 1941, jehož hvězdami byli Errol Flynn a Olivia de Havillandová. Významnější byly její pozdější role. Byla třikrát nominována na cenu Oscar za nejlepší ženský herecký výkon v hlavní roli, ale ani jednou ji nezískala. První nominace byla v roce 1950 za roli ve filmu \"Caged \", za kterou také získala Volpiho cenu na Benátském filmovém festivalu. V roce 1951 byla nominována za film \"Detektivní příběh\", kde hrála s Kirkem Douglasem, a v roce 1955 za film \"Interrupted Melody\".\n\n"}
{"id": "957590", "url": "https://cs.wikipedia.org/wiki?curid=957590", "title": "Šlomo Aviner", "text": "Šlomo Aviner\n\nRabi Šlomo Aviner ( ) (narozen 1943) je roš ješiva (doslova „hlava ješivy“) Ateret Jerušalajim a hlavní rabín Bejt Elu Alef. \n\nNarodil se roku 1943 v okupovaném Lyonu pod jménem \"Claude Langenauer\". Unikl deportaci a žil pod falešnou identitou. V mládí byl aktivní v hnutí Bnei Akiva ve Francii. Studoval matematiku, fyziku a elektroinženýrství. Roku 1966 se vystěhoval do kibucu Sde Elijahu, potom studoval v ješivě Merkaz ha-rav v Jeruzalémě, pod patronací r. Cviho Jehudy Kooka. Také sloužil v armádě a účastnil se šestidenní a jomkipurové války. Od roku 1981 je rabínem Bejt Elu (Alef) a od roku 1983 roš ješiva Ateret Jerušalajim (dříve Ateret Kohanim) ve Starém městě.\n\n"}
{"id": "957593", "url": "https://cs.wikipedia.org/wiki?curid=957593", "title": "Německá a rakouská studia", "text": "Německá a rakouská studia\n\nNěmecká a rakouská studia jsou oborem, který se zabývá studiem teritoria německy mluvících zemí, česko-německými a česko-rakouskými vztahy, dějinami Němců v českých zemích a rolí Německa v Evropě. Výzkum i výuka jsou zaměřeny multidisciplinárně (soudobé dějiny, politologie, mezinárodní vztahy, právo, ekonomika a kultura). Patří mezi teritoriální studia.\n\nNěmecká a rakouská studia jsou vyučována jako magisterský studijní obor na Katedře německých a rakouských studií, součásti Institutu mezinárodních studií Fakulty sociálních věd Univerzity Karlovy v Praze. Katedra také zajišťuje výuku bakalářského studijního oboru Česko-německá studia, který je společným oborem (double degree) s univerzitou v Řezně a Německá a středoevropská studia, který je společným oborem double degree s Pedagogickou univerzitou v Krakově.\n"}
{"id": "957595", "url": "https://cs.wikipedia.org/wiki?curid=957595", "title": "Hovea", "text": "Hovea\n\nHovea (\"Hovea\") je rod rostlin z čeledi bobovité. Jsou to dřeviny s tuhými, jednoduchými a někdy i ostnitými listy a modrými až fialovými květy. Jsou rozšířeny v počtu od 12 do 38 druhů výhradně v Austrálii a na Tasmánii.\n\nHovey jsou vzpřímené stálezelené polokeře, keře a nevysoké stromy. Listy jsou střídavé nebo dvouřadě uspořádané, jednoduché, kožovité, celokrajné, u některých druhů na okraji ostnitě zubaté (např. \"H. chorizemifolia\"), řapíkaté nebo přisedlé. Na líci jsou lysé, na rubu plstnaté. Palisty jsou drobné a štětinovité nebo chybějí. Květy jsou modré nebo fialové, oboupohlavné, nejčastěji v úžlabních svazečcích, řidčeji jednotlivé nebo v krátkých hroznech. Kalich je dvoupyský, horní pysk je srostlý ze 2 kališních lístků, na vrcholu uťatý nebo se zářezem, spodní pysk je tvořen 3 úzce kopinatými, drobnějšími lístky. Pavéza je okrouhlá, na vrcholu vykrojená, křídla jsou krátká, člunek je mnohem kratší než pavéza a kratší než člunek. Tyčinek je 10 a jsou jednobratré. Semeník je přisedlý nebo stopkatý, obvykle se 2 vajíčky a s tlustou zahnutou čnělkou nesoucí vrcholovou bliznu. Plody jsou vejcovité, nadmuté, na povrchu hladké nebo plstnaté, pukající 2 chlopněmi. Obsahují 2 ledvinovitá semena s límečkovitým míškem.\n\nRod hovea je endemický rod Austrálie (včetně Tasmánie). Je rozšířen zejména v polopouštních až středně vlhkých oblastech. Nejvíce druhů se vyskytuje ve východní a jihozápadní Austrálii.\n\nÚdaje o počtu druhů se velmi liší. V různých zdrojích je uváděno 12, 20 nebo až 38 druhů.\n\nNěkteré druhy rodu hovea jsou jedovaté pro dobytek. U druhů \"H. longifolia\" a \"H. acutifolia\" byl zjištěn obsah sparteinu v množství až 1,4% sušiny.\n\nNápadně modré květy a hojnost kvetení činí z některých druhů zajímavé okrasné rostliny.\n"}
{"id": "957604", "url": "https://cs.wikipedia.org/wiki?curid=957604", "title": "Gaëtan Huard", "text": "Gaëtan Huard\n\nGaëtan Huard (* 12. ledna 1962, Montargis) je bývalý francouzský fotbalový brankář, držitel rekordu v počtu minut bez inkasovaného gólu ve francouzské nejvyšší lize Ligue 1.\n\nHuard hrál ve Francii za kluby RC Lens, Olympique de Marseille a FC Girondins de Bordeaux. S Olympique de Marseille získal dvakrát titul v Ligue 1, v sezónách 1988/89 a 1989/90.\n\nV sezóně 1992/93 vytvořil v Ligue 1 v dresu FC Girondins de Bordeaux rekord v počtu odehraných minut bez ikasovaného gólu (celkem 1 176 minut). Branku inkasoval až na jaře 1993. V sezóně 2013/14 se po dlouhé době k jeho rekordu přiblížil nigerijský brankář Vincent Enyeama z Lille OSC, který udržel 11 čistých kont po sobě a neinkasoval celkem 1 062 minut, ovšem nepřekonal jej.\n\nV semifinále Poháru UEFA 1995/96 pomohl vyřadit český tým SK Slavia Praha a postoupit přes něj do finále proti německému velkoklubu FC Bayern Mnichov. Titul však nevyhrál, německý klub dvakrát zvítězil, 2:0 a 3:1.\n\nV červenci 1996 přestoupil do španělského klubu Hércules CF, kde odchytal 10 utkání v Primera División. Klub po sezóně 1996/97 sestoupil do Segunda División a Huard ukončil aktivní kariéru.\n\n"}
{"id": "957606", "url": "https://cs.wikipedia.org/wiki?curid=957606", "title": "Vavrečka", "text": "Vavrečka\n\nVavrečka může být:\n\n\npříjmení osob:\n\n"}
{"id": "957619", "url": "https://cs.wikipedia.org/wiki?curid=957619", "title": "Kostel svatého Petra a Pavla (Horní Prysk)", "text": "Kostel svatého Petra a Pavla (Horní Prysk)\n\nKostel svatého Petra a Pavla je barokní jednolodní kostel postavený v letech 1718 – 1721 a náležející pod Římskokatolickou farnost v Horním Prysku .\nV obci Horní Prysk je chráněn spolu se zvonicí a márnicí jako kulturní památka České republiky.\n\nKostel byl postaven architektem a stavitelem Petrem Pavlem Columbanim v letech 1718 až 1721.\n\nOd roku 1958 je areál s barokním kostelem zapsán v celostátním seznamu kulturních památek pod číslem 33009/5-3233.\n\nV roce 2012 se s pomocí místního Sdružení za záchranu kostela, farnosti i vedení obce podařilo zchátralou stavbu zrenovovat. Kostel prošel celkovou rekonstrukcí a byl 23. června 2014 slavnostně vysvěcen litoměřickým biskupem Janem Baxantem.\n\nDo chráněného areálu náleží i starší stavba hřbitova se zvonicí z roku 1680 stojící mimo kostel a také márnice z roku 1722. Na vstupu do areálu je brána s křížovou klenbou. Zvon je ještě starší, z roku 1651.\n\n\n"}
{"id": "957621", "url": "https://cs.wikipedia.org/wiki?curid=957621", "title": "Renārs Rode", "text": "Renārs Rode\n\nRenārs Rode (* 6. dubna 1989, Riga, Lotyšská SSR, SSSR) je lotyšský fotbalový obránce a reprezentant momentálně působící v klubu FK RFS.\n\nRenārs působil v Lotyšsku v klubech JFK Olimps a Skonto Riga. Za Skonto odehrál i dva zápasy v předkolech Ligy mistrů a osm v Evropské lize. Celkem odehrál v lotyšské lize 105 zápasů a vstřelil 11 gólů.\n\nV prosinci 2013 se domluvil na dvouleté smlouvě s českým klubem FK Teplice, který posiloval v zimní ligové přestávce kádr. V Teplicích se ale neprosadil, nenastoupil ani do jednoho ligového zápasu.\n\nPoté se vrátil do Lotyšska, kde hrál za FK Ventspils i Skonto Riga. V lednu 2016 jej angažoval moravský klub SK Sigma Olomouc, který potřeboval zacelit obranu po odchodu zkušeného beka Romana Hubníka, který byl v Sigmě na hostování z FC Viktoria Plzeň.\n\nV A-mužstvu reprezentace Lotyšska debutoval 6. září 2013 v kvalifikačním zápase na MS 2014 v Brazílii proti sousední Litvě. Dostal se na hřiště v samotném závěru zápasu, který skončil vítězstvím domácího Lotyšska 2:1. K dalšímu utkání nastoupil tentokrát v základní sestavě (v téže kvalifikaci) 15. října 2013 a svou první brankou v národním týmu se podílel na remíze 2:2 se Slovenskem. Prosadil se v nastaveném čase. Lotyšsko obsadilo v kvalifikační skupině G nepostupové páté místo.\n\nGóly Renārse Rodeho za A-mužstvo Lotyšska\n\n"}
{"id": "957624", "url": "https://cs.wikipedia.org/wiki?curid=957624", "title": "Cvi Jehuda Kook", "text": "Cvi Jehuda Kook\n\nRabi Cvi Jehuda Kook ( ) (žil 23. dubna 1891 – 9. března 1982) byl rabín, vedoucí osobnost náboženského sionismu a roš ješiva jeruzalémské ješivy Merkaz ha-rav. Byl synem rabiho Abrahama Kooka. \n\nC. J. Kook se narodil v Žeimelisu (Ruské impérium, dnes Litva), kde byl jeho otec rabínem. Roku 1904 se rodina přestěhovala do Jaffy a od roku 1906 studoval na prestižních jeruzalémských ješivách. Také studoval v německém Halberstadtu, na ješivě i na univerzitě (filozofii).\n\nOd roku 1952 do své smrti vedl ješivu Merkaz ha-rav.\n\n"}
{"id": "957631", "url": "https://cs.wikipedia.org/wiki?curid=957631", "title": "Miss UK", "text": "Miss UK\n\nMiss UK byla soutěž krásy, na jejímž pořádání se podíleli někteří studenti a absolventi. Univerzity Karlovy Organizátoři spolupracovali s komerčními sponzory a partnery. Soutěž odkazovala na spolupráci s oblasti charity, se sdružením Kapka Naděje na projektu v Motole. Akce podle vyjádření pořadatelů podporovala prohlubování studentských vazeb a spolupráci napříč jednotlivými fakultami a obory. Soutěž si podle vyjádření pořadatelů kladla za cíl nepodporovat klasické genderové stereotypy, tedy brát v potaz kromě ženské krásy i její intelekt. V roce 2014 pořadatelé soutěž neuskutečnili.\n\nKritici soutěže založili iniciativu Za Karlovku bez sexismu. Akademický senát Fakulty humanitních studií UK soutěž považoval za komerční poškozování a zneužívání dobrého jména univerzity.\n\nKaždoročním vyvrcholením soutěže byl finálový galavečer, spojený se soutěží o titul Miss UK, Múza UK, Miss Sympatie a Miss Internet, konaný tradičně v klubu ROXY. \n\nStudentky během večera plnily řadu úkolů, jedním z nich bylo podle vyjádření pořadatelů i prokazování vlastní kreativity a jedinečnosti (např. formou literární tvorby). \n\nPrávní subjektivita pořadatelů byla sporná. Na webu akce nebyla informace o právní formě, resp. pořádající společnosti, uvedena. \n\nSoutěž Miss UK byla v ročníku 2013 kritizována, podle pořadatelů zejména z feministických pozic, což její kritici odmítali. Kritici vytvořili iniciativu Za Karlovku bez sexismu, ke které se přidalo zhruba tisíc lidí. Následně byl zveřejněn otevřený dopis rektorovi UK, který vedle vyslovení kritiky posilování genderových stereotypů, hodnotících ženu primárně podle vzhledu a schopnosti být sexuálním objektem, požadoval distanci vedení UK od soutěže. Vedl se spor především o název soutěže, kdy kritici pořadatelům vyčítali zneužívání jména Univerzity Karlovy v Praze. Pořadatelé oponovali, že mají právo na užívání názvu ,Miss UK\", protože je jejich registrovanou značkou.\n\nDne 14. 11. 2013 přijal Akademický senát Fakulty humanitních studií UK stanovisko k soutěži Miss UK, ve kterém odmítl tuto akci a považoval ji za komerční poškozování a zneužívání dobrého jména UK a podnik, neslučitelný se základními hodnotovými rámci univerzity.\n\nDne 18. 11. 2013 vydal tiskový mluvčí UK prohlášení, ve kterém se uvádí:\n\nProti požadavku, aby akce neužívala název univerzity, se na požádání pořadatelů akce vyslovili i někteří absolventi univerzity a osobnosti českého kulturního života formou rozhovorů. Stejně tak se ale i pod kritický dopis rektorovi podepsaly osobnosti akademického a vědeckého života a řada studentů, doktorandů a vyučujících UK a jiných veřejnoprávních univerzit, ale také pracovníků Akademie věd ČR, např. socioložka Jiřina Šiklová nebo historička Milena Lenderová.\n\nV souvislosti se soutěží se neoficiálně prezentovali někteří představitelé akademické obce. Nově zvolený rektor UK, profesor Tomáš Zima, byl členem poroty v roce 2012. \n\nOrganizátoři se opakovaně snažili kritiku bagatelizovat prostřednictvím poukazování na údajný emoční náboj kritiky a absenci racionálních argumentů, i když se sami dopouštěli osobních útoků na jednu z hlavních iniciátorek Za Karlovku bez sexismu, mj. tím, že poukazovali na fakt, že se před třemi lety zúčastnila jiné soutěže miss. \n\nhttp://www.missuk.cz/\n"}
{"id": "957633", "url": "https://cs.wikipedia.org/wiki?curid=957633", "title": "Chukwudi Chukwuma", "text": "Chukwudi Chukwuma\n\nChukwudi Chukwuma (* 27. května 1994, Benin City, Nigérie) je nigerijský fotbalový útočník a bývalý mládežnický reprezentant, od března 2017 hráč klubu SK Sokol Brozany.\n\nChukwudi Chukwuma od 12 let fotbalově vyrůstal v indickém klubu Sesa Football Academy, kde působil v trenérské funkci jeho otec Clifford Chukwuma. V roce 2010 se prosadil do A-mužstva.\n\nV prosinci 2013 byl na testech v českém klubu FK Teplice díky kontaktu teplického trenéra Zdeňka Ščasného na Řeka Tassose Sioulase, který v Sesa FA působil jako technický ředitel (společně se znali z řeckého Panathinaikosu). Tassos Sioulas hráče doporučoval již v létě 2013, tehdy se testy ještě nerealizovaly. Proběhly až v prosinci 2013, Chukwudi odehrál přípravný zápas proti Meteoru Praha, v němž dal jeden gól (otevíral skóre utkání, v 9. minutě se uvolnil v pokutovém území a přesně vystřelil k pravé tyči) a dostal se i do dalších šancí. Teplice zvítězily 4:3. Díky svým výkonům získal čtyřletou smlouvu s Teplicemi a zároveň se stal prvním fotbalistou, který prošel fotbalovou akademií v Indii a získal kontrakt s klubem v některé z nejvyšších ligových soutěží v Evropě. V Gambrinus lize debutoval 2. března 2014 v zápase proti SK Sigma Olomouc (výhra 4:0), v němž nastoupil na hřiště v 79. minutě, kdy vystřídal Admira Ljevakoviće. Při své premiéře měl dvě gólové příležitosti, které ale neproměnil. Nekompletní sezonu 2013/14 v dresu Teplic zakončil s bilancí 7 ligových zápasů a 0 vstřelených branek.\n\nByl členem širšího kádru nigerijské reprezentace do 20 let.\n\n"}
{"id": "957637", "url": "https://cs.wikipedia.org/wiki?curid=957637", "title": "Václav Škarda", "text": "Václav Škarda\n\nVáclav Škarda (28. května 1861 Praha – 8. března 1912 Praha) byl rakouský a český právník a politik, na přelomu 19. a 20. století poslanec Českého zemského sněmu.\n\nVystudoval pražské akademické gymnázium a od roku 1878 práva na české univerzitě v Praze, která absolvoval roku 1882. V červnu roku 1883 zde získal titul doktora práv jako první \"rigorozant\" na nově ustavené české univerzitě (po rozdělení dosud česko-německé univerzity). Profesně působil od roku 1890 jako samostatný advokát v Praze. Angažoval se ve veřejném a politickém životě. Již během studií se podílel na vydávání \"Akademických listů\" a od roku 1883 vedl v časopisu \"Právník\" literární rubriku. Spoluorganizoval koncerty slovanské hudby. Zajímal se o divadlo a v studentských letech přeložil do češtiny několik francouzských her. V letech 1893–1895 byl členem pražského obecního sboru starších. V roce 1886 se oženil s Boženou Tuhou, dcerou statkáře s Klecan. \n\nJeho otcem byl politik Jakub Škarda. Bratr Vladimír Škarda působil jako bankéř a právník.\n\nKoncem století se zapojil i do zemské politiky. V doplňovacích volbách roku 1894 byl zvolen v městské kurii (volební obvod Mladá Boleslav) do Českého zemského sněmu. Politicky patřil k mladočeské straně a byl (od roku 1891) členem (brzy poté i místopředsedou) výkonného výboru strany. V roce 1894 byl spoluiniciátorem takzvané Nymburské rezoluce, v níž se mladočeši přihlásili k realističtější politice a distancovali se od nacionálního radikalismu. Roku 1897 se stal předsedou výkonného výboru strany (funkci zastával až do své smrti). Zároveň se tehdy stal předsedou jejího poslaneckého klubu. Založil edici Politická knihovna, v níž publikoval sám několik programových spisů definujících mladočeské pozice.\n\nMandát zemského poslance získal i v řádných volbách v roce 1895. Od roku 1896 zasedal i v zemském výboru. Výbor ho jmenoval za komisaře v Hypoteční bance. Členem zemského výboru byl až do roku 1907. Specializoval se v něm na stavební a technické otázky. Navrhl nový stavební řád pro Prahu a další velká česká města. Angažoval se i v úpravě platů samosprávních úředníků. Na jeho popud byla rovněž zřízena zemská kancelář pro revizi hospodářství obcí a okresů.\n\nV rámci české politiky vystupoval jako stoupenec státoprávních, federalistických nároků, ale zároveň náležel k pragmatickému křídlu okolo Josefa Kaizla a podílel se na dočasné provládní politice mladočechů během vlády Kazimíra Badeniho a vlády Franze Thuna. Zasazoval se o implementaci Badeniho jazykových nařízení do praxe. Když ale po několika letech byla tato jazyková nařízení pro odpor rakouských Němců revokována, přešel na opoziční stanovisko. Podporoval sjednocení českých liberálních politických sil, v roce 1901 takto vedl sbližovací rozhovory se staročechy a roku 1903 s agrárníky (ujednání s agrárníky se ovšem později rozpadlo). V roce 1905 zároveň vedl neúspěšná jednání o česko-německém smíru v Čechách. Roku 1906 byl pověřen reorganizací mladočeské strany, která se musela připravit na zavedení všeobecného a rovného volebního práva na celostátní úrovni. Škarda tehdy podpořil rozšíření stranického programu o sociální a hospodářské otázky. Nový program schválil v březnu 1907 sjezd mladočeské strany.\n\nPoslanecký mandát na sněmu mezitím obhájil za týž obvod ve volbách v roce 1901 a volbách v roce 1908. V roce 1908 (podle jiného zdroje roku 1907) byl také jmenován i členem Panské sněmovny (jmenovaná horní komora celostátní Říšské rady).\n\nV únoru 1912 se při zimní jízdě v kočáře v Praze zranil, když utrpěl ránu na pravém bérci, která po několika týdnech začala hnisat. Škarda v důsledku onemocnění navíc prodělal plicní embolii, zápal plic i srdeční komplikace. Počátkem března se jeho stav začal zlepšovat, ale bezprostřední příčinou smrti byla nová plicní embolie. Pohřben byl na Vyšehradském hřbitově.\n\n"}
{"id": "957640", "url": "https://cs.wikipedia.org/wiki?curid=957640", "title": "Michael Avi-Jona", "text": "Michael Avi-Jona\n\nDr. Michael Avi-Jona ( , \"Micha'el Avi-Jona\", v anglickém přepisu Michael Avi-Yonah (26. září 1904 – 26. března 1974) byl izraelský archeolog a historik, profesor na Hebrejské univerzitě v Jeruzalémě.\n\nNarodil se ve Lvově (Rakousko-Uhersko, dnes Ukrajina), roku 1919 se přestěhoval se svými rodiči do Jeruzaléma, pak odjel do Anglie studovat historii a archeologii v Londýnské univerzitě, později studoval na jeruzalémské British School of Archaeology. První své vykopávky vedl v Tel el-Ajjul, poblíž Gazy a v Ofelu.\n\nRoku 1949 vedl vykopávky u Giv'at Ram, kde objevil cihlárnu římské Legio X Fretensis. Zúčastnil se prědběžných výzkumných vykopávek na Masadě a při vykopávkách u Caesareje objevil starověkou synagogu.\n\nJe autorem modelu Jeruzaléma konce období Druhého chrámu, umístěného v Izraelském muzeu.\n\nRoku 1955 obdržel Bialikovu cenu za svou knihu \"Památky naší země\". Profesor Avi-Jona zemřel v Jeruzalémě roku 1974.\n"}
{"id": "957641", "url": "https://cs.wikipedia.org/wiki?curid=957641", "title": "Red espresso", "text": "Red espresso\n\nRed espresso je nápoj vyráběný podobným postupem jako espresso, nikoli však z kávy, ale ze speciálně namletého a upraženého keře rooibos.\n\nRed espresso bylo vynalezeno v roce 2005, kdy si Carl Pretorius uvědomil, že v zájmu svého zdraví nemůže vypít šest espress denně. Přemýšlel, jak to udělat. Káva bez kofeinu ani čaj nebyly nápoji dle jeho představ. Měl doma rooibos. Dal ho do kávovaru a připravil si espresso. Výsledek ho překvapil a věděl, že jde správným směrem. Hledal vhodný postup, pro zpracování suroviny, zkoušel ji pražit a mlít. Jeho úsilí bylo završeno nápojem s chutí dle jeho představ. Se svým nápadem se svěřil manželům Ethelstonovým – Peteovi a Monique. Spolu s nimi založil společnost red espresso, která Carlův vynález zrealizovala.\n\nRooibos je jediná surovina red espressa. Je to nápoj, připravovaný z keře nazývaného čajovníkovec kapský (Aspalathus linearis) z čeledi bobovitých. Ve svém domově, v Jihoafrické republice, je rooibos oblíbený již několik generací. Rooibos roste přirozeně pouze na malém území v Cederbergu, v provincii Západní Kapsko. Rostlina se vysazuje v únoru až březnu. První sklizeň je za půl roku. Poté se sbírá do vaků a drtí se. Listy procházejí oxidací a získávají výraznou červenohnědou (rudou) barvu. Tato výrazná barva vedla k jeho názvu v afrikánštině „rooibos“, což v překladu znamená „červený keř“.\n\n\n\n"}
{"id": "957647", "url": "https://cs.wikipedia.org/wiki?curid=957647", "title": "Adriana Tarábková", "text": "Adriana Tarábková\n\nAdriana Tarábková, nyní Romanová (* 28. května 1966 Bratislava) je bývalá slovenská herečka, známá především rolí zdravotní sestřičky-studentky „Jeskyňky“ ve filmové komedii Dušana Kleina \"Jak básníci přicházejí o iluze\" (1984).\n\nOd roku 1993 se herectví nevěnuje. Je majitelkou firmy na obalové materiály. Jejím manželem je funkcionář ŠK Slovan Bratislava Zdeno Roman.\n\n\n"}
{"id": "957650", "url": "https://cs.wikipedia.org/wiki?curid=957650", "title": "Kostel svatého Bartoloměje (Žandov)", "text": "Kostel svatého Bartoloměje (Žandov)\n\nKostel svatého Bartoloměje je gotický kostel z 13. století přestavěný barokně v první polovině 18. století a náležející pod římskokatolickou farnost v Žandově. Stojí v Žandově a je chráněn jako kulturní památka.\n\nKostel byl vybudován v gotickém slohu ve druhé polovině 13. století, přebudován byl v roce 1540. V roce 1682 došlo v kostele ke krveprolití, načež byl nad městečkem vyhlášen interdikt a kostel byl devět měsíců uzavřen. Poté došlo k jeho novému vysvěcení, zůstal však filiální k Horní Polici. Zpět na farní byl povýšen až v roce 1924.\n\nSoučasná barokní podoba je z roku 1775, základy jsou gotické. Dříve zde stál kostel z roku 1341. V roce 1975 střecha věže s cibulovou bání shořela a byla nahrazena jehlancovou.\n\nKostel je zanedbaný, a proto město požádalo v roce 2010 o grant k jeho opravě. V rámci grantu byl proveden stavebněhistorický průzkum, při němž byl odhalen gotický portál do lodi.\n\nZa kostelem na severní straně je hřbitov.\n\n\n\n"}
{"id": "957653", "url": "https://cs.wikipedia.org/wiki?curid=957653", "title": "Brychta", "text": "Brychta\n\nPříjmení Brychta/Brychtová nese více osobností:\n\n\n"}
{"id": "957655", "url": "https://cs.wikipedia.org/wiki?curid=957655", "title": "Schunk", "text": "Schunk\n\nSchunk GmbH & Co. KG je německá strojírenská společnost sídlící ve městě Lauffen am Neckar (Bádensko-Württembersko). Firma zaujímá vedoucí postavení na trhu v oborech automatizace a je největším světovým dodavatelem upínací techniky. Mezi klíčové zájmy patří uchopování a upínání.\n\nPo druhé světové válce založil Friedrich Schunk (1912–1998) v německém městě Lauffen am Neckar společnost pro výrobu upínací techniky. Firma Schunk tak vznikla v roce 1945 jako malá dílna v garáži. První velkou zakázkou pro firmu byl kontrakt na výrobu součástí pro brzdové bubny a setrvačníky pro vůz Porsche 356.\nV roce 1964 vstoupil do firmy Heinz-Dieter Schunk, syn zakladatele Friedricha Schunka. Pod jeho vedením se firma Schunk vyvinula z malé dílny do mezinárodně zastoupené společnosti.\n\nOd roku 1966 firma Schunk vyrábí a distribuuje standardizované upínací čelisti pro sklíčidla. V roce 1978 se produktová řada firmy rozrostla o technologii hydraulického upínání pro velmi přesné upnutí stopkových nástrojů. S příchodem produktové řady Tandem v roce 1988 se sortiment firmy rozrostl o již třetí kategorii – stacionární upínání obrobků. V roce 1994 koupila firma Schunk firmu Hage GmbH ve městě Mengen a přidáním programu sklíčidel pro soustruhy tak zkompletovala své portfolio v oblasti upínání.\n\nDíky akvizici italské společnosti MAG rozšířila firma Schunk sortiment stacionárního upínání i o oblast magnetických technologií. Od roku 2008 vlastní firma Schunk podíl v italské společnosti zabývající se magnetickými technologiemi SPD.\n\nV roce 2010 byl závod Mengen rozšířen a byla do něj přemístěna výroba a podpora celého programu stacionárního upínání a sklíčidel.\n\nS rozvojem průmyslových robotů počátkem 80. let přišla v roce 1982 první standardizovaná nabídka chapadel pro roboty, čímž byl položen základ dnešní divize automatizace.\n\nV následujících letech firma Schunk rozšířila svoji nabídku chapadel o rotační jednotky, lineární osy a pohony a systém rychlovýměn a celkového příslušenství pro roboty. Především díky pravidelnému pořádání dnů pro odbornou veřejnost v oblasti servisní robotiky (Expert Days Service Robotics) si společnost Schunk získala reputaci jako hlavní hnací síla v aplikační oblasti servisní robotiky.\n\nV roce 2006 byl do společnosti Schunk začleněn systém GEMOTEC Montagetechnik GmbH z města Huglfing. Tím byla produktová řada rozšířena o modulární automatizační systém.\n\nVzhledem k rostoucí poptávce po produktech firmy Schunk v zahraničí byla roku 1989 založena první zahraniční pobočka v Belgii a ve Švýcarsku. V roce 1992 byl založen Intec USA v Raleighu v Severní Karolíně, který byl následně rozšířen i o výrobu. V roce 2006 byla založena výrobní pobočka SCHUNK v Číně v Hangzhou. Po testovací periodě byla čínská výroba uzavřena, neboť se zde nepodařilo dosáhnout německé kvality výrobků. Pobočka v Shangai tak začala fungovat jako lokální zastoupení.\n\nV roce 2010 byla založena společnost Schunk Laser GmbH v Lauffen am Neckar, čímž se nabídka rozšířila o laserové technologie.\n\nV roce 2008 byl Hans Dieter Schunk za své celoživotní dílo oceněn Německou cenou za přínos k vývoji technologické úrovně. V roce 2010 obdržel cenu Engelberg Robotics Award. V roce 2012 se stal čestným občanem svého rodného města.\n\nV roce 2010 provozuje společnost 23 poboček a zaměstnává přes 1800 zaměstnanců po celém světě. V čele společnosti stojí Hans-Dieter Schunk, jeho syn Henrik Schunk a dcera Kristina Schunk.\n\n\n"}
{"id": "957659", "url": "https://cs.wikipedia.org/wiki?curid=957659", "title": "Kranas Dumerilův", "text": "Kranas Dumerilův\n\nKranas Dumerilův (\"Seriola dumerili\") je kranas rodu \"Seriola\". Vyskytuje se ve Středozemním moři, Atlantském oceánu, Tichém oceánu a při pobřeží Indie. Žije obvykle v hloubkách od 20 do 70 metrů (maximálně 360 metrů). Jedná se o rychlé plavající pelagickou rybu s podobnými zvyky jako kranas americký (\"Seriola lalandi\"). Živí se jinými rybami a bezobratlými.\n\nKranas Dumerilův je největší druh čeledi kranasovitých a dorůstá délky 2 metrů. Maximální udávaná váha je 80,6 kg. Má stříbrno-modrou barvu se zlatými postranními čarami a hnědými páskami přes okolí očí.\n\nČerstvé či zmražené ryby se využívají k přípravě jídel. Jsou však známé i doklady, kdy jejich konzumace způsobila vážnou nemoc zvanou ciguatera.\n"}
{"id": "957663", "url": "https://cs.wikipedia.org/wiki?curid=957663", "title": "Dmitrij Kiseljov (rozcestník)", "text": "Dmitrij Kiseljov (rozcestník)\n\nJméno Dmitrij Kiseljov (: ) nesou následující osobnosti:\n\n"}
{"id": "957665", "url": "https://cs.wikipedia.org/wiki?curid=957665", "title": "GeoDA", "text": "GeoDA\n\nGeoDA je volně dostupný softwarový balík, který vykonává analýzu prostorových dat, geovizualizaci, prostorové autokorelace a prostorové modelování.\n\nOpenGeoDA je multiplatformní, open source verze programu Legacy GeoDA. Zatímco Legacy GeoDA běží pouze pod systémy Windows XP, OpenGeoDA funguje v několika verzích OS Windows (včetně XP, Vista, 7), Mac OS a Linuxu. Tento softwarový balík byl původně vyvinut v laboratoři Spatial Analysis Laboratory na univerzitě University of Illinois at Urbana-Champaign pod vedením Luc Anselin. Následně pak vývoj pokračoval v GeoDA centru pro Geospatial Analysis and Computation na univerzitě Arizona State Univerzity.\n\nGeoDA má silné schopnosti vykonávat prostorové analýzy, vícerozměrné průzkumové analýzy dat, globální a lokální prostorovou autokorelaci a také i základní lineární regresi.\n\nBalík GeoDA nahradil to, čemu se dříve říkalo DynESDA, což je modul, který pracoval pod starým ArcView 3.x a prováděl průzkumnou analýzu prostorových dat (nebo ESDA). Současné verze softwarového balíku GeoDA už nejsou závislé na přítomnosti ArcView nebo dalších GIS softwarech v systému.\n\nProjekty v GeoDA se skládají ze souboru shapefile (.shp), který definuje data mřížky a z atributové tabulky uložené v databázovém souboru (.dbf), ty pak mohou být v GeoDA i editovány. \nGeoDA se specializuje na průzkumné analýzy a geovizualizaci dat, kde využívá techniky pro dynamické linkování a brushing. To znamená, že pokud uživatel má více náhledů nebo více oken v projektu, tak výběrem jednoho objektu v jednom z těchto oken, bude zvýrazněn i v dalších oknech.\n\nGeoDA je schopen produkovat histogramy, krabicové grafy a bodové grafy k provedení jednoduchých průzkumných analýz dat. Nicméně nejdůležitější věcí je možnost mapování a linkování těchto statistických prostředků s prostorovým rozložením jevů, které právě uživatelé studují.\n\nDynamické linkování a tzv. „brushing“ jsou velmi výkonná zařízení, která umožňují uživatelům interaktivně zjišťovat nebo potvrzovat očekávané vzory prostorového uspořádání dat nebo na naopak jejich existenci vyvrátit. To umožňuje uživatelům získat informace z dat v prostorovém uspořádání, které jinak vyžadují velmi náročné počítačové úkony, kde je potřeba zadávat hodnoty a zvlášť pak dostávat jednotlivé statistické výsledky. Což může být pro uživatele překážkou, pokud jde třeba o odborné znalosti uživatele nebo i o softwarové možnosti.\n\nVelmi zajímavé zařízení, které je k dispozici v GeoDa, je Anselin´s Moran bodový graf, jež slouží k prozkoumání globálních vzorů autokorelace v prostoru. Tento graf znázorňuje standardní proměnné v x - ose proti prostorovému zpoždění těchto proměnných. Kdy prostorové zpoždění není nic jiného než souhrn vlivů okolních prostorových jednotek. A toto shrnutí je dosaženo pomocí váhy prostorové matice, která může mít různé formy, nejobvykleji však jako dotyková matice. Dotyková matice má hodnotu 1 na pozici (i, j), když he když se prostorová jednotka j dotýká jednotky i. Pro zjednodušení, matice je standardizována tak, že součet řádků je vydělený každou hodnotou řádku původní matice.\n\nV podstatě Anselin´s Moran bodový graf ukazuje vztah proměnné v místě s proměnnými ve svém okolí. Konstrukce sklonu přímky v bodovém grafu je ekvivalencí Moran I koeficientu. Což je známá statistika, která se tvoří pro globální prostorové autokorelace: vysoké hodnoty proměnné v místě i mají tendenci se dělit s vysokými hodnotami téže proměnné v místech, jež sousedí s i. Jestliže je sklon v bodovém grafu negativní, což by znamenalo, že nám vzniká jakýsi šachovnicový vzor nebo druh prostorové konkurence, v níž vysoké hodnoty proměnné v místě i mají tendenci být umístěny společně s nižšími hodnotami ve svém okolí.\n\nV Anselin´s Moran bodovém grafu se sklon křivky vypočítá a zobrazí přímo na horní části grafu. A jak můžete vidět, tato hodnota je kladná, což znamená, že oblasti s vysokou mírou kriminality mají tendenci mít ve svém okolí také oblasti s vyššími mírami kriminality.\n\nNa globální úrovni tady můžeme mluvit o shlukování, tj. obecném trendu mapy, který je shlukován. A na lokální úrovni mluvíme o shluku, tj. že jsme schopni určit lokaci shluku. Ta pak může být hodnocena pomocí „lokálních ukazatelů prostorové asociace“ („Local Indicators of Spatial Association“ - LISA). LISA analýza nám umožňuje zjistit, kde jsou oblasti s vysokými hodnotami proměnných, a které jsou obklopeny vysokými hodnotami ve svém okolí, tj. to, co se nazývá „high-high“ shluky. Současně také zjišťuje opačné hodnoty a tedy tzv „low-low“ shluky.\n\nDalším typem jevu, který je důležitý analyzovat v této souvislosti je existence odlehlých hodnoty, které představují vysoké hodnoty proměnných, které jsou obklopeny nízkými hodnotami ve svém okolí. Tuto funkci umožňuje v GeoDa Anselin´s Moran bodový graf. Všimněte si však, že skutečnost, že je hodnota vysoká ve srovnání se sousedními hodnotami, ještě nemusí nutně znamenat, že se jedná o odlehlou hodnotu, kterou zjišťujeme pro posouzení statistické významnosti vztahu těchto hodnot. Jinými slovy, můžeme najít oblasti, které se zdají být shlukovány nebo které mají shluky, ale až statistické postupy, které se provedou, nám ukážou, zda se jedná o statisticky významné shluky nebo odlehlé hodnoty. Tyto postupy, jež jsou použité k posouzení statistické významnosti, spočívají na Monte Carlo simulaci různých uspořádání dat a empirického rozdělení simulovaných statistik. Poté původní získaná hodnota je srovnána s výsledkem simulovaných hodnot, a jestli hodnota překroč 95 percentil, tak se říká, že je vztah významný na 5%.\n\n"}
{"id": "957667", "url": "https://cs.wikipedia.org/wiki?curid=957667", "title": "National Football League 2013", "text": "National Football League 2013\n\nSezóna National Football League 2013 byla 94. ročníkem základní části Národní Fotbalové Ligy (NFL). Tuto sezónu získali Seattle Seahawks svůj první titul v historii klubu poté, co v Super Bowlu XLVIII přesvědčivě porazili Denver Broncos 43:8. Super Bowl se hrál na stadionu MetLife Stadium v East Rutherfordu 2. února 2014 a bylo to poprvé co Super Bowl hostilo New Jersey a poprvé, co hrálo venku v chladném podnebí. Quarterback Broncos Peyton Manning byl jmenován Nejužitečnějším hráčem (MVP) základní části podle Associated Press (AP) popáté v kariéře, což je nový rekord NFL. Manning si za rekordní počet naházených yardů a přihrávek na touchdown rovněž odnesl cenu pro AP NFL Ofenzivního hráče roku. Defenzivním hráčem roku se pak stal Middle linebacker Caroliny Panthers Luke Kuechly.\n\nSezóna 2013 začala 12. března, čímž mohlo začít vyjednávání s volnými hráči. Základní platový strop pro každý tým byl nastaven na 123 milionů dolarů.\n\nK dispozici bylo celkem 524 volných hráčů. Ze všech byli nejvíce ceněni:<br> Wide receiveři Mike Wallace (přestoupil ze Steelers k Dolphins), Greg Jennings (z Packers do Vikings) a Wes Welker (z Patriots do Broncos) <br> Defensive end Cliff Avril (z Lions do Seahawks) <br> Safety Dashon Goldson (ze 49ers do Buccaneers) <br> Offensive tackle Jake Long (z Dolphins do Rams) <br> Running baci Steven Jackson (ze St. Louis Rams do Falcons) a Reggie Bush (z Miami Dolphins do Detroit Lions)\n\nNa osm hráčů byl svými týmy uplatněn \"franchise tag\", čímž si zajistily, že v případě přestupu do jiného týmu obdrží patřičné odškodné. Těmito hráči byli Brandon Albert (Kansas City Chiefs), Jairus Byrd (Buffalo Bills), Ryan Clady (Denver Broncos), Michael Johnson (Cincinnati Bengals), Pat McAfee (Indianapolis Colts), Henry Melton (Chicago Bears), Anthony Spencer (Dallas Cowboys) a Randy Starks (Miami Dolphins). Žádný z těchto hráčů nakonec nezměnil tým.\n\nNásledující přestupy byly zajímavé, protože zahrnovaly hráče účastnící se Pro Bowlu, nebo hráče draftované v prvním kole:\n\n\n\n\n\n\nDraft NFL 2013 byl pořádán ve dnech 25. až 27. dubna 2013 v New Yorku. NFL Scouting Combine, které samotnému Draftu přechází, se konalo v Indianapolisu ve dnech 20. až 26. února Jedničkou Draftu vybrali Kansas City Chiefs Offensive tackla Erica Fishera z Central Michigan University.\n\nV sezóně 2013 bylo v základní části sehráno 256 utkání během sedmnácti týdnů, počínaje čtvrteční předehrávkou 4. září. Každý z 32 týmů odehrál šestnáct zápasů a jeden týden měl volný mezi týdny 4 a 12. Rozpis zahrnoval sedmnáct předehrávek \"Monday Night Football\" včetně dvojzápasu v prvním týdnu sezóny a rovněž sedmnáct utkání ve čtvrtek, včetně tří zápasů na Den díkůvzdání. Základní část skončila 29. prosince.\n\nNFL používá pevně daný formát, kdo a kde se s kým v každé sezóně utká. Každý tým sehraje se svými třemi divizními soupeři dvě utkání, jedno doma a jedno venku (celkem 6 zápasů). Každý tým sehraje čtyři zápasy proti týmům z jedné divize jejich konference, dva doma a dva venku (celkem 4 zápasy). O tom, která divize to bude, rozhoduje tříletý, pevně daný cyklus rotace. Každý tým sehraje čtyři zápasy proti týmům z jedné divize z druhé konference, dva doma a dva venku (celkem 4 zápasy). O tom, která divize to bude, rozhoduje čtyřletý, pevně daný cyklus rotace. Každý tým sehraje dva zápasy proti týmům z různých divizí jejich konference, které se umístili v předchozí sezóně na stejném místě v rámci své divize. Jedno utkání doma, druhé venku (celkem 2 zápasy). Takto byly rozpárovány jednotlivé divize pro sezónu 2013:\n\n\nVe Wild card round se představily dva týmy s divokou kartou a dva nejníže nasazení vítězové divizí. Dva nejvýše nasazené týmy z konference, Seattle Seahawks, Carolina Panthers, Denver Broncos a New England Patriots, měli v prvním kole volno. Všechny čtyři zápasy byly odehrány 4. a 5. 2014 ledna.\n\nV prvním utkání se Indianapolis Colts povedlo dotáhnout druhý největší bodový deficit v historii play-off a porazit Kansas City Chiefs 45:44. Větší comeback dokázalo pouze Buffalo Bills v roce 1992, když zdolalo v Houston Oilers v prodloužení 41:38. A bylo to vůbec poprvé v jakémkoliv utkání,co tým dokázal stáhnout 28 bodů a vyhrát v základní hrací době (tedy bez prodloužení). Rovněž jde o utkání s nejvyšším bodovým ziskem, které skončilo rozdílem pouze jednoho bodu, a také historicky první utkání které skončilo 45:44. Colts a Chiefs dohromady získali 1 049 yardů, což je nový rekord pro jediné play-off utkání. Pro Chiefs to byla osmá porážka v play-off v řadě, čímž se osamostatnili v této nelichotivé statistice, předtím ji drželi s Detroit Lions.\n\nNew Orleans Saints porazili Eagles 26:24, což pro ně bylo první venkovní play-off vítězství v historii klubu. Saints si brzy vypracovali vedení 20:7, ale Eagles pět minut před koncem otočili na 24:23. Saints se ovšem podařil poslední drive a s vypršením času proměnil Shayne Graham rozhodující field gól.\nJediný zápas tohoto vékendu, který neskončil rozdílem tří bodů a méně bylo vítězství Chargers nad Cincinnati Bengals 27:10. Quarterback Bengals Andy Dalton se v druhé půli dopustil tří turnoverů a Chargers díky dvaceti skórovaným bodům v řadě otočili poločasový stav z 7:10 na 27:10. Bengals nejenže ztratili rekordní třetí otevírací zápas play-off v řadě za sebou, ale také prodloužili svou nelichotivou sérii bez vyhraného utkání v play-off na dvacet tří let.\n\nV posledním utkání porazili San Francisco 49ers Green Bay Packers v brutálních chladných podmínkách na Lambeau Field 23:20. Teplota při zápasu dosahovala -15 °a při poryvech větru dokonce -23 °C. Quarterback 49ers Colin Kaepernick se s těžkými podmínkami vyrovnal skvěle, přihrál na 227 yardů, naběhal dalších 98 a dovedl svůj tým k vítězství. Rozhodující field gól proměnil s vypršením času Phil Dawson. Packers podruhé za sebou vypadli v play-off s 49ers.\n\nVšechny čtyři zápasy byly odehrány 11. a 12. 2014 ledna a tři ze čtyř byly reprízou zápasů ze základní části, pouze Patriots a Colts se předtím nestřetli.\n\nSeahawks porazili Saints 23:15, přičemž v poločase už vedli 16:0, jenže Saints utkání zdramatizovali. Seahawks odrazili nápor soupeře ve čtvrtině poté, co Marshawn Lynch zaznamenal 31 yardů dlouhý touchdown a celkem si připsal 140 naběhaných yardů.\n\nRunning back LeGarrette Blount a obrana Patriots byli hlavními hvězdami při vítězství nad Colts v poměru 43:22. Blount naběhal 166 yardů, zatímco Quarterback Colts Andrew Luck hodil 4 interceptiony. Quarterback Patriots Tom Brady překonal rekord play-off v počtu startů v play-off (25). Patriots se tak třetí sezónu za sebou dostali do finále konference. Trenér Bill Belichick se rovněž posunul na druhé místo historických tabulek v počtu vítězných zápasů v play-off.\n49ers porazili Panthers 23:10 zejména zásluhou precizní obrany, která soupeře dvakrát zastavila na jednom yardu, zaznamenala 2 interceptiony a pětkrát sackovala soupeřova Quarterbacka. Vítězství poslalo 49ers potřetí za sebou a popatnácté celkem do konferenčního finále, čímž byl vyrovnán rekord Steelers. Jim Harbaugh se stal historicky prvním trenérem, který ve svých prvních třech sezónách dostal svůj tým pokaždé do finále konference.\n\nV posledním utkání Broncos zdolali Chargers 24:17. Byl to v probíhající sezóně teprve počtvrté, co Broncos neskórovali 30 a více bodů (z toho třikrát proti Chargers), ale ofenzíva Chargers nedokázala tuto výhodu zužitkovat. Na začátku čtvrté čtvrtiny vedli Broncos 17:0 a i když se Chargers pokusili o obrat ,přišel později a byl příliš krátký.\n\n\nObě konferenční finále se odehrála 19. ledna 2014\n\nV prvním utkání Broncos hostili Patriots a zvítězili 26:16. Quarterback Peyton Manning naházel 400 yardů a zejména dva dlouhé drivy trvající přes sedm minut značně vyčerpaly obranu Patriots. Toto byl třetí Manningův play-off zápas, ve kterém naházel 400 a více yardů, čímž v této statistice dorovnal Drewa Breese. Hlavní trenér Broncos John Fox, který předtím vedl Panthers v Super Bowlu XXXVIII v roce 2004, se stal šestým trenérem, kterému se podařilo dovést do Super Bowlu dva různé týmy.\n\nObrana Seahawks donutila útok 49ers vyprodukovat 3 turnovery ve čtvrté čtvrtině, a protože útok Seahawks zaznamenal 10 bodů, zvítězili domácí 23:17. Poslední akcí zápasu se Quarterback 49ers Colin Kaepernick snažil v end zóně najít Wide receivera Michaela Crabtreeho, jenže ji zblokoval Cornerback Richard Sherman do rukou Malcolma Smithe a zajistil domácím teprve druhou účast v Super Bowlu.\n\nV Super Bowlu XLVIII se představili dva nejvýše nasazené týmy teprve podruhé za posledních dvacet let. Broncos se mohli pyšnit nejlepším útokem v lize, Seahawks nejlepší obranou. Zápas byl sehrán 2. února 2014 na MetLife Stadium v East Rutherfordu, a bylo to poprvé, co se v Super Bowlu hrálo venku v chladném podnebí. Utkání začalo pro Broncos katastrofálně, protože hned v první akci Center Manny Ramirez při snapu přehodil Quarterbacka Peytona Manninga a i když míč získal Running back Broncos Knowshon Moreno, byl ve vlastní end zóně rychle složen a Seahawks zaznamenali safety. Byly to nejrychleji skórované body v Super Bowlu všech dob. Seahawks už vedení nepustili a zvítězili 43:8.\n\nPro Seahawks to byl první titul v NFL od založení týmu v roce 1976. Linebacker Seahawks Malcolm Smith, který skóroval 69 yardů dlouhý touchdown po interception, byl vyhlášen Nejužitečnějším hráčem utkání.\n\nPro Broncos to byla pátá porážka v Super Bowlu, nejvíc ze všech týmů NFL. I přes porážku překonal Peyton Manning další rekordy, včetně toho pro nejvíce zkompletovaných přihrávek v Super Bowlu (34) a celkem naházených yardů v play-off (6 589). Navíc Wide receiver Broncos Demaryius Thomas zachytil třináct přihrávek, nový rekord pro jeden Super Bowl.\n\nPro Bowl je all-star utkáním NFL. Vedení soutěže dlouho zvažovalo, jestli tento rok zápas vůbec uspořádá. 20. března 2013 byla oznámeno, že se uskuteční nejen ve stejném termínu jako obvykle, tedy týden před Super Bowlem, ale i na stejném místě, na Aloha Stadium v Honolulu. Nicméně formát se změnil: dříve byli hráči rozděleni na dva týmy podle konferencí, tentokrát byli vybrání dva \"kapitáni\", kteří si každý mohl zvolit libovolné hráče do svého týmy. Těmito nehrajícími kapitány byli Deion Sanders a Jerry Rice.\n\nZde je výběr těch nejzajímavějších událostí, které se staly v roce 2013 a měly souvislost s NFL:\n\nV srpnu byl obviněn bývalý Tight end New England Patriots Aaron Hernandez z vraždy Odina Lloyda. Hernandez byl propuštěn Patriots po zatčení v červnu a klub svým fanouškům nabídl, že jim vymění jeho dres za jiný stejné hodnoty.\n\nWide receiver Eagles Riley Cooper byl zachycen na video během hudebního koncertu, jak používá rasistické urážky. Poté, co se video stalo virálním během tréninkového kempu, byl Cooper odvolán od týmu, a by vyhledal poradce s chováním. Eagles mu rovněž udělili neveřejnou pokutu.\n\nV srpnu, těsně před startem základní části, zažaloval skupina bývalých hráčů NFL o 765 milionů dolarů zato, že vedení ligy je nedostatečně informovalo o spojení mezi otřesem mozku a následnými problémy v běžném životě. Soudce v tomto sporu později žalobu zamítl na základě toho, že částka nemusí být dostatečně velká na to, aby pokryla potřeby všech stěžovatelů.\n\nV říjnu propustili Buccaneers Quarterback Joshe Freemana poté, co se ho neúspěšně pokusili prodat. Freeman byl považován za jednoho z nejlepších mladých Quarterbacků, když v sezóně 2010 dovedl Buccaneers k bilanci 10-6, ale poté si neporozuměl s trenérem Gregem Schianem (který přišel v roce 2012) a kterého v průběhu sezóny posadil na lavičku. Přestože mu bylo teprve 25 let, Freemen vedl historické statistiky klubu v počtu touchdownů, zkompletovaných přihrávek a byl druhý v naházených yardech. Jeho dalším působištěm se stala Minnesota Vikings, nicméně po jediném neúspěšném utkání byl posazen na lavičku a do konce roku si již nezahrál.\n\nTři hráči Tampy Bay Buccaneers, Kicker Lawrence Tynes, Guard Carl Nicks a Cornerback Johnthan Banks se během sezóny nakazili Meticilin-rezistentním zlatým stafylokokem. Potencionálně smrtící zlatý stafylokok se v minulosti vyskytl i v jiných týmech, například ve Washingtonu Redskins, St. Louis Rams a Cleveland Browns. Po potvrzení třetí infekce se krátce uvažovalo, že by si Bucaneers odložili utkání šestého týdne proti Eagles, ale nakonec bylo rozhodnuto pokračovat podle rozpisu.\n\nOffensive lineman Dolphins Richie Incognito byl týmem v listopadu suspendován poté, co vyplulo na povrch, že šikanoval svého spoluhráče Jonathana Martina, který předtím opustil tým v důsledku Incognitova chování.\n\nOficiální vyšetřování NFL dospělo k závěru, že Martin a další zaměstnanci Dolphins byli vystaveni trvalému obtěžování ze strany Incognita a také jeho spoluhráčů Johna Jerryho a Mikea Pounceyho. Ve zprávě dlouhé 144 stran ligou dosazený vyšetřovatel Ted Wells označil tuto situaci jako \"klasický případ šikany\". Zpráva rovněž uváděla jako jednoho z viníků trenéra Offensive line Dolphins Jima Turnera; Turner byl krátce po zveřejnění zprávy z klubu vyhozen.\n\nHlavní trenér Redskins Mike Shanahan se rozhodl posadit na lavičku startujícího Quarterbacka Roberta Griffina III na poslední tři utkání základní části. I přes podstoupenou operaci kolene v sezóně 2012 se Griffin stal NFL Ofenzivním hráčem roku, nicméně v druhé sezóně již nebyl tak produktivní. Shanahan uvedl, že upřednostněním Kirka Cousinse na úkor Griffina se ho snažil ochránit před dalším zraněním, ačkoliv se objevily informace, že Shanahanovi vadil přátelský vztah mezi Griffinem a majitelem Redskins Danielem Snyderem. Shanahan byl po skončení sezóny vyhozen.\n\n\nNásledující hráči byli vybráni do prvního týmu agenturou Associated Press:\n\n\n"}
{"id": "957674", "url": "https://cs.wikipedia.org/wiki?curid=957674", "title": "Tabula Germaniae", "text": "Tabula Germaniae\n\nTabula Germaniae (známá jako mapa Střední Evropy od Mikuláše Kusánského) je jednou z prvních moderních map na území Evropy.\n\nStarší verze mapy vznikala kolem roku 1450 a byla dokončena po roce 1455. Mapa vznikla z dobových zdrojů, velká část topografických detailů je založena na osobních znalostech autora nebo jeho přátel. Mapa přežila pouze přepracovaná Henrikem Martellem v díle Insularium illustratum. Jedná se o kresbu tuší a akvarely na pergamen. Velikost mapy je 33,5×51 cm.\n\nFinální verze Kusánského mapy, známá také jako Eichstättská mapa, je většinou datována k roku 1491, začala vznikat ale již kolem roku 1450. Stejně jako starší verze mapy vznikla z různých dobových zdrojů a osobních znalostí autora. Její vzhled ovlivnil Mikuláš Germanus. \nMapa byla tištěna pomocí mědirytu, velikost původní desky byla 40,3* 55,2 cm. První výtisky mapy vznikly v Římě, až později byla mapa tištěna na území dnešního Německa.\n\nMapa vymezuje prostor zhruba 45°- 60° severní šířky a 6°- 30° východní délky. Měřítko mapy je asi 1 : 6 500 000.\n\nNázev mapy zní: \"Quod picta est parva Germania tota tabella\" - tedy česky: \"To je malý nákres celé Germanie\". Mapa má lichoběžníkový tvar, který je dále rozšířen za mapový rám. Pohoří jsou znázorněna shluky či pásy nestínovaných kopců, řeky dvojitou čarou a sídla kroužkem s tečkou uprostřed. K této značce připojena kresba věžovité stavby, u větších sídel je to více staveb. Popisky jsou psány velkými písmeny latinské abecedy, typ písma zůstává vždy stejný, mění se jen velikost písma. Na postupně vznikajících výtiscích mapy postupně přibývá kresba a mění se i mimorámové údaje mapy.\n\nMědiryt pro tisk mapy vznikal kolem roku 1475. Linie byly vyryté, názvy měst pak vyražené. V prvním vydání mapy ještě u mnoha značek měst chybí názvy a mapa ještě neobsahuje prodloužení na jih za mapový rám. To je doplněno až u druhého vydání. Roku 1491, stále ještě v Římě, vzniklo třetí vydání mapy, na níž je v mimorámových údajích zmínka o městě Eichstätt (odtud název Eichstättská mapa). Čtvrté vydání vzniklo roku 1507 v německém městě Augsburg. Zajímavostí tohoto vydání je změna názvu mapy: \"Tabula moderna Polonie, Ungarie, Boemie, Germanie, Russie, Lithuanie\". Páté vydání, vzniklé v roce 1530 v Basileji, je jediným vydáním, jehož výtisk se zachoval.\n\n"}
{"id": "957676", "url": "https://cs.wikipedia.org/wiki?curid=957676", "title": "Puppet Master", "text": "Puppet Master\n\nPuppet Master je sedmá epizoda páté série amerického hudebního seriálu \"Glee\" a v celkovém pořadí devadesátá pátá epizoda tohoto seriálu. Poprvé se vysílala ve Spojených státech dne 28. listopadu 2013 na televizním kanálu Fox. V epizodě se vrací speciální hostující hvězdy Demi Lovato jako Dani a Adam Lambert jako Elliott \"Starchild\" Gilbert. Konečně je odhalen důvod, proč Sue Sylvester (Jane Lynch) neustále nosí teplákovou soupravu.\n\nVedoucí sboru Will Schuester (Matthew Morrison) se musí připravovat n nadcházející inspekci na McKinleyově střední škole a není dostupný pro sbor, a tak zadá sboru úkol, aby během jeho nepřítomnosti přicházeli s nápady na nadcházející národní kolo soutěže sborů. Blaine Anderson (Darren Criss) učiní několik návrhů ve svůj prospěch, které celý sbor kromě Jaka Puckermana (Jacob Artist) odmítne a obviní ho, že je panovačný. Blaine poté zavolá Kurtovi Hummelovi (Chris Colfer), který varuje Blaina, aby se nesnažil své nápady prosadit za každou cenu a nestal se z něj člověk, který ovládá lidi jako své loutky (puppet master). Kurt také odhaluje, že zamluvil první koncert jeho skupiny Pamela Lansbury na Callbacks a Blaine slíbí, že se na koncert přijde podívat. Rachel Berry (Lea Michele), Santana Lopez (Naya Rivera), Dani (Demi Lovato) a Elliott \"Starchild\" Gilbert (Adam Lambert) nejsou spokojeni s místem koncertu, ale jsou přesvědčeni Kurtovou představou prvního koncertu, ve které všichni čtyři zpívají \"Into the Groove\".\n\nŠkolní rada navštěvuje McKinleyovu střední školu před inspekcí, aby prodiskutovala se Sue Sylvester (Jane Lynch) možnost, že by se stala ředitelkou na trvalo, z čímž souhlasí. Sue se zamiluje do vrchního dozorce Boba Harrise (Christopher Cousins) a je frustrovaná když zjistí, že si o ní Bob myslí, že je muž. Sue přiznává Becky Jackson (Lauren Potter), že změnila její více ženský styl a začala nosit své slavné teplákové soupravy, aby ji studenti respektovali. Becky poté povzbudí Sue, aby znovu ukázala svou ženskou stránku.\n\nBlaine odmítá vystupovat kvůli zradě od New Directions a sedne si do zadní řady ve sborové místnosti. Díky úniku plynu má halucinace a vidí své přátele jako loutky, kteří ho zbožňují a společně zpívají \"You're My Best Friend\". Blaine později děkuje Jakovi za to, že ho podpořil a řekne mu o zvláštním místě v učebně. Jake stále dělá choreografii pro roztleskávačky a naštve Bree (Erinn Westbrooke), když jí řekne, že se vyspal se všemi rotleskávačkami v týmu. Will poté chce, aby Jake vytvořil taneční číslo pro národní kolo, ale on to odmítá a prohlašuje, že sbor nemá dostatek talentu pro jeho tanec. Poté má halucinace, kde vystupuje v mashupu písní \"Nasty\" a \"Rhythm Nation\". Krátce poté řekne Bree Jakovi, že je těhotná a že chce, aby jí doprovodil na schůzku s lékařem.\n\nWill nabízí Sue pomoc výměnou za to, že věnuje peníze na oblečení pro New Directions na národní kolo, ale Sue odmítá. Sue zůstane sedět ve sborové místnosti a má halucinaci, ve které zpívá společně s Willem píseň \"Cheek to Cheek\". Sue také Blainovi zabaví loutku Kurta a Blaine musí zůstat po škole, díky čemuž se nemůže dostat na Kurtovo vystoupení. Dostanou se do hádky, když se Kurt dozví o tom, že si Blaine vytvořil jeho loutku a jeho skupina Pamela Lansbury je poté zklamána, když zjistí, že jediným člověkem, který přišel na jejich koncert, je starší muž, který doufal, že potká Angelu Lansbury.\n\nBlaine, Jake a Becky se potkají po škole a Blaine kryje Jakovi záda, když se Jake připravuje na to, že vezme Bree k lékaři, ta mu ale řekne, že to byl falešný poplach a těhotná není. Jake je nadšený, ale Bree ho varuje, že jeho životní styl bude mít nechtěné následky, pokud bude takhle dál pokračovat a že se od něj bude držet dál díky jeho špatnému vlivu. Jake zváží její slova a omluví se Marley Rose (Melissa Benoist) za své chování a snaží se s ní dát znovu dohromady. Marley omluvu přijímá, ale řekne mu, že už ho teď vidí jen jako kamaráda a zanechá ho se zlomeným srdcem.\n\nSue pověří Wada \"Unique\" Adamse (Alex Newell) aby ji pomohl a okouzlí školní radu, včetně toho, že opraví únik plynu v učebně. Rada ji nabídne trvalé místo ředitelky a Sue pozve Boba Harrise na schůzku, on to ale odmítne. Ve stejný okamžik Kurt oznámí, že starší muž v publiku na jejich koncertě byl strýcem člověka, který pro ně zablokoval místo pro jejich druhý koncert, tentokrát již v populárním klubu. Blaine jako omluvu vytvoří loutky všech svých přátel a spolu s omluvou jim je předává. Na konci epizody New Directions a Pamela Lansbury společně zpívají \"The Fox\".\n\n"}
{"id": "957680", "url": "https://cs.wikipedia.org/wiki?curid=957680", "title": "Vincent Nichols", "text": "Vincent Nichols\n\nVincent Gerard kardinál Nichols (* 8. listopadu 1945, Crosby, hrabství Merseyside, Velká Británie) je anglický římskokatolický kněz, arcibiskup westminsterský, primas Anglie a Walesu a od roku 2014 také kardinál.\nV letech 1963 až 1970 studoval v Římě, na Papežské univerzitě Gregoriana získal licenciát z teologie a filozofie. Kněžské svěcení přijal 21. listopadu 1969 a poté působil v rodné diecézi Liverpool. Další studia absolvoval v Manchestru a Chicagu. Od roku 1984 byl sekretářem Konference biskupů Anglie a Walesu.\nDne 5. listopadu 1991 byl jmenován pomocným biskupem Westminsteru, biskupské svěcení mu 24. ledna 1992 udělil kardinál Basil Hume. V biskupské konferenci vykonával řadu funkcí, mj. v oblasti výchovy a vzdělávání. V únoru 2000 ho papež Jan Pavel II. jmenoval arcibiskupem birminghamským. Poté co kardinál Murphy-O'Connor podal rezignaci na vedení arcidiecéze Westminster, stal se od května 2009 jeho nástupcem. Do funkce arcibiskupa Westminsteru a primase Anglie a Walesu byl slavnostně uveden 21. května 2009.\n\nDne 22. února 2014 jej papež František jmenoval kardinálem.\n\n"}
{"id": "957685", "url": "https://cs.wikipedia.org/wiki?curid=957685", "title": "Oreské", "text": "Oreské\n\nOreské je název dvou obcí na Slovensku:\n\n"}
{"id": "957688", "url": "https://cs.wikipedia.org/wiki?curid=957688", "title": "Scrapbooking", "text": "Scrapbooking\n\nScrapbooking je způsob zpracování fotoalb, deníků, přáníček nebo dárků. Slovo \"scrapbooking\" je složeninou slov scrap (ústřižek) a book (kniha), a lze ho volně přeložit jako \"kniha (z) ústřižků\".\n\nPůvod scrapbookingu najdeme v Anglii v 15. století. Novodobý scrapbooking se rozmohl v 80. letech 20. století v USA.\n\nStarší formou scrapbookingu je využití tvořivého materiálu, jehož základem jsou papíry. Na zdobení projektů se používají různé obrázky, výseky, kytičky, kovové předměty, propisoty, písmenka, ale i různé kreativní techniky, například decoupage, embosování, razítkování a další. K tomuto druhu scrapbookingu jsou využívány různé nástroje a stroje, například děrovací kleště, raznice různých vzorů, vyřezávací a embosovací strojky nebo vyřezávací plottery.\n\nVýhodou této metody je výsledný hmatatelný výrobek a díky široké nabídce materiálu také širší možnosti. Nevýhodou pak zpravidla cena pořizovaného materiálu, který je z důvodu dovozu ze zahraničí dražší.\n\nNovější formou je scrapbooking digitální, ke kterému se využívají různé grafické programy. Základem bývá fotografie v elektronické podobě, která je dále zpracovávána za použití různých digitálních prvků. Ke tvoření se využívají různé sady (tzv. kity), ve kterých jsou různá pozadí, rámečky a ozdoby. Stejným způsobem je možné zpracovat elektronická přáníčka. Výsledek lze uchovávat v elektronické podobě nebo ho tisknout.\n\nVýhodou této metody je menší náročnost na finance a skladovací prostory a možnost snadného sdílení přes sociální sítě, nevýhodou pak omezené možnosti při tvoření, vyšší náklady na případné následné zpracování.\nScrapbooková stránka nebo také scrapbookový layout je zpracovaná stránka do fotoalba. Jejím základem je jedna nebo více fotografií, které jsou doplněné o různé papíry, ozdoby, nadpis, případně krátké texty nazývané journaling. Hotové album se nazývá scrapbook.\n\nCardmaking je metoda vytváření přáníček, pozvánek, oznámení, jmenovek a dalších drobných tiskovin. Způsob zpracování je totožný s tvorbou scrapbookové stránky, pouze je využíván menší formát papíru a nebývá používána fotografie.\n\nScrap-art je technika zahrnující vytváření všech ostatních projektů, například cestovních deníků, diářů, zápisníků, obalů na knihy, vytváření nebo zdobení krabiček a jiných předmětů.\n\n"}
{"id": "957695", "url": "https://cs.wikipedia.org/wiki?curid=957695", "title": "Keisuke Honda", "text": "Keisuke Honda\n\nKeisuke Honda (: ; * 13. června 1986, Seccu, prefektura Ósaka, Japonsko) je japonský fotbalový záložník a bývalý reprezentant, od léta 2019 hráč nizozemského klubu Vitesse Arnhem. Zároveň je od roku 2018 trenérem reprezentace Kambodži.\n\nKeisuke Honda působil v japonském klubu Nagoya Grampus, odkud v lednu 2008 odešel do belgického VVV-Venlo. O dva roky později v lednu 2010 přestoupil do ruského týmu CSKA Moskva, se kterým v sezóně 2012/13 vyhrál ligový titul i ruský pohár. Pohár získal i v sezóně 2010/11.\n\nV létě 2013 jej chtěly získat italské kluby AC Milan a Juventus FC, anglické Tottenham Hotspur FC a Liverpool FC a bohatý monacký AS Monaco. CSKA požadoval 5 milionů eur, přestup se nicméně nerealizoval. Honda se nakonec domluvil s AC Milán, kam přestoupil po skončení smlouvy s ruským klubem v lednu 2014 jako volný hráč. Jeho posledním soutěžním zápasem bylo závěrečné utkání v základní skupině D Ligy mistrů 2013/14 10. prosince 2013 proti Viktorii Plzeň (šlo o postup do Evropské ligy 2013/14). CSKA podlehl 1:2, ačkoli vedl 1:0, ruský tým tak ve skupině obsadil se ziskem 3 bodů poslední čtvrté místo. Honda byl jako jeden z mála hráčů hodnocen ruským tiskem pozitivně.\n\nV létě roku 2017 po vypršení kontraktu s AC Milán zamířil za Atlantský oceán do mexického klubu CF Pachuca.\n\nNa začátku listopadu 2019 se jako volný hráč domluvil s nizozemským prvoligovým klubem Vitesse Arnhem.\n\nHrál za japonskou reprezentaci do 20 let a představil se i na Letních olympijských hrách v Pekingu v roce 2008 (tým U23), kde Japonsko nezískalo ani bod a obsadilo poslední čtvrtou příčku v základní skupině B.\n\nV A-týmu Japonska debutoval v témže roce 2008, 22. června nastoupil proti Bahrajnu.\n\nV době, kdy ještě působil v australském Melbourne Victory se stal trenérem reprezentace Kambodži.\nPodepsal dvouletou smlouvu bez nároku na honorář.\n\n\n\n\n"}
{"id": "957699", "url": "https://cs.wikipedia.org/wiki?curid=957699", "title": "Kwiatoniów", "text": "Kwiatoniów\n\nKwiatoniów (česky \"Blimsdorf\", německy \"Blümsdorf\") je ves v jižním Polsku, v Opolském vojvodství, v powiatu Głubczyckém, ve gmině Głubczyce. V roce 2006 mělo sołectwo Kwiatoniów 100 obyvatel.\n\nVes leží v Opavské pahorkatině při hranicích s Českem. Vsí protéká Maciejowicki potok (česky \"Matějovický potok\"), pravý přítok Hrozové. Ves hraničí s Přírodním parkem Hlubčický les.\n\n"}
{"id": "957709", "url": "https://cs.wikipedia.org/wiki?curid=957709", "title": "Podobenství o milosrdném Samaritánovi", "text": "Podobenství o milosrdném Samaritánovi\n\nPodobenství o milosrdném Samaritánovi je podobenství, obsažené v novozákonním Evangeliu svatého Lukáše. Židé a Samaritáni sebou navzájem opovrhovali a Ježíš v tomto podobenství vysvětluje, kdo je bližní, kterého měli podle Tóry židé i Samaritáni milovat. Z podobenství pochází pojmy jako \"samaritánství\" označující akt milosrdenství.\n\nPodle vyprávění je poutník oloupen, zbit a ponechán polomrtvý u cesty. Nejprve kolem projde kněz, pak levita, přičemž se oba zraněnému vyhnou. Nakonec kolem projde Samaritán, který zraněnému pomůže.\n\nPodobenství je zařazeno v úseku Ježíšovy cesty do Jeruzaléma, kde vybízí k následování a zvěstuje své poslání. Tato část přejímá svou látku převážně z pramene logií Q.\n\n"}
{"id": "957710", "url": "https://cs.wikipedia.org/wiki?curid=957710", "title": "Regan", "text": "Regan\n\nRegan je příjmení více osob:\n\n\n"}
{"id": "957711", "url": "https://cs.wikipedia.org/wiki?curid=957711", "title": "Těsně vedle", "text": "Těsně vedle\n\nTěsně vedle (v originále \"The Heartbreak Kid\") je americká romantická komedie z roku 2007 od režisérů Bobbyho a Petera Farrellyovích. Film měl v Americe premiéru 27. září 2007 a v Česku měl premiéru 15. listopadu 2007. \n\n"}
{"id": "957713", "url": "https://cs.wikipedia.org/wiki?curid=957713", "title": "Skaní s dutým vřetenem", "text": "Skaní s dutým vřetenem\n\nSkaní s dutým vřetenem je způsob výroby příze patentovaný v roce 1976 pro Bulhara G. Mitova. Skací zákrut je zde nahrazen obtáčením vazné filamentové příze kolem materiálu procházejícím dutým vřetenem. Výsledná skaná nit má strukturu podobnou svazkové přízi, ve které většina elementů leží paralelně vedle sebe a jejich soudržnost zajišťuje jen vazný filament. Systém je vhodný pro výrobu hladkých i efektních přízí. \nPrincip skaní hladké příze je naznačen na vedlejším nákresu: Stužka staplových vláken je vedena z průtahového ústrojí do dutiny vřetene rotujícího rychlostí do cca 20 000 ot./min. Na vřetenu je nasazena z cívka s \"vaznou nití\", která se obtáčí kolem stužky, vzniklá příze se po průchodu vřetenem navíjí na cívku.\nNa strojích pro efektní příze jsou instalována až tři průtahová ústrojí a 1-2 zařízení na podávání jednoduchých přízí, které se mohou opřádat před zavedením do dutého vřetene. Průtahová ústrojí jsou zpravidla spojena s přerušovaným podáváním pramene nebo přástu, takže se v nich mohou tvořit různé efekty. Výsledná skaná příze tak může sestávat z 5-6 komponent, jejichž kombinace se u moderních strojů sestavují s pomocí počítačových programů s celkovým počtem až 2400 možných variant. \nPříze skané s dutým vřetenem jsou objemnější a méně odolné proti opotřebení než příze z prstencových strojů. Případnou nedostatečnou pevnost příze lze zvýšit \"pravým\" zákrutem s pomocí konvenčního vřetene instalovaného na stroji pod dutým vřetenem. Po průchodu dutým vřetenem je příze vedena přímo ke vřetenu s prstencem, kde se zakrucuje a navíjí na potáč.Vřeteno s prstencem a běžcem se s může otáčet jen méně než poloviční rychlostí oproti dutému vřetenu, takže produkce je podstatně nižší, než u strojů bez dodatečného zákrutu. \n\nV odborné literatuře se popisují také stroje se dvěma dutými vřeteny nad sebou. Podle tohoto systému vazná nit u druhého vřetene překrývá vinutí na přízi závitem v opačném směru a tím stabilizuje výsledný výrobek. \nZe známých druhů efektů se na stroji zhotovují především: buklé, smyčky, plameny, uzlíky, knoflíky, kníry, flámky, muliné.\nEfektní příze skané s dutým vřetenem se používají hlavně na oděvní pleteniny, hladké příze se však najdou také v kobercích a ve zdravotních textiliích. \n"}
{"id": "957714", "url": "https://cs.wikipedia.org/wiki?curid=957714", "title": "Cirkus Bukowsky", "text": "Cirkus Bukowsky\n\nCirkus Bukowsky je český kriminální televizní seriál produkovaný Českou televizí. Režie se ujal Jan Pachl, který je autorem scénáře a spolu s Josefem Vieweghem se podílel také na námětu. První šestidílná série charakteru road movie, s hlavní postavou psychologa Nestora Bukowského, měla premiéru v roce 2013. V šesti volně navazujících částech získal větší prostor poručík Kuneš.\n\nPojetí série odráží temný styl moderní severské kriminálky s pomalejším vinutím děje. Obě dvě části seriálu spojuje především titulní postava kriminalisty poručíka Kuneše, který ve druhé sérii pokračuje ve spolupráci s dalším hlavním hrdinou Nestorem Bukowskym, když se objevily nové skutečnosti v případu vraždy mladé Edity Tiché. K této dějové lince z první části série přibyl další průvodní kriminální motiv – aranžované vraždy jako nešťastné náhody. \n\nV roce 2013 vyjádřil autor Jan Pachl záměr natočit kriminální spin-off nazvaný \"Rapl\" s hlavní postavou vyšetřovatele Kuneše. Česká televize vyprodukovala a odvysílala daný seriál, čítající třináct epizod, v roce 2016.\n\nPsycholog Nestor Bukowsky (Pavel Řezníček) prožívá víceméně monotónní život odborného asistenta filozofické fakulty a proutníka, dlouhodobě podvádějícího manželku Andreu (Vanda Hybnerová) s více ženami. Mezi ně patří nadřízená na katedře (Nela Boudová), stejně jako studentka Edita Tichá (Adéla Petřeková). Když z jejího mobilu obdrží zneklidňující zprávu, vydává se nočním městem za ní. V bytě však nalézá pouze mrtvé tělo. Vyšetřováním tohoto případu je pověřen samotářský poručík Kuneš (Hynek Čermák). Bukowsky se stává hlavním podezřelým.\n\nVe stejné době spadne psychologovi do náruče dědictví po neznámé tetě, o níž nikdy předtím neslyšel. Advokát a bývalý cirkusák Zachar (Bohumil Klepl) sděluje, že mu byl odkázán také třetinový podíl v cirkusu Coltello i s maringotkou. Vzhledem ke vztahu s posluchačkou fakulty, musí školu dočasně opustit. Poté, co se o nevěře dozvídá zámožná manželka Andrea, uchyluje se bez domova k cirkusu.\n\nKuneš má dlouhodobé problémy s alkoholem. Šéf kriminálky major Srnka (Jan Vlasák) jej podmíněně suspenduje a očekává jeho nástup do protialkoholní léčebny. Další kriminalista, bezcharakterní poručík Bartáček (Michal Dlouhý), naléhá na uzavření případu úmrtí Tiché s výsledkem sebevražda. Ve své snaze je úspěšný, když žádné indicie nenasvědčují cizímu zavinění. Bukowsky však hodlá očistit své jméno. Postupně se sbližuje s Kunešem. Dva „ztroskotanci života“ rozjíždějí pátrání na vlastní pěst.\n\nPrověřují Editina partnera Prozaca (Rostislav Novák ml.), dýdžeje prodávajícího drogy. Jeho sledováním odhalují mladíkovu zálibu. Své partnerky vždy omámí, poté nahé fotí a povyražení zakončuje sexem. Dvojice uvažuje o možnosti namíchání smrtícího koktejlu, který mohl Prozac studentce podat. Při honičce na střeše klubu, však drogový dealer padá ze žebříku, a umírá. Oba hlavní hrdinové se dostávají do cely předběžného zadržení na základě Bartáčkova rozkazu.\n\nBukowskému se daří prolomit heslo v Editině mobilu. Zjišťuje, že měla svého stalkera, který ji posílal oplzlé esemesky. Stopa jej přivádí do Děčína, odkud dívka pocházela. Její kamarádka a místní novinářka Simona (Eva Kodešová) mu poskytuje tipy na spolužáky z gymnázia, a upozorňuje na boxera Mikyho Lébla (Štěpán Benoni), který před nedávnem vyšel z lapáku. Tato stopa se ukazuje jako slepá, když se k původu zpráv přiznává jeden z bývalých spolužáků – odmítaný „ctitel“, který je posílal vždy opilý.\n\nDo pozornosti se dostává Editin nevlastní otec, děčínský velkopodnikatel Tichý (Jaromír Hanzlík), jemuž jdou ve městě na ruku. Bukowsky se od další přítelkyně zavražděné dívky Darii (Teresa Branna) dozvídá o deníku, který si psala. Poté, co jej nalézá, začíná se mu mozaika skládat dohromady. Edita v něm neskrývala nenávist vůči Tichému, který ji měl v mládí znásilnit. Kuneš mezitím nastupuje odvykací léčbu, z níž utíká, když se psycholog dostává do úzkých.\n\nStalker je zabit dvojicí rabijáků pracujících pro Tichého. Esemeskou z mobilu zavražděného pak vylákají Bukowského do bytu, omámí jej éterem a obě bezvládná těla posadí do vozu stojícího na nočních kolejích. Psycholog nabývá vědomí krátce před blížícím se vlakem a ze smrtelné pasti uniká.\n\nKuneš získává jednoho z rabijáků, boxera Miky Lébla, ke spolupráci proti Tichému. Druhý z nich, osobní strážce Hakim (Martin Hub), však hodlá vyplnit podnikatelův rozkaz, zbavit se dotěrného Bukowského. Po nočním únosu z maringotky, si psycholog v lese kope hrob. Když jej chce nad ránem Hakim zastřelit, Lébl se vrhá na zbraň a rána končí vedle. Rvačku mezi oběma parťáky ukončuje až Bukowsky úderem lopaty do Hakimovy hlavy. Jeho záměr vypořádat se s boxerem hatí Kuneš, který noční dění monitoroval, když pronásledoval auto únosců.\n\nŠtěnice nastrčená Kunešem v kanceláři podnikatele přináší důkaz o propojení Bartáčka a Tichého, jenž za úplatu požadoval zastavení vyšetřování.\n\nPlánovanou lstí se do rukou Bartáčka dostává Editin deník. Předpoklad snahy jeho zpeněžení vychází. Již za policejního dohledu přijíždí poručík, který má po Srnkovi převzít vedení oddělení, do Děčína. Usiluje o předání tohoto nepřímého důkazu Tichému. Podnikatel se s ním setkává ráno v loděnici. Při transakci si poručík všimne členů útvaru rychlého nasazení na střeše. Rychle přechází na krizový plán a s pistolí v ruce Tichého zatýká. Ten mu však vpálí smrtelnou ránu do břišní krajiny. Poté se podnikatel snaží uniknout ve voze. Krátká honička končí jeho utonutím, když s autem padá do Labe.\n\nPsychologova manželka Andrea dále trvá na rozvodu. Bukowsky tak může pomýšlet na vznikající vztah s bývalou akrobatkou Vesnou (Marika Šoposká), dcerou principála cirkusu Luky (Predrag Bjelac).\nProfesionální sériový vrah útočí v pražském metru, v němž cestujícím pomáhá k pádu pod přijíždějící soupravy, se snahou maskovat činy jako nehody. Masmédia mu přišila přezdívku „šváb“. Ostře sledovanou kauzu řeší mordparta pod vedením poručíka Kuneše. Tomu však stále nedává spát případ Edity Tiché, jenž byl úředně úspěšně uzavřen.\n\nMafiána Čingyho navštěvuje advokát Hartman, který podmiňuje zaplacení druhé splátky dokončením zakázky. Bukowsky je stále naživu. Přes zimu žije v maringotce s Vesnou a torzem cirkusu na pražské periferii. Přesvědčen, že temné údobí má již za sebou. Svůj omyl pochopí ve chvíli, když si na prahu maringotky zapaluje cigaretu. Masivní výbuch plynu jej odmršťuje. Vesnu vynáší z hořících útrob Luka, jenž se na vánoce vrátil z německé štace. Dvojice je převezena do nemocnice. Psycholog se nad partnerkou ležící v bezvědomí dovídá novinu o druhém měsíci těhotenství. Poté, co se snaží uprchnout, rozhodne se ho Kuneš doma ukrýt před světem. Policie vydává falešnou zprávu o úmrtí obou členů páru. Zdá se, že v centru útočníkova zájmu nestála po celou dobu Edita, ale psycholog. Dokladem toho je i nález proříznuté hadice plynu, příčiny výbuchu maringotky.\n\nZ dálničního přejezdu padá vysokoškolačka Adéla Tomanová vracející se na kolej a umírá. Podezřelý je šváb. Poručík vyslýchá jejího přítele, který se s ní daný večer rozešel. Vyšetřovatelům však nesděluje pravdu, když tvrdí že rozchod inicioval on, ani že s ní nenastoupil do metra. Kamerový systém odhalil jeho přítomnost. Doznání k vraždě činí až po falešné informaci, že byl na mostě vyfocen dálničním radarovým snímačem rychlosti.\n\nU svého hostitele Bukowsky objevuje fotografii demonstrující Edity, vedle níž stojí polský spolužák z filozofie Tadeusz Koch. Telefonátem na fakultu zjišťuje, že posluchač ukončil studium den po její vraždě. V knihovně dohledává informace, že v ekologické organizaci Potopa působila také jejich kamarádka Daria, která mu zalže, že si na Tadeusze nepamatuje.\n\nPsycholog se vydává na sever do Polska, aby se jednou provždy pokusil rozplést nejasnosti. Cestou nabírá dvě stopařky směřující do sídla Potopy. Využívá šance a daří se mu získat snad stále platnou adresu studenta. Na schodišti gdaňského domu, v němž by měl Koch žít, naráží na Dariu. Po krátké honičce mu však dívka prchá na odjíždějícím lodním spoji. Nezbývá než se vloupat do bytu. Stopy vedou na Helskou kosu, kde se milenci z Prahy ukrývají. Poté, co je psycholog nachází a ohrožuje revolverem, Tadeusz vypoví svou verzi Editina příběhu. Skrze Potopu společně vydírali jejího zámožného otce. V den, kdy zemřela mu Tichý vyraboval byt a student ze strachu okamžitě opustil Prahu.\n\nKuneš má plán jak vystopovat švába. Na základě podezření žádá boxera Miky Lébla, aby objednal jeho vraždu u mafiánů z Čingyho okolí, agentury SFA provozující taxislužbu. Počítá s tím, že vykonavatelem bude právě hledaný vrah. Do utajené akce je vtažen i vedoucí oddělení Srnka, který přes prvotní odpor dodává požadovanou částku půl milionu ze své pojistky. Po předání peněz oba kriminalisté pronásledují auto směřující k vrahově vilce. V objektu dochází ke střetu a šváb s penězi prchá. Srnka dostává další infarkt a v nemocnici umírá. Novou šéfkou vražd se stává, namísto plánovaného Kuneše, nezkušená npor. Gabriela Hvozdíková z vnitřního oddělení. Šváb odměnu ukládá do skříňky úschovny na hlavním nádraží. Lébl dle plánu trvá na dokončení objednávky. Znejistělý vrah však na doporučení Čingyho zametá stopy. Mikyho napadne v tréninkovém centru. Po ochromení taserem boxer umírá pádem do šachty.\n\nHartman, zastupující Andreu a spravující majetek manželů, získává výhodným realitním obchodem miliony korun, které ukrývá v bytě Bukowských. Současně se připravuje na opuštění země. Když psycholog zjišťuje, že jej manželka nechala sledovat očkem z agentury SFA, podezírá ji z objednávky své vraždy. Andrea se po zadržení doznává pouze k incidentu a údajnému zabití Edity, kterou navštívila v noc její smrti. Při rvačce dívka narazila na hranu stolu a upadla do bezvědomí. Záležitost pak dořešil přivolaný Hartman. Edita však zemřela na předávkování. Smrtící koktejl jí namíchal advokát a následným telefonátem zatáhl do událostí Bukowského, což již Andree nesdělil. Tím si ji také zavázal.\n\nKuneš se rozhoduje navštívit soukromého detektiva z FSA, jenž sledoval Lébla. V domě jej však nachází už mrtvého. Přítomen na místě je však stále i šváb, který po kontaktu ujíždí poručíkovým vozem. Policie monitoruje švábovu tašku – nyní již s falešnými penězi, když se jí předtím Srnkovy finance podařilo zajistit od nádražního lapky. Luka, jenž odposlouchává radiovou policejní komunikaci, zachycuje rozjíždějící se akci na hlavním nádraží. Vydává se tam i s Nestorem. Vrah se dostává k brašně s penězi a oděn do mundúru uklízeče nastupuje do vlaku. Zahlédnut je však Bukowským, jenž upozorňuje i Luku. Při průjezdu rychlíku tunelem šváb omračuje Nestora taserem, ale cirkusový vrhač nožů mu zasazuje smrtelnou ránu do krku.\n\nBěhem přestávky výslechu Andrey jí právník předává utišující léky. Podezřelá umírá během převozu do vazební věznice. Medikament obsahoval jed. Policie začíná pátrat po Hartmanovi. Bezcharakterní advokát zadušuje polštářem matku a mizí ve chvíli příjezdu zásahovky. Ta odhaluje jeho plánovaný večerní odlet. Obsazení letiště však vychází naprázdno. Hartman si namísto toho jede pro ukryté miliony do bytu Bukowských, kde nalézá psychologa. Poté, co jej drží svázaného v šachu, mu sděluje motivaci k jeho zabití a získání majetku rodiny. Švába si najal, aby odstranil Bukowského – polovičního vlastníka majetku pocházejícího od Andrey. Když na podlaze rozlije benzín a škrtne sirkou, daří se Nestorovi vymanit ze smyčky. V boji však padá a hledící do hlavně pistole očekává smrt. Výstřel však ukončuje život advokáta, když se za jeho zády zjevuje poručík Kuneš. Jediný z policistů pochopil, že se plánovaný odlet neuskuteční. Po nálezu Bukowského hlasové zprávy se za ním rozjel do bytu.\n\nPsycholog odjíždí zahájit novou životní etapu po boku uzdravující se těhotné Vesny.\n\nProdukční práce 12dílné série pod vedením Ivany Jaroschy zahrnovaly natočení 380 motivů v rozmezí 137 natáčecích dnů, při nichž padlo 8 400 klapek. Celkově bylo obsazeno 74 herců a 908 komparzistů. Natáčení probíhalo na lokacích v Praze, Děčíně a Posázaví. K dalším exteriérům se zařadily zámeček Bon Repos, zámek Jezeří, Sokolov, polská Helská kosa nebo Gdaňsk, kde se odehrál díl druhé série. Cirkusové scény byly pořízeny v Národním cirkusu Jo-Joo.\n\nPrvní klapka padla 4. září 2012 a dotočná se konala v dubnu 2013. V děčínské loděnici byla v rámci natáčení využita paralelní konstrukce skutečné 100metrové lodi.\n\n\nFilmová kritička Mirka Spáčilová, která seriálu udělila hodnocení 75 %, mimo jiné ocenila jednotu stylizace, neustálou proměnu exteriérů na deštivém pozadí a symbiózu městské džungle s pouťovým prostředím cirkusu, když uvedla: „\"Generace vzývající vlnu severské krimi se konečně dočkala, přitom „bufeťácký“ nátěr Cirkusu Bukowsky neopisuje, zůstává až oddaně český.“\" Kritice naopak vystavila zasazení korupční mafie do osobního příběhu a nekončící doprovodný monolog titulní postavy Bukowského.\n\nMarek Staněk udělil seriálu hodnocení 80 %. Ocenil vizuální stránku díla, smysluplný a kvalitní scénář, kameru i režii. V recenzi napsal: „\"Na televizní obrazovce se mísí beznaděj hlavního hrdiny, tíživá atmosféra dobarvená vynikající kamerou a obrazem, který byl v postprodukci efektně upraven … forma nedrtí obsah. Znamená to, že vše do sebe skvěle zapadá.\"“\n\nDruhou řadu Mirka Spáčilová ohodnotila 70 %, když sdělila, že je na stejné úrovni jako první série, tedy stejně dobrá. Nutné shrnutí děje v jednotlivých dílech bylo podle ní příliš dlouhé. Kvalitní obsah komentovala slovy: „\"Cirkus Bukowsky II zkrátka drží fazonu filmu noir, odlehčenou věcným humorem společné pánské domácnosti dvou ztracenců, kde zazní mimo jiné půvabná sentence o souboji papírové éry s internetem. Zvládá atmosféru, styl, umění detailu, napětí i klíčové mistrovství každé dobré detektivky na pokračování: probouzí totiž zvědavost na každý další díl.\"“\n\n"}
{"id": "957715", "url": "https://cs.wikipedia.org/wiki?curid=957715", "title": "Kořeny (album)", "text": "Kořeny (album)\n\nKořeny (2013) je třetí sólové album Jiřího Smrže. Obsahuje 13 autorských písní nahraných v kapelových aranžích. Vydání alba bylo plánováno na rok 2008, nakonec se pozdrželo. Obal alba vytvořil a ilustrace namaloval Vladimír Bouček.\n\nTexty některých písní, pokud se dotýkají jiných zemí, jsou v bookletu alba přeloženy do cizích jazyků. Píseň \"Pro Eržiku\" o ukrajinských dělnících je přeložena do ukrajinštiny (překlad: Oksana Pelenska), \"Jack a já\" o válce v Iráku je přeložena do angličtiny (překlad: Ben Lovett) a arabštiny (překlad: Jafar Hedar) a \"Ztrácím tě, Margaret\" je přeložena do angličtiny (překlad: Ben Lovett). Píseň \"Čistý ubrus pro Bulata Okudžavu\" napsaná po smrti Bulata Okudžavy, vypráví o rozhovoru Villona s Mozartem v nebi o tom, že přišel Okudžava.\n\nAlbum je uvedeno citáty Alberta Camuse z díla \"Prometheus v podsvětí\".\n\n\n\n\nJiří Smrž byl za album oceněn Andělem v kategorii folk & country.\n"}
{"id": "957716", "url": "https://cs.wikipedia.org/wiki?curid=957716", "title": "Alan Tudyk", "text": "Alan Tudyk\n\nAlan Wray Tudyk (* 16. března 1971 El Paso, Texas, USA) je americký herec.\n\nNa filmovém plátně debutoval v roce 1997 ve snímku \"35 Miles from Normal\", následně hrál například ve filmech \"28 dní\" a \"Příběh rytíře\". Daboval v animovaném snímku \"Doba ledová\" (2002), stejně tak i v jeho pokračováních. V letech 2002 a 2003 hrál postavu Washe ve sci-fi seriálu \"Firefly\", přičemž tuto roli si zopakoval i ve filmu \"Serenity\" (2005). Dále se objevil například ve filmech \"Já, robot\" (2004), \"Zbouchnutá\" (2007) či \"Transformers 3\" (2011). Hostoval v seriálech \"Frasier\" nebo \"Kriminálka Las Vegas\", vedlejší postavy ztvárnil v seriálech \"V\" a \"Dům loutek\". V sitcomu \"Zajatci předměstí\" hrál v letech 2011–2014 jednu z hlavních postav, taktéž v roce 2017 v sitcomu \"Powerless\". Jako dabér účinkoval v animovaných seriálech (např. \"Americký táta\" a \"Griffinovi\") a ve videohrách (např. \"Halo 3\"). Namluvil také postavy ve filmech, jako jsou \"Ledové království\" (2013), \"Velká šestka\" (2016) či \"\" (2016), zahrál si i ve snímku \"\" (2016).\n\nV září 2016 se oženil s choreografkou Charissou Barton.\n\n"}
{"id": "957718", "url": "https://cs.wikipedia.org/wiki?curid=957718", "title": "Previously Unaired Christmas", "text": "Previously Unaired Christmas\n\nPreviously Unaired Christmas je osmá epizoda páté série amerického seriálu \"Glee\" a v celkovém pořadí devadesátá šestá epizoda. Poprvé se vysílala ve Spojených státech dne 5. prosince 2013 na televizním kanálu Fox.\n\nEpizoda měla být původně uvedena již ve čtvrté sérii, proto její děj nenavazuje na sezónu pátou.\n\nTento speciální vánoční díl začíná, když herečka Jane Lynch vysvětluje divákům, že tento díl se měl původně vysílat jako vánoční speciál v roce 2012, ale byl zamítnut, protože obsah byl příliš urážlivý. Fanoušci ale přesvědčili tvůrce a epizoda je nakonec odvysílána s několika změnami.\n\nV roce 2012 vedoucí sboru Will Schuester (Matthew Morrison) vybere Sama Evanse (Chord Overstreet) a Tinu Cohen-Chang (Jenna Ushkowitz), aby reprezentovali New Directions pro každoroční soutěž zdobení vánočního stromku a Tina se stane posedlou k získání hlavní ceny, kterou je soška anděla. Později trenérka fotbalu Shannon Beiste (Dot-Marie Jones) oznámí, že školní betlém byl zničen a ředitel Figgins (Iqbal Theba) požádal vánoční kroužek, ve kterém jsou všichni členi New Directions, aby vytvořili živý betlém. Tina, Marley Rose (Melissa Benoist) a Wade „Unique“ Adams (Alex Newell) soutěží o roli Panny Marie a nabádají Kitty Wilde (Becca Tobin), aby se spolu s nimi zúčastnila konkurzu, ona to ale odmítá.\n\nV New Yorku jsou Rachel Berry (Lea Michele) a Kurt Hummel (Chris Colfer) překvapeni návštěvou Santany Lopez (Naya Rivera), která se stále vzpamatovává z rozchodu s Brittany Pierce. Rachel přijímá práci jako vánoční elf a přesvědčí Kurta a Santanu, aby se k ní přidali. Nicméně Santa v obchodním centru (M. C. Gainey) je opilý a odmítá komunikovat s netrpělivým davem. Rachel, Santana a Kurt se snaží odlákat jejich pozornost písní „Here Comes Santa Claus“, ale marně, a tak Rachel a Kurt přesvědčí Santanu, aby se oblékla jako paní Clausová a mluvila s dětmi, ale její komentáře pouze rozzlobí místní rodiče i děti.\n\nV Limě, Sam a Tina narazí na Becky Jackson (Lauren Potter), která používá jmelí, aby je donutila políbit ji. Trenérka roztleskávaček Sue Sylvester uslyší Tinu, která říká, že Becky si toho může dovolit více než ostatní studenti a Sue s tím souhlasí a oznámí jim, že tento rok je stanovena porotkyní pro hodnocení výzdoby a sbor bude hodnotit jako poslední. New Directions zdobí svůj vánoční stromek a zpívají „Rockin' Around the Christmas Tree“ a i Sue je donucena přiznat, že se jim to opravdu povedlo. Sbor se poté přemístí do sálu, kde Marley, Tina a Unique zpívají „Mary's Boy Child“ pro konkurz na roli Panny Marie, zatímco je Kitty ze znechucením sleduje.\n\nMezitím zpět v New Yorku, Rachel, Kurt a Santana jsou okouzleni náhradníkem za opilého Santu, Codym Tolentinem (Bryce Johnson), atraktivním mužem, který si získá Kurtovu pozornost. Cody přesvědčí trojici přátel, aby ho pozvala k nim na večeři, kde se opijí a heliovým hlasem zpívají „Christmas Don't Be Late“. Když se Rachel a Santana následující den probudí, najdou vyloupený byt a svázaného Kurta a zjistí, že Cody byl podvodník.\n\nZpět v Limě, Will a Beiste oznámí obsazení pro živý betlém, a roli Panny Marie si zahraje Marley. Kitty se posmívá tomuto rozhodnutí a když se jí na to Marley zeptá, tak přizná, že se necítí být hodna role Panny Marie. Marley řekne ve sboru, že cítí, že si Kitty roli zaslouží a spolu se sborem organizuje plán, jak jí přimět, aby roli hrála. Následující den, Will a Beiste pozvou Kitty, aby sledovala zkoušky na živý betlém, ve kterých Unique nahradí Marley v roli Panny Marie a provádí vysoce urážlivé ztvárnění písně „Love Child“. Kitty je zděšena a stane se dobrovolnicí pro roli a až pak zjistí, že toto vystoupení ji mělo přimět k tomu, aby roli vzala.\n\nKdyž Sue oznámí, že sbor je vítězem zdobící soutěže, Sam a Tina si všimnou, že Becky je z prohry smutná, obzvláště, když Sue její sílo zkritizovala. Rozhodnou se jí rozveselit, darují ji sošku anděla a nabídnou jí roli malého Ježíška v živém betlémě, kterou Becky s radostí přijímá.\n\nV New Yorku se Rachel omlouvá za to, co se stalo s Codym a sežene pro všechny tři novou brigádu, oživlé manekýny v módním obchodě. V Limě se New Directions a Becky spojí v představení živého betlému pro skupinu dětí. Obě strany zpívají „Away in a Manger“ a poté epizoda končí.\n\n\n"}
{"id": "957721", "url": "https://cs.wikipedia.org/wiki?curid=957721", "title": "Róbert Jež", "text": "Róbert Jež\n\nJméno a příjmení Róbert Jež náleží těmto lidem:\n\n"}
{"id": "957724", "url": "https://cs.wikipedia.org/wiki?curid=957724", "title": "Kostel svaté Máří Magdaleny (Mařenice)", "text": "Kostel svaté Máří Magdaleny (Mařenice)\n\nKostel svaté Máří Magdaleny je barokní kostel postavený koncem 17. století, přestavěný v letech 1714 až 1720 a náležející pod Římskokatolickou farnost Mařenice \nv Mařenicích v podhůří Lužických hor je chráněn jako kulturní památka.\n\nPůvodní kostel stál na návrší v obci od konce 17. století. Mařenice počátkem 18. století patřily pod Zákupské panství, jež patřilo bohaté a zbožná toskánské velkovévodkyni Anně Marii Františce. Kolem roku 1700 svým nákladem nechala kostel zcela přestavět podle plánů Octaviána Broggia. Tehdy získal obě věže. V druhé půli 19. století byl kostel upraven do pseudobarokní stávající podoby. Za budovou kostela je oblouk zdiva s obrazy křížové cesty z roku 1807.\n\nPo roce 1945 začal kostel chátrat. V roce 1961 měl být zbourán, jeho zařízení bylo zcela zničeno, Až po roce 1989 došlo k jeho postupné opravě.\n\nDo kostela byly přesunuty varhany z roku 1884 od varhanáře Antona Fellera z Libouche. Varhany sloužily svému účelu až do roku 1987 v kostele svatého Michaela v Libkovicích.\n\n\n"}
{"id": "957725", "url": "https://cs.wikipedia.org/wiki?curid=957725", "title": "Gina Torres", "text": "Gina Torres\n\nGina Torres (* 25. dubna 1969 New York) je americká herečka.\n\nV televizi se poprvé představila v roce 1992, v průběhu 90. let měla epizodní role například v seriálech \"Zákon a pořádek\", \"M.A.N.T.I.S.\", \"Policie New York\", \"One Life to Live\", \"Případ pro Sam\", \"The Gregory Hines Show\", \"Xena\" či \"Brutální Nikita\", hrála v osmi epizodách seriálu \"Herkules\". Na začátku 21. století účinkovala v hlavni roli v seriálu \"Cleopatra 2525\", ve sci-fi seriálu \"Firefly\" (2002–2003) ztvárnila postavu Zoe, kterou si zopakovala i v navazujícím filmu \"Serenity\" (2005). Opakovaně se objevila např. v seriálech \"Alias\", \"Angel\" a \"24 hodin\", hlavní role hrála v seriálu \"Policejní vyjednavači\" (2006–2007) a od roku 2011 v seriálu \"Kravaťáci\". V menších rolích účinkovala ve filmech \"Matrix Reloaded\" a \"Matrix Revolutions\" (oba 2003).\n\nOd roku 2002 je vdaná za herce Laurence Fishburnea.\n\n"}
{"id": "957729", "url": "https://cs.wikipedia.org/wiki?curid=957729", "title": "Atlas XH-1 Alpha", "text": "Atlas XH-1 Alpha\n\nAtlas XH-1 Alpha byl dvoumístný jednomotorový experimentální vrtulník zkonstruovaný jihoafrickou společností Atlas Aircraft Corporation (nyní Denel Aviation) s využítím konstrukčních a dynamických komponentů francouzského typu Aérospatiale Alouette III. Vrtulník sloužil především při vývoji domácího bitevního vrtulníku Denel AH-2 Rooivalk. Po svém vyřazení byl vrtulník vystaven v Muzeu jihoafrického letectva.\n\nVrtulník si ze svého vzoru ponechal pohonnou jednotku Turbomeca Artouste, třílistý nosný a třílistý vyrovnávací rotor. Nově byly zkonstruovány kabina, střední část trupu, ocasní plochy a podvozek. Uspořádání pilotní kabiny bylo typické pro bitevní vrtulníky se zbraňovým operátorem vpředu a pilotem vzadu (funkční řízení měli k dispozici oba). Výzbroj tvořil jeden 20mm kanón Vektor GA1 v pohyblivé věžičce pod přídí. Instalováno bylo křídlo k několika závěsníky. První vzlet vrtulníku proběhl 3. února 1983. Využit byl zejména k testům střeleckého systému. Další zkoušky pro typ Rooivalk probíhaly rovněž na typu Puma.\n\n\n\n"}
{"id": "957730", "url": "https://cs.wikipedia.org/wiki?curid=957730", "title": "Air China", "text": "Air China\n\nAir China Ltd. ( 中国国际航空公司) je národní dopravce a hlavní letecká společnost Čínské lidové republiky. Sídlo letecké společnosti se nachází v čínském Pekingu, domácím letištěm je mezinárodní letiště Capital v Pekingu. Je členem letecké aliance Star Alliance.\n\nV roce 2012 přepravila 72 milionů domácích a mezinárodních cestujících s průměrnou vytížeností 80%.\n\nDceřinými společnostmi, především aerolinie, jsou k roku 2018 Air China Cargo (vlastní 51 %), Shenzhen Airlines (51 %), Shandong Airlines (100 %), Air Macau (66,9 %), Dalian Airlines (80 %), Beijing Airlines (51 %) a Ameco (75 %).\n\n\n"}
{"id": "957739", "url": "https://cs.wikipedia.org/wiki?curid=957739", "title": "Buk lesní ve Varnsdorfu", "text": "Buk lesní ve Varnsdorfu\n\nBuk lesní ve Varnsdorfu se nacházel v areálu dětského střediska v Poštovní ulici. Výška tohoto stromu byla 25 metrů, obvod celých 570 centimetrů. Vyhlášení ochrany tohoto stromu bylo v roce 1995, stáří bylo odhadnuto asi na 150 - 180 let. \n\nStrom měl dva kmeny, které vznikly jako důsledek poškození v mládí. Zajímavé bylo, že se jednalo o červenolistou zahradní formu buku lesního – „rubra“. \n\nDne 5. října 2017 se městem prohnala vichřice a kořenový systém stromu nevydržel. Strom spadl na silnici a byl zasahujícími hasiči rozřezán.\n"}
{"id": "957740", "url": "https://cs.wikipedia.org/wiki?curid=957740", "title": "Róbert Jež (1981)", "text": "Róbert Jež (1981)\n\nRóbert Jež (* 10. července 1981, Nitra) je bývalý slovenský fotbalový záložník a reprezentant.\n\nJeho otcem je československý fotbalista a dlouholetý hráč Nitry Róbert Jež.\n\nSvoji fotbalovou kariéru začal v domovském klubu FC Nitra, kde se v červenci 1998 dostal do A-mužstva. V červenci 2000 přestoupil do českého klubu FC Viktoria Plzeň, který jej na podzim 2004 poslal na půlroční hostování do Marily Příbram.\n\nV červenci 2005 se vrátil na Slovensko do MŠK Žilina, s nímž vyhrál dvakrát ligový titul (v sezónách 2006/07 a 2009/10). V roce 2011 odešel zkusit štěstí do Polska, prošel kluby Górnik Zabrze, Polonia Warszawa a Zagłębie Lubin. 4. prosince 2013 jej napadli fanoušci Zagłębie. Motivem byly zřejmě špatné výsledky hráčů klubu v Ekstraklase, kde fandové skandovali: \"„Nechce se vám hrát, budete se bát. Když vás chytíme, nohy vám zlámeme.“\" Hráč vyvázl z incidentu bez vážnějšího zranění. Tato nepříjemná zkušenost ale urychlila odchod hráče ze Zaglebie.\n\nRobert se následně v lednu 2014 zúčastnil tréninku jiného polského prvoligového týmu Górnik Zabrze, kde již v minulosti působil. 9. ledna podespal s Górnikem dvouletou smlouvu. Po zápase s Jagiellonií Białystok v srpnu 2014 (výhra 3:0), v němž dvakrát skóroval a byl nejlepším hráčem, dostal od pracovníka klubu kohouta.\nV lednu 2016 po skončení smlouvy s Górnikem posílil slovenský prvoligový klub FC Spartak Trnava. Měl sice od polského klubu nabídku na prodloužení smlouvy, ale touha po návratu do domoviny byla silnější.\n\nV červnu 2016 ukončil kvůli zdravotním problémům profesionální hráčskou kariéru.\n\nV A-mužstvu Slovenska debutoval 16. října 2007 v Rijece v přátelském utkání proti domácímu týmu Chorvatska, kde nastoupil v průběhu druhého poločasu (prohra 0:3). Celkem odehrál v letech 2007–2012 za slovenský národní tým 9 zápasů a vstřelil 3 góly.\n\n"}
{"id": "957743", "url": "https://cs.wikipedia.org/wiki?curid=957743", "title": "John Davies", "text": "John Davies\n\nJméno a příjmení John Davies nosí více osob:\n\n"}
{"id": "957751", "url": "https://cs.wikipedia.org/wiki?curid=957751", "title": "Rumový bulvár", "text": "Rumový bulvár\n\nRumový bulvár (originální francouzský název \"Boulevard du rhum\") je koprodukční francouzsko-italsko-španělská dobrodružná filmová komedie režiséra Roberta Enrica z roku 1971 v hlavních rolích s Linem Venturou a Brigitte Bardot, odehrávající se v období americké prohibice.\n\nKapitán Cornelius van Zeelinga je pokoutním pašerákem alkoholu v době americké prohibice na začátku 20. století. Po tom, jako je jeho loď zničena a potopena americkou pobřežní stráží, rozhodne se vydělat si peníze opakovanou „hrou na slepého“, kdy inkasuje peníze od skupiny střelců, kteří do něj ve tmě střílejí a jeho úlohou je přelstít je, aby nebyl zastřelen. Z těchto peněz si postaví novou loď. Jednoho dne při svých cestách po Karibském moři propadne kráse zdejší herečky Lindy Larue, snaží se upoutat její pozornost a cestuje za ní po celém Karibiku. Nakonec se mu s ní podaří setkat na Kubě a společně zůstávají žít v havanském hotelu. Linda se později rozhodne provdat se za bohatého anglického hraběte Hammonda, van Zeeling s ním ale uzavírá sázku, že Linda mu bude do týdne nevěrná s ním samotným. Sázku skutečně vyhrává a hrabě musí sám hrát „slepého“. Film má otevřený konec, kdy není jasné, zda Linda skutečně zůstane žít s kapitánem, nebo jde pouze o jeho představy.\n\n"}
{"id": "957757", "url": "https://cs.wikipedia.org/wiki?curid=957757", "title": "Seznam vrcholů ve Stolických vrších", "text": "Seznam vrcholů ve Stolických vrších\n\nSeznam vrcholů ve Stolických vrších zahrnuje pojmenované vrcholy s nadmořskou výškou nad 1000 m. K sestavení seznamu bylo použito map dostupných na stránkách hiking.sk. Jako hranice pohoří byly uvažovány hranice stejnojmenného geomorfologického celku.\n\n"}
{"id": "957758", "url": "https://cs.wikipedia.org/wiki?curid=957758", "title": "Cumberland (rozcestník)", "text": "Cumberland (rozcestník)\n\nCumberland může být:\n\n"}
{"id": "957763", "url": "https://cs.wikipedia.org/wiki?curid=957763", "title": "Cumberland", "text": "Cumberland\n\nCumberland je historická oblast na severozápadě Anglie, do roku 1974 byl jedním z tradičních hrabství. Měl rozlohu 3938 km² a zhruba 300 000 obyvatel, hlavním městem bylo Carlisle.\n\nO Cumberlandu se poprvé zmiňuje Anglosaská kronika v roce 945. Oblast byla předmětem sporů mezi Anglií a Skotskem, definitivně ji k Anglii připojila až Smlouva z Yorku roku 1237. V roce 1889 byl Cumbrland ustanoven administrativním hrabstvím a při reformě územního členění Anglie v roce 1974 byl spojen s Westmorlandem do nového hrabství Cumbria.\n\nCumberland je hornatý a na anglické poměry řídce osídlený kraj, nachází se zde nejvyšší anglická hora Scafell Pike (978 m). V Cumberlandu leží Lake District, největší anglický národní park.\n\nOkresy Cumberlandu a počet obyvatel podle sčítání 1971:\n\n"}
{"id": "957769", "url": "https://cs.wikipedia.org/wiki?curid=957769", "title": "Seznam vrcholů v Muráňské planině", "text": "Seznam vrcholů v Muráňské planině\n\nSeznam vrcholů v Muráňské planině zahrnuje pojmenované vrcholy s nadmořskou výškou nad 1000 m. K sestavení seznamu bylo použito map dostupných na stránkách hiking.sk. Jako hranice pohoří byla uvažována hranice stejnojmenného geomorfologického podcelku.\n\n"}
{"id": "957775", "url": "https://cs.wikipedia.org/wiki?curid=957775", "title": "Ondrej Knap", "text": "Ondrej Knap\n\nOndrej Knap (* 4. června 1944) je bývalý slovenský fotbalista, obránce.\n\nV československé lize hrál za Lokomotívu Košice. Nastoupil ve 193 ligových utkáních a dal 1 gól.\n\n\n"}
{"id": "957776", "url": "https://cs.wikipedia.org/wiki?curid=957776", "title": "Ultra Ever Dry", "text": "Ultra Ever Dry\n\nUltra Ever Dry je speciální průmyslová nano ochrana. Jedná se o superhydrofobní a oleofobní nátěr, který odpuzuje téměř jakoukoliv tekutinu. Nátěr využívá nanotechnologii k pokrytí objektu a vytvoření vzduchové bariéry na jeho povrchu. Tím výrazně zlepšuje adhezi a odolnost proti oděru.\n\nJedná se o stupeň hydrofobnosti povrchu. Pokud povrch vytváří kontaktní úhel s pevnými látkami/kapalinami větší než 90 stupňů, jedná se o povrch hydrofobní. Pokud je však úhel větší než 150 stupňů, jedná se již o povrch superhydrofobní. Teflonová pánev má kontaktní úhel 95 stupňů a odpuzovače vody na čelních sklech úhel blízko 110 stupňů, takže jsou jenom hydrofobní.\n\nOleofobní znamená schopnost odpuzovat olej a uhlovodíky.\n\nPovrch s Ultra Ever Dry vytváří kontaktní úhel s pevnými látkami/kapalinami 160–175 stupňů. Na celém světě je pouze několik produktů, které se dají nanést na téměř jakýkoliv povrch a mají tyto parametry.\n\nUltra Ever Dry je dvousložková ochrana na principu nanotechnologie. Spodní nátěr přilne k materiálu a chová se jako základní nátěr. Zároveň působí proti korozi a vytvoří jakýsi konzistentní podkladový materiál pro nanesení vrchní vrstvy ochrany, se kterou následně samočinně vytvoří nano-texturovaný povrch. Tento povrch vytváří vzorce geometrických útvarů a miliardy mezer, které zachytávají molekuly vzduchu, čímž vytváří \"vzduchový deštník\" na povrchu nátěru. Vzniklé vyvýšeniny na takto ošetřeném povrchu dovolují kapkám vody dotknout se povrchu jenom přibližně 2-3% jejich plochy. Zbylá voda steče po \"vzduchovém deštníku\" pryč. Nano-povlak má rovněž nízkou povrchovou energii. Kombinace těchto elementů se u Ultra Ever Dry stává superhydrofobní a oleofobní pro rafinované oleje.\n\nUltra Ever Dry je dvousložkový nátěr. Při první aplikaci je nutné nanést nejříve spodní vrstvu, která se chová jako základní nátěr a teprve poté vrchní vrstvu s nanoochranou. Při opakované aplikaci pak lze, v případě neporušení spodní vrstvy, nanášet pouze horní vrstvu s nanoochranou. Doporučená aplikace je stříkací pistolí napojenou na kompresor.\n\nULTRATECH International, Inc\n11542 Davis Creek Court\nJacksonville, Florida 32256\nUSA\n\n\n\n"}
{"id": "957778", "url": "https://cs.wikipedia.org/wiki?curid=957778", "title": "Ivo Krátký", "text": "Ivo Krátký\n\nIvo Krátký (*1962 Šumperk) je český filmový producent.\n\nIvo Krátký se narodil v roce 1962 v Šumperku, poté žil s rodiči v Janovicích u Rýmařova a v Bruntále. V roce 1967 se celá rodina odstěhovala do Prahy.\n\nJe absolventem Střední průmyslové školy filmové v Čimelicích, kde maturoval v roce 1981 v oboru televizní a zvuková technika, a Vysoké školy dopravy a spojů v Žilině, kde promoval v roce 1987 v oboru Technická správa telekomunikací. V roce 2004 byl promován bakalářem na Vysoké škole aplikovaného práva v Praze.\n\nPracoval jako programátor ve státním podniku Intersigma a poté odešel v roce 1990 do soukromého sektoru. Nejdříve pracoval jako redaktor ve vydavatelství odborné literatury PLUS, s. r. o., později v roce 1994 působil jako makléř s cennými papíry ve společnosti KB Systém, s. r. o. V roce 1996 založil investiční společnost Inter-acta, a. s., která se postupně přetransformovala ve společnost Euroclaim Praha, s. r. o., v roce 2011 založil společně s producentem BcA. Petrem Kozou producentskou společnost Bio Art Production, s. r. o., která se specializuje na hranou a dokumentární filmovou tvorbu.\n\nBio Art Production, s. r. o., je soukromá, nezávislá audiovizuální produkční společnost, která byla založena v roce 2011 Ivem Krátkým a Petrem Kozou. Soustřeďuje se na vlastní výrobu i koprodukci českých audiovizuálních děl všech druhů a žánrů, převážně však na dokumentární filmy, dále na organizaci výstav, koncertů a příležitostných tematických projekcí. Zaměřuje se na realizaci projektů jak renomovaných, tak začínajících autorů.\n\n\n"}
{"id": "957782", "url": "https://cs.wikipedia.org/wiki?curid=957782", "title": "František Heřmánek", "text": "František Heřmánek\n\nFrantišek Heřmánek (23. února 1913 – 16. ledna 1974) je bývalý český fotbalista, útočník.\n\nS fotbalem začínal v SK Vysočany, v roce 1932 nastupoval ve slovenském týmu ŠK Martin. Poté přestoupil na Letnou do sešívaného dresu. V československé lize hrál za SK Slavia Praha a SK Pardubice. Nastoupil ve 145 ligových utkáních a dal 38 gólů. Se Slavií v letech 1934 a 1935 získal dvakrát mistrovský titul. Ve Středoevropském poháru nastoupil ve 3 utkáních. Za reprezentační B-tým nastoupil ve 2 utkáních, v Litvě a v Lotyšsku. V létě roku 1936 přestoupil z SK Slavia do SK Pardubice a podílel se na postupu týmu z divize českého venkova do 1. ligy. V Pardubicích hrál 1. ligu do roku 1944, poté přestoupil do AFK Chrudim. V poválečných letech ještě nastupoval za SK Pardubičky. V padesátých letech působil jako trenér u týmu TJ Transporta Chrudim.\n\n"}
{"id": "957786", "url": "https://cs.wikipedia.org/wiki?curid=957786", "title": "Polymorfní kolonie", "text": "Polymorfní kolonie\n\nPolymorfní kolonie, někdy označována jako polymorfní společenství, je zvláštním typem symbiózy žahavců, například trubýše. Žahavci v kolonii se liší tvary i funkcemi a samotný žahavec z této kolonie sám nepřežije. Základem je dutý stvol, na kterém vyrůstají různé polypy. Nahoře bývá zpravidla \"pneumatofor\", který je plný plynu a táhne kolonii nahoru, pod ním vyrůstají \"medúzomy\", polypovci fungující jako medúzy, tzn. hýbou kolonií (ne celou, je pevně připojená k podkladu). \"Daktylozoidy\" mají dlouhá, lepkavá a žahavá ramena tentakule, která zachycují potravu. Tu pak předají \"gasterozoidám\", které potravu zpracují a pošlou centrálním stvolem ostatním polypům. \"Gonozoidy\" zajišťují pohlavní rozmnožování.\n"}
{"id": "957787", "url": "https://cs.wikipedia.org/wiki?curid=957787", "title": "Krasimir Balakov", "text": "Krasimir Balakov\n\nKrasimir Balakov, bulharsky Красимир Балъков (* 29. březen 1966, Veliko Tarnovo) je bývalý bulharský fotbalista. Hrával na pozici záložníka.\n\nV dresu bulharské reprezentace hrál na dvou světových šampionátech, mistrovství v USA roku 1994 a mistrovství ve Francii roku 1998. Na americkém šampionátu, kde byl spolu s Christo Stoičkovem pilířem týmu, který dosáhl největšího historického úspěchu v historii bulharského fotbalu (4. místo), byl federací FIFA zařazen i do all-stars týmu. Hrál i na Euru 1996. Celkem za národní tým odehrál 92 utkání (čtvrtý nejvyšší počet v historii bulharské reprezentace) a vstřelil 16 gólů.\n\nSe Sportingem Lisabon získal portugalský pohár (1994/95), s VfB Stuttgart pohár německý (1996/97). Se Stuttgartem se v sezóně 1997/98 probojoval do finále Poháru vítězů pohárů.\n\nPo skončení hráčské kariéry se stal trenérem.\n\n"}
{"id": "957790", "url": "https://cs.wikipedia.org/wiki?curid=957790", "title": "Porsche 911 (1963)", "text": "Porsche 911 (1963)\n\nOriginální Porsche 911 byl sportovní automobil. Vyráběla ho firma Porsche. Představeno bylo na domácím německém autosalonu, ve Frankfurtě. Bylo mnohem silnější, větší, pohodlnější než jeho předchůdce, Porsche 356. Automobil původně nesl označení 901 podle číselné řady projektů automobilky, ale kvůli konfliktu s firmou Peugeot bylo číslo záhy změněno na 911. Vyráběly se postupně různé série, které vždy přinesly něco nového. První závodní verze tohoto automobilu byla Porsche 911 Carrera. Vyrábět se začal v roce 1964. Je to třídveřové kupé nebo částečně otevřený model s odnímatelnou střechou a bezpečnostním rámem targa, teprve v roce 1983 přibyl v modelové řadě také klasický kabriolet.\nV letech 1965 – 1969 se souběžně vyráběl levnější, avšak vzhledově prakticky totožný model Porsche 912, který měl pouze plochý čtyřválcový vzduchem chlazený motor odvozený ze starého modelu Porsche 356. V roce 1976 pak byla ještě pro zákazníky v USA vyrobena malá serie 2099 kusů modelu Porsche 912E s plochým čtyřválcovým boxerem převzatým z Porsche 914 s elektronicky řízeným vstřikováním Bosch L-Jetronic.\n\nHned v prvních letech výroby se také vyráběla závodní verze Typ 901. Šlo jen o mírně upravenou silniční verzi. Později vyráběli speciální verze pro závodění.\n\n"}
{"id": "957796", "url": "https://cs.wikipedia.org/wiki?curid=957796", "title": "Troska", "text": "Troska\n\nTroska může být:\n\n"}
{"id": "957802", "url": "https://cs.wikipedia.org/wiki?curid=957802", "title": "Kostel Čtrnácti svatých pomocníků (Krompach)", "text": "Kostel Čtrnácti svatých pomocníků (Krompach)\n\nKostel Čtrnácti svatých pomocníků je pozdně barokní kostel dostavěný roku 1784 a náležející pod Římskokatolickou farnost Krompach. Kostel v Krompachu v podhůří Lužických hor je chráněn od roku 2011 jako kulturní památka České republiky.\n\nByl postaven v letech 1770 až 1784 díky přispění obyvatelstva a církevního náboženského fondu. Od roku 2011 je kostel zapsán v celostátním seznamu kulturních památek pod číslem 104517. V témže roce jej poškodil blesk. Na zápisu a v péči o kostel se podílí jak cvikovská farnost, tak občanské sdružení, nyní spolek Jánské kameny – Johannisstein. Přístupný bývá jednou ročně.\n\nKostel je jednolodní, v půdorysu obdélníkový s trojboce uzavřeným presbytářem s obdélnou sakristií v jeho závěru. Zvnějšku je členěn lizénami, vpadlými vykrajovanými rámci a obdélnými segmentem ukončenými okny. Průčelí kostela je vyvrcholeno trojúhelníkovým štítem. V interiéru má presbytář valenou klenbu s lunetami. Loď má plochý strop. Z části je loď zastavěná tříramennou dřevěnou kruchtou, napojenou na kamennou kruchtu, která je podklenuta plackami. V lodi je iluzívní malba pilastrů a okenní ostění. Na stropě se nalézá štukový rámec s malbou z 19. století.\n\nHlavní oltář s obrazem z 19. století je pozdně barokní a pochází z poslední třetiny 18. století. Dva boční oltáře Krista a Panny Marie mají dřevěné kulisy s iluzívní architektonickou malbou z konce 18. století. Rokoková kazatelna s výzdobou rokají a růžiček pochází z poslední třetiny 18. století. V kostele se nachází pozdně barokní socha sv. Jana Nepomuckého a socha Immaculaty z období kolem roku 1750. Kamenná křtitelnice s dřevěným víkem se skupinkou Křtu Páně je datovaná do roku 1787.\n\nPři kostele stojí výklenková kaple, která je členěná pilastry. V nice kaple se ve štítu nachází zlidovělá soška sv. Jana Nepomuckého. Je zde také pozdně barokní reliéf Kalvárie z konce 18. století.\n\n\n"}
{"id": "957804", "url": "https://cs.wikipedia.org/wiki?curid=957804", "title": "Seznam vrcholů ve Slovenském ráji", "text": "Seznam vrcholů ve Slovenském ráji\n\nSeznam vrcholů ve Slovenském ráji zahrnuje pojmenované vrcholy s nadmořskou výškou nad 1000 m. K sestavení seznamu bylo použito map dostupných na stránkách hiking.sk. Jako hranice pohoří byly uvažovány hranice stejnojmenného geomorfologického podcelku.\n\n"}
{"id": "957806", "url": "https://cs.wikipedia.org/wiki?curid=957806", "title": "Felipe Caicedo", "text": "Felipe Caicedo\n\nFelipe Salvador Caicedo Corozo (* 5. září 1988, Guayaquil) je ekvádorský fotbalový útočník a reprezentant.\nMá přezdívku \"Rocky\" podle své oblíbené filmové postavy, kterou je Rocky Balboa.\n\nZačínal v ekvádorském klubu Barcelona Guayaquil, pak hrál za švýcarský FC Basilej, anglický Manchester City FC a od roku 2011 byl hráčem ruského klubu FK Lokomotiv Moskva. V roce 2014 hrál za Al Jazira Club ze Spojených arabských emirátů. V červenci 2014 se stal volným hráčem a podle Bosmanova pravidla mohl přestoupit zadarmo jinam. Odešel do španělského týmu RCD Espanyol.\n\nV ekvádorském národním týmu debutoval v roce 2005. S mužstvem do 17 let získal bronzové medaile na mistrovství Jižní Ameriky ve fotbale hráčů do 17 let, které pořádala v roce 2005 Venezuela. Se seniorským týmem se zúčastnil turnajů Copa América 2007 a Copa América 2011.\n\n"}
{"id": "957809", "url": "https://cs.wikipedia.org/wiki?curid=957809", "title": "Seznam milenek českých panovníků", "text": "Seznam milenek českých panovníků\n\nSeznam milenek českých panovníků\n\n\n\n"}
{"id": "957811", "url": "https://cs.wikipedia.org/wiki?curid=957811", "title": "Šumajstr", "text": "Šumajstr\n\nŠumajstr (někdy také šumajzl) je specialita krajové kuchyně Slovácka a Záhoří. Skládá se z vařených krup a vařených fazolí. Oboje se dobře smíchá s vepřovými škvarky, cibulkou orestovanou na sádle a utřeným česnekem. Pokrm se dochutí solí, pepřem a majoránkou. Jako příloha se podávají kvašáky.\n\nV novější variantě nahrazuje kroupy rýže, která je stravitelnější a rychleji se uvaří. V Kobylí se také používají vařené brambory.\n\n\n"}
{"id": "957813", "url": "https://cs.wikipedia.org/wiki?curid=957813", "title": "Matěj Korambus", "text": "Matěj Korambus\n\nMistr Matěj Korambus (\"Matyáš Koramba\", \"Mathias Corambus\", Mathias Chorambius); (2. pol. 15. století – 2. července 1536) byl český kněz, opat Emauzského kláštera, duchovní spisovatel, pražský administrátor podobojí, v letech 1517–1520 představitel utrakvistické církve v Čechách a rektor Karlovy univerzity v letech 1526–1527.\n\nMistr Matěj z Třebče příjmením Korambus se stal roku 1499 bakalářem. Od roku 1517 byl ustanoven městským děkanem v Litoměřicích. V té době byly Litoměřice výrazně utrakvistickým městem. Nicméně když se mezi Litoměřicemi a proboštem litoměřické kapituly Janem Žákem rozhořel spor, že Žák finančně podporuje nepřátele města tedy stranu katolickou, Korambus, který se klonil k utrakvismu, se nabídl jako rozhodčí soudu. Jeho pokus byl však neúspěšný a obě sporné strany se obrátily k zemským úřadům a rozhodčím.\n\nPo smrti utrakvistického administrátora podobojí Pavla ze Žatce byl \"třemi stavy pod obojí způsobou přijímajících\", pro svou utrakvisticko pravověrnost, v pátek před svátkem sv. Antonína ustanoven za jeho nástupce. Protože dosud nebyl univerzitní mistrem, uznal za slušné podrobit se zkoušce a v roce 1518 dosáhl hodnosti Mistra. Stává se také opatem kláštera „Na Slovanech“.\n\nOd roku 1523 se stává farářem strany podobojí v Praze u sv. Haštala. V disputacích na příkladu sv. Cyrila a Metoděje v roce 1525 nadále tvrdě hájí myšlenku \"utraque\".\n\nV letech 1526-1527 byl Korambus rektorem Karlovy univerzity \"(Obecného učení Pražského)\".\nSvou funkci administrátora podobojí vykonával do roku 1520, kdy jej nahradil, v otázce utrakvistické pravověrnosti povolnější, Václav Šišmánek. Rovněž Korambův nástupce na litoměřickém děkanství Havel Cahera se stal později, roku 1523, utrakvistickým administrátorem podobojí.\n\n\n\n"}
{"id": "957825", "url": "https://cs.wikipedia.org/wiki?curid=957825", "title": "Závěrečné obřady", "text": "Závěrečné obřady\n\nZávěrečné obřady (latinsky \"ritus conclusionis\") jsou poslední částí mše nebo jiné křesťanské bohoslužby, pokud na ni bezprostředně nenavazuje jiný obřad. Začínají krátkými sděleními (konají se zejména v neděli), po nichž kněz požehná lid a poté jej propustí slovy \"„Jděte ve jménu Páně.“\" (což může učinit i jáhen). Nakonec celebrant políbí oltář, s přisluhujícími jej pozdraví úklonou a spolu s nimi odchází průvodem do sakristie, zatímco se zpívá závěrečná píseň.\n\n"}
{"id": "957828", "url": "https://cs.wikipedia.org/wiki?curid=957828", "title": "Kostel Nejsvětější Trojice (Hostíkovice)", "text": "Kostel Nejsvětější Trojice (Hostíkovice)\n\nKostel Nejsvětější Trojice je původně raně gotický, nevelký kostel přestavěný roku 1832 a náležející pod Římskokatolickou farnost Holany. V Hostíkovicích u Holanských rybníků na Českolipsku je chráněn jako kulturní památka.\n\nKostel byl v Hostíkovicích nedaleko Holan postaven koncem 13. století a zasvěcen svaté Kateřině. Tehdy náležel pod arcijáhenství litoměřické. Po přestavbě v roce 1839 mu bylo změněno zasvěcení na současné. Byl kostelem filiálním k Holanům, bohoslužby se zde konaly do roku 1975.\n\nDo záchrany zchátralé stavby se po roce 2000 zapojili z iniciativy Památkového ústavu studenti Univerzity Jana Evangelisty Purkyně v Ústí nad Labem. Podařilo se získat z grantů a dalších zdrojů finanční prostředky, opravit střechu, omítky i prostor hřbitova. Prostory pak byly využity k instalaci stálé výstavy o osídlení části novozámeckého panství a od roku 2008 bylo možné obnovit i příležitostné pořádání bohoslužeb.\n\n\n"}
{"id": "957832", "url": "https://cs.wikipedia.org/wiki?curid=957832", "title": "Smoluchowski (kráter)", "text": "Smoluchowski (kráter)\n\nSmoluchowski je měsíční kráter nacházející se na severní hemisféře na odvrácené straně Měsíce, který leží v librační oblasti a je tedy za příznivých podmínek (samotná librace, sluneční osvětlení) pozorovatelný ze Země. Vzhledem k velkému zkreslení nelze pozorovat mnoho detailů.\n\nMá průměr 83 km, pojmenován je podle polského fyzika Mariana Smoluchowského.\n\nJe situován na severním okraji nepravidelného kráteru Poczobutt a jeho severovýchodního okrajového valu se téměř dotýká menší kráter Paneth. Západo-jihozápadně lze nalézt kráter Zsigmondy, jihozápadně kráter Omar Chajjám.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "957833", "url": "https://cs.wikipedia.org/wiki?curid=957833", "title": "Arthur Arz von Straußenburg", "text": "Arthur Arz von Straußenburg\n\nArthur svobodný pán Arz von Straußenburg (německy \"Arthur Freiherr Baron Arz von Straußenburg\", maďarsky \"Arz Artúr von Straussenburg báró\", narozen 16. června 1857 v Sibini, zemřel 1. června 1935 v Budapešti) byl rakousko-uherský generálplukovník a poslední náčelník rakousko-uherského generálního štábu.\n\nNarodil se v Sedmihradsku, v šlechtické rodině místních saských kolonistů. Po obsolvování školy a studií práv vstoupil roku 1878 do armády. V roce 1914 byl sekčním šéfem na ministerstvu války. Bojoval v první světové válce. Po skončení první světové války se stal vzhledem ke svému rodišti maďarským občanem a zemřel v Budapešti na následky infarktu.\n\n"}
{"id": "957834", "url": "https://cs.wikipedia.org/wiki?curid=957834", "title": "Hermann Kövess von Kövessháza", "text": "Hermann Kövess von Kövessháza\n\nHermann Albin Josef svobodný pán Kövess von Kövessháza (německy \"Hermann Albin Josef Baron Kövess von Kövessháza\", maďarsky \"Kövessházi Kövess Hermann báró\", 30. března 1854 v Temešváru - 22. září 1924 ve Vídni) byl rakousko-uherský polní maršál a poslední vrchní velitel rakousko-uherské armády.\nNarodil se v sedmihradském Temešváru, jeho matka pocházela z rodiny místních saských kolonistů. Chodil na reálnou školu v Budíně. Roku 1865 vstoupil do kadetní školy (Kadeteninstitut) v Heinburgu.\n\nBojoval v první světové válce, kde v roce 1915 velel armádní skupině ve východní Haliči a v Bukovině. Od září 1915 až do října 1916 byl velitelem 3. armády na Balkáně a v Jižním Tyrolsku. Na samém konci války byl z rozkazu císaře a krále Karla I. 4. listopadu 1918 jmenován vrchním velitelem (polním maršálem) rakousko-uherské armády.\n\nPo skončení první světové války se usadil ve Vídni, kde v roce 1924 zemřel.\n\n\n"}
{"id": "957835", "url": "https://cs.wikipedia.org/wiki?curid=957835", "title": "Wolfgang Wosolsobe", "text": "Wolfgang Wosolsobe\n\nWolfgang Wosolsobe (7. srpna 1955 Vídeň – 21. září 2018) byl rakouský generálporučík a generální ředitel Vojenského štábu Evropské unie. Byl ženatý a měl čtyři děti.\n"}
{"id": "957836", "url": "https://cs.wikipedia.org/wiki?curid=957836", "title": "Arno von Lenski", "text": "Arno von Lenski\n\nArno von Lenski (20. července 1893, Cimochy – 4. října 1986, Strausberg) byl německý generál, sloužící v říšskoněmecké armádě, armádě Výmarské republiky, nacistické Německé branné moci a východoněmecké Národní lidové armádě. Bojoval v první a druhé světové válce. Po porážce německých sil v bitvě u Stalingradu se dostal do sovětského zajetí, ve kterém vstoupil do Národního výboru Svobodné Německo.\n\nPocházel ze starého šlechtického rodu. Jeho otec Richard von Lenski vlastnil 2600 jiter v Cimochách. Jeho matka Bertha von Lenski byla učitelka. V roce 1930 se poprvé oženil a jeho první manželka zemřela o dva roky později na leukémii. V roce 1935 se podruhé oženil s Ericou Nette a s ní měl dva syny a dceru.\n\nV roce 1903 nastoupil do Kadetky v Köslinu a v roce 1908 byl převelen do Hauptkadettenanstalt v Groß-Lichterfelde u Berlína. Po absolvování Kriegsschule (válečná škola) v Hersfeldu byl povýšen do hodnosti Leutnant.\n\nZúčastnil se první světové války od roku 1915 jako adjutant nebo ordonanční důstojník ve štábu generálního velení z.b.V. 55.\n\nPo skončení války byl převat do Reichswehru a zde sloužil u 6. (Preußisches) Reiter-Regiment v městech Demmin a Pasewalk. Následně s přestávkami sloužil 9 let v Kavallerieschule v Hannoveru a od roku 1925 zde i vyučoval. V roce 1929 převzal v hodnosti rytmistra 5. švadronu 14. Reiter-Regimentu v Ludwigslustu. V roce 1935 se stal velitelem 6. Reiter-Regimentu ve Schwendetu nad Odrou, který byl v roce 1937 převelen do Darmstadtu.\n\n\n"}
{"id": "957838", "url": "https://cs.wikipedia.org/wiki?curid=957838", "title": "Fulvio Collovati", "text": "Fulvio Collovati\n\nFulvio Collovati (* 9. květen 1957, Teor) je bývalý italský fotbalista. Hrával na pozici obránce.\n\nS italskou fotbalovou reprezentací vyhrál mistrovství světa 1982. Na tomto turnaji byl federací FIFA zařazen do all-stars týmu. Hrál též na světovém šampionátu 1986 a mistrovství Evropy 1980, kde Italové skončili čtvrtí. Celkem za národní tým odehrál 50 utkání a vstřelil v nich 3 góly, jeden z nich i do sítě Československa na Euru 1980.\n\nS AC Milán se stal mistrem Itálie (1978/79) a získal italský pohár (1976/77).\n"}
{"id": "957845", "url": "https://cs.wikipedia.org/wiki?curid=957845", "title": "Kostel Povýšení svatého Kříže (Kunratice)", "text": "Kostel Povýšení svatého Kříže (Kunratice)\n\nKostel Povýšení svatého Kříže je trojlodní klasicistní kostel postavený v letech 1832 až 1833 a spadající pod jurisdikci římskokatolické farnosti Kunratice u Cvikova ve stejnojmenné obci východně od Cvikova na Českolipsku.\n\nKostel je chráněn od roku 1965 jako kulturní památka.\n\nKostel byl uprostřed obce Kunratice u Cvikova postaven v letech 1832 až 1833 na místě farního kostela staršího. Původní kostel zasvěcený svatému Mikuláši byl zničen husity. Kostelní zvony byly zkonfiskovány během první světové války. Od roku 1965 je kostel zapsán v celostátním seznamu kulturních památek pod číslem 23207/5-3080.\n\n\n"}
{"id": "957846", "url": "https://cs.wikipedia.org/wiki?curid=957846", "title": "Atilio Ancheta", "text": "Atilio Ancheta\n\nAtilio Genaro Ancheta Weigel (* 19. červenec 1948, Florida) byl uruguayský fotbalista. Hrával na pozici obránce. \n\nV dresu uruguayské reprezentace hrál na mistrovství světa v Mexiku roku 1970, kde Uruguayci skočili čtvrtí. Byl zařazen i do all-stars týmu tohoto turnaje. Celkem za národní tým odehrál 20 zápasů, v nichž vstřelil 1 branku. \n\nS Nacionalem Montevideo vyhrál roku 1971 nejprestižnější jihoamerickou klubovou soutěž Pohár osvoboditelů (Copa Libertadores). Pětkrát se s Nacionalem stal mistrem Uruguaye (1966, 1969, 1970, 1971, 1983). \n\nRoku 1973 byl vyhlášen nejlepším hráčem Brazílie (cena \"Bola de Ouro\" časopisu \"Placar\"), kde tehdy působil.\n"}
{"id": "957849", "url": "https://cs.wikipedia.org/wiki?curid=957849", "title": "Spinální svalová atrofie", "text": "Spinální svalová atrofie\n\nSpinální svalové atrofie (SMA – \"Spinal muscular atrophy\") jsou vrozená onemocnění, při nichž dochází k postupnému ubývání svalstva, a tedy schopnosti se pohybovat. Postiženy bývají více dolní končetiny než horní, nemocní také mívají potíže s polykáním, později i s dýcháním. Postup nemoci je individuální, protože ho ovlivňuje řada faktorů. Jednou z vážných a častých komplikací je dechová nedostatečnost, která se může stát i příčinou smrti.\n\nRozlišují se 4 hlavní skupiny této nemoci:\n\nSMA I. typu, akutní infantilní forma (též nemoc Werdniga a Hoffmanna I) byla pojmenována podle G. Werdniga a J. Hoffmanna, kteří chorobu jako první popsali. Ta se projevuje obvykle během prvních 4–6 měsíců věku opožďováním motorického vývoje. Hned po narození ale bývá patrná výrazná svalová hypotonie a chudost pohybu.\n\nDěti trpící SMA I obvykle nepřežijí 2 roky života.\n\nPříznaky SMA II. typu, chronické infantilní nebo intermediální formy (též nemoci Werdniga a Hoffmanna II), se začínají obvykle objevovat mezi 6. až 24. měsícem věku. Tyto děti se zpravidla naučí sedět, někdy dokáží i samy stát nebo udělat pár prvních krůčků. Samostatné chůze nejsou ale nikdy schopny, brzy totiž dochází k poklesu dosažené úrovně motorického vývoje včetně schopnosti stát.\n\nIntelekt těchto dětí však není postižen. Díky dlouho přetrvávající hybnosti rukou mohou ovládat elektrický vozík, a tak se aspoň částečně samostatně pohybovat, což je pro ně velmi významné z psychického hlediska. Jsou však velice náchylné k respiračním infekcím a příčinou jejich úmrtí bývá nezvládnutá dechová nedostatečnost.\n\nPokud mají lidé s SMA II. typu zajištěnu kvalitní péči, dožívají se průměrně 30–50 let. U SMA I a II se většinou vyvine těžká skolióza, což spolu se slabostí dýchacího svalstva může vést k závažným plicním komplikacím i smrti.\n\nSMA III. typu, juvenilní forma (též nemoc Wohlfartova-Kugelbergova-Welanderové), začíná obvykle v předškolním či školním věku. Nejprve se obvykle projeví poruchami chůze vyvolanými narůstající slabostí svalstva nohou. Postupně se horší i hybnost rukou, klesá síla svalstva trupu. Mezi 20 až 40 lety věku pacienti ztrácejí pohyblivost.\n\nSMA IV. typu (adultní forma) se první příznaky obvykle objeví až po 35. roce. Postup nemoci bývá obvykle velmi pomalý.\n\nLéčba příčin této nemoci dosud neexistuje; do jisté míry lze ovlivňovat její příznaky. Obtíže některých pacientů může významně zlepšit podpůrná plicní ventilace, která může částečně zpomalit i postup základního onemocnění. Tomu napomáhá také rehabilitace s využitím Vojtovy metody, vodoléčby a elektroléčby. Hlavním cílem je co nejdelší udržení hybnosti a pokud možno i zajištění vzpřímeného postoje, např. za pomoci stavěcího stolu nebo ortéz. Spočívá v tom i prevence vzniku skoliózy a osteoporózy i dýchacích a trávicích obtíží.\n\n"}
{"id": "957850", "url": "https://cs.wikipedia.org/wiki?curid=957850", "title": "Jorginho", "text": "Jorginho\n\nJorginho, rodným jménem Jorge de Amorim Campos (* 17. srpen 1964, Rio de Janeiro) je bývalý brazilský fotbalista a v současnosti fotbalový trenér. Hrával na pozici obránce.\n\nS brazilskou reprezentací vyhrál mistrovství světa roku 1994. Dostal se i do all-stars-týmu tohoto turnaje. Krom toho hrál i na mistrovství světa v Itálii roku 1990. Získal stříbrnou medaili na mistrovství Jižní Ameriky (Copa América) roku 1995 a na letních olympijských hrách v Soulu roku 1988. Celkem za národní tým odehrál 64 utkání a vstřelil 3 branky.\n\nS Bayernem Mnichov se stal mistrem Německa (1993/94), s Kashimou Antlers dvakrát mistrem Japonska (1996, 1998) a s CR Vasco da Gama mistrem Brazílie (2000). S Kashimou získal i japonský pohár (1997).\n\nPo skončení hráčské kariéry se stal trenérem.\n"}
{"id": "957854", "url": "https://cs.wikipedia.org/wiki?curid=957854", "title": "Perikles (Shakespeare)", "text": "Perikles (Shakespeare)\n\nPerikles nebo také Perikles, kníže Tyrský je divadelní hra alespoň zčásti napsaná Williamem Shakespearem. Bývá zahrnuta v moderních edicích jeho her, i přes nevyjasněnou zřejmě napsal zhruba druhou polovinu hry. Hra byla zřejmě napsaná v roce 1607 nebo 1608 a jejím spoluautorem zřejmě byl hostinský, pamfletář a dramatik (zabývající se i kriminální činností) George Wilkins.\n\n\nKrál Antiochie nabízí ruku své dcery těm, kdo vyluští jeho hádanku, ale ty, kdo ji neuhodnou, čeká smrt. Perikles, kníže z Tyru, hádanku slyší a rozumí. Antiochus udržuje incestní vztah se svou dcerou. Pokud Perikles odhalí pravdu, zemře, ale pokud dá špatnou odpověď, zemře také. Perikles naznačuje, že zná odpověď ale žádá o více času na přemýšlení. Král mu dá čtyřicet dní, pošle na něj ale vraha. Znechucený Perikles však z města utíká.\n\nPerikles se vrací do Tyru, ale mu jeho přítel a rádce Helikanus mu radí, aby město opustil, protože král Antiochie ho jistě bude pronásledovat. Perikles stanoví Helikana regentem a plaví se do Tarsu, města trpícího hladomorem. Štědrý Perikles daruje guvernérovi města Kleonovi a jeho ženě zásoby ze své lodi, aby pomohl jejich lidu. Poté Perikles pokračuje v cestě.\n\nPeriklovu loď zničí bouře a on sám je vyplaven na březích Pentapolis. Je zachráněn skupinou rybářů, od kterých se dozvídá, že král Pentapolis Simodenes pořádá turnaj o ruku své dcery Thaisy. Tento turnaj Perikles vyhraje a i přes počáteční pochyby krále Simodena získává ruku jeho dcery.\n\nPerikles se rozhodne vrátit do Tyru s těhotnou Thaisou. Znovu ale přichází bouře. Zdá se, že Thaisa zemřela při porodu dcery Mariny. Námořníci trvají na tom, že Thaisino tělo svrhnou do moře, aby uklidnili bouři. Perikles neochotně dává svolení a kvůli bezpečí své dcery se rozhoduje, že zastaví v Tarsu. Thaisu moře vyplaví v Efesu a lékař ji nakonec dokáže zachránit. Thaisa má ovšem za to, že Perikles zemřel v bouři, a stává se kněžkou bohyně Diany. Perikles se mezitím vrací vládnout do Tyru a Marinu nechává v péči Kleona a Dionýzy.\n\nMarina vyroste do větší krásy než vlastní dcera Kleona a Dionýzy, a tak se ji Dionýza rozhodne zabít. Dívku však dřív unesou piráti a prodají ji do nevěstince v Mytilénách. I tady se jí však daří zůstat pannou díky tomu, že muže dokáže přemlouvat. Z nevěstince ji tak raději propůjčí jako vychovatelku mladých dam a Marina začne být známá citem pro hudbu a další zábavy. Perikles se mezitím vrací do Tarsu pro svou dceru, ale guvernér a jeho žena mu tvrdí, že zemřela.\n\nPerikla jeho putování přivede do Mytilén, kde k němu guvernér Lysimachus přivádí Marinu, aby ho svým uměním pobavila a zvedla mu náladu. Tito dva si vyprávějí své příběhy a objeví v sobě otce a dceru. Periklovi se ve snu zjeví bohyně Diana, která mu říká, aby přišel do jejího chrámu, kde najde svou ženu. Kleon a Dionýza jsou zabiti během revolty lidu. Lysimachus se ožení s Marinou.\n"}
{"id": "957856", "url": "https://cs.wikipedia.org/wiki?curid=957856", "title": "Márcio Santos", "text": "Márcio Santos\n\nMárcio Santos, plným jménem Márcio Roberto dos Santos (* 15. září 1969, São Paulo) je bývalý brazilský fotbalista. Hrával na pozici obránce.\n\nS brazilskou reprezentací vyhrál mistrovství světa roku 1994. Dostal se i do all-stars-týmu tohoto turnaje. Získal stříbrnou medaili na mistrovství Jižní Ameriky (Copa América) roku 1991 a zlatou na Copa Américe 1997 (do bojů na šampionátu však nezasáhl). Celkem za národní tým odehrál 40 utkání a vstřelil 5 branek.\n\nS Ajaxem Amsterdam se stal dvakrát mistrem Nizozemska (1995/96, 1997/98) a jednou získal nizozemský pohár (1997/98).\n"}
{"id": "957870", "url": "https://cs.wikipedia.org/wiki?curid=957870", "title": "Šídlo rašelinné", "text": "Šídlo rašelinné\n\nŠídlo rašelinné (\"Aeshna subarctica\") patří mezi vážky z čeledi šídlovití (\"Aeshnidae\"). Vyskytuje se v chladném pásmu Evropy a Severní Ameriky. V České republice se řadí mezi kriticky ohrožené druhy. Jedná se o velký druh šídla s rozpětím křídel až 10,5 cm.\n\n"}
{"id": "957882", "url": "https://cs.wikipedia.org/wiki?curid=957882", "title": "Percy Hodge", "text": "Percy Hodge\n\nPercy Hodge (26. prosince 1890, Guernsey - 27. prosince 1967, Bexhill-on-Sea) byl britský atlet, olympijský vítěz na trati 3000 metrů překážek.\n\nAtletických úspěchů dosáhl v relativně pozdním věku. Na olympiádě v Antverpách v roce 1920 startoval při olympijské premiéře běhu na 3000 metrů překážek. Vyhrál s velkým náskokem rozběh i finále. Startoval zde rovněž v kvalifikaci přespolního běhu družstev na 3000 metrů. Britský tým postoupil do finále, zde (už bez účasti Hodgeho) získal druhé místo.\n\n"}
{"id": "957890", "url": "https://cs.wikipedia.org/wiki?curid=957890", "title": "Kotouč", "text": "Kotouč\n\nKotouč může být:\n\nživočich\n\n\nvěc\n\n\n\n"}
{"id": "957892", "url": "https://cs.wikipedia.org/wiki?curid=957892", "title": "Kostel svatého Mikuláše (Drchlava)", "text": "Kostel svatého Mikuláše (Drchlava)\n\nKostel svatého Mikuláše je barokní kostel několikrát přestavovaný a náležející pod Římskokatolickou farnost Pavlovice. Drchlava je dnes místní částí obce Chlum v jihozápadní části okresu Česká Lípa. Kostel byl dříve poničený a bohoslužby se zde nekonaly. Nyní jsou podnikány kroky k jeho obnově.\n\nKostel existoval v Drchlavě ve 14. století, první záznam je z roku 1352. Byl několikrát přestavován, či vystavěn jako nový (v letech 1585, 1717, 1777). Postupně získal barokní podobu. Kamenná věž mu byla přistavěna v roce 1854 a měl i několik zvonů.\n\nMše zde byly slouženy ještě několik let po roce 1945. Po roce 1960 byl kostel vykraden a postupně zdevastován.\nSloužil jako sklad ovoce i pneumatik. Varhany a další zařízení byly odvezeny do okolních kostelů, případně ukradeny či zničeny. Zvon z kostelní věže je dnes zavěšen v sanktusníku kostela sv. Ondřeje v Jestřebí.\n\nK postupné nápravě dochází až po roce 2000, podařilo se jej i zanést do evidence kulturních památek, kde je veden od roku 2004 jako kulturní památka České republiky.\n\n\n"}
{"id": "957893", "url": "https://cs.wikipedia.org/wiki?curid=957893", "title": "Toivo Loukola", "text": "Toivo Loukola\n\nToivo Aarne Loukola (2. října 1902, Kortesjärvi – 10. ledna 1984, Helsinki) byl finský atlet, olympijský vítěz na trati 3000 metrů překážek.\nMěsíc před olympiádou v roce 1928 vytvořil neoficiální světový rekord v běhu na 3000 metrů překážek časem 9:25,2. Stal se tak favoritem olympijského finále na této trati spolu s krajany Nurmim a Ritolou. Ritola, vyčerpaný z vítězného závodu na 5000 metrů den předtím, závod nedokončil. Loukola se odpoutal od Nurmiho po dvou kilometrech závodu a zvítězil o bezmála 10 sekund v novém světovém rekordu 9:21,8. Na této olympiádě startoval rovněž v závodu na 10 000 metrů, kde doběhl sedmý.\n\n"}
{"id": "957894", "url": "https://cs.wikipedia.org/wiki?curid=957894", "title": "Trnava pri Laborci", "text": "Trnava pri Laborci\n\nTrnava pri Laborci je obec na Slovensku, v okrese Michalovce v Košickém kraji. V roce 2011 zde žilo 574 obyvatel.\n\nTrnava pri Laborci sousedí na severozápadě s obcí Oreské, na západě s obcí Zbudza, na jihozápadě s městem Michalovce, na východě s obcí Vinné, na severovýchodě s obcí Porúbka. Od vinic se dá vyjít na Vinianský hrad.\n\n\n\n\n"}
{"id": "957897", "url": "https://cs.wikipedia.org/wiki?curid=957897", "title": "Soudce a vrah", "text": "Soudce a vrah\n\nSoudce a vrah (originální francouzský název \"Le Juge et l'Assassin\") je francouzské psychologické filmové drama režiséra Bertranda Taverniera z roku 1976 v hlavních rolích s Michelem Galabru a Philippem Noiretem, odehrávající se ve Francii v politicky vyhroceném období konce 19. století po Dreyfusově aféře.\n\nBývalý vojenský seržant Joseph Bouvier se uchází o lásku Rosy, ta jej však opakovaně odmítá. Po několika zoufalých pokusech získat si její náklonnost se Bouvier rozhodne Rosu zastřelit a pak i sebe. Oba však jako zázrakem přežívají a Bouvier je převezen do léčebného ústavu. Ze sanatoria je po čase propuštěn a tak začíná jeho dlouhá cesta napříč Francii, na které urazí stovky kilometrů, proputuje několik departmentů a během dvou let za ním zůstane celkem dvanáct zavražděných, znásilněných a zhanobených mladých dívek, výjimečně i chlapců.\n\nSoudce Rousseau je ambiciózní úředník, posedlý pořádkem a předpisy, pořád žijící se svou matkou a tajně udržující vztah s mladou dívkou Suzanne. Když se dozví, že vrah, který už léta vraždí osamělé děti v horách celé Francie, dorazil do obvodu jeho jurisdikce, je nadšen, na základě svého přesvědčení a výpovědí přeživších svědků sestavuje portrét vraha a rozesílá jej všem francouzským prokuraturám v naději, že na jeho základě bude zločinec zadržen.\n\nKdyž jednoho dne Bouvier napadne další dívku, je zatčen a jako vandrák dopraven do města k výslechu. Když jej pak spatří Rousseau, je mu okamžitě jasné, o koho jde, při výslechu na něj nastraží léčku a získává jistotu, že zadržený tulák je skutečně hledaným vrahem. Bouvier je z odhalení zpočátku zdrcen, rychle však přednese své požadavky soudci, který se nikterak netají tím, že na jeho případě, který pokládá za nejvýznamnější od Dreyfusově aféry, si chce vybudovat kariéru. Rousseau tak souhlasí s veřejným publikováním podrobností případu v několika novinách i na zorganizování vrahova interview s novináři jako výměnu za to, že Bouvier mu prozradí podrobnosti svých činů.\n\nPo celou dobu není z Bouvierova chování zcela jasné, zda jde o blázna nebo nikoliv, a jestli je proto za své činy vůbec trestně odpovědný. Jeho chování a vyjadřování postrádá logiku a své činy odůvodňuje svou nemocí a boží vůlí. Odborný posudek i přesto (kvůli servilitě lékařů vůči soudci) potvrzuje jeho duševní zdraví a Rousseauovi se proto skutečně podaří prosadit Bouvierovu popravu. Následně je však zklamán, protože veřejnost si všimla, že nechal popravit blázna, stává se terčem pomluv a útoků a není mu udělen ani toužebně očekávaný Řád čestné legie. Zklamaný soudce odchází z města.\n\n\n\n"}
{"id": "957902", "url": "https://cs.wikipedia.org/wiki?curid=957902", "title": "Profesor Mamlock (opera)", "text": "Profesor Mamlock (opera)\n\nProfesor Mamlock je pátá opera (op. 50) slovenského skladatele českého původu Ladislava Holoubka. Vznikla v letech 1963–1965 na libreto, které si napsal skladatel sám podle stejnojmenné hry německého dramatika Friedricha Wolfa. Premiéru měla ve Slovenském národním divadle v Bratislavě dne 21. května 1966. Je to Holoubkovo nejzávažnější a hudebně nejmodernější scénické dílo.\n\nPro svou nejvýznamnější operu si Ladislav Holoubek zvolil hru německého lékaře a dramatika Friedricha Wolfa o nástupu nacismu, vzniklou již roku 1933. Zvýšený zájem o ni vzbudilo východoněmecké filmové zpracování v režii spisovatelova syna Kurta z roku 1961, které získalo několik mezinárodních cen. Libreto podle hry a filmu zpracoval skladatel.\n\nOpera se dělí na dvě dějství a tři obrazy. Skladatel do nich stáhl původně čtyřaktovou činohru zejména vynecháním nepodstatných dialogů. Až v poslední etapě, na návrh režiséra premiéry Václava Věžníka, vypustil skladatel původní, již zkomponovaný závěr, v němž je smrt hlavního hrdiny profesora Mamlocka provázena úspěšným atentátem jeho syna Rolfa na Mamlockova hlavního protivníka, nacistického lékaře dr. Hellpacha. Dílo tak získalo na soustředěnosti i realističnosti. Ve svém výsledném tvaru tak opera i s přestávkou trvá necelé dvě hodiny.\n\nZatímco jeho předchozí opery byly v zásadě novoromantické, využívá Holoubek v \"Profesoru Mamlockovi\" řady moderních postupů. Některé části libreta, zejména v prvním obraze, jsou ponechány jako mluvené slovo, s doprovodem hudby nebo bez něj (to je značné náročné pro pěvce). Pečlivě prokomponované dílo vychází z dodekafonické řady a z atonality, místy však ke zvýšení dramatického účinku přechází do rozšířené tonality, až k výslovně tonálním pasážím.\n\nSladatel podobně jako v předchozích operách hojně pracuje s příznačnými motivy. Dvě základní motivická jádra se shlukují kolem motivu profesora Mamlocka a motivu na základě fugy, který vyjadřuje pronásledování. Svůj vlastní fanfárový motiv má nacistický doktor Hellpach, příbuzný vojenský ráz má i motiv frontových bojovníků. Nástup nacismu obecně vyjadřuje rytmický motiv bubínků Hitlerjugend, který se jako předzvěst událostí objevuje nejprve v polovině prvního obrazu a kterým i celá opera končí. Vedle toho lze zmínit motiv dělnického hnutí / protifašistického odporu a osobní motiv jeho hlavního představitele v opeře, Mamlockova syna Rolfa. V opeře se vyskytují i hudební citáty: hovor o germánské nadřazenosti dokresluje motiv z Wagnerova \"Siegfrieda\", zazní i motiv německé hymny od Josepha Haydna.\n\nDobře vypracovaná je hudebnědramatický vývoj, kdy po poměrně poklidném začátku nastupuje několikanásobná gradace; podle muzikologa Igora Vajdy „[v]ýsledkem je hudba, která udržuje diváka v napětí až do posledního taktu“.\n\nOproti svým předchozím operám, pracujícím s mohutným romantickým orchestrálním aparátem, se zde Holoubek omezil na orchestr v menším klasickém (předromantickém) obsazení, jen s přidáním xylofonu a s tím, že harfu nahrazuje klavír. To napomáhá srozumitelnosti textu.\n\nOd svého prvního nastudování Holoubkova nejzávažnější opera již nebyla uvedena.\n\nKončí rok 1932 a na klinice vedené profesorem Mamlockem (který je židovského původu, ale jinak německý vlastenec konzervativních politických názorů a veterán první světové války) lékaři spolu s jedním z pacientů, redaktorem Seidlem, diskutují o politické situaci. Dr. Hellpach, přesvědčený nacista, doufá v brzké uchopení moci Adolfem Hitlerem. Jeho názor sdílí i mladá lékařka dr. Inge Ruoffová, v níž zápasí její náklonnost k Mamlockovu synovi Rolfovi s jejím rasovým přesvědčením. Zato Mamlockova pravá ruka dr. Carlsen a přirozeně dr. Hirsch, rovněž Žid, se nástupu nacistů obávají a domnívají se, že by znamenal novou válku. Profesor Mamlock se objeví a zakazuje politické diskuse na půdě svého ústavu, který má sloužit vědě.\n\nKdyž Mamlockovi (profesor, jeho žene Elena a dcera Ruth) doma slyší o požáru Říšského sněmu, který prý založili komunisté, vyčítají synovi jeho komunistické angažování. Jeho tvrzení, že požár založili sami nacisté, nevěří a staví ho před volbu mezi politickou angažovaností a rodinou; Rolf je opouští a odchází do podzemního odboje. Když je však Ruth ve škole ponižována a – jak se rodina dozví od ošetřovatele Simona – všichni židovští zaměstnanci kliniky včetně samotného profesora Mamlocka jsou propuštěni, začínají vidět vážnost situace. Mamlocka nahradil v čele ústavu dr. Hellpach. Nevěřící Mamlock se vydává do kliniky, je však na cestě potupen a ztýrán hlídkou SA a vrací se domů jako zlomený muž. Vrací se i Rolf, který však je pronásledován SA i Hellpachem a jen díky obětování se jeho kamaráda Ernsta a pomocí doktorky Ruoffové opět unikne.\n\nDíky novému zákonu je zaměstnání ve veřejné službě přece jen povoleno Židům se zásluhami se světové války. Na kliniku se vrací i profesor Mamlock a doufá, že se vše postupně vrátí do obvyklých kolejí. Mezi jeho první úkoly však má patřit propuštění židovských zaměstnanců, na něž se výjimka nevztahuje, konkrétně ošetřovatele Simona. Když se tomu vzpírá a hledá podporu o ostatních, zjistí, že i někdejší přátelé se od něj odvracejí. Nevida jiné východisko, spáchá sebevraždu svou pistolí ze světové války.\n"}
{"id": "957913", "url": "https://cs.wikipedia.org/wiki?curid=957913", "title": "Pořízení pro případ smrti", "text": "Pořízení pro případ smrti\n\nPořízení pro případ smrti může být:\n"}
{"id": "957921", "url": "https://cs.wikipedia.org/wiki?curid=957921", "title": "Tejpování", "text": "Tejpování\n\nPevné (rigidní, atletické, fixační) tejpovací pásky slouží k fixaci kloubů. Jedná se o formu ortézy vytvořené uživateli na míru a bandáž, která nepřekáží např. sportovní výstroji. Tyto pevné pásky se používají i na malé klouby prstů ruky pro prevenci možného úrazu.<br>Pružné pásky pro tzv. kinesiologické tejpování mají sloužit jako fyzioterapeutická metoda vyplývající z poznatků kineziologie, a kterou lze ovlivnit činnost svalů. Existují také korekční techniky k ovlivnění vazů, šlach, fascií a lymfatického systému. Takové tejpování lze podle jeho proponentů využít i pro korekci jizev či pro úlevu od bolesti. \n\nZvláštní formou kinesiologického tejpování je aplikace křížových nebo mřížkových tejpů (CrossLinks). Tato metoda má umožňovat přesně cílené ošetření akupunkturních bodů.\n\nV současnosti výraz \"tejpování\" nejčastěji znamená kinesiologickou metodu.\n\nNicméně, různé lékařské a vědecké komunity hodnotily přínosy kinesiologického tejpování a nenalezly žádné přesvědčivé důkazy o tom, že poskytuje prokazatelný účinek nad rámec placeba. Proto prohlašují tuto léčbu za pseudovědu či za spekulativní.\n\nTejpování je známé od 60. let 20. století, kdy se používaly pevné fixační pásky, které měly podpořit svaly a klouby při sportovní činnosti. Metodu kinesiologického tejpování představil roku 1979 japonský chiropraktik dr. Kenzo Kase (doktor chiropraxe využívající i akupunkturu a moxování), a který vyvinul pružné pásky, jež jsou známé jako Kinesio Tex Tape. První velkou sportovní akcí, při níž bylo tejpování prováděno, byly Letní olympijské hry v jihokorejském Soulu v roce 1988. Do povědomí širší veřejností tejpování vstoupilo ještě více po Letních olympijských hrách v Athénách v roce 2004. Tejpy byly dále zaslány zdarma i do 58 zemí k použití během olympijských her roku 2008, což znamenalo jejich další zviditelnění.<br>V České republice patří mezi propagátory tejpování např. Clara-Marie Helena Lewitová (Hermachová) a její tzv. funkční taping a dále např. autoři knihy Terapeutické využití kinesio tapu – Jitka Kobrová a Robert Válka.\n\nV žurnálu Sports Medicine vyšlo srovnání deseti různých studií účinnosti tejpování na prevenci a léčbu sportovních zranění. Nebyly však nalezeny žádné klinicky podstatné důkazy pro odstraňování bolesti. Několik výsledků vztahujících se k síle sportovců bylo však pozitivních: páska měla mírný účinek na svalovou činnost, nelze ale jasně stanovit, zda pozitivní, či negativní.<br>Journal of Orthopedic & Sports Physical Therapy zveřejnil studii, která ale podporu svalové činnosti vyloučila.<br>Roger Kerry, profesor fyzioterapie a rehabilitace z Nottinghamské univerzity přiznává páskám psychologický efekt, ale dodává, že „na světě neexistuje páska, která by zcela nahradila řádnou a důkladnou rehabilitaci. I podle fyzioterapeutky Jany Šimonkové se tejping většinou používá jako doplněk celkové rehabilitace a sám o sobě daný problém neřeší.<br>Podle metaanalýzy z roku 2015 páska poskytuje více úlevy od bolesti než léčba žádná, ale její účinnost nebyla vyšší než jiné zvolené přístupy u pacientů s chronickými myoskeletálními bolestmi. Podle studie vědců z Western Sydney University neměla kineziologická páska žádný příznivý vliv na výkony dolních končetin nebo na sílu svalů u zdravých dospělých, bez ohledu na barvu použité pásky.\n\nKinesiologický tejp je elastická páska schopna natažení a smrštění a která by se svými vlastnostmi měla co nejvíce podobat lidské kůži. Tejpovací páska by měla být z bavlny a měla by rovněž obsahovat elastická polyuretanová vlákna. Stupeň natažení by měl být podobný kůži (140–160 % své původní délky v podélném směru – nesmí dojít k poškození vláken). Takto natažený by měl tejp vydržet na kůži nejméně 3 dny. Tejp je voděodolný a uživatel se s ním může sprchovat nebo s ním plavat. Páska drží na kůži pomocí lepidla, které by mělo být ze stoprocentní lékařské pryskyřice (eliminuje riziko alergií). Alergie na lepidlo nejsou příliš časté, ale při podezření, že by se alergie mohla objevit, je vhodné vykonat test kožní senzitivity (nalepení malého kousku tejpu na vnitřní stranu předloktí nebo na břišní stěnu a vyčkání 24 hodin na kožní reakci).\n\nPáska se musí aplikovat na čistou, odmaštěnou, oholenou a suchou pokožku. Lepí se vždy na protažený pohybový segment (například koleno, ruku apod.), čímž dochází k napínání měkkých tkání a kůže. Po navrácení pohybového segmentu do původní polohy se smrští i tejp a lze pozorovat jeho “zvrásnění\". Toto zvrásnění působí nadzvednutí kůže, podkoží a vazivového obalu svalu, což má zvětšit prostor mezi těmito vrstvami a svalem. Zvětšením tohoto prostoru se údajně docílí snížení tlaku lymfatické a krevní cirkulace, dále řady jiných elektrochemických změn a snížení tlaku na receptory. V důsledku toho má uživatel pociťovat citelné snížení bolesti.\n\nPodle proponentů má tejpování snižovat otoky, zmírňovat či zcela odstraňovat bolest, podporovat hojení, stabilizovat klouby, podporovat vazy a svaly, řešit lymfedém, akutní jizvy a mnoho dalšího.\n\nNesprávné tejpování může vést k tvorbě puchýřků na pokožce či jiným poraněním. Při nesprávné aplikaci se tuhost pásky může snižovat. Nevýhodou může být konečně i cena pásků.\n\nPodle proponentů je tejpování vhodné u:<br>skolióz, neuralgie, vertebrogenního algického syndromu, entezopatie, bursitidy, periferní i centrální parézy, úžinových syndromů, kontuzí, distorzí, kloubní instability, u deformit nohy a prstců atd.\n\nNevhodnou metodou má tejpování být např. u:<br>bradavic, hnisavých kožních projevů, maligního melanomu kůže, otevřených ran, dermatitidy, ekzémových onemocnění, akutní trombózy, elefantiázy, horečnatých stavů atd.\n\n\n\n"}
{"id": "957924", "url": "https://cs.wikipedia.org/wiki?curid=957924", "title": "Kevin Magnussen", "text": "Kevin Magnussen\n\nKevin Magnussen (* 5. října 1992, Roskilde, Dánsko) je dánský automobilový závodník a syn bývalého pilota Formule 1 Jana Magnussena. Rovněž byl jezdec juniorského programu McLarenu McLaren Young Driver Programme.\n\nOd roku 2014 byl do konce sezony 2015 angažován do týmu McLaren, kam přestoupí po titulu ve Formuli Renault 3.5 s týmem DAMS, stejně jako Lewis Hamilton, který při vstupu do F1 v roce , také začínal u týmu McLaren. I on byl stejně jak Magnussen angažován po titulu v GP2 Series. V týmu McLaren nahradil Mexičana Sergia Péreze a stal se tak týmovým kolegou Jensona Buttona.\n\nV roce 2015 plnil u týmu pouze roli rezervního jezdce, místo něj ve vozu po boku Buttona jezdil Fernando Alonso, kterého nahradil kvůli Alonsově zranění z testů v úvodní GP Austrálie. Magnussen si pak v září roku 2015 sám zlomil ruku.\n\nPro sezonu 2016 jej vrátil do závodní sedačky tým Renault kde nahradil Pastora Maldonada. V roce 2016 se Magnussen umístil na celkovém 16. místě v pořadí jezdců. Jeho nejlepším závodem v tomto roce se stala velká cena Ruska, kde se umístil na 7. místě.\n\nV roce 2017 podepsal Kevin Magnusem smlouvu s týmem Haas. Jeho týmovým kolegou pro tento rok se stal Romain Grosjean. V Grand Prix Maďarska 2017 se na trati nepohodl s pilotem svého předchozího týmu Renaultu Nicem Hülkenbergem, který jej označil za nejneférovějšího pilota v poli F1. Magnussen, jemuž to šel Nico říct osobně, reagoval hláškou \"Suck My Balls\", která se ihned stala populární na internetu. Sezónu dokončil na čtrnáctém místě s devatenácti body.\n\nTučně – Pole position\n\"Kurzívou\" – Nejrychlejší kolo závodu\n"}
{"id": "957928", "url": "https://cs.wikipedia.org/wiki?curid=957928", "title": "Chambly (Oise)", "text": "Chambly (Oise)\n\nChambly je francouzská obec v departementu Oise v regionu Hauts-de-France. V roce 2010 zde žilo 9 438 obyvatel. V Chambly se nachází neolitické naleziště „La Fosse aux Moines“. Významnými pamětihodnostmi jsou též tři sakrální stavby. Kostel Notre-Dame, jež byl postaven ve 13. a 14. století, nese označení Monument historique; v obci se nachází též románská kaple svatého Albína a kaple svatého Roberta.\n\n\"Počet obyvatel\" \n"}
{"id": "957931", "url": "https://cs.wikipedia.org/wiki?curid=957931", "title": "Chambly", "text": "Chambly\n\nChambly může být:\n\n"}
{"id": "957940", "url": "https://cs.wikipedia.org/wiki?curid=957940", "title": "Setúbal", "text": "Setúbal\n\nSetúbal je město v Portugalsku, které je centrem stejnojmenného distriktu a je součástí lisabonské metropolitní oblasti. Leží 30 km jihovýchodně od Lisabonu při ústí řeky Sado do Atlantiku. Spolu s předměstími má přes sto dvacet tisíc obyvatel a je uváděn jako páté největší město v Potugalsku.\n\nŘímané založili na místě dnešního Setúbalu osadu \"Cetóbriga\". V maurských dobách byla oblast opuštěna, první písemná zmínka o dnešním městě je z roku 1249. 15. září 1860 byl Setúbal povýšen na město, výročí této události je dodnes nejdůležitějším městským svátkem. Od roku 1975 je město také sídlem diecéze. Místními památkami jsou gotický opevněný klášter \"Mosteiro de Jesus\", pevnost \"Forte de São Filipe\" z roku 1582 a kostel \"Igreja de São Julião\". Tradičním zdrojem obživy obyvatel je lov a zpracování ryb, vinařství a těžba mořské soli. V moderní době přibyla loděnice, cementárna a výroba umělých hnojiv a postřiků. Nedaleko města se nachází přírodní rezervace \"Reserva Natural do Estuário do Sado\". V Setúbalu působí prvoligový fotbalový klub Vitória FC, vítěz Taça de Portugal v letech 1965, 1967 a 2005.\n\nV okolí města se nachází množství významných paleontologických lokalit s dobře zachovanými fosilními otisky stop druhohorních dinosaurů.\n\n\n"}
{"id": "957943", "url": "https://cs.wikipedia.org/wiki?curid=957943", "title": "Kryptoanarchismus", "text": "Kryptoanarchismus\n\nKryptoanarchismus je filozofie objasňující použití silné kryptografie veřejného klíče (Asymetrická kryptografie) na prosazení soukromé a individuální svobody. Kryptoanarchisté se snaží o vytvoření virtuální komunity, v níž je každý absolutně anonymní, resp. pseudonymní.\n\nLidé mají podle kryptoanarchistů právo svou internetovou aktivitu šifrovat, protože je prokázáno, že státy a firmy sledují Internet. Internetová\nanonymita je podle nich na stejné úrovni jako listovní tajemství.\n\nRozvoj metod sledování a obzvláště rozmach internetové komunikace otevírá nebývalé možnosti počítačového sledování; proto kryptoanarchisté tvrdí: „Dokud bude existovat byť jen minimální svoboda slova, je nemožné zastavit lidi před přenosem šifrovaných informací. Již dnes je v některých zemích ilegální použití silné kryptografie. Přimět lidi přestat používat kryptografii je však pravděpodobně nemožné, protože kryptografie může být použita i na ukrytí samotné existence kódované zprávy. Také lze ukrýt zprávu kódovanou ilegálním způsobem uvnitř zprávy kódované legálním druhem kódovacího systému, takže pro třetí osobu je velmi komplikované rozlišit, zda jde o informaci kódovanou legálním nebo nelegálním způsobem.“\n\nNemělo by se zaměňovat použití předpony „krypto-“ s naznačováním ideologie nebo systému úmyslně skrývajícího „pravou přirozenost“. Například by někdo mohl použít termín „kryptofašista“ k popisu jedince nebo organizace, který/-á vyznává fašistickou ideologii a hlásí se k fašistické doktríně, ale pokouší se skrýt tuto činnost změnou svého zevnějšku. Každopádně Timothy C. Mayův \"Cyphernomicon\" naznačuje, že termín kryptoanarchista byl původně myšlen jako slovní hříčka a vlastně vůbec neměl v úmyslu vyjádřit jím svou víru nebo postoj.\n\nPrvním z motivů pro krypto-anarchisty je obrana proti sledování a analyzování počítačových komunikačních sítí (vládami i některými soukromými společnostmi). Krypto-anarchisté se snaží chránit proti masovému státnímu odposlouchávání, např. PRISM, Tempora, uchovávání telekomunikačních dat (tzv. \"data retention\"), neospravedlněné sledování NSA, Room 641A, FRA a dalším. Krypto-anarchisté považují vývoj a používání kryptografie za hlavní obranu proti takovýmto problémům na rozdíl od angažování se v politice.\n\nDalším zájmem krypto-anarchistů je vyhýbání se cenzuře, zejména internetové cenzuře, ve smyslu svobody slova. Kryptoanarchisté používají programy, které dovolují uživatelům číst a publikovat informace z Internetu nebo jiných počítačových sítí anonymně. Například Tor, I2P, Freenet a další programy umožňují uživatelům navštěvovat “skryté” stránky, na které je možné se dostat pouze prostřednictvím těchto programů, zatímco např. Bitmessage umožňuje anonymní textovou komunikaci jako alternativu k emailu. Tyto programy pomáhají “whistleblowerům” a politické opozici šířit své informace.\n\nKrypto-anarchisté argumentují, že bez šifrovacích schopností by zprávy, osobní údaje a soukromí mohly dojít vážnému poškození. Tvrdí, že zákaz kryptografie se rovná zákazu poštovního tajemství. Dále argumentují, že jen drakonický policejní stát by kriminalizoval kryptografii. Již nyní je nelegální ji používat v některých zemích a exportní zákony jsou restriktivní v mnoha dalších. Například občané Spojeného království musí na požádání poskytnout úřadům klíče k dešifrování osobních systémů. Pokud tak neučiní, může dojít k odnětí svobody až na dva roky, aniž by existoval důkaz o jiné trestné činnosti.\n\nTato legislativní taktika (anglicky \"key-surrender\") lze obejít pomocí automatického opětovné vytvoření zabezpečených kanálů prostřednictvím rychlého vytváření nových, nesouvisejících veřejných a soukromých klíčů v krátkých intervalech. V návaznosti na opětovné vytvoření  mohou být staré klíče odstraněny, čímž se dříve používané klíče znepřístupní pro koncového uživatele, a tím odstraní možnost uživatele zveřejnit starý klíč, a to i v případě, že to jsou ochotni učinit. Technologie umožňující tento druh rychlého měnění hesel (rekeying) a šifrování zahrnuje kryptografii veřejných klíčů (public-key cryptography), hardware PRNG, perfect forward secrecy, a oportunistické šifrování. Mnoho aplikací běžně používaných dnes na mobilních zařízeních na celém světě používá takové šifrování. Jediné způsoby, jak zastavit tento druh kryptografie je jeho absolutní zákaz (jakýkoli takový zákaz by byl nevymahatelný od vlády, která není totalitní, protože to by mělo za následek masivní snížení soukromí) nebo zvýšení překážek bránících jeho praktickému použití (ať už technologické nebo právní). Takové překážky představují obtíže a riziko pro uživatele těchto kryptografických technik, které by omezily a potenciálně bránily jeho širokému přijetí. Obecně platí, že je to hrozba trestního stíhání, která omezuje využívání a šíření technologie víc, než snadné použití technologie samotné.\n\nKrypto-anarchismus hlavně závisí na hodnověrném popření (anglicky \"plausible deniability\") aby se vyhnul cenzuře. Krypto-anarchisté toto popírání využívají skrz posílání kódovaných zpráv do vzájemně propojených proxy v počítačových sítích. Ve zprávách je nashromážděno mnoho směrovacích informací. Zpráva je zakódovaná s každou proxy a s přijímačem veřejných klíčů. Každý “node” může dešifrovat jen svoji část zprávy. To znamená, že “ví” odkud ta zpráva přišla a kam ji má poslat. S přístupem jen k této informaci se předpokládá, že je nemožné aby “nodes” v síti věděly, co za informaci přenášejí (nemají kompletní) a kdo s kým komunikuje.\n\nPeery mohou chránit svoji identitu skrz reply onions, digitální podpisy, nebo podobné technologie. Původní odesílatel zprávy a její příjemce je nemožné zjistit, pokud si to ti tzv. peeři (odesílatel – příjemce) nepřejí. Viz onion routing pro více informací.\n\nA proto, s více vrstvami šifrování by mělo být prakticky nemožné zjistit, ke které službě nebo pseudonymu je uživatel připojen.\n\nVzhledem k tomu, že okamžitý trest (summary punishment) je ve většině zemí nelegální, je neuskutečnitelné zastavit možnou trestnou činnost na síti, aniž by nedošlo k zákazu používání silné kryptografie.\n\nPopiratelné šifrování (deniable encryption) a anonymity sítě mohou být použity, aby se zabránilo odhalení při sdílení nelegálních nebo citlivých informací, které se uživatelé příliš bojí sdílet bez jakékoliv ochrany své identity. Sdílené jsou informace jako protistátní propaganda, whistleblowing, distribuce narkotik, obchodování s lidmi, trestné činnosti, ale i zprávy od politických disidentů nebo anonymní peněžní transakce.\n\nBezhotovostní styk a anonymní internet banking existující v těchto virtuálních komunitách umožňuje obchodovat v naprosté anonymitě. Příkladem takových bank jsou DMT a Yodelbank. Takový druh obchodování usnadňuje komunikaci s informačními servisy, které mohou být poskytovány přes Internet. Například vývojáři I2P získali anonymní peněžitou podporu od I2P komunity. Poskytování fyzických produktů je mnohem komplikovanější, protože anonymita může být mnohem jednodušeji narušena zasahováním do fyzického světa. Použití nezjistitelných peněz umožňuje ignorovat některé zákony fyzického světa, neboť zákony nemohou být uplatněny bez poznání fyzické identity člověka. Například daň z příjmu za on-line servis poskytovaný anonymně nemůže být uplatněna, když žádná vláda nezná identitu poskytovatele servisu. Neméně podstatnou složkou anonymní komunikace je měna bitcoin, která není regulována žádným státem.\n\nDůležitým prostředkem anonymní komunikace na Internetu je anonymní síť Tor. Ta umožňuje přístup na tzv. darkweb přístupný pouze skrze tuto síť. Jednou z neznámějších stránek je dnes již nefungující internetové tržiště Silk Road, které proslulo prodejem ilegálních návykových látek a zbraní. Tržiště Silk Road bylo uzavřeno poté, co byl ve Spojených státech amerických v roce 2013 zatčen jeho zakladatel Ross Ulbricht. V lednu 2015 byl odsouzen k doživotnímu trestu odnětí svobody. Podobně Assasination market je trh, který operuje také skrz Tor a je spravován krypto-anarchistou s pseudonymem Kuwabatake Sandžúró.\n\nSíť Tor využívá i dnešní eCache banka nebo třeba anonymní banka Pecunix (uživatel si může při zakládání účtu vybrat, jestli chce uveřejnit informace o sobě).\n\nČasto využívaný je v komunitě kryptoanarchistů také operační systém Tails (založený na operačním systému Linux). Ten umožňuje pouze spuštění z paměťového média, čímž nezanechá na hostitelském počítači žádné stopy po aktivitách uživatele a veškerou svou komunikaci směruje přes síť Tor. Tento operační systém byl využíván například whistleblowerem Edwardem Snowdenem.\n\nV Česku se kryptoanarchismem zabývá především Insitut kryptoanarchie, jenž sídlí v multifunkčním prostoru Paralelní polis v pražských Holešovicích. Založen byl v roce 2014 uměleckou skupinou Ztohoven, která se svými hackerskými činy se „proslavila“ v roce 2007, kdy do živého vysílání Panorama umístila fiktivní výbuch atomové bomby nebo v roce 2012 zveřejnění čísel ústavních činitelů. Institut kryptoanarchie navazuje na celosvětový trend zakládání takzvaných hackerspace, sdružující komunitu lidí se zájmem o nové technologie a elektroniku. Financování Paralelní Polis je z větší části realizováno vlastním provozem (coworking Paper Hub, kavárna, vstupné na akce), příspěvky členů boardu donátorů (každý člen boardu platí 15.000 Kč měsíčně) a dobrovolných příspěvků od veřejnosti. Žádný ze zdrojů příjmu nepochází ze státních dotací nebo obchodů s firmami vlastněných, nebo výrazně dotovaných státem. Součástí Palarelní polis je rovněž kavárna, která jako první na světě přijímá pouze měnu bitcoin. Každoročně se zde také pořádá Hackers Congress s čtyřmi hlavními tématy jako jsou ­– Svoboda a kryptografie, Decentralizovaná ekonomika a kryptoměna, Politika a hacking, Věda a technologie. V roce 2016 tam přednášelo více než 40 řečníků.\n\nFrom: tcmay@netcom.com (Timothy C. May)\n\nSubject: The Crypto Anarchist Manifesto\n\nDate: Sun, 22 November 1992\n\nModerním světem prochází přízrak, přízrak kryptoanarchie. \n\nVýpočetní technika stojí na bodu zlomu, kdy bude schopna poskytnout jednotlivcům i celým skupinám možnost komunikovat navzájem v naprosté anonymitě.\n\nBudeme vyměňovat zprávy, uzavírat obchody a vyjednávat smlouvy elektronicky, aniž bychom znali pravé jméno nebo právní status druhé strany. Operace napříč sítěmi budou nevystopovatelné prostřednictvím šifrovaných aplikací, které implementují kryptografické protokoly s téměř dokonalými pojistkami proti prolomení. Pověst bude mít zásadní význam. V obchodním styku bude hrát mnohem důležitější roli, než jakou hrají dnes roli hodnocení a reference. Tento vývoj bude od základu měnit povahu vládní regulace, schopnost danit a regulovat ekonomické vztahy, schopnost udržet informace v tajnosti.\n\nTechnologie pro tuto revoluci - a jistě to bude revoluce společenská i ekonomická - existuje na úrovni teorie posledních deset let. Metody jsou založeny na šifrování pomocí veřejného klíče, systémech prokazování bez jakékoliv další informace, a různé softwarové protokoly pro interakci, ověřování a potvrzování.\n\nTeprve v poslední době dosahují počítačové sítě a osobní počítače dostatečnou rychlost, aby tyto myšlenky byly prakticky uskutečnitelné. A příští desetiletí přinese další přidanou rychlost, která umožní jejich ekonomickou proveditelnost a v podstatě nezastavitelnost. Vysokorychlostní sítě, ISDN, schránky odolné proti prolomení, čipové karty, satelity, satelitní vysílače, osobní počítače s vysokou operační pamětí a šifrované čipy a ve fázi vývoje jsou další z budoucích klíčových technologií.\n\nStáty se samozřejmě budou snažit zpomalit nebo zastavit šíření této technologie, budou zmiňovat obavy o národní bezpečnost, hrozby využívání technologií drogovými dealery a daňovými podvodníky, a budou hrozit obavami ze společenské dezintegrace. Mnohé z těchto obav budou na místě. Kryptoanarchie umožní volné nakládání s národním tajemstvím a umožní, aby se obchodovalo s ilegálními a ukradenými materiály. Anonymní elektronický trh bude dokonce umožňovat odporné trhy s vraždami a vydíráním. Různé kriminální a cizorodé živly budou aktivními uživateli krypto-sítě. To ale šíření kryptoanarchie nezastaví.\n\nStejně jako technologie tisku změnila a zmírnila sílu středověkých cechů a struktury společenské moci, tak i kryptologické metody zásadně změní povahu korporací a vládních zásahů do ekonomických transakcí. V kombinaci s novými informačními trhy, bude kryptoanarchie tvořit tekutý trh pro veškerý materiál, který lze vyjádřit slovy nebo obrazy. A stejně jako zdánlivě nevýznamný vynález ostnatého drátu umožnil oplocení rozlehlých farem a zemědělských podniků, a tím navždy změnil pojetí pozemku a vlastnických práv na západě, tak i zdánlivě malý objev z tajemného odvětví matematiky přišel s kleštěmi, které odstraní ostnatý drát kolem duševního vlastnictví.\n\nPovstaňte, nemáte co ztratit, leda své ostnaté dráty!\n\n\n"}
{"id": "957947", "url": "https://cs.wikipedia.org/wiki?curid=957947", "title": "Senné (okres Michalovce)", "text": "Senné (okres Michalovce)\n\nSenné je obec na Slovensku, v okrese Michalovce v Košickém kraji. V roce 2011 zde žilo 729 obyvatel.\n\nObec se nachází uprostřed Východoslovenské nížiny na náplavovém valu řeky Čierná voda. Rovina v severozápadní části území je krytá spraší. Jižní a východní část se nachází v Senianské sníženině, v oblasti záplavového území řeky Čierná voda.\n\nV tomto území se nachází mokřady a soustava rybníků, které zasahují i do sousedních katastrů obce Iňačovce a Blatná Poliankay. Oblast je chráněnou přírodní rezervací a Chráněným ptačím územím Senné rybníky.\n\nPodle archeologických nálezů bylo území obce osídlené v neolitu, v době halštatské, římské a po období Velkomoravské říše. První písemná zmínka o obci pochází z roku 1263, kde je uváděná jako Scinna, a byla uherským králem darována užhorodskému županovi Jakubovi z Pányoka. Další písemné údaje z let 1317 a 1319 dokládají samostatnou farnost a kostel. V 18. až 20. století obec náležela rodu Vécseyů. Od roku 1960 je obec začleněna do okresu Michalovce.\n\nHlavní obživou bylo zemědělství.\n\nV roce 1971 začal na území obce geologický průzkum. Jeho výsledkem je objevení zemního plynu, který je využíván i obcí Senné.\n\n\n\n"}
{"id": "957948", "url": "https://cs.wikipedia.org/wiki?curid=957948", "title": "Kaple svatého Václava (Svojkov)", "text": "Kaple svatého Václava (Svojkov)\n\nKaple svatého Václava je barokní kaple (pojmenována někdy jako barokní kostelík) v obci Svojkov na Českolipsku, náležející pod Římskokatolickou farnost Sloup v Čechách. Kaple je chráněna jako kulturní památka.\n\nKaple byla postavena ve Svojkově (tehdy německy \"Schwoika\") v roce 1726 v barokním slohu a zasvěcena svatému Václavu. V letech 1868 a 1902 byla stavebně upravena, v roce 1902 jí byla přistavěna věž. Kolem roku 2000 byla opětovně zrenovována.\n\nBohoslužby jsou zde slouženy příležitostně.\n\nV celostátní evidenci kulturních památek je kaple uvedena pod číslem rejstříku ÚSKP 34059/5-3321 s adresou Svojkov u čp. 62. Je uprostřed obce, proti budově obecního úřadu, při silnici II/268 ze Zákup do Sloupu v Čechách.\n\n\n"}
{"id": "957949", "url": "https://cs.wikipedia.org/wiki?curid=957949", "title": "Senné", "text": "Senné\n\nSenné je název dvou obcí na Slovensku:\n\n"}
{"id": "957955", "url": "https://cs.wikipedia.org/wiki?curid=957955", "title": "Zsigmondy (kráter)", "text": "Zsigmondy (kráter)\n\nZsigmondy je měsíční kráter nacházející se na severní hemisféře na odvrácené straně Měsíce, který leží v librační oblasti a je tedy za příznivých podmínek (samotná librace, sluneční osvětlení) pozorovatelný ze Země. Vzhledem k velkému zkreslení nelze pozorovat mnoho detailů.\n\nMá průměr 65 km, pojmenován je podle rakouského chemika Richarda Adolfa Zsigmondyho. Podél jeho okrajového valu je několik menších kráterů. Dno je zčásti ploché a přibližně uprostřed se nachází malý centrální pahorek.\n\nJe situován severozápadně od nepravidelného kráteru Poczobutt. Východoseverovýchodně lze nalézt kráter Smoluchowski, jihovýchodně se dotýká valu kráteru Omar Chajjám. Zsigmondy překrývá na západě téměř stejně velký satelitní kráter Zsigmondy S.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "957965", "url": "https://cs.wikipedia.org/wiki?curid=957965", "title": "Omar Chajjám (kráter)", "text": "Omar Chajjám (kráter)\n\nOmar Chajjám (anglicky Omar Khayyam) je měsíční kráter nacházející se na severní hemisféře na odvrácené straně Měsíce, který leží v librační oblasti a je tedy za příznivých podmínek (samotná librace, sluneční osvětlení) pozorovatelný ze Země. Vzhledem k velkému zkreslení nelze pozorovat mnoho detailů. Jeho jiho-jihovýchodní část je překryta menším mladším kráterem, Omar Chajjám je tak vlastně složeninou dvou kráterů, jejíž severo-severozápadní část má nevýrazný erodovaný okrajový val a jiho-jihovýchodní mnohem výraznější a ostrý val. Tvarově je tedy poněkud protáhlý v tomto směru (SSZ–JJV).\n\nMá průměr 70 km, pojmenován je od roku 1970 podle perského matematika, filosofa, astronoma a básníka Omara Chajjáma. Vně jeho okrajového valu je několik menších kráterů, uvnitř pak několik tzv. kráterových jamek (krátery do velikosti 5 km).\n\nJe situován uvnitř nepravidelného kráteru Poczobutt, v jeho severozápadní části. Severovýchodně lze nalézt kráter Smoluchowski, na severozápadě se dotýká valu kráteru Zsigmondy.\n\n"}
{"id": "957973", "url": "https://cs.wikipedia.org/wiki?curid=957973", "title": "Pryskyřník zlatožlutý", "text": "Pryskyřník zlatožlutý\n\nPryskyřník zlatožlutý (\"Ranunculus auricomus\" agg.) je druh rostliny z čeledi pryskyřníkovité (\"Ranunculaceae\"). Přesněji řečeno se jedná o soubor drobných druhů, které se rozmnožují pohlavně nebo nepohlavně.\n\nJedná se o vytrvalou rostlinu dorůstající nejčastěji výšky 15–60 cm s velmi krátkým oddenkem. Lodyha je dole lysá ve větvích pak řídce až hustě přitiskle chlupatá. Listy jsou střídavé, přízemní jsou dlouze řapíkaté, lodyžní víceméně přisedlé. Čepele přízemních listů mohou být velmi různé, někdy jsou celistvé, nečleněné, jindy mohou různě členěné, 3-5dílné se zářezy dosahujícími do 1/3 nebo až 2/3 čepele, čepele bývají vroubkovaně zubaté. Lodyžní listy jsou dlanitosečné s čárkovitými úkrojky. Květy jsou zlatožluté. Kališních lístků je 5, jsou ke koruně přitisklé nebo odstálé. Korunní lístky jsou zlatožluté, úzce až široce vejčité, často se stává, že jsou některé nebo všechny zakrnělé a květ je pak nápadně nesouměrný. Kvete v dubnu až v červnu. Plodem je nažka, která je asi 3–4,5 mm dlouhá, většinou řídce až hustě chlupatá, zřídka lysá, na vrcholu zakončená krátkým hákovitě zakřiveným zobánkem. Nažky jsou uspořádány do souplodí. Počet chromozómů dosahuje různých počtů, nejčastěji 32, ale někdy i 24, 40, 44 nebo 64.\n\nDruhy ze skupiny pryskyřníku zlatožlutého rostou ve většině Evropy kromě úplného jihu, patrně s přesahem na Sibiř, rostou i na Islandu a v Grónsku. V České republice je celkem běžný od nížin po pahorkatiny, řidčeji až do podhůří. Druhy z této skupiny lze najít jak ve světlých lesích, tak v bezlesí na loukách.\n\nJedná se o soubor drobných druhů, z nichž mnohé jsou apomiktické. Těchto druhů bylo popsáno několik desítek. Podle některých společných znaků je rozlišováno několik skupin. V České republice se řadily tradičně do třech skupin druhů, a to do \"Ranunculus auricomus\" group s. lat., česky pryskyřník zlatožlutý, \"Ranunculus fallax\" group s. lat., česky pryskyřník mnohotvárný, \"Ranunculus cassubicus\" group s. lat., česky pryskyřník kašubský. V poslední době se však zjistilo, že rostliny které byly v ČR přiřazovány do skupiny \"Ranunculus cassubicus\", správně mají patřit do skupiny \"R. fallax\" a pryskyřník kašubský byl tak vyškrtnut z flóry ČR. Nicméně v České republice nebyla dosud publikována žádná souborná taxonomická studie okruhu \"Ranunculus auricomus\" agg., o kterou by se dalo dostatečně opřít a problematika není tedy v ČR dobře prozkoumaná. Z tohoto důvodu je níže uvedená situace ze sousedního Rakouska, kde je situace prozkoumána lépe. Alespoň některé z těchto druhů se vyskytují i v ČR.\n\n"}
{"id": "957977", "url": "https://cs.wikipedia.org/wiki?curid=957977", "title": "What If (píseň, Dina Garipova)", "text": "What If (píseň, Dina Garipova)\n\n\"What If\" je píseň ruské zpěvačky tatarského původu Diny Garipové. Píseň napsali Gabriel Alares, Joakim Björnberg a Leonid Gutkin. Dina Garipova reprezentovala s touto písní Rusko na Eurovision Song Contest 2013, konané ve švédském Malmö. Píseň se kvalifikovala z 1. semifinále soutěže 14. května 2013 a umístila se na 5. místě ve finálovém klání 18. května 2013 s celkovými 174 body.\n\n"}
{"id": "957979", "url": "https://cs.wikipedia.org/wiki?curid=957979", "title": "Jelení vršek", "text": "Jelení vršek\n\nJelení vršek (307 m n. m.) je vrch v okrese Česká Lípa Libereckého kraje. Leží asi 3,5 km zjz. od města Mimoň na katastrálním území vsi Brenná.\n\nVrch náleží do celku Ralská pahorkatina, podcelku Zákupská pahorkatina, okrsku Cvikovská pahorkatina, podokrsku Brnišťská vrchovina a Bohatické části.\n\nAutomobilem se dá nejblíže přijet do Mimoně a Brenné. Tato sídla spojuje lesní silnička s červenou turistickou značkou, po které se dá dojít na jižní úpatí Jeleního vršku.\n"}
{"id": "957982", "url": "https://cs.wikipedia.org/wiki?curid=957982", "title": "Alpay Özalan", "text": "Alpay Özalan\n\nFehmi Alpay Özalan, často nazývaný pouze Alpay (* 29. květen 1973, İzmir) je bývalý turecký fotbalista. Hrával na pozici obránce.\n\nS tureckou fotbalovou reprezentací získal bronzovou medaili na mistrovství světa roku 2002. Na tomto turnaji byl federací FIFA zařazen do all-stars týmu. Má též bronzovou medaili z Konfederačního poháru FIFA 2003. Zúčastnil se také dvou mistrovství Evropy (1996, 2000). Celkem za národní tým odehrál 90 utkání (pátý nejvyšší počet v historii turecké reprezentace)a vstřelil 4 góly.\n\nS Beşiktaşem Istanbul se stal mistrem Turecka (1994/95) a dvakrát vyhrál turecký pohár (1993/94, 1997/98). V dresu Urawa Red Diamonds získal pohár japonský (2005).\n"}
{"id": "957984", "url": "https://cs.wikipedia.org/wiki?curid=957984", "title": "Oken (kráter)", "text": "Oken (kráter)\n\nOken je kráter o průměru 72 km nacházející se poblíž jihovýchodního okraje přivrácené strany Měsíce v tzv. librační oblasti. Je viditelný ze Země, avšak kvůli své poloze velmi zkresleně. Jeho dno je vyplněno ztuhlou lávou s nízkým albedem (je tmavé). Leží na něm řada kráterových jamek, zejména v jeho severozápadní části.\n\nNa jih a východ od něj se rozkládá Mare Australe (Moře jižní), které zasahuje do odvrácené strany Měsíce\nVýchodně leží i menší impaktní kráter Hamilton, severně kráter Marinus.\n\nJe pojmenován od roku 1935 podle německého přírodovědce a filosofa Lorenze Okena.\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n\n"}
{"id": "957990", "url": "https://cs.wikipedia.org/wiki?curid=957990", "title": "Kaple v Heřmaničkách", "text": "Kaple v Heřmaničkách\n\nKaple v Heřmaničkách na Českolipsku byla postavena v empírovém slohu. Náleží pod Římskokatolickou farnost V Brenné. Její zasvěcení není uvedeno, bohoslužby se zde konají jen příležitostně. Byla využita i pro kulturní pořady.\n\nKolem kaple je vedena červeně značená turistická trasa z České Lípy do Mimoně, dříve značená jako turistická značená trasa 0328. Poblíž se nachází zastávka autobusové linky MHD 209 z České Lípy. Autobusy sem přijíždí ve všední dny několikrát denně.\n\n"}
{"id": "957998", "url": "https://cs.wikipedia.org/wiki?curid=957998", "title": "Don Schollander", "text": "Don Schollander\n\nDonald Arthur Schollander (* 30. dubna 1946) je bývalý americký plavec, pětinásobný olympijský vítěz.\n\nJeho strýcem byl plavecký trenér Newt Perry. Na střední škole Schollander hrál americký fotbal, ale protože měřil jen 180 cm, přeorientoval se na plavání. Od roku 1962 byl členem týmu Santa Clara Swim Club. Po vítězství na americkém šampionátu byl nominován na olympiádu v Tokiu v roce 1964, kde se stal prvním plavcem v dějinách, který získal na jedněch hrách čtyři zlaté medaile, když vyhrál oba kraulařské sprinty a obě kraulařské štafety. Byl tak nejúspěšnějším účastníkem her, získal James E. Sullivan Award pro nejlepšího amerického amatérského sportovce roku 1964 a v roce 1965 byl jmenován do Mezinárodní plavecké síně slávy. Získal také tři zlaté na Panamerických hrách 1967 ve Winnipegu. Po olympiádě v Mexico City v roce 1968, kde už získal zlato jen ve štafetě, ukončil závodní činnost. Vystudoval Yale University, kde byl jeho spolužákem George W. Bush, a je majitelem realitní kanceláře v Lake Oswego. Napsal dvě autobiografické knihy, \"Deep Water\" (1971, ISBN 0-7207-0542-8) a \"Inside Swimming\" (1974, ISBN 0-8092-8905-9).\n\n"}
{"id": "958001", "url": "https://cs.wikipedia.org/wiki?curid=958001", "title": "D.N.A. (Červený trpaslík)", "text": "D.N.A. (Červený trpaslík)\n\nD.N.A. (v originále \"DNA\") je druhá epizoda čtvrté série (a celkově dvacátá) britského sci-fi sitcomu \"Červený trpaslík\". Poprvé byla odvysílána 21. února 1991 na kanálu BBC2.\n\nČervený trpaslík narazí na neznámou loď a i když její zachycení v jednu chvíli neúmyslně sabotuje Kocour tím, že si potřebuje vysušit vlasy a zapnutím fénu vyřadí celý snímací pult, nakonec se celá akce podaří. Loď je na průzkum poměrně velká, takže se skupina rozdělí na dvě dvojice: Lister jde s Kocourem a Rimmer s Krytonem.\n\nRimmer najde mrtvolu člověka se třemi hlavami, jenže větší objev udělají Lister s Kocourem: najdou podivnou místnost s ovládacím pultem posetým barevnými knoflíky. Kocour začne zběsile mačkat na knoflíky, když v tom se ze stropu snese světelný paprsek a uvězní Listera. Ten prosí Kocoura, aby na nic nešahal a zavolal Krytona, jenže Kocour chce kamaráda osvobodit sám a mačká další knoflíky. V tu chvíli zazní počítačový hlas, který oznámí \"\"transmogrifikace za 10 vteřin a odpočítávám\"\". Zoufalý Lister tentokrát prosí Kocoura, aby zmáčkl další tlačítka, jenže ten pro změnu navrhuje zavolat Krytona. Lister zmizí a místo něj se objeví slepice. Do místnosti vpadnou Rimmer s Krytonem a když se zeptají, kde je Lister, Kocour ukáže na slepici. Kryton přijde s tezí, že zařízení nějakým způsobem transformuje DNA v jinou DNA, což by vysvětlovalo toho tříhlavého člověka. Kryton pochopí ovládání a zkusí Listera vrátit zpátky, ale pouze ho přemění ze slepice na křečka. Požádá tedy Kocoura, aby mu ukázal, které knoflíky mačkal a Kocour znovu uvězní osobu ve světelném paprsku, jenže tentokrát Krytona. Kocour mačká dál a povede se mu Listera změnit zpátky v člověka a na radu Rimmera zkusí to samé u Krytona. Ten se ovšem následně také změní v člověka.\n\nZpátky na Červeném trpaslíku Rimmer začne pracovat na pokusu oživit sám sebe tím, že se naklonuje ze svého lupu, který najde pod postelí. Pod mikroskopem si ho prohlíží Kocour, když náhle kýchne a Rimmerovy plány tím pohřbí. Na ošetřovně Kryton projde zdravotnickou prohlídkou a je nadšený z toho, že je člověk, dokonce vtipkuje na účet androidů. Jeho nadšení postupně opadá, obzvlášť po rozhovoru se svými náhradními hlavami, které odsoudí jeho povýšenost. Na radu Listera se rozhodne přeměnit zpátky na androida.\n\nZpátky v DNA komoře se krytonovy proměny ujme Holly. Jenže posádka Trpaslíka nevěří jejím schopnostem, takže Rimmer navrhne malý test: když přemění kuřecí vindaloo (který Lister právě jí) na skopové vindaloo, bude moci přeměnit i Krytona. Holly ovšem celý proces zkazí a přemění jídlo ve vindaloo bestii - \"\"napůl člověka a napůl indický vypalovák\"\". Posádka před ní uprchne a po delší honičce se vrátí zpátky do DNA komory. Holly dostane další možnost na nápravu a tentokrát se obětuje Lister. Po Holly chce, aby z něj udělal superčlověka; to se podaří, Lister se změní na RoboCopa, ale pouze 30 cm vysokého. Při dalším útěku před vindaloo bestií rozlijí na zem pivo z plechovky, které si předtím Lister připravil k zapití jídla. Vindaloo bestie do něj šlápne, což jí způsobí bolest. Lister jí pak jednu plechovku hodí do úst a následně ji rozstřelí. Hlava bestie exploduje.\n\nMiniaturního Listera trefí jeden kus bestie a srazí ho na podlahu. Když k němu ostatní přijdou, Lister pojídá zbytek bestie a zeptá se jich: \"\"Jedli jste už někdy porci poppadomu velkou jako Atlantik? Je to moc dobrý!\"\"\n\nV epizodě zazní jména osob:\na názvy děl:\n\n"}
{"id": "958002", "url": "https://cs.wikipedia.org/wiki?curid=958002", "title": "Tvrdá pěst Tuáregů", "text": "Tvrdá pěst Tuáregů\n\nTvrdá pěst Tuaregů (1950, přepracováno roku 1962 pro vydání v edici Knihy odvahy a dobrodružství) je dobrodružný román pro mládež od českého spisovatele a cestovatele Jaroslava Raimunda Vávry. Kniha se odehrává v severní Africe a je založena na skutečné historické události z kmenových válek v centrální Sahaře (nájezd kmene Tuaregů proti arabskému kmeni Ša'anbů vyvolaný krevní mstou). Autor v románu podává široký a barvitý obraz zdánlivé saharské pustiny, seznamuje nás s jejími obyvateli a s jejich zvyky, s islámem a jeho kulturou a s místními sociálními, hospodářskými a politickými poměry v zemi postupně ovládané francouzskými kolonizátorskými vojsky. \n\nVe 40. letech 19. století byl ša'anbskými Araby zajat vládce hoggarských nomádských Tuaregů a pak nesmyslně zabit. Jeho vražda se nejvíce hodila muslimským kněžím, kteří se ze strachu před vzpourou hladového lidu a v obavách o bohatství uložené v jejich klášterech snažili rozštěpit zemi krevní mstou. \n\nKdyž manželka zavražděného šejcha slíbí, že se stane ženou toho, kdo vykoná krevní mstu, vyrazí skupina mstitelů vykonat krevní mstu. Té se zúčastní také tři hoši z Tripolisu, Hasan, Babula a čenoušek Karambua, kteří při výpravě prožijí řadu příhod. Na konci knihy se chlapci stanou svědky vybití vládnoucího ša'anbskéh rodu.\n"}
{"id": "958012", "url": "https://cs.wikipedia.org/wiki?curid=958012", "title": "Rožec rolní", "text": "Rožec rolní\n\nRožec rolní (\"Cerastium arvense\") je drobná, nenápadná, planě rostoucí, vytrvalá a poměrně hojně rozšířena bylina, jeden z mnoha druhů rodu rožec, které nemají téměř žádný hospodářský význam.\n\nDruh je rozšířen mimo jihu Pyrenejského a Balkánského poloostrova a severu Skandinávie v celé Evropě a dále ve Střední a východní Asii, severní Africe, Severní a Jižní Americe jakož i na Novém Zélandu.\n\nV České republice roste hojně na sušších stanovištích v nevýživných písčitých i hlinitých půdách. Vyskytuje se na suchách loukách, pastvinách, travnatých stráních, mezích a v příkopech i náspech okolo železničních tratí a silnic, na mnohá místa se rozšířil činnosti člověka. Na vlastnosti geologického podloží není citlivý.\n\nVytrvalá, řídce trsnatá rostlina z jejíhož kořene s tenkým, slabě se větvícím a v uzlech kořenícím oddenkem vyrůstají květné i sterilní lodyhy vysoké 10 až 25 cm. Sterilní lodyhy s dlouhými internodiemi bývají poléhavé až vystoupavé a holé nebo jednoduše chlupaté. Květné lodyhy vespod asi 1,5 mm hrubé jsou vystoupavé až vzpřímené, složené průměrně ze 7 až 11 krátkých internodií a jsou holé nebo porostlé nežláznatými či žláznatými chlupy.\n\nListy jsou jen lodyžní, vyrůstají vstřícně a jsou přisedlé, mají droboučkou pochvu a jsou dlouhé 15 až 30 mm a široké 2 až 4 mm. Jejich čepele jsou různě chlupaté nebo i holé, v závislosti od odění jsou zelené nebo šedě zelené, v jejich paždích vyrůstají svazečky drobných listů nebo časem se prodlužující sterilní větvičky.\n\nVejčité listeny, směrem vzhůru se zmenšující, mají na okraji blanitý lem. Květenstvím je na koncích větví vyrůstající vidlan s 5 až 15 pětičetnými květy, ty jsou 12 až 20 mm velké a mají chlupaté stopky asi 2,5krát delší než kalich. Kališní lístky s blanitým lemem jsou vejčitě kopinaté, na konci ostré nebo tupé, 6 až 7 mm dlouhé a asi 2 mm široké a jsou z vnějšku hustě porostlé chloupky. Srdčité korunní lístky hluboce dvoulaločné (asi do třetiny) bývají v průměru dvojnásobně delší než kališní. Tyčinek s holými nitkami nesoucí žluté prašníky a rostoucí ve dvou kruzích je deset. Na vrcholu kulatého semeníku složeného z pěti plodolistů vyrůstá pět nitkovitých zakališních čnělek bílé barvy. Ploidie tohoto chamaefytu je 2n = 8x = 72.\n\nRostliny vykvétají obvykle od dubna do července. Plody jsou válcovité, rovné nebo mírně zahnuté jednopouzdré tobolky. Bývají až 10 mm dlouhé a 3 mm hrubé, sedí ve vytrvalém kalichu a na vrcholu se otvírají deseti zuby. Obsahují rezavě hnědá ledvinovitá až trojúhelníkovitě zaoblená semena mající asi 1,2 mm v průměru a na povrchu drobné hrbolky.\n\nRostliny se rozmnožují semeny, rozrůstáním oddenku nebo odlomením jeho části s uzlinou. Často při opylování dochází k autogamii a následně se vyvine jen málo semen nebo vznikají pouze samičí klony které mají drobnější květy se zakrslými tyčinkami. Je to druh bez ekonomického významu, je hodnocen jako málo významný plevel.\n\nVelice variabilní druh jehož vzhled bývá silně ovlivněn prostředím. Na písčité půdě jsou rostliny statnější a trsy volnější, na kamenité jsou trsy více zahuštěné, v zapojeném lučním porostu jsou lodyhy vyšší a mají delší internodia. Různost se projevuje i ve velikosti a tvaru listů, hustotě trichomů či počtech květů.\n\nOdborníky zabývajícími se taxonomií bylo rozeznáno několik podruhů, v České republice roste pouze jeho nominátní poddruh\nRožec rolní se často kříží a v přírodě Česka jsou nacházeni jeho kříženci:\n\nV Evropě se dále vyskytují ještě tyto poddruhy:\n\n\n \n"}
{"id": "958015", "url": "https://cs.wikipedia.org/wiki?curid=958015", "title": "Černovská tragédie", "text": "Černovská tragédie\n\nČernovská tragédie (slovensky \"Černovská tragédia\", maďarsky \"Csernovai tragédia\") je označení masakru, ke kterému došlo 27. října 1907 v Černové, dnes části Ružomberku. Došlo k němu během protestů proti vysvěcení kostela Panny Marie Růžencové, které měl provést namísto suspendovaného místního rodáka Andreje Hlinky maďarsky hovořící slovenský kněz Martin Pazúrik. V panice vydal velitel četníků bez varování v maďarštině rozkaz \"Löni!\" (střílet) do protestujících. 15 protestujících bylo zastřeleno a desítky zraněno, z toho několik těžce. Ohlas této události v rakousko-uherském a světovém tisku vyvоlal vlnu solidarity se Slováky, zviditelnil Slováky ve světě a obrátil pozornost na národnostní politiku v Uhersku.\n\n"}
{"id": "958017", "url": "https://cs.wikipedia.org/wiki?curid=958017", "title": "Vojenský výbor Evropské unie", "text": "Vojenský výbor Evropské unie\n\nVojenský výbor Evropské unie (anglicky \"European Union Military Committee\", francouzsky \"Le Comité militaire de l'Union européenne\", německy \"Militärausschuss der Europäischen Union\") je orgán Evropské unie, působící v rámci Společné zahraniční a bezpečnostní politiky. Sdružuje náčelníky generálních štábů států Evropské unie. V současné době stojí v jeho čele francouzský armádní generál Patrick de Rousiers.\n"}
{"id": "958018", "url": "https://cs.wikipedia.org/wiki?curid=958018", "title": "Tomáš Pajonk", "text": "Tomáš Pajonk\n\nTomáš Pajonk (* 11. srpna 1981 Havířov) je český politik a podnikatel, v letech 2017 až 2019 předseda Strany svobodných občanů, předtím v letech 2013 až 2015 místopředseda strany. Od roku 2016 je zastupitelem Zlínského kraje.\n\nVystudoval Vysokou školu ekonomickou v Praze, kde získal inženýrský titul v oboru Matematické metody v ekonomii. V roce 2009 založil firmu SolverTech, která se zabývá vývojem software pro optimalizaci dopravy. Členem Svobodných a krajským předsedou se stal v roce 2012. O rok později byl zvolen místopředsedou strany. Předsednictvo jej pověřilo dohledem na kampaň k volbám do Evropského parlamentu 2014.\n\nVe volbách do Evropského parlamentu v roce 2014 kandidoval za Svobodné na 3. místě jejich kandidátky, ale neuspěl. Ve volbách do krajského zastupitelstva Zlínského kraje v roce 2016 utvořili zlínští Svobodní pod Pajonkovým vedením koalici se Stranou soukromníků ČR a Pajonk byl zvolen krajským zastupitelem.\n\nPo volbách do Poslanecké sněmovny PČR v roce 2017, které dopadly pro Svobodné neúspěšně (získali jen 1,56 % hlasů), rezignovalo dosavadní vedení strany. V nové volbě předsedy v listopadu 2017 zvítězil a porazil tak i Petra Macha. Funkci předsedy strany zastával do října 2019.\n\nVe volbách do Evropského parlamentu v květnu 2019 kandidoval jako člen Svobodných na 2. místě kandidátky subjektu s názvem \"\"Svobodní, Liberland a Radostné Česko - ODEJDEME BEZ PLACENÍ\"\", ale nebyl zvolen.\n\nPravo-levé rozdělení považuje za přežité; sám sebe považuje spíše za libertariána- Minarchistu. Kritizuje Evropskou unii, která podle Pajonka není reformovatelná. Kritizoval Holešovskou výzvu. Distancoval se od Akce D. O. S. T. Navrhuje zakázat orgánům státní správy propagovat sebe sama, protože jde o nepotřebné plýtvání. Stát podle něj „není komerční firma“ a „nemá se co propagovat“.\n\nPro Pajonka je \"„rodina více než stát“\" a byl by raději, kdyby stát do rodinných záležitostí vůbec nezasahoval.\n\nV lednu 2014 polemizoval s Petrem Hájkem, který Pajonka za výrok \"„rodina je více než stát“\" kritizoval, neboť podle Hájka je stát potřebný k ochraně rodiny. Navíc se Pajonk vyjádřil, že homosexuálové mají stejná práva, jako ostatní lidé, čímž měl zaútočit na tradiční rodinu, neboť podle Hájka je politickým cílem „homosexualistického hnutí“ destrukce tradiční rodiny. Pajonk reagoval, že rodina nepatří státu, a jsou to naopak státní zásahy do rodiny a snaha rodinu chránit, které rodiny rozbíjejí. Zbytečné útoky na homosexuály z nich podle Pajonka dělají utlačovanou menšinu, což dává munici různým levicovým aktivistům, aby se mohli pasovat na ochránce lidských práv.\n\nJe ženatý a má čtyři děti. Žije ve Veselé v blízkosti obce Zašová (okres Vsetín).\n\n"}
{"id": "958019", "url": "https://cs.wikipedia.org/wiki?curid=958019", "title": "Patrick de Rousiers", "text": "Patrick de Rousiers\n\nPatrick de Rousiers (narozen 11. května 1955 v Dijonu) je francouzský letecký armádní generál a současný prezident Vojenského výboru Evropské unie. Zúčastnil se bojových akcí v Čadu, Kuvajtu a Iráku, Kosovu a Afghánistánu.\n"}
{"id": "958021", "url": "https://cs.wikipedia.org/wiki?curid=958021", "title": "Všeněmecký svaz", "text": "Všeněmecký svaz\n\nVšeněmecký svaz (německy \"Alldeutscher Verband\") byla německá nacionalistická organizace, existující v letech 1891 až 1939. Byla orientována expanzionisticky, pangermánsky a militaristicky. Vznikla k obraně německých koloniálních zájmů v reakci na výměnu mezi Německou říší a Britskou říší britského Helgolandu za německé nároky na Zanzibar – uvedená výměna byla nacionalistickými kruhy v Německu vykládána jako výměna africké říše za maličký ostrov („\"kalhoty za knoflík\"“).\n"}
{"id": "958022", "url": "https://cs.wikipedia.org/wiki?curid=958022", "title": "Královská uherská zeměbrana", "text": "Královská uherská zeměbrana\n\nKrálovská uherská zeměbrana (maďarsky \"Magyar Királyi Honvédség\", německy \"königlich ungarische Landwehr\", chorvatsky \"Kraljevsko Ugarsko Domobranstvo\") byla uherská zeměbrana v letech 1867 až 1918, vytvořená v důsledku rakousko-uherského vyrovnání. Byla jednou ze složek Rakousko-uherské armády a uherským protějškem předlitavské Císařsko-královské zeměbrany. Dále se dělila na maďarskou a chorvatsko-slavonskou zeměbranu. Územně byla rozdělena do šesti vojenských okresů – Budapešťského (I. okres), Segedínského (II. okres), Košického (III. okres), Bratislavského (IV. okres), Klužského (V. okres) a Záhřebského (VI. okres). Byla složena z pravidelných vojenských jednotek. Bojovala v první světové válce.\n"}
{"id": "958023", "url": "https://cs.wikipedia.org/wiki?curid=958023", "title": "Císařsko-královská zeměbrana", "text": "Císařsko-královská zeměbrana\n\nCísařsko-královská zeměbrana (německy \"kaiserlich-königliche Landwehr\", polsky \"Cesarsko-Królewska Obrona Krajowa\") byla předlitavská zeměbrana v letech 1867 až 1918, vytvořená v důsledku rakousko-uherského vyrovnání. Byla jednou ze složek Rakousko-uherské armády a rakouským protějškem uherské Královské uherské zeměbrany. Byla složena z pravidelných vojenských jednotek. Bojovala v první světové válce.\n\nKořeny zeměbrany sahají do 16. století jako ustavení všech obrany schopných mužů k obraně vlasti.\n\nBěhem napoleonských válek byla patentem z 9. června 1808 ustavena zeměbrana jako stálé a všeobecné zařízení pro doplňování regulérních jednotek rakouské armády. Využity byly jednotky v roce 1809 a v letech 1813 a 1814. V roce 1859 byla zeměbrana zrušena.\nOpětně zřízena byla roku 1867. Naposledy byly její úkoly stanoveny roku 1889 v rakouském zákonu o obraně (ř.z. č. 41 / 1889) následovně:\n\n§ 4. Zeměbrana je určena v době války k podpoře společné armády a k vnitřní obraně, v době míru ve výjimečných případech k udržení pořádku a bezpečnosti.\n\nV § 14 zákona o obraně z roku 1889 byl stanoven roční odvod pro zeměbranu na 10 000 osob.\n\nVšeobecná branná povinnost pro zeměbranu byla mezi 21.– 32.rokem rekruta a trvala 2 příp. 3 aktivní roky u jednotky. Jednoroční dobrovolník sloužil pouze rok, nedostával žádný žold a musel si zajistit vlastní výbavu. Protože byl nadbytečný počet branců, než bylo třeba, rozhodoval los o tom, zda budou přiděleni k armádě nebo zeměbraně.\n\n"}
{"id": "958024", "url": "https://cs.wikipedia.org/wiki?curid=958024", "title": "Společná armáda", "text": "Společná armáda\n\nSpolečná armáda (německy \"Gemeinsame Armee\") c. a k. armáda, byla část Rakousko-uherské armády, kterou tvořila společně s Císařsko-královskou zeměbranou a Královskou uherskou zeměbranou. Ze všech těchto tří složek byla početně největší. Byla vytvořena v důsledku rakousko-uherského vyrovnání jako společná armáda Rakouska a Uherska. Existovala v letech 1867 až 1918. Bojovala v první světové válce.\n"}
{"id": "958028", "url": "https://cs.wikipedia.org/wiki?curid=958028", "title": "Karel Štolc", "text": "Karel Štolc\n\nKarel Štolc (16. března 1859 Horní Beřkovice – 24. září 1938 Spomyšl) byl rakouský a český statkář a politik, na přelomu 19. a 20. století poslanec Českého zemského sněmu.\n\nVystudoval rakovnickou reálku a pak chemii na české technice v Praze. Působil na odborných postech v cukrovarnickém a pivovarnickém průmyslu a později převzal rodinné hospodářství ve Spomyšli (statek čp. 23). Byl veřejně a politicky aktivní. V letech 1897–1925 působil jako komisař a ředitel Zemské banky v Praze. Byl rovněž předsedou Rolnické záložny podřipské a členem mnoha dalších spolků.\n\nKoncem století se zapojil i do zemské politiky. V doplňovacích volbách 23. prosince 1896 byl zvolen v kurii venkovských obcí (volební obvod Mělník) do Českého zemského sněmu po rezignaci poslance Antonína Nedomy. Politicky patřil k mladočeské straně. Mandát zemského poslance získal i v řádných volbách v roce 1901. Později byl aktivní v Československé národní demokracii.\n\nZemřel po delší nemoci v září 1938. Pohřben byl do rodinné hrobky ve Veltrusech.\n\n"}
{"id": "958036", "url": "https://cs.wikipedia.org/wiki?curid=958036", "title": "Uzyn", "text": "Uzyn\n\nUzyn (; – \"Uzin\") je město v Kyjevské oblasti na Ukrajině. Leží jižně od Kyjeva a východně od Bílé Cerekve, městem je od roku 1971 a v roce 2012 v něm žilo přes dvanáct tisíc obyvatel.\n\nJe zde celostátně významný cukrovar.\n\n"}
{"id": "958050", "url": "https://cs.wikipedia.org/wiki?curid=958050", "title": "Kaple Nejsvětější Trojice (Luhov)", "text": "Kaple Nejsvětější Trojice (Luhov)\n\nKaple Nejsvětější Trojice je nevelká kaple v obci Luhov na Českolipsku. Luhov je místní částí obce Brniště. Kaple náleží pod Římskokatolickou farnost v Brništi.\n\nKaple byla postavena v Luhově (německy Luh) v roce 1739. Bohoslužby jsou zde příležitostně. Kaplička není památkově chráněná. Nevelký zděný objekt je opatřen na svém vrcholu zvonicí.\n\n"}
{"id": "958053", "url": "https://cs.wikipedia.org/wiki?curid=958053", "title": "Kaple Navštívení Panny Marie (Velký Grunov)", "text": "Kaple Navštívení Panny Marie (Velký Grunov)\n\nKaple Navštívení Panny Marie je kaple v obci Velký Grunov na Českolipsku. Velký Grunov je místní částí obce Brniště u silnice vedoucí směrem k městu Mimoň. Kaple náleží pod římskokatolickou farnost v Brništi a je chráněna jako kulturní památka. Bohoslužby se zde pravidelně nekonají.\n\n"}
{"id": "958054", "url": "https://cs.wikipedia.org/wiki?curid=958054", "title": "Kostel Nejsvětější Trojice (Trhové Sviny)", "text": "Kostel Nejsvětější Trojice (Trhové Sviny)\n\nKostel Nejsvětější Trojice je římskokatolický poutní chrám u města Trhové Sviny v okrese České Budějovice. Je chráněn jako kulturní památka České republiky.\n\nPůdorys kostela je kruhový a zároveň zachovává princip trojnosti. Středovou svatyni obklopuje hradba s opěráky a šestibokým ambitem, přičemž tři strany ochozu mají vížky.\n\nV sousedství poutního kostela se nachází budova někdejších malých lázní, které byly v provozu do konce 19. století.\n"}
{"id": "958056", "url": "https://cs.wikipedia.org/wiki?curid=958056", "title": "Zimní univerziáda 2013", "text": "Zimní univerziáda 2013\n\n26. zimní univerziáda byla sportovní akce Mezinárodní federace univerzitního sportu (FISU), která proběhla ve dnech 11. až 21. prosince 2013 v italské provincii Trento.\n\nUniverziády se účastnilo celkem 51 zemí.\n\nMedaile získali:\n\n\n"}
{"id": "958059", "url": "https://cs.wikipedia.org/wiki?curid=958059", "title": "Kateřina Chourová", "text": "Kateřina Chourová\n\nKateřina Chourová (* 26. září 1991 Praha) je reprezentantka České republiky ve snowboardingu v disciplíně snowboardcross.\n\nStuduje ČVUT.\n\nJejími trenéry jsou Marek Jelínek a Jakub Flejšar.\n"}
{"id": "958065", "url": "https://cs.wikipedia.org/wiki?curid=958065", "title": "Claudio Reyna", "text": "Claudio Reyna\n\nClaudio Reyna (* 20. červenec 1973, Livingston) je bývalý americký fotbalista. Hrával na pozici záložníka.\n\nV dresu reprezentace USA se zúčastnil čtyř světových šampionátů (1994 (kde ovšem do bojů nezasáhl), 1998, 2002, 2006). Na šampionátu 2002 byl federací FIFA zařazen i do all-stars týmu. Má bronzovou medaili z mistrovství severní a střední Ameriky (Zlatý pohár CONCACAF) 2003, hrál též na mistrovství Jižní Ameriky (Copa América) 1995, kde Američané skončili čtvrtí (do mistrovství mohou být přizvány země nepatřící do Jižní Ameriky). Hrál i na dvou olympiádách (1992, 1996). Celkem za národní tým odehrál 112 utkání (pátý nejvyšší počet v historii reprezentace USA) a vstřelil 8 gólů.\n\nS Glasgow Rangers se stal dvakrát mistrem Skotska (1998/99, 1999/00) a třikrát získal skotský pohár (1998/99, 1999/00, 2001/02).\n\nRoku 2000 byl vyhlášen v anketě sportovních novinářů fotbalistou roku Spojených států (Honda Player of the Year).\n\n"}
{"id": "958068", "url": "https://cs.wikipedia.org/wiki?curid=958068", "title": "Ju Sang-čchol", "text": "Ju Sang-čchol\n\nJu Sang-čchol, hangul: 유상철, handža: 柳相鐵, anglickým přepisem Yoo Sang-Chul, (* 18. říjen 1971, Soul) je bývalý jihokorejský fotbalista. Hrával na pozici záložníka.\n\nV dresu reprezentace Jižní Koreje se zúčastnil dvou světových šampionátů (1998, 2002). Na šampionátu 2002, kde Jihokorejci dosáhli historického úspěchu, když obsadili 4. místo, byl federací FIFA zařazen i do all-stars týmu. Má bronzovou medaili z mistrovství Asie 2000. Hrál i na olympijských hrách roku 2004. Celkem za národní tým odehrál 120 utkání a vstřelil 18 gólů.\n\nS Ulsan Hyundai se stal dvakrát mistrem Jižní Koreje (1996, 2005), s Jokohama F. Marinos dvakrát mistrem Japonska (2003, 2004).\n"}
{"id": "958072", "url": "https://cs.wikipedia.org/wiki?curid=958072", "title": "Gerso Fernandes", "text": "Gerso Fernandes\n\nGerso Fernandes, známý i pouze jako Gerso (* 23. února 1991, Bissau), je fotbalový záložník z Guiney-Bissau. V současné době hostuje v portugalském klubu Moreirense FC z GD Estoril Praia.\n\nGerso se narodil v Bissau, v hlavním městě Guiney-Bissau, a v mládí se odstěhoval do Portugalska, kde začal hrát ve svých 11 letech fotbal v klubu CF União de Coimbra. V juniorském věku přešel do sousedního klubu Académica de Coimbra. Dva roky fotbal nehrál, neboť v charitě, kde bydlel, jej kněz – boží služebník v zájmu konkurenčního klubu FC Porto odrazoval od profesionálního fotbalu.\n\nV seniorském fotbale debutoval v klubu GD Tourizense (který sloužil jako farma Académiky) v portugalské třetí lize v sezóně 2010/11.\n\nV červenci 2011 přestoupil do klubu GD Estoril Praia. S ním se představil v základní skupině Evropské ligy 2013/14, kde vedle českého celku FC Slovan Liberec narazil na německý SC Freiburg a španělskou Sevillu. Ve skupině skončil Estoril se ziskem 3 bodů na posledním čtvrtém místě, do jarních vyřazovacích bojů se tak hráč s klubem neprobojoval.\n\n"}
{"id": "958073", "url": "https://cs.wikipedia.org/wiki?curid=958073", "title": "Barguzinské pohoří", "text": "Barguzinské pohoří\n\nBarguzinské pohoří (rusky \"\" – \"Barguzinskij chrebet\") je pohoří v Burjatsku v Rusku. Leží na severovýchodním břehu jezera Bajkal v oblasti Přibajkalska. Hlavní hřeben se táhne v délce 280 kilometrů severojižním směrem a na východě je oddělen Barguzinskou kotlinou (tedy údolím řeky Barguzin) od rovnoběžného Ikatského pohoří, na severu přechází do Stanové vysočiny.\n\nNejvyšší vrchol Barguzinského pohoří je vysoký 2840 metrů, většina pohoří je porostlá především modřínovou tajgou.\n"}
{"id": "958076", "url": "https://cs.wikipedia.org/wiki?curid=958076", "title": "Jedle v lázeňském parku", "text": "Jedle v lázeňském parku\n\nJedle v lázeňském parku je památná jedle bělokorá (\"Albies alba\") stojící nad Pitným pavilonem v lázeňském parku v Karlově Studánce. S výškou 49 m podle databáze AOPK ČR se jedná o druhou nejvyšší památnou jedli v celé ČR (po Fremuthově jedli) a s obvodem 405 cm i o jednu z nejmohutnějších. Stáří této jedle je kolem 200 let. Památným stromem byla tato jedle vyhlášena v roce 2001.\n\nAsi ve dvou metrech se kmen dělí na dvě přilehlé místy srůstající části. Koruna je bohatě větvená a široká asi 12 metrů. Její kmen je u paty mírně poškozen a rovněž některé větve na konečcích zasychají.\n"}
{"id": "958083", "url": "https://cs.wikipedia.org/wiki?curid=958083", "title": "Bangladéšská válka za nezávislost", "text": "Bangladéšská válka za nezávislost\n\nBangladéšská válka za nezávislost (, \"Muktidžuddho\") byla revoluční válka, trvající od 26. března do 16. prosince 1971, která vedla ke vzniku nezávislého Bangladéše. Boje probíhaly mezi Západním Pákistánem a Východním Pákistánem, které byly v době konfliktu spojeny v jednom státu, a Indií, jejíž intervence vedla ke třetí indicko-pákistánské válce. Během konfliktu došlo k rozsáhlým válečným zločinům, exodu 10 milionů bangladéšských uprchlíků a 30 miliónů vnitřně vysídlených.\n\nVálka vypukla 26. března 1971, když se pákistánská armáda pokusila potlačit protesty požadující uznání volebních výsledků pákistánskou vojenskou juntou nebo umožnění bangladéšské nezávislosti. V reakci na operace armády vyhlásili bangladéšští politici nezávislost a nechali zformovat jednotky Osvobozenecké armády (\"Mukti bahini\"), která započala partyzánský boj proti pákistánským jednotkám. Pákistánská armáda se ve spolupráci s náboženskými extrémisty zapojila do systematické genocidy bangladéšských civilistů, především nacionalistů, intelektuálů, mladých a náboženských menšin. Sousední Indie poskytovala bangladéšským nacionalistům ekonomickou, vojenskou a diplomatickou podporu. Bangladéšská exilová vláda byla ustanovena v Kalkatě.\n\nIndie vstoupila do války 3. prosince 1971 poté, co Pákistán provedl preemptivní nálety na vojenská zařízení v severní Indii. V důsledku války na dvou frontách se pákistánské jednotky rychle zhroutily. Kapitulace proběhla 16. prosince.\n"}
{"id": "958085", "url": "https://cs.wikipedia.org/wiki?curid=958085", "title": "Seznam ctihodných římskokatolické církve", "text": "Seznam ctihodných římskokatolické církve\n\nToto je neúplný seznam Ctihodných katolické církve.\n"}
{"id": "958092", "url": "https://cs.wikipedia.org/wiki?curid=958092", "title": "Kutchicetus", "text": "Kutchicetus\n\nKutchicetus byl vodní savec, který žil zhruba před padesáti miliony let a byl předkem dnešních delfínů. Dosahoval délky dva až dva a půl metru. Krátké končetiny mu umožňovaly pohyb na souši, ale většinu života trávil ve vodě. Vedl tedy podobný způsob života jako vydry, jeho potravou byly ryby a hlavonožci. Název druhu je odvozen od Kaččhského zálivu na severozápadě Indie, kde byly nalezeny jeho kostry. Jediným dosud známým druhem rodu \"Kutchicetus\" byl \"Kutchicetus minimus\".\n\n"}
{"id": "958093", "url": "https://cs.wikipedia.org/wiki?curid=958093", "title": "Radomír Hrubý", "text": "Radomír Hrubý\n\nRadomír Hrubý (* 24. října 1962) je bývalý český fotbalista. Po skončení aktivní kariéry působí jako trenér na regionální úrovni.\n\nV československé lize hrál za Spartak Hradec Králové. V československé lize nastoupil v 10 utkáních.\n\n\n"}
{"id": "958107", "url": "https://cs.wikipedia.org/wiki?curid=958107", "title": "Jedle Vévodkyně", "text": "Jedle Vévodkyně\n\nJedle Vévodkyně je památná jedle bělokorá (\"Albies alba\") rostoucí v údolí Bílé Opavy u silnice mezi Karlovou Studánkou a Ludvíkovem\n(asi 1 km pod lázněmi vlevo od silnice). S obvodem kmene 450 cm (v roce 2009) se po pádu Vopařilovy jedle jedná o nejmohutnější evidovanou jedli v ČR.\n\n\nPod touto jedlí se prý rád zastavoval arcivévoda a velmistr řádu německých rytířů Evžen Rakousko-Těšínský, který často pobýval na zámku Bruntál patřícímu řádu. V letech 1909 - 1913 nechal stavět v Karlově Studánce tzv. Lotrinský dům (později Slezský), dal provést parkové úpravy a výsadby v lázních Karlova Studánka a nechal rozšířit zámecký park v Bruntále.\n"}
{"id": "958112", "url": "https://cs.wikipedia.org/wiki?curid=958112", "title": "Protonová léčba", "text": "Protonová léčba\n\nProtonová terapie neboli radioterapie protonovým svazkem je druhem ozařovací léčby, která je indikována především v onkologii. Terapeutický svazek je tvořen protony (těžká nabitá částice), urychlenými na vysoké energie a zacílenými do ozařovaného objemu pacienta. Oproti konvenčním druhům zevní megavoltážní radioterapie využívá příznivějšího terapeutického poměru; tedy stejných terapeutických účinků za současného snížení zátěže zdravých tkání. \n\nHlavní výhodou je existence tzv. Braggova píku. Je možné ozářit i hluboko uložené cílové objemy bez poškození tkání, které se nacházejí za tímto ložiskem. Výsledkem je i celkově mnohem nižší integrální dávka na zdravé tkáně. Z toho lze předpokládat daleko nižší incidenci pozdních nežádoucích účinků radioterapie. \n\nRadioterapie využívá účinků ionizujícího záření na lidskou tkáň. Celosvětově nejrozšířenější technikou ozařování je zevní megavoltážní terapie svazky brzdného záření (konvenční fotonová radioterapie), v některých případech bývají používány svazky urychlených elektronů. Výhodou konvenční radioterapie je její jednoduchost a dobrá dostupnost. Nevýhodou je fyzikální charakteristika konvenčních svazků, neboť při jejich použití je dávka záření dodána nejen do ozařovaného (cílového) objemu, ale také v celé dráze průchodu svazku tělem pacienta. To vede k poškození okolních zdravých tkání (tzv. nežádoucí účinky radioterapie na zdravé tkáně).\n\nČásticová terapie (typicky protony nebo atomová jádra některých prvkú) využívá příznivou fyzikální charakteristiku průchodu těžkých nabitých částic tělem pacienta. Správnou modulací léčebného svazku lze dosáhnout dodání dávky do cílového objemu za současné minimalizace ozáření okolních zdravých tkání. Protonová terapie tedy oproti konvenční léčbě není účinější (dodání léčebné dávky do ozařovaného objemu), je však šetrnější (nízký výskyt nežádoucích účinků).\n\nPrvní pacienti byli léčeni protony v padesátých letech 20. století v USA. K tomuto účelu byly využívány výzkumné urychlovače částic. Počet protonových center začal v posledních deseti letech celosvětově prudce růst. Největší počet těchto center je v USA (16), v Japonsku (9) a v Německu (5 center).\n\nDoposud nebyly publikovány žádné kontrolované vědecké studie, které by demonstrovaly vyšší přežívání pacientů po protonové léčbě ve srovnání s ostatními typy radiační terapie; dlouhodobá studie nicméně v současné době probíhá v Massachusetts General Hospital. Protonová léčba je navíc mnohem dražší než ostatní typy radiační terapie a vyžaduje investice v řádu několika miliard korun.\n\nVstupní náklady na vybudování léčebného centra pro protonovou radioterapii jsou vyváženy snížením nákladů na následnou léčbu nežádoucích účinků, které by nastaly při použití fotonové ozařovací techniky. Z toho rovněž plyne, že nejvíce se projeví benefit protonové radioterapie pro pacienty mladé s prognózou dlouhodobého přežití. \n\nPro své vlastnosti se protonová terapie využívá především v léčbě nádorů v blízkosti citlivých struktur a nádorů, u kterých je nutné maximalizovat léčebnou dávku - a současně nepoškodit okolní struktury. Hlavní indikací jsou proto:\n\nProtonovou léčbu poskytuje v ČR protonové centrum v Praze.\n"}
{"id": "958114", "url": "https://cs.wikipedia.org/wiki?curid=958114", "title": "Pásková příze", "text": "Pásková příze\n\nPásková příze (anglicky \"tape yarn\", německy \"Bändchengarn\") je plošná textilie vyrobená zátažným nebo osnovním pletením, splétáním, proplétáním nebo tkaním různých textilních materiálů nebo i stříháním plastikové fólie. \n\nPod názvem \"pásková příze\" jsou tyto materiály asi od poslední třetiny 20. století nabízeny v maloobchodě jako \"druh efektních přízí\" vhodných zejména k ručnímu pletení. Dostupné odborné publikace se sice zmiňují o jejich existenci, ale ani údaje o rozměrech, o struktuře ani o rozlišení páskové příze např. od stuh, od pertlí a mnoha dalších výrobků nebyly však dosud (do roku 2013) zveřejněny.\nSnímek vpravo znázorňuje vzorek italského výrobku nabízeného jako pásková příze v německém maloobchodě v 80. letech 20. století.\n"}
{"id": "958120", "url": "https://cs.wikipedia.org/wiki?curid=958120", "title": "Sedition and Alchemy: A Biography of John Cale", "text": "Sedition and Alchemy: A Biography of John Cale\n\nSedition and Alchemy: A Biography of John Cale je biografická kniha věnovaná velšskému hudebníkovi a hudebnímu skladateli Johnu Caleovi. Jejím autorem je Tim Mitchell a graficky ji upravil Dave McKean, který rovněž graficky zpracoval i Caleovu autobiografii \"\" z roku 1999. Vedle standardní verze knihy vyšla v omezeném počtu pětiset výtisků i její speciální edice, která byla doplněná o CD s Caleovou dříve nevydanou písní „Imitating Violin“. Kniha byla napsána s plnou pomocí Johna Calea a různých hudebníků z jeho dlouholeté kariéry. Kniha je rovněž první publikací, ve které byla sepsána kompletní Caleova diskografie. Předmluvu ke knize napsal velšský zpěvák Gruff Rhys ze skupiny Super Furry Animals.\n"}
{"id": "958138", "url": "https://cs.wikipedia.org/wiki?curid=958138", "title": "Plinius (kráter)", "text": "Plinius (kráter)\n\nPlinius je kráter o průměru 43 km nacházející se na rozhraní Mare Serenitatis (Moře jasu) na severu a Mare Tranquillitatis (Moře klidu) na jihu nedaleko mysu Promontorium Archerusia na přivrácené straně Měsíce. Jedná se o výrazný impaktní kráter s ostrým terasovitým okrajovým valem a centrálním pahorkem.\n\nSeverně se táhne soustava brázd Rimae Plinius pojmenovaná podle něj a také zde lze nalézt malý zatopený kráter Brackett. Severovýchodně se nachází kráter Dawes, jiho-jihozápadně Ross, západo-jihozápadně Al-Bakri.\n\nJe pojmenován podle římského válečníka a filosofa Gaia Plinia Secunda, autora encyklopedie \"Historia naturalis\".\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n\n"}
{"id": "958150", "url": "https://cs.wikipedia.org/wiki?curid=958150", "title": "Hlas Česko Slovenska (1. řada)", "text": "Hlas Česko Slovenska (1. řada)\n\nPrvní řada Hlasu Česko Slovenska měla premiéru 12. února 2012 na české TV Nova a slovenské TV Markíza. O talentové pěvecké soutěži daly televize poprvé vědět v říjnu 2011. Role moderátorů se ujala osvědčená dvojka z druhé série Česko Slovenské SuperStar Leoš Mareš a Tina. Prvními kouči se stali Dara Rolins, Rytmus, Michal David a Josef Vojtek.\n\nPrvní řada skončila dne 3. června 2012 a vítězkou se stala Ivanna Bagová, členka týmu Michala Davida, čímž porazila v grandfinále Annu Veselovskou.\n\nDne 15. prosince 2011 vyšlo najevo jednání na pozici kouče s Michalem Davidem, který později byl prvním, který přešel k sepsání smlouvy. Dalšími byli Dara Rolins, Josef Vojtek, Rytmus, Vojtěch Dyk, Helena Vondráčková, Miro Žbirka či Jana Kirschner a Tina, která nakonec skončila u moderování této talentové show. První koučovská trojka byla složená z Dary Rolins, Michala Davida a Josefa Vojtka. Posledním zařazeným koučem byl rapper Rytmus.\n\nDne 28. prosince 2011 bylo oficiálně potvrzené složení koučů pro první ročník Hlasu Česko Slovenska Dara Rolins, Michal David, Josef Vojtek a Rytmus.\n\nDne 2. ledna 2012 byla potvrzena i moderátorská dvojice Leoš Mareš a zpěvačka Tina, kteří se spolu jako moderátorská dvojice poprvé představili v druhé řadě Česko Slovenské SuperStar.\n\nPrvní epizoda výběru naslepo byla vysílána 12. února 2012. Koučové v první epizodě vystoupili s písní „Let Me Entertain You“.\nDruhý díl měl premiéru 19. února 2012 a objevil se v něm i zvláštní host Karel Gott, o kterém koučové nevěděli. Na závěr všichni stiskli tlačítko „CHCI TĚ“ a Gott řekl, že by si vybral tým Dary Rolins.\nTřetí díl měl premiéru 26. února 2012.\nČtvrtá epizoda měla premiéru 4. března 2012.\nPátá epizoda měla premiéru 11. března 2012.\nPo Výběru naslepo, kde si koučové hledali svých 14 finalistů, přišla druhá fáze s názvem Souboj. Souboje se vysílaly od 18. března 2012 až do 1. dubna 2012. V této fázi se utkali vždy dva zpěváci z jednoho týmu se stejnou písničkou v ringu, kdo postoupí rozhodl kouč týmu. Koučové měli na pomoc poradce. Každému kouči zůstane na konci pouze 6 finalistů.\n\nPoradci jednotlivých koučů byli: Josef Vojtek spolupracoval s Lindu Finkovou, Michal David s Vašou Patejdlem, Dara Rolins s Tonyou Graves a Rytmus s Tomym Popovičem.\n\nRozstřel byl součástí osmé epizody z 1. dubna 2012. V rozstřelu si kouč ze svého sedmičlenného týmu zvolil šest soutěžících do finále. Kouč si vybral dva soutěžící, po kterých chtěl znovu zazpívat nějakou skladbu, mezi nimi si poté vybral postupujícího.\n\nPrvní živé vysílání Hlasu bylo 8. dubna 2012. Samostatné Rozhodnutí, kdo postoupí dál, se vysílalo až 9. dubna 2012. V prvním přímém přenosu vystoupily dvě šestice soutěžících z týmů Pepy Vojtka a Rytmuse. Přes noc a následující den probíhalo hlasování diváků. V rozhodnutí, vysílaném den po finále, dva soutěžící z každého týmu s nejvyšším počtem hlasů postoupili automaticky, další dva postupující si vybral kouč. Zbylí dva soutěžící z každého týmu znovu zazpívali, jednoho z nich poté kouč vyřadil.\n\nDruhé živé vysílání Hlasu bylo 15. dubna 2012. Samostatné Rozhodnutí, kdo postoupí dál, se vysílalo až 16. dubna 2012. V druhém přímém přenosu vystoupily dvě šestice soutěžících z týmů Michala Davida a Dary Rolins. Přes noc a následující den probíhalo hlasování diváků. V rozhodnutí, vysílaném den po finále, dva soutěžící z každého týmu s nejvyšším počtem hlasů postoupili automaticky, další dva postupující si vybral kouč. Zbylí dva soutěžící z každého týmu znovu zazpívali, jednoho z nich poté kouč vyřadil.\n\nTřetí živý přenos měl premiéru 22. dubna 2012. Rozhodnutí o postupu soutěžících proběhlo 23. dubna 2012. Poprvé se zde objevily i duety. V přenosu vystoupily opět týmy Rytmuse a Pepy Vojtka. Jednoho postupujícího si zvolil kouč. Zbylí dva se setkali v rozstřelu.\n\nČtvrtý živý přenos měl premiéru 29. dubna 2012. Rozhodnutí o postupu soutěžících proběhlo 30. dubna 2012. Poprvé se zde objevily i duety. V přenosu vystoupily týmy Michala Davida a Dary Rolins. Jednoho postupujícího si zvolil kouč. Zbylí dva se setkali v rozstřelu.\n\nPátý živý přenos měl premiéru 6. května 2012. Rozhodnutí o postupu soutěžících proběhlo 7. května 2012. V přenosu vystoupily opět týmy Rytmuse a Pepy Vojtka. Od toho to kola rozhodovali o postupujících pouze diváci, kouč hlasoval až v rozstřelu.\n\nŠestý živý přenos měl premiéru 13. května 2012. Rozhodnutí o postupu soutěžících proběhlo 14. května 2012. V přenosu vystoupily týmy Michala Davida a Dary Rolins. Opět rozhodovali o postupujících pouze diváci, kouč hlasoval až v rozstřelu.\n\nSedmý živý přenos měl premiéru 21. května 2012, kvůli účasti českého týmu na Mistrovství světa v ledním hokeji 2012. Rozhodnutí bylo vysíláno hned potom. V přenosu vystoupily poprvé vystoupily členové všech týmů. Opět rozhodovali o postupujícím pouze diváci, kouč hlasoval až v rozstřelu.\n\nSemifinálový živý přenos měl premiéru 27. května 2012 a jeho výsledky byly odvysílány následující den 28. května 2012. O tom, kdo půjde do finále rozhodovali diváci i koučové. V každém týmu zbyli dva semifinalisté a kouč měl za úkol mezi ně rozdělit svých 100 bodů, počet každého z nich se potom přičetl k procentům z hlasování diváků. Ten, který získal v součtu nejvíce bodů postoupil do finále.\n\nGrandfinále se konalo 3. června 2012. Rozhodnutí padlo ještě ten večer. Vítězkou Hlasu Česko Slovenska se stala Ivanna Bagová.\n\nSoutěžící vystoupili celkem třikrát. Jednou zazpívali sami, po druhé zazpívali s kterýmkoliv soutěžícím a po třetí zazpívali se svým koučem. O výherci rozhodovali diváci. Hlasovat mohli pomocí SMS nebo stažením jejich písničky na hlas.tv, čímž jim na konto připsali 2 hlasy za každé stáhnutí. Po rozhodnutí každý ze čtveřice finalistů zazpíval svou píseň. Miloš Novotný, který skončil na čtvrtém místě, zazpíval svou píseň „Zachraň co se dá“. Markéta Poulíčková, která skončila na třetí místě, zazpívala svou píseň s názvem „Jen jednou“. Anna Veselovská, která skončila na druhém místě, zazpívala svou píseň s názvem „Na ceste“ a vítězka Hlasu Česko Slovenska Ivanna Bagová zazpívala svou píseň s názvem „Pár minút“.\n\n\nPrvní díl pěvecké show Hlas Česko Slovenska v Česku vidělo v neděli od 20 hodin na Nově více než 1,5 mil. diváků, což znamenalo podíl na publiku 34,7% v cílové skupině nad 15. Druhým večerním nejsledovanějším pořadem byl český film \"Kdopak by se vlka bál\" na ČT1 s podílem 18,4 % a film \"Coco Chanel\" vidělo na Prima family pouze 12,5 % diváků u obrazovek. Vyplývá to z dat ATO-Mediaresearch. Na Slovensku první díl československé mutace \"The Voice\" alias \"Hlasu Česko Slovenska\" vidělo 923 tisíc lidí nad 12 let. TV Markíza tak v reklamně důležité cílové skupině 12 – 54 získala tržní podíl 42,4 %. Od 16. dubna 2012 oficiálně ztratil Hlas milionovou hranici. Dvacátáprvní epizoda byla přesunuta na pondělí 21. května 2012, kvůli účasti českého týmu na Mistrovství světa v ledním hokeji 2012. Rozhodnutí bylo vysíláno hned potom.\n\n<onlyinclude></onlyinclude>\n"}
{"id": "958153", "url": "https://cs.wikipedia.org/wiki?curid=958153", "title": "Volmari Iso-Hollo", "text": "Volmari Iso-Hollo\n\nVolmari Fritijof Iso-Hollo (5. ledna 1907 Ylöjärvi – 23. června 1969 Heinola) byl finský atlet, dvojnásobný olympijský vítěz na trati 3000 metrů překážek.\nV mládí se věnoval řadě sportů, na atletiku se zaměřil během vojenské služby – startoval na tratích od 400 metrů po maraton.\nNa olympiádě v Los Angeles v roce 1932 zvítězil v běhu na 3000 metrů překážek. Závodníci ve skutečnosti běželi delší vzdálenost, protože rozhodčí počítající počet uběhnutých kol se spletl a nesignalizoval zvoněním do závěrečného kola. Startující tak běželi o kolo více a Iso Hollo ztratil možnost vytvořit světový rekord. Na stejné olympiádě získal stříbrnou medaili v běhu na 10 000 metrů.\nO rok později vytvořil v Lahti světový rekord v běhu na 3000 metrů překážek časem 9:09,4. V Berlíně v roce 1936 obhájil olympijské vítězství na této trati a zároveň vytvořil nový světový rekord 9:03,8. Na stejné olympiádě vybojoval bronzovou medaili v běhu na 10 000 metrů.\n"}
{"id": "958159", "url": "https://cs.wikipedia.org/wiki?curid=958159", "title": "Karner", "text": "Karner\n\nKarner (z lat. \"carnarium\" – márnice) je patrová centrální hřbitovní sakrální stavba (kaple) s kostnicí (lat. \"ossarium\") v přízemí (často zahloubeném v terénu). V prostředí střední Evropy byly karnery budovány hlavně na jižní Moravě v románské a gotické architektuře.\n\n"}
{"id": "958160", "url": "https://cs.wikipedia.org/wiki?curid=958160", "title": "Tore Sjöstrand", "text": "Tore Sjöstrand\n\nTore Ingemar Sjöstrand (31. července 1921, Huddinge – 26. ledna 2011, Växjö) byl švédský atlet, olympijský vítěz v běhu na 3000 metrů překážek.\nNa mistrovství Evropy v Oslo v roce 1946 získal bronzovou medaili v běhu na 3000 metrů překážek. Životního úspěchu dosáhl o dva roky později na olympiádě v Londýně, kde na této trati zvítězil. V stejném roce vytvořil svůj osobní rekord v běhu na 3000 metrů překážek 8:59,8. Startoval ještě na evropském šampionátu v Bruselu v roce 1950, kde mezi stýplaři doběhl osmý. Krátce poté ukončil aktivní sportovní kariéru.\n"}
{"id": "958161", "url": "https://cs.wikipedia.org/wiki?curid=958161", "title": "Maicon Douglas Sisenando", "text": "Maicon Douglas Sisenando\n\nMaicon Douglas Sisenando, často nazývaný pouze Maicon (* 26. červenec 1981, Novo Hamburgo) je brazilský fotbalista a reprezentant, který od roku 2013 působí v italském klubu AS Řím. Hraje na pozici obránce.\n\nS Interem Milán vyhrál v sezóně 2009/10 Ligu mistrů UEFA a následně i Mistrovství světa klubů. Čtyřikrát se s Interem stal mistrem Itálie (2006/07, 2007/08, 2008/09, 2009/10), dvakrát získal italský pohár (2009/10, 2010/11).V roce 2012/13 skončil s Manchesterem City druhý v Premier League.A V dresu Cruzeira EC si roku 2003 připsal titul brazilský, ve stejném roce získal i brazilský pohár.A\n\nMaicon nastupoval za brazilskou reprezentaci U20.\nZúčastnil se Mistrovství světa hráčů do 20 let 2001 v Argentině, kde mladí Brazilci vypadli ve čtvrtfinále s Ghanou (porážka 1:2).\n\nV dresu A-mužstva brazilské reprezentace hrál na mistrovství světa v JAR roku 2010. Na tomto šampionátu byl federací FIFA zařazen i do all-stars týmu. Dvakrát vyhrál Konfederační pohár FIFA (2005, 2009), taktéž dvakrát s národním týmem triumfoval na mistrovství jižní Ameriky (Copa América), a to v letech 2004 a 2007. Má též stříbrnou medaili z mistrovství střední a severní Ameriky (Zlatý pohár CONCACAF) 2003.\n\nTrenér Luiz Felipe Scolari jej vzal na domácí Mistrovství světa 2014 v Brazílii. V semifinále proti Německu byl u historického brazilského debaklu 1:7, v prvním poločase chaotická brazilská obrana dovolila Němcům do 29. minuty pětkrát skórovat. Brazilci obsadili konečné čtvrté místo a zůstali bez medaile.\n\n"}
{"id": "958172", "url": "https://cs.wikipedia.org/wiki?curid=958172", "title": "Crawl with Me", "text": "Crawl with Me\n\nCrawl with Me je první sólové studiové album kanadského zpěváka Arta Bergmanna, vydané v červenci 1988 u vydavatelství Duke Street Records. Album produkoval velšský hudebník John Cale. Sám Bergmann s jeho produkcí spokojen nebyl. Kritika album oceňovala a prodalo se jej 20 000 kusů. Nahrávání alba probíhalo ve studiu Manta Sound Company a mastering v Masterdisk v New Yorku.\n\n"}
{"id": "958190", "url": "https://cs.wikipedia.org/wiki?curid=958190", "title": "Kaple Nejsvětějšího Srdce Ježíšova (Salmov)", "text": "Kaple Nejsvětějšího Srdce Ježíšova (Salmov)\n\nKaple Nejsvětějšího Srdce Ježíšova () stojí u hlavní silnice na Salmově (místní část města Mikulášovice) poblíž bývalé školy (dům čp. 49, dnes penzion \"Rytíř z Ježova\"). Pozdně barokní sakrální stavba z roku 1812 je od roku 1995 prohlášena kulturní památkou České republiky.\n\nSvou kapličku měl Salmov již brzy po svém založení na počátku 18. století. Ta původní byla dřevěná, bližší informace a popis se však nedochovaly. Roku 1812 vyrostla na jejím místě nová zděná kaple s věžičkou, ve které byl umístěn zvon. Kaple byla udržována nejprve místní samosprávou, a to i po administrativním připojení Salmova k Mikulášovicím v polovině 19. století. Pravděpodobně poslední větší opravy se kaple dočkala roku 1895.\n\nPo vysídlení původních obyvatel a téměř úplném vysídlení Salmova se o kapli nikdo nestaral. Ta postupně chátrala, až se ocitla na konci 80. let 20. století v havarijním stavu (propadlá téměř celá střecha, padající věžička, propadlý štít). Nové polistopadové vedení města opatřilo na počátku 90. let 20. století stavbu novou střechou, aby bylo zamezeno dalšímu chátrání. Na celkovou rekonstrukci kaple nadále čeká.\n\nStavba je v majetku města Mikulášovice a od roku 1995 je památkově chráněná. Využívána je zpravidla jednou v roce na svátek Nejsvětějšího Srdce Ježíšova.\n\nSalmovská kaple Nejsvětějšího srdce Ježíšova je obdélného půdorysu s půlkruhovým zakončením. Zdi jsou masivní, převážně kamenné. V průčelí (východní stěna) jsou dvoukřídlé obdélné dveře, na jižní stěně je umístěno jediné obdélné okno bez výplně. Štít, který je dnes dřevěný s obložením z asfaltového šindele, byl původně zděný, opatřený oknem (spadl v 80. letech 20. století). Střecha je krytá asfaltovým šindelem, v její zadní části je umístěna robustní dřevěná věžička, v současnosti bez zvonu. Vnitřní i vnější omítky jsou poničené, zčásti chybí. Podlaha kaple je vydlážděná pálenými cihlami, strop chybí. Vnitřní vybavení kaple zcela chybí. Původně je tvořil dřevěný oltář s obrazem Nejsvětější Trojice a další obrazy na stěnách.\n\nPůvodní zvon byl datovaný rokem 1767 a pocházel patrně ještě z původní dřevěné kaple. Odlil jej zvonařský mistr Josef Pietschmann z nedalekého Kopce. Během první světové války musel být zvon z věže sňat a odevzdán. Roku 1921 zhotovil chomutovský zvonař Richard Herold pět nových zvonů laděných do akrodu G dur. Čtyři putovaly do nedalekého farního kostela svatého Mikuláše v Mikulášovicích, jeden do věže salmovské kaple. Dne 10. prosince 1921 je požehnal lipovský děkan Heinrich Fleck (ve službě 1898–1926). Na zvonu je zaznamenán nápis \"„Půvabný klide, sladká shodo, vládněte přátelsky v naší vesničce“\" a také věnování \"„V roce 1921 věnován obyvateli a Spolkem velikonočních pěvců ze Salmova“\". Podle pamětní knihy měl svou velikostí a hmotností odpovídat nejmenšímu zvonu z kostela, svaté Anně, což ovšem nesouhlasí se skutečností. Pravděpodobně pro svou velikost přežil zvon druhou světovou válku. Kdy a kam byl z věže kaple přemístěn, není známo. V 90. letech 20. století se ocitl ve sběrně surovin, odkud jej jistý mikulášovický občan zachránil a roku 2016 věnoval městu Mikulášovice.\n\n\n"}
{"id": "958191", "url": "https://cs.wikipedia.org/wiki?curid=958191", "title": "Bruno Abakanowicz", "text": "Bruno Abakanowicz\n\nBruno Abdank-Abakanowicz (6. října 1852 Ukmergė – 29. srpna 1900 Paříž) byl polský matematik, vynálezce a elektroinženýr.\n\nNarodil se v roce 1852 ve Vilkmergė. Tehdy se jednalo o ruské impérium, dnes je obec součástí Litvy, a tak je někdy Abakanowicz uváděn jako ruský či litevský vědec. Vystudoval Rižskou technickou univerzitu, habilitoval se a začal pracovat jako asistent na Lvovské technické univerzitě. V roce 1881 se vzdal profesury a přestěhoval se do Francie, kde zakoupil vilu v Saint-Maur-des-Fossés na předměstí Paříže. Byl zaměstnán francouzskou vládou coby odborník na elektrifikaci a měl na starost například elektrifikaci Lyonu. Díky patentům velmi zbohatl a také přijal v roce 1889 řád čestné legie.\n\nMezi jeho vynálezy patří integraf (mechanický integrátor) patentovaný v roce 1880, parabolograf a spirograf, dále elektrický zvonek pro tramvaje a oblouková lampa vlastní konstrukce. Napsal řadu článků (např. do \"Comptes rendus de l´académie des sciences\"), a to nejen o svých vynálezech, ale například i o statistice.\n\nKe konci života se přesunul na pobřeží Bretaně, kde si v letech 1892 až 1896 vybudoval zámeček u Trégastelu. Ten sloužil jako jedno ze středisek polské inteligence ve Francii. Častěji zde pobývali zejména Aleksander Gierymski, Leon Wyczółkowski a především Henryk Sienkiewicz. Sienkiewicz zde pracoval na řadě svých děl, například román Quo vadis, za který byl Sienkiewicz oceněn Nobelovou cenou za literaturu, vznikl celý na Abakanowiczově zámku. S Abakanowiczem se spřátelili natolik, že se Sienkiewicz stal na základě poslední vůle po Abakanowiczově nenadálé smrti poručníkem jeho jediné dcery Zofie (vystudovala London School of Economics a Sorbonu a pak zahynula za druhé světové války v v Osvětimi-Březince).\n\n"}
{"id": "958193", "url": "https://cs.wikipedia.org/wiki?curid=958193", "title": "Horace Ashenfelter", "text": "Horace Ashenfelter\n\nHorace „Nip“ Ashenfelter, III (23. ledna 1923 Collegeville, Pensylvánie – 6. ledna 2018, West Orange, New Jersey) byl americký atlet, olympijský vítěz v běhu na 3000 metrů překážek.\n\nNa olympiádě v Helsinkách v roce 1952 nejdříve vytvořil v rozběhu na 3000 metrů překážek nový rekord USA a ve finále nečekaně zvítězil před favoritem sovětským reperezentantem Vladimírem Kazancevem v novém světovém rekordu 8:45,4. Ve stejné disciplíně startoval i na olympiádě v Melbourne v roce 1956, ale nepostoupil do finále.\n\nByl mistrem USA v běhu na 10 000 metrů (v roce 1950) a na 3000 metrů překážek v letech 1951, 1953 a 1956.\n\n"}
{"id": "958194", "url": "https://cs.wikipedia.org/wiki?curid=958194", "title": "Luis Gabelo Conejo", "text": "Luis Gabelo Conejo\n\nLuis Gabelo Conejo Jiménez (* 1. leden 1960, San Ramón) je bývalý kostarický fotbalista, brankář.\n\nV dresu kostarické reprezentace hrál na mistrovství světa v Itálii roku 1990 (kde byla Kostarika vyřazena v osmifinále Československem). Na tomto šampionátu byl federací FIFA zařazen i do all-stars týmu. Hrál i na Mistrovství střední a severní Ameriky (Zlatý pohár CONCACAF) roku 1991, kde Kostaričané obsadili 4. místo. Celkem za národní tým odehrál 30 utkání.\n\nMezinárodní federace fotbalových historiků a statistiků ho vyhlásila nejlepším kostarickým brankářem 20. století a druhým nejlepším brankářem severní a střední Ameriky 20. století. Vyhlásila ho též třetím nejlepším světovým gólmanem roku 1990.\n\n"}
{"id": "958195", "url": "https://cs.wikipedia.org/wiki?curid=958195", "title": "Caravan and the New Symphonia", "text": "Caravan and the New Symphonia\n\nCaravan and the New Symphonia je první koncertní album britské rockové skupiny Caravan, vydané v dubnu 1974 u vydavatelství Decca Records. Nahráno bylo v Theatre Royal v londýnské ulici Drury Lane. Album produkoval Dave Hitchcock a vedle členů skupiny na něm hrají členové orchestru The New Symphonia Orchestra. V roce 2001 vyšlo album v rozšířené reedici.\n\n"}
{"id": "958200", "url": "https://cs.wikipedia.org/wiki?curid=958200", "title": "Ray Price", "text": "Ray Price\n\nRay Price (12. ledna 1926, Perryville, Texas, USA − 16. prosince 2013, Mount Pleasant, Texas, USA\n) byl americký zpěvák, který působil převážně v žánru country hudby.\n\nSvoji kariéru zahájil koncem čtyřicátých let a svou první nahrávku vydal v roce 1949; o dva roky později podepsal smlouvu s vydavatelstvím Columbia Records. První větší úspěch zaznamenal jeho singl \"Crazy Arms\" z roku 1956. V roce 2012 nazpíval duet \"Cold War with You\" spolu s Williem Nelsonem na jeho albu \"Heroes\". S Nelsonem spolupracoval již v roce 1983, kdy zpíval na jeho albu \"Old Friends\". Během své kariéry získal řadu ocenění, mezi které patří cena Grammy nebo Country Music Association. Zemřel 16. prosince 2013 na rakovinu slinivky ve svém domě v Mount Pleasant v Texasu ve věku 87 let.\n\n"}
{"id": "958204", "url": "https://cs.wikipedia.org/wiki?curid=958204", "title": "Česká Miss 2014", "text": "Česká Miss 2014\n\nČeská Miss 2014 byl 10. ročník jediné české národní soutěže krásy Česká Miss.\n\nVe čtvrtek 12. prosince 2013 se konalo semifinále České Miss 2014. V porotě usedli: předsedkyně poroty a prezidentka soutěže Mgr. Michaela Bakala, Miss Earth 2012 Tereza Fajksová, DiS., Česká Miss Earth 2013 Bc. Monika Leová, Česká Miss World 2013 Lucie Kovandová, moderátor Libor Bouček, Mgr. Iva Kubelková, Česká Miss 2006 Renata Langmannová, Česká Miss 2013 Bc. Gabriela Kratochvílová.\n\nZ 53 semifinalistek z 8 veřejných castingů vybrala porota 10 dívek, které stráví soustředění na Mauriciu. Dívky absolvovaly hodinu kreolštiny, kterou se na Mauritiu kromě angličtiny a francouzštiny domluví. Simona Dvořáková jako vítězka Miss Golf postoupila do semifinále automaticky.\n\nFinálový večer se konal 29. března 2014 v Praze. Přímý přenos byl vysílán televizní stanicí Prima. Slavnostní večer moderoval Libor Bouček. V průběhu slavnostního večera vystoupili například Karel Gott, Celeste Buckingham, Lucie Bílá, Václav Noid Bárta nebo kapela Chinaski.\n\nV porotě usedla mimo jiné Mgr. Michaela Bakala, Ondřej Moravec, Iva Kubelková, Ondřej Měšťák, Václav Noid Bárta, Sophia Loren, a další.\n\nByla vyhlášena i vítězka ankety \"Česká Miss Sympatie\" z uplynulých devíti ročníků. Stala se jí Bc. Gabriela Kratochvílová, Česká Miss 2013.\n\nVítězkou se stala studentka Gabriela Franková, která pochází z Brna a živí se jako modelka. Korunovala ji předsedkyně poroty Sophia Loren. Vítězku vybrali samotní diváci a to na základě hlasování pomoci SMS zpráv. \n\nFinále soutěže se zúčastnilo celkem 10 dívek:\n\nVedlejší tituly\n\n"}
{"id": "958207", "url": "https://cs.wikipedia.org/wiki?curid=958207", "title": "Miroslav Kľuka", "text": "Miroslav Kľuka\n\nMiroslav Kľuka (* 1933) je bývalý slovenský fotbalista, záložník.\n\nV československé lize hrál za Jednotu Trenčín. Nastoupil v 92 ligových utkáních a dal 5 gólů.\n\n"}
{"id": "958213", "url": "https://cs.wikipedia.org/wiki?curid=958213", "title": "Puškino", "text": "Puškino\n\nPuškino ( \"Пу́шкино\") je ruské město ležící severovýchodně od Moskvy, je vzdáleno 30 km od Rudého náměstí. Leží na soutoku řek Uča a Serebrjanka a žije v něm přes sto tisíc obyvatel.\n\nMěsto je zmiňováno v 15. století jako majetek bojara Pušky, který byl pravděpodobně předkem Alexandra Sergejeviče Puškina. V 19. století se Puškino stalo centrem textilního průmyslu a také sem začali jezdit na letní byt majetní Moskvané. V roce 1925 se Puškino stalo městem. Ve městě sídlí ВНИИЛМ, výzkumný ústav lesního hospodářství.\n\nVe městě pobýval básník Vladimir Majakovskij, který se o něm také zmiňuje ve svém díle.\n\n"}
{"id": "958214", "url": "https://cs.wikipedia.org/wiki?curid=958214", "title": "Zlatý míč 1957", "text": "Zlatý míč 1957\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1957 získal španělsko-argentinský fotbalista Alfredo Di Stéfano. Šlo o druhý ročník ankety, organizoval ho časopis \"France Football\" a výsledky určili sportovní publicisté ze 16 zemí Evropy.\n\n"}
{"id": "958218", "url": "https://cs.wikipedia.org/wiki?curid=958218", "title": "Zlaté prasátko", "text": "Zlaté prasátko\n\nZlaté prasátko je česká vánoční pověra, která vznikla už ve středověku. Podle ní je zlaté prasátko vidina přislíbená za neporušený předvánoční půst. Podle pověry každý, kdo celý den až do štědrovečerní večeře nebude jíst maso, uvidí zlaté prasátko. Proto se během dne podávají obvykle bezmasá jídla jako je např. staročeský kuba.\n\nV indoevropských náboženstvích je vepř všeobecně zasvěcen slunci a spojován s jeho zrozením, příkladem je římský Saturn, který během saturnálií měl přijíždět na voze taženým prasetem se zlatými štětinami.\nZlaté prase je posvátným zvířetem Dažboga Svarožice. \nTaké Freya vlastní kance Hildisvína se zlatými štětinami.\n\nV době adventu se odnepaměti postili zejména věřící. Délka půstu se pak v různých církvích a diecézích lišila. Postí se obvykle ale i nekřesťanské rodiny, půst je tradičním českým vánočním zvykem bez ohledu na náboženskou příslušnost. Pohany ovšem na rozdíl od křesťanů, kteří půst nikdy neměli spojený se zlatým přeludem a prasata považovali za ikonu něčeho podřadného, lákala právě vidina zlatého prasátka pro štěstí. Zlato signalizovalo započatý odchod zimy, prase zase příslib hojnosti a prosperity. Valburga Vavřinová ve své \"Malé encyklopedii Vánoc\" zmiňuje, že dříve se v českých zemích nevěřilo jen na prasátko. V určitých obdobích jej suploval třeba kohout, beránek nebo telátko. Neměnná a stěžejní byla právě zlatá barva. Půst se podle této vánoční pověry z původního celého adventu redukuje na Štědrý den – od půlnoci do západu slunce. Tradice je zážitkem především pro děti, podle lokálních nebo rodinných zvyků rodiče postícímu se dítěti zlaté prasátko často předvedou, třeba v podobě odrazu zrcátka na zdi.\n\nZlaté prasátko je téma reklamy na Kofolu, která se stala mimořádně populární v Česku i na Slovensku. Tatínek Josef Polášek v ní poučuje o nutnosti dodržet půst, aby dcera uviděla prasátko, a roztomilá holčička po spatření divočáka odpovídá: \"Nene, já nemusím, já už ho vidím!\".\n\nPohádka o zlatém prasátku od Josefa Švába-Malostranského v digitální knihovně Kramerius NK ČR\n"}
{"id": "958221", "url": "https://cs.wikipedia.org/wiki?curid=958221", "title": "Gabriela Franková", "text": "Gabriela Franková\n\nGabriela Franková (* 25. prosince 1993 Brno) je česká modelka, Česká Miss a Česká Miss Frekvence 1 pro rok 2014, zakladatelka \"Frankly models\" a spoluzakladatelkou soutěže krásy \"Miss středních škol Olomouckého kraje\".\n\nPochází z Brna-Husovice. Její rodiče jsou ekonomové a bratr pracuje jako manažer. Na základní škole hrála tenis a divadlo, učila se hrát na klavír, chodila na gymnastiku, tancovala latinsko-americké tance. Ve čtrnácti letech skončila se sportem, jelikož onemocněla streptokokem.\n\nV letech 2009–2013 studovala na gymnáziu na třídě Kapitána Jaroše v Brně. Od roku 2013 studuje na Národohospodářské fakultě Vysoké školy ekonomické obor Ekonomie. Po získání titulu Česká Miss 2014 studium přerušila. Od roku 2015 je studentkou Právnické fakulty Masarykovy univerzity v Brně.\n\nBěhem studia se účastnila mnoha projektů, např. Pražský studentský summit či Eu-week-end. S její prací SOČ v oboru ekonomie postoupila do krajského kola.\n\nOvládá angličtinu a němčinu. Má základy italštiny a turečtiny, které se naučila při cestách za modelingem. Na gymnáziu se učila 3 roky francouzštinu a na vysoké škole se učila i krátce ruštinu a španělštinu. Při účasti v České Miss absolvovala hodinu kreolštiny, kterou se mluví na Mauriciu.\n\nV první třídě na základní škole začala předvádět dětskou módu a od čtrnácti let se začala věnovat modelingu aktivně. Začínala na veletrzích módy Styl a Kabo, přes přehlídky Osmanyho Laffity, Petra Kaloudy, Libora Komosného a dalších návrhářů v České republice až na přehlídková mola v Milánu, Istanbulu nebo v Bratislavě.\n\nJe spoluzakladatelkou soutěže krásy Miss středních škol Olomouckého kraje. V roce 2013 založila vlastní modelingovou a hostesingovou agenturu Frankly models\n\n\n"}
{"id": "958222", "url": "https://cs.wikipedia.org/wiki?curid=958222", "title": "Wylie (Texas)", "text": "Wylie (Texas)\n\nWylie je město v okrese Collin County (zasahuje i do okresů Rockwall County a Dallas County) ve státě Texas ve Spojených státech amerických. V roce 2010 zde žilo 41 427 obyvatel. S celkovou rozlohou 91,5 km² byla hustota zalidnění 450 obyvatel na km².\n"}
{"id": "958225", "url": "https://cs.wikipedia.org/wiki?curid=958225", "title": "Nahoprutka písečná", "text": "Nahoprutka písečná\n\nNahoprutka písečná (\"Teesdalia nudicaulis\") je drobná, v České republice vyhynutím ohrožená rostlina mající v oblibě sušší propustné půdy. Je to jediný druh rodu nahoprutka který se v ČR vyskytuje.\n\nTento druh se vyskytuje téměř v celé Evropě, od Velké Británie a Španělska na západě až po Bělorusko a Ukrajinu na východě. Na severu je rozšíření ohraničeno jihem Skandinávie a na jihu oblastmi Středozemního moře. Druhotně se rozšířil i do Severní Ameriky.\n\nNahoprutka písečná v Česku roste poměrně vzácně v oblastech nížin i podhůří, lze ji najít v okolí Třeboně, v Polabí a teplejších oblastech Podkrkonoší, na Moravě se neobjevuje vůbec. Vyskytuje se na vysychavých, dobře propustných půdách chudých na výživné látky, roste na písečných dunách, okrajích a světlinách borových lesů a podél pískových jam, na obdělávaných polích je typickou rostlinou kyselých, nevápněných, písčitých půd.\n\nJednoletá nebo ozimá bylina s lysou nebo řídce chlupatou lodyhou 10 až 20 cm vysokou vyrůstající z úzce vřetenovitého kořene. Přímá nebo vystoupavá lodyha může růst osamoceně nebo v trsu se 2 až 7 vedlejšími. Hlavní lodyha je obvykle bezlistá, postranní se mohou krátce větvit a jsou porostlé nečetnými listy. Listy přízemní růžice dlouhé 2 až  cm jsou v obrysu kopisťovité, nejdříve vyrostlé listy bývají celokrajné a později rostoucí jsou po obvodě lyrovitě laločné s tupým nebo zaokrouhleným zakončením úkrojků, poslední největší je trojúhelníkovitého tvaru. Přisedlé lodyžní listy jsou drobné, úzce kopinatého tvaru a po obvodě jsou celokrajné nebo s jedním či dvěma zoubky. Všechny listy mohou být lysé nebo řídce chlupaté.\n\nNa koncích lodyh vyrůstají jednoduchá hroznovitá květenství tvořená drobnými 2 mm květy na 3 mm stopkách které se při dozrávání plodů prodlužují. Čtyři vejčité kališní lístky asi 1 mm dlouhé jsou zelené s bílým lemem. Úzce elipsovité korunní lístky asi 1 mm dlouhé bílé barvy jsou nestejně velké, dva vnitřní jsou delší než dva vnější. Šest čtyřmocných tyčinek čnících z květu má rozšířené nitky asi 1 mm dlouhé, semeník nese kratičkou čnělku s paličkovou bliznou. Ploidie nahoprutky písečné je 2n = 36.\n\nPlod je obsrdčitě okrouhlá šešulka s úzkou přihrádkou, je dlouhá 3 až 4 mm, na horní straně plochá a na spodní vypouklá. Dozrává na odstálé až vodorovné stopce přibližně stejně dlouhé jako je šešulka. Vejčitá, zploštělá, světle hnědá a hladká semena asi 1,1 mm velká jsou v pouzdrech šešulek uložena obvykle po dvou a po navlhnutí silně slizovatí.\n\nNahoprutka písečná se rozmnožuje výhradně semeny. Ta klíčí buď na podzim a rostlinky zimu přečkávají ve formě listové růžice a kvetou časně zjara, nebo vyklíčí až na jaře a kvetou od léta až do podzimu.\n\nV současné době je v důsledku likvidace vhodných biotopů evidován trvalý pokles populace nahoprutky písečné a proto byla tato zařazena mezi silně ohrožené druhy jak \"Vyhláškou MŽP ČR č. 395/1992 Sb. ve znění vyhl. č. 175/2006 Sb.\" (§1), tak i \"Červeným seznamem cévnatých rostlin České republiky z roku 2012\" (C2t). Na Slovensku je tento druh ( tezdálka piesočná) považován dokonce za kriticky ohrožený.\n\n"}
{"id": "958240", "url": "https://cs.wikipedia.org/wiki?curid=958240", "title": "Gabriela Bendová", "text": "Gabriela Bendová\n\nGabriela Bendová (* 1992) je česká modelka a finalistka České Miss 2014.\n\nPochází z Olomouce.\nV letech 2007-2011 studovala na Obchodní akademie v Olomouci obor \"Ekonomické lyceum\". Ovládá anglický jazyka a učí se francouzsky a španělsky jazyk.. Nyní studuje na Moravské vysoké škole v Olomouci obor \"Podniková ekonomika a management\".\n\n"}
{"id": "958241", "url": "https://cs.wikipedia.org/wiki?curid=958241", "title": "Archie Thompson", "text": "Archie Thompson\n\nArchibald Gerald Thompson známý jako Archie Thompson (* 23. října 1978, Otorohanga, Nový Zéland) je australský fotbalový útočník. Má novozélandské a papuánské předky.\n\nZačínal s fotbalem v Bathurstu, hrál mj. nejvyšší belgickou soutěž za Lierse SK, krátce hostoval i v PSV Eindhoven. Od roku 2005 je hráčem Melbourne Victory, byl nejlepším střelcem A-League v roce 2006 a je se sedmdesáti brankami druhým nejlepším kanonýrem ligové historie. Stal se australským mistrem 2007 a 2009, v roce 2007 získal Medaili Joe Marstona pro nejlepšího hráče ligového finále.\n\nV A-mužstvu australské reprezentace debutoval v roce 2001 a odehrál celkem 54 zápasů a vstřelil 28 gólů. V utkání proti Americké Samoji 11. dubna 2001, které Australané vyhráli 31:0, se trefil třináctkrát, což je světový rekord v oficiálních mezistátních zápasech (jediným dalším hráčem, o kterém je zdokumentováno, že dal v soutěžním seniorském zápase 13 gólů, je Jocky Petrie ze Skotska, v roce 1885 v utkání Arbroath FC - Bon Accord FC 36:0).\n\nS australským národním týmem získal zlato na Oceánském poháru národů 2004, zúčastnil se mistrovství světa ve fotbale 2006, mistrovství Asie ve fotbale 2007 a letní olympiády 2008.\n\n"}
{"id": "958242", "url": "https://cs.wikipedia.org/wiki?curid=958242", "title": "Lucie Lomová", "text": "Lucie Lomová\n\nLucie Lomová (* 23. července 1964, Praha) je česká výtvarnice, známá především jako autorka komiksů. \n\nVystudovala dramaturgii na DAMU v Praze. Na počátku 90. let kreslila a psala komiks \"Anča a Pepík\" pro edici Čtyřlístek. Tyto komiksy později vyšly knižně.\n\nJe autorkou komiksů \"Anna chce skočit\" a \"Divoši\". V současnosti publikuje především v České republice a ve Francii.\n\nPro společnost Metrostav nakreslila řadu edukativních komiksů, které se týkaly např. požívání alkoholu na stavbě.\n\n"}
{"id": "958243", "url": "https://cs.wikipedia.org/wiki?curid=958243", "title": "One Direction 3D: This Is Us", "text": "One Direction 3D: This Is Us\n\nOne Direction 3D: This Is Us (v anglickém originále One Direction: This Is Us) je dokument o britsko-irské skupině One Direction z roku 2013 od režiséra Morgana Spurlocka. Film měl ve Spojeném království premiéru 20. srpna 2013 a v Česku měl premiéru 5. září 2013. \n\n\n"}
{"id": "958248", "url": "https://cs.wikipedia.org/wiki?curid=958248", "title": "Světový pohár v biatlonu 2013/2014 – Annecy", "text": "Světový pohár v biatlonu 2013/2014 – Annecy\n\n3. podnik Světového poháru v biatlonu v sezóně 2013/14 probíhal od 12. do 15. prosince ve francouzském Annecy-Le Grand-Bornand. Na programu byly, stejně jako na předcházející události v rakouském Hochfilzenu, štafetové závody, sprinty a stíhací závody. Ve sprintu se mezi muži na stupně vítězů prosadil český reprezentant Ondřej Moravec, který dokončil závod na druhém místě.\n"}
{"id": "958249", "url": "https://cs.wikipedia.org/wiki?curid=958249", "title": "Čing, hrdý orel Tádžikistánu", "text": "Čing, hrdý orel Tádžikistánu\n\nČing, hrdý orel Tádžikistánu je dobrodružný román pro mládež od českého spisovatele Josefa Kováře. První vydání z roku 1944 vyšlo pod názvem \"Čing-ptačí král\". Kniha pak byla roku 1959 a pak opět roku 1962 přepracována a vydávána pod názvem \"Čing, hrdý orel Tádžikistánu\". Tato přepracování v duchu tehdejší komunistické ideologie však románu spíše ublížila. Je zde však poměrně dobře popsán život asijských pasteveckých kmenů. Všechna vydání vyšla s ilustracemi Zdeňka Buriana.\n\nHlavním postavou románu je pastýř ovcí a koní Tádžik, který žije ve vesnici pod Pamírem. Vesnická stáda jsou napadána vlky a rysy, ale daleko horší jsou divocí horští lupiči basmači, kteří v noci kradou vesnické koně a odvádějí je do svého horského hradu. Při bojích s nimi a při a pátrání po jejich vůdci Šajtanovi dochází k mnoha dobrodružným příhodám s dobrým i špatným koncem. \n\nMezi pastýři žije také mnoho sokolníků,kteří cvičí nejen lovecké sokoly, ale také orly. Patří mezi ně i Tádžik, který vybírá z hnízd mladé orly a cvičí je. Jedním z nich je i orel Čing, se kterým během loveckých výprav do hor zažije mnohá dobrodružství.\n\nV té době začínají do Tádžikistánu pronikat myšlenky Velké říjnové socialistické revoluce, které se snaží potlačit kontrarevoluční bandy placené britskými imperialisty a tureckými i afghánskými boháči. S pomoci Arifa, syna dělníka z Afghánistánu, a dalších dělnických revolucionářů se podaří tyto bandy i hordy basmačů ze země vypudit. Tak zvítězila Říjnová revoluce i v Tádžikistánu.\n\nSokolnická tradice je ovšem mezi Tádžiky uchována i v době budování socialismu. Pořádají se i orlí závody, ve kterých vítězí nejsilnější orel pod Pamírem, slavný Čing.\n"}
{"id": "958250", "url": "https://cs.wikipedia.org/wiki?curid=958250", "title": "Florinda Bolkanová", "text": "Florinda Bolkanová\n\nFlorinda Bolkanová (vlastním jménem \"Florinda Soares Bulcão\", * 15. února 1941, Uruburetama, stát Ceará) je brazilská herečka, působící hlavně v Itálii.\n\nVyrůstala v intelektuálním prostředí, její otec byl politik a spisovatel. Studovala na Sorbonně, pracovala jako letuška a modelka. Pro film ji objevil Luchino Visconti, který ji obsadil do filmu \"Soumrak bohů\". Dostávala hlavně role smyslných exotických krásek, často velmi uvolněných mravů, jako byla milenka zkorumpovaného policisty ve filmu \"Podivné vyšetřování\". Za roli ve filmu \"Krátká dovolená\" získala v roce 1975 cenu Los Angeles Film Critics Association pro nejlepší herečku roku. Třikrát obdržela nejvyšší italské ocenění David di Donatello. Hrála také Žofii Chotkovou v koprodukční filmové rekonstrukci \"Sarajevský atentát\" a hraběnku Camastrovou v seriálu \"Chobotnice\". V roce 2000 v Brazílii režírovala svůj první film \"Eu Não Conhecia Tururu\", oceněný na festivalu ve městě Gramado.\n\nJejí životní partnerkou byla filmová producentka Marina Cicogna.\n\n\n"}
{"id": "958252", "url": "https://cs.wikipedia.org/wiki?curid=958252", "title": "Výzkumný ústav vodohospodářský T. G. Masaryka", "text": "Výzkumný ústav vodohospodářský T. G. Masaryka\n\nVýzkumný ústav vodohospodářský T. G. Masaryka (zkráceně VÚV) je veřejná výzkumná instituce zřízená Ministerstvem životního prostředí České republiky, která sídlí v Podbabě v městské části Praha 6. Ústav byl založen v prosinci 1919 a během své existence vystřídal řadu názvů. Zabývá se výzkumem vodních ekosystémů, hospodaření s odpady, ochrany vod a protipovodňové prevence.\n\nÚstav byl založen 19. prosince 1919 jako Státní ústav hydrologický při Ministerstvu veřejných prací, a jednalo se o jeden z prvních vědeckých ústavů založených v nově vzniklém Československu. Výzkumu se ústav věnoval od roku 1922 a metodicky mu podléhaly hydrografická oddělení zemských úřadů v Praze, Brně, Opavě, Bratislavě a Užhorodu. Z počátku doplňoval roční zprávy o ovzdušných srážkách, vodních stavech a průtocích, a prováděl průzkum podzemních vod a pramenů. Jelikož ústav prováděl kromě hydrologického výzkumu i výzkum hydrotechnický, byl v roce 1925 Ministerstvem veřejných prací zřízen hydrotechnický ústav a o pět let později byly ústavy po souhlasu prezidenta republiky, Tomáše Garrigua Masaryka, přejmenovány na Státní výzkumné ústavy hydrologický a hydrotechnický T. G. Masaryka. Během 20. let bylo rovněž postaveno stávající centrální sídlo ústavu v Podbabě. Stavba započala roku 1927 a byla za účasti prezidenta slavnostně otevřena v roce 1933.\n\nPo druhé světové válce se s důrazem na hydroenergetiku ústav více zabýval hydrologickým a hydraulickým výzkumem. V lednu 1951 byly zákonem č. 261/49 dosavadní ústavy sloučeny ve Výzkumný ústav vodohospodářský (VÚVH). Zároveň došlo ke změně náplně činností instituce, která se nadále věnovala hydrologii povrchových, podzemních a ovzdušných vod. V roce 1968 se dosavadní bratislavská pobočka v rámci federalizace Československa osamostatnila ve Výskumný ústav vodného hospodárstva, a detašovaná pracoviště v Ostravě a Brně získala status poboček VÚVH. V roce 1969 se součástí VÚVH stalo Středisko pro rozvoj vodního hospodářství, s nímž byla o šest let později sloučena rozvojová část Vodohospodářský rozvoj a výstavba. Díky tomu ústav zajišťoval strategické vodohospodářské plánování, státní vodohospodářskou bilanci, práce týkající se vodohospodářských soustav a odbornou podporu státní správy. V roce 1978 dosáhl nejvyššího počtu zaměstnanců, a to 640.\n\nPo tzv. sametové revoluci byl ústav jako jeden z prvních přiřazen pod nově založené Ministerstvo životního prostředí. V rámci částečné privatizace se od VÚVH odloučily ty části, které nadále nebyly nezbytné pro zajišťování výzkumného a informačního zázemí ministerstva a státní správy. Od roku 1990 je součástí názvu opět jméno prvního československého prezidenta T. G. Masaryka.\n\n\n"}
{"id": "958258", "url": "https://cs.wikipedia.org/wiki?curid=958258", "title": "Serenity", "text": "Serenity\n\nSerenity může být:\n\n\n"}
{"id": "958259", "url": "https://cs.wikipedia.org/wiki?curid=958259", "title": "Diferenciál (matematika)", "text": "Diferenciál (matematika)\n\nDiferenciál v matematice vyjadřuje závislost změny hodnoty funkce na malé změně jejího argumentu. Tuto závislost aproximuje jako přímou úměrnost v okolí zvoleného bodu. Pro funkce více proměnných se používá totální diferenciál. Diferenciály se hojně využívají při práci s diferenciálními rovnicemi.\n\nDiferenciál formula_1 funkce formula_2 v bodě formula_3 při změně argumentu formula_4 je součin\nkde formula_6 je derivace funkce formula_7 v bodě formula_3, přičemž pro existenci diferenciálu je nutná (a postačující) existence této derivace.\n\nS použitím diferenciálu lze hodnotu funkce formula_2 v okolí bodu formula_3 vyjádřit vztahem\nkde\n\n"}
{"id": "958262", "url": "https://cs.wikipedia.org/wiki?curid=958262", "title": "Jestřábí (Jičínská pahorkatina)", "text": "Jestřábí (Jičínská pahorkatina)\n\nJestřábí (405 m n. m.) je vrch v okrese Liberec Libereckého kraje. Leží asi 0,6 km jihozápadně od vesnice Březová na příslušném katastrálním území a území vsi Benešovice.\n\nJe to krátký hřbetovitý ostroh na pravém svahu údolí Mohelky v místě její ostré zatáčky ze směru západ na směr jih. Vrch, tvořený vápnito-jílovitými pískovci svrchní křídy, je oddělen dvěma příčnými vodnatými roklemi od okolních svahů, které jsou v této oblasti četnými podobnými roklemi rozčleněny do mnoha dalších ostrohů. Převýšení vrchu je 45 metrů nad dnem údolí. Na jižním úpatí vrchu je vesnička Podjestřábí. Vrch je zcela zalesněný v dolních partiích listnatými porosty a v horních jehličnatý porosty.\n\nVrch náleží do celku Jičínská pahorkatina, podcelku Turnovská pahorkatina, okrsku Českodubská pahorkatina a podokrsku Přibyslavická pahorkatina.\n\nAutomobilem je možno nejblíže přijet do Podjestřábí, Březové a Malčic. Pěší přístup na vrchol je po síti lesních cest.\n"}
{"id": "958267", "url": "https://cs.wikipedia.org/wiki?curid=958267", "title": "Kamenec (Turnovská pahorkatina)", "text": "Kamenec (Turnovská pahorkatina)\n\nKamenec (414 m n. m.) je vrch v okrese Liberec Libereckého kraje. Leží asi 0,7 km ssz. od obce Vlastibořice na příslušném katastrálním území. Je to nejvyšší vrchol Chocnějovské pahorkatiny.\n\nJe to suk ve tvaru nesouměrné kupy na konci půlkruhového hřbítku nad levým svahem Mohelky jejího východo–západního úseku. Vrch je tvořený čedičovým pronikem skrz obal svrchnokřídových zpevněných vápnitých sedimentů. Východně od vrchu pramení vodoteč stékající příčnou roklí do Mohelky. Na vrcholu stojí telekomunikační vysílač. Část vrcholu je porostlý listnatým lesíkem. Níže je orná půda a rozptýlená zástavba.\n\nVrch náleží do celku Jičínská pahorkatina, podcelku Turnovská pahorkatina, okrsku Českodubská pahorkatina a podokrsku Chocnějovská pahorkatina a Jenišovické části.\n\nAutomobilem je možno dojet až na vrchol k vysílači. Z Vlastibořic (směr Sychrov) vede modrá turistická značka jižním úpatím vrchu a zatáčí na Sedlíšťku (směr Český Dub).\n"}
{"id": "958268", "url": "https://cs.wikipedia.org/wiki?curid=958268", "title": "Plebánie", "text": "Plebánie\n\nPlebánie (latinsky \"plebania\") je označení pro středověkou farnost, zejména venkovskou. Její duchovní správce se nazýval plebán (latinsky \"plebanus\"). V českých zemích začaly být plebánie zřizovány přibližně od přelomu 11. a 12. století. Po husitských válkách se již termín plebánie nepoužíval.\n\n"}
{"id": "958279", "url": "https://cs.wikipedia.org/wiki?curid=958279", "title": "Jírovec u rybníka", "text": "Jírovec u rybníka\n\nJírovec u rybníka je památný strom v obci Pnětluky, která se nalézá ve vrchovině Džbán zhruba 13 km na jihozápad od okresního města Loun. Jírovec maďal (\"Aesculus hippocastanum\") roste na návsi v centru obce, po severní straně rybníčka (přesněji řečeno požární nádrže). Návesní prostor je situován v kotlině na horním toku Pnětluckého potoka, drobného levého přítoku Hasiny. \nJírovec, který coby solitér výrazně dotváří intravilán obce, požívá ochrany od roku 2006 pro svůj vzrůst a estetickou hodnotu. Měřený obvod jeho kmene tehdy činil 290 centimetrů, výška stromu 16 metrů. Výška koruny udávána na 13 metrů, její průměr – 12 metrů – představuje zároveň i vymezení ochranného pásma. Věk stromu vyhlašovací dokumentace odhadovala na 100 roků, což přepočteno na současnost dává aktuální odhad let. Zdravotní stav je hodnocen jako dobrý, nevyžadující žádných zásahů. V terénu se vedle stromu nalézá tabule „Památný strom“ s malým státním znakem, osazená na sloupku po severovýchodní straně kmene. \n\n"}
{"id": "958280", "url": "https://cs.wikipedia.org/wiki?curid=958280", "title": "Kaple svatého Josefa (Bukovany)", "text": "Kaple svatého Josefa (Bukovany)\n\nKaple svatého Josefa je kaple v obci Bukovany na Českolipsku. Bukovany jsou místní částí města Nový Bor. Kaple náleží pod římskokatolickou farnost v Sloupu v Čechách, nyní je obecní. Je chráněna jako kulturní památka.\n\nKaple pochází z roku 1802. Je obdélná a má střední rozšířenou část a užší pětiboký presbytář. Průčelí, které je ukončené trojúhelným štítem, je členěno pilastry, obdélným portálem a kruhovým oknem. Uvnitř má kaple plochý strop.\n\n"}
{"id": "958281", "url": "https://cs.wikipedia.org/wiki?curid=958281", "title": "Amber Coffman", "text": "Amber Coffman\n\nAmber Coffman, rodným jménem Amber Dawn Coffman (* 15. června 1984, Austin, Texas, USA) je americká zpěvačka a kytaristka, bývalá členka skupiny Dirty Projectors. Mimo to spolupracovala s dalšími interprety, jako jsou například Snoop Lion, John Cale, J. Cole nebo skupina The Roots.\n\nSvou kariéru zahájila v roce 2005 jako kytaristka v instrumentální skupině Sleeping People; ze skupiny odešla o dva roky později, krátce po vydání alba \"Growing\". V roce 2007 se stala členkou skupiny Dirty Projectors a brzy po svém příchodu se skupinou nahrála album \"Rise Above\". Se skupinou nahrála ještě alba \"Bitte Orca\" (2009) a \"Swing Lo Magellan\" (2012). Koncem roku 2013 oznámila, že pracuje na svém prvním sólovém albu. To nakonec dostalo název \"City of No Reply\" a jeho vydání bylo oznámeno v říjnu 2016.\n\nRovněž se podílela na několika písních elektronických a hip hopových hudebníků. Prvním byl britský hudebník Rusko, se kterým v roce 2010 nazpívala píseň „Hold On“. Téhož roku zpívala v písni „“ skupiny The Roots a v roce 2012 svým vokálem přispěla do písně „“ elektronické skupiny Major Lazer. V roce 2013 nazpívala s J. Colem píseň „“ a spolu se Snoop Lionem a T.I. zpívá v písni „“. V roce 2014 se podílela na debutovém albu hudebníka Hamiltona Leithausera, frontmana skupiny The Walkmen, nazvaném \"Black Hours\". Téhož roku svým vokálem přispěla na debutové album \"Neon Icon\" rappera jménem Riff Raff.\n\nV roce 2014 hrála ve videoklipu k písni „“ kanadského hudebníka Nicholase Krgoviche. V roce 2015 zpívala v písni „“ hudebníka Nate Hellera. Píseň byla nahrána pro film \"The Diary of a Teenage Girl\", jehož režisérkou byla Hellerova sestra Marielle Heller. Téhož roku vydal velšský hudebník John Cale novou verzi své starší písně „Close Watch“, do níž svým zpěvem přispěla i Amber Coffman (píseň je součástí alba \"M:FANS\"). Rovněž vystupovala ve videoklipu k této písni.\n\nV roce 2017 nazpívala slova Ivanky Trumpové ve stylu Lany Del Rey v písní „My Father“.\n\nJejím přítelem byl David Longstreth, vůdce skupiny Dirty Projectors.\n\n\n\n"}
{"id": "958282", "url": "https://cs.wikipedia.org/wiki?curid=958282", "title": "Zlatý míč 1958", "text": "Zlatý míč 1958\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1958 získal francouzský fotbalista Raymond Kopa. Šlo o třetí ročník ankety, organizoval ho časopis \"France Football\" a výsledky určili sportovní publicisté ze 16 zemí Evropy.\n\n"}
{"id": "958283", "url": "https://cs.wikipedia.org/wiki?curid=958283", "title": "Adenantera", "text": "Adenantera\n\nAdenantera (\"Adenanthera\") je rod rostlin z čeledi bobovité. Zahrnuje 12 druhů, rozšířených v tropické Asii, Austrálii a Tichomoří. Jsou to opadavé stromy s dvakrát zpeřenými listy, nenápadnými květy v hroznovitých nebo latovitých květenstvích a pestře zbarvenými semeny. Některé druhy poskytují ceněné dřevo, červená semena \"Adenanthera pavonina\" jsou v tropech používána na výrobu ozdobných předmětů.\n\nAdenantery jsou opadavé beztrnné stromy dorůstající výšky až 40 metrů. Listy jsou dvakrát zpeřené, složené z mnoha párů drobných, střídavých, podlouhle oválných lístků. Palisty jsou drobné a opadavé. Květy jsou žluté až oranžové nebo bílé, většinou vonné, obvykle pětičetné, krátce stopkaté, uspořádané buď v hustých úžlabních hroznech připomínajících klas nebo ve vrcholových latách. Květy jsou oboupohlavné nebo mnohomanželné. Kalich je drobný, zvonkovitý, zakončený krátkými zuby. Korunní lístky jsou volné nebo pod polovinou srostlé, kopinaté. Tyčinek je 10 a jsou volné, krátce vyčnívající z květů. Semeník je přisedlý, s mnoha vajíčky a nitkovitou čnělkou nesoucí drobnou vrcholovou bliznu. Plody jsou tenké, rovné nebo srpovitě zahnuté, zploštělé nebo s okrouhlým průřezem, pukající 2 kožovitými chlopněmi. Chlopně se po puknutí plodu zkroutí nebo svinují. Semena jsou jasně červená nebo červená a černá, tvrdá, čočkovitého tvaru. Obvykle jsou v plodu obklopená tenkou vrstvou dužniny a oddělená přehrádkami.\n\nRod adenantera zahrnuje 12 druhů. Je rozšířen od Indie a Číny po Austrálii a Tichomoří a na Madagaskaru. Nejvíce druhů roste v jihovýchodní Asii. V Malajsii roste celkem 9 druhů. Adenantery rostou v primárních i druhotných deštných lesích i na savanách v nadmořských výškách do 700 metrů.\n\nSemena \"A. pavonina\" obsahují acetyletanolamin s protizánětlivými účinky. V listech je přítomen oktakosanol, dulcitol, glukosidy betasitosterolu a stigmasterolu. V kůře je obsažen glukosid stigmasterolu.\n\nJasně červená semena \"Adenanthera pavonina\" dlouho visí na rozpuknutých plodech a kontrastují s oranžovým vnitřkem lusků. Vyhledávají a rozšiřují je zoborožci a jiní plodožraví ptáci, jejichž trávicím traktem procházejí tvrdá semena bez porušení a ptáci z nich tak nemají žádnou potravu.\n\nNápadně červená semena \"Adenanthera pavonina\" jsou v tropech celého světa používána na náhrdelníky a jiné dekorativní předměty. V minulosti byla v Asii také používána jako váhová jednotka k vyvažování drahokamů, zlata a stříbra, podobně jako v Evropě semena rohovníku obecného. Semena mají dvojnásobnou hmotnost oproti semenům soterku obecného, používaných v Asii k podobným účelům. Tento druh je dále v jihovýchodní Asii vysazován jako stínící dřevina na plantážích kávovníku, hřebíčku a kaučukovníku. Různé části rostliny mají poměrně široké využití v místní medicíně a slouží i jako náhrada mýdla. V indické tradiční medicíně se \"Adenanthera pavonina\" využívá jako adstringens k zastavení krvácení ze žaludku, při průjmech a krvi v moči a ke tlumení revmatických zánětů. Semena při paralýze a bolestech hlavy.\n\nDřevo adenantery je tvrdé, pevné a dobře opracovatelné. Běl bývá světle hnědá, jádrové dřevo červenavé. Bývá využíváno zejména v truhlářství. Ze dřeva lze získat červené barvivo, které ale nemá větší význam. Dřevo druhu \"Adenanthera intermedia\" je lesklé, s jemnou stejnoměrnou strukturou a je odolné proti termitům a dřevokazným broukům. Toto dřevo je vysoce ceněné a je používáno zejména na podlahy, dlažby, domácí nábytek a podobně. Je známo jako \"tanglin\".\n\n\"Adenanthera pavonina\" se řadí mezi invazní rostliny a v některých částech USA, např. na jižní Floridě, je její pěstování zakázáno.\n\n"}
{"id": "958285", "url": "https://cs.wikipedia.org/wiki?curid=958285", "title": "A žili spolu šťastně až na věky", "text": "A žili spolu šťastně až na věky\n\nA žili spolu šťastně až na věky (ve francouzském originále \"Ils se marièrent et eurent beaucoup d'enfants\") je francouzský hraný film, který natočil Yvan Attal podle vlastního scénáře. Ve Francii měl film premiéru 25. srpna 2004. Autory originální hudby k filmu jsou Brad Mehldau a Christian Chevallier; dále jsou zde použity písně dalších interpretů, mezi které patří skupiny Radiohead a The Velvet Underground, ale také zpěvák Elvis Presley.\n\n"}
{"id": "958288", "url": "https://cs.wikipedia.org/wiki?curid=958288", "title": "Zlatý míč 1959", "text": "Zlatý míč 1959\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1959 získal argentinsko-španělský fotbalista Alfredo Di Stéfano. Šlo o čtvrtý ročník ankety, organizoval ho časopis \"France Football\" a výsledky určili sportovní publicisté z 20 zemí Evropy.\n\n"}
{"id": "958291", "url": "https://cs.wikipedia.org/wiki?curid=958291", "title": "Zmizení (film, 2005)", "text": "Zmizení (film, 2005)\n\nZmizení (v anglickém originále \"Brick\") je americký neo-noirový film, který natočil Rian Johnson podle vlastního scénáře; jde o jeho režijní debut. Premiéru měl v lednu 2005 na festivalu Sundance Film Festival. Originální hudbu k filmu složil režisérův bratranec Nathan Johnson a jsou zde použity písně dalších interpretů, mezi které patří The Velvet Underground nebo Bunny Berigan\n\n"}
{"id": "958292", "url": "https://cs.wikipedia.org/wiki?curid=958292", "title": "Smrtící úder", "text": "Smrtící úder\n\nSmrtící úder (v anglickém originále \"Killshot\") je americký filmový thriller, který natočil John Madden podle scénáře Hosseina Aminiho. Byl inspirován knihu \"Killshot\" spisovatele Elmora Leonarda z roku 1989. Film se odehrává v kriminálním prostředí. Originální hudbu k filmu složil německý hudební skladatel Klaus Badelt a jsou zde použity písně od dalších interpretů, mezi které patří Elvis Presley („It Hurts Me“), John Cale („Gun“) nebo Brian Setzer („Sixty Years“).\n\n"}
{"id": "958293", "url": "https://cs.wikipedia.org/wiki?curid=958293", "title": "Brick", "text": "Brick\n\nBrick může být:\n\n"}
{"id": "958294", "url": "https://cs.wikipedia.org/wiki?curid=958294", "title": "Ambrosius Lobwasser", "text": "Ambrosius Lobwasser\n\nAmbrosius Lobwasser (4. dubna 1515, Schneeberg - 27. listopadu 1585, Královec) byl německý humanista, spisovatel, básník, právník, žalmista a překladatel.\n\nLobwasser pocházel z rodiny se saskými kořeny. Jeho otec Fabian Lobwasser (ca 1480 - 1545) se věnoval geologii a hornictví, bratr Paul Lobwasser (? - 1566) byl známým právníkem a profesorem práva na univerzitě v Lipsku. Na této univerzitě byl i rektorem a v roce 1542 i děkanem filozofické fakulty. Ambrosius Lobwasser také vystudoval v Lipsku práva a v roce 1535 promoval. Poté vykonal cestu po západní Evropě (Francie, Itálie). Na této cestě navštívil Paříž a strávil delší dobu ve vévodství Berry, jednom z hugenotských center ve Francii. V italské Bologni získal v roce 1562 doktorský titul na právnické fakultě. Po návratu opět působil jako docent na lipské univerzitě. Od roku 1557 působil jako knížecí rada a kancléř v Míšni. Od roku 1563 až do smrti žil a přednášel na univerzitě ve východopruském Královci. Do Východního Pruska jej povolal vévoda Albrecht a Lobwasser měl po celou dobu podporu a přízeň vrchnosti. Působil jako profesor práva a též jako asesor u Vrchního soudu.\n\nDo dějin se zapsal především jako překladatel žalmů, přičemž jejich překlad pod názvem „Žalmy královského proroka Davida“ vydal v roce 1573. Velký vliv na něj mělo francouzské myšlení a kultura, ve svých biblických překladech nevycházel ani tak z Luthera, jako spíš z francouzských filozofů a teologů k jakým patřili např. Gillaume Franc, Loys Bourgeois, Pierre Davantes, Clément Marot, Theodor Beza apod. Jeho dílo bylo zásadním příspěvkem pro luteránské bohoslužby až do konce 18. století. Velmi se zasloužil i o rozvoj němčiny. K jeho hlavním spisům patří „Deutsche zierliche Epigrammata“, \"Hymni Patrum\", \"Tragödia von der Enthauptung Johannis\" apod.\n\n\n"}
{"id": "958295", "url": "https://cs.wikipedia.org/wiki?curid=958295", "title": "Měďovka Mielichhoferova", "text": "Měďovka Mielichhoferova\n\nMěďovka Mielichhoferova (\"Mielichhoferia mielichhoferiana\") je mech z čeledi prutníkovité, který roste pouze na jednom místě v České republice – ve Vlčích jamách poblíž Horní Blatné, kde byla objevena v roce 1997. Poprvé ji popsal Leopold Loeske v roce 1910. Podle Červeného seznamu IUCN jde i ve Finsku o kriticky ohrožený druh.\n\nMěďovka Mielichhoferova je 0,5–3 cm vysoká. Má k lodyze přitisklé, úzce kopinaté listy, které neměří více než 1 mm. Žebro listu je silné, zpravidla těsně pod špičkou končící, na průřezu se dvěma řadami vůdčích buněk. Může mít různé odstíny namodralé až žlutozelené barvy.\n\nMech se může snadno zaměnit za podobný druh Mielichhoferia elongata. Ten má ale širší listy a na průřezu žebrem je pouze jedna vrstva vůdčích buněk. Uvedené mechy se spolu prokazatelně kříží, což může ztížit přesnou identifikaci.\n\n"}
{"id": "958296", "url": "https://cs.wikipedia.org/wiki?curid=958296", "title": "Zlatý míč 1960", "text": "Zlatý míč 1960\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1960 získal španělský fotbalista Luis Suárez. Šlo o pátý ročník ankety, organizoval ho časopis \"France Football\" a výsledky určili sportovní publicisté z 19 zemí Evropy.\n\n"}
{"id": "958299", "url": "https://cs.wikipedia.org/wiki?curid=958299", "title": "Rohlena", "text": "Rohlena\n\nRohlena je české příjmení, k jehož nositelům patří:\n\n"}
{"id": "958307", "url": "https://cs.wikipedia.org/wiki?curid=958307", "title": "Ulbricht", "text": "Ulbricht\n\nPříjmení Ulbricht má více nositelů:\n\n\nPodobné příjmení:\n"}
{"id": "958312", "url": "https://cs.wikipedia.org/wiki?curid=958312", "title": "NPO 2", "text": "NPO 2\n\nNPO 2 je nizozemská televizní stanice provozovaná NPO. Vysílá od 1. října 1964.\n\nStanice zahájila vysílání 1. října 1964 ve 20:00, původně dvě a půl hodiny denně, do 22:30. V září 1967 bylo také zahájeno barevné vysílání na Nederlandu 2.\n\nV roce 1988 Nederland 2 získal novou identitu a přezdívku ATV, od omroepů vysílajících na Nederlandu 2, AVRO, TROS a Veronica. VPRO vysílající v neděli tuto identitu nepoužíval a vysílal nadále pod svým názvem.\n\nV roce 1990 přišla další velká změna, Nederland 2 byl přejmenován na TV2 a získal i novou identitu.\n\nV roce 1991 se jeden z pilířů stanice, omroep AVRO, přesunul na Nederland 1 a omroepy EO a VARA, dosud vysílající na Nederlandu 1, se přesunuly právě sem a v roce 1993 se z Nederlandu 2 odstěhovaly VARA a VPRO. Naopak se nastálo vrátila vzdělávací Teleac a školní vysílání NOT. A v roce 1995 přišla poslední velká změna, omroep Veronica opustil veřejnoprávní systém a dal se na komerční vysílání. Veronicu \"nahradil\" v roce 1997 nový omroep BNN, taktéž zaměřený na mladé publikum.\n\nA v roce 2000 se stanice přejmenovala zpět na svůj původní název, Nederland 2.\n\n16. září 2007 všechny tři stanice NPO začaly nastálo vysílat širokoúhle, ve formátu 16:9. 4. června 2009 také začalo simultánní vysílání Nederlandu 2 v HD.\n\n19. srpna 2014 byl zahájen rebranding všech TV a rozhlasových stanic NPO, v rámci kterého se Nederland 2 přejmenoval na NPO 2.\n\nDo začátku nového tisíciletí se program řídil podle právě vysílajícího omroepu. Od nového tisíciletí se Nederland 2 začal orientovat na zábavné a kulturní pořady, sport, zprávy a publicistiku. Nederland 2 taktéž vysílá zprávy z Nederlandu 1 ve znakovém jazyce.\n\n"}
{"id": "958323", "url": "https://cs.wikipedia.org/wiki?curid=958323", "title": "Šimák", "text": "Šimák\n\nPříjmení Šimák nosí více osobností:\n\n\n"}
{"id": "958335", "url": "https://cs.wikipedia.org/wiki?curid=958335", "title": "Cunning Stunts (album, Caravan)", "text": "Cunning Stunts (album, Caravan)\n\nCunning Stunts je šesté studiové album britské rockové skupiny Caravan, vydané v červenci 1975 u vydavatelství Decca Records. Nahrávání probíhalo od září 1974 do května 1975 a o produkci se staral Dave Hitchcock. Název alba vznikl ze slov „Stunning Cunts“.\n\n"}
{"id": "958337", "url": "https://cs.wikipedia.org/wiki?curid=958337", "title": "Zlatý míč 1961", "text": "Zlatý míč 1961\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1961 získal argentinsko-italský fotbalista Omar Sívori. Šlo o šestý ročník ankety, organizoval ho časopis \"France Football\" a výsledky určili sportovní publicisté z 19 zemí Evropy.\n\n"}
{"id": "958338", "url": "https://cs.wikipedia.org/wiki?curid=958338", "title": "Silnice I/59", "text": "Silnice I/59\n\nSilnice I/59 je česká silnice I. třídy v Moravskoslezském kraji. Je dlouhá 17,228 km a spojuje Ostravu a Karvinou. V celé své délce je čtyřproudová.\n\nSilnice I/59 vznikla v roce 1997, kdy byla v rámci celorepublikového přečíslování a revize kategorizace silnic povýšena na silnici první třídy ze silnice II/472. \n\n"}
{"id": "958341", "url": "https://cs.wikipedia.org/wiki?curid=958341", "title": "Ryan Coseboom", "text": "Ryan Coseboom\n\nRyan Coseboom je americký hudebník a autor remixů. Od devadesátých let působil spolu se svou manželkou Rebeccou a Mikaelem Eldridgem ve skupině Halou, která se rozpadla v roce 2008. Toho roku spolu se svou manželkou založil soubor Stripmall Architecture, se kterým vydal alba \"We Were Flying Kites\" (2009) a \"Feathersongs for Factory Girls\" (2010); třetí \"Suburban Reverb\" následovalo v roce 2013. Během své kariéry spolupracoval s mnoha dalšími hudebníky, mezi které patří Lyrics Born, John Cale nebo Cause and Effect.\n\n"}
{"id": "958342", "url": "https://cs.wikipedia.org/wiki?curid=958342", "title": "Viva", "text": "Viva\n\nViva může být:\n\n"}
{"id": "958343", "url": "https://cs.wikipedia.org/wiki?curid=958343", "title": "Kaple Panny Marie Sněžné (Pihel)", "text": "Kaple Panny Marie Sněžné (Pihel)\n\nKaple Panny Marie Sněžné je samostatně stojící kaple u silnice I/9 mezi Českou Lípou a Novým Borem u vsi Pihel.\n\nKaple stojí v části Horní Pihel. Pihel je místní částí města Nový Bor v severní části okresu Česká Lípa. Kaple náleží pod Římskokatolickou farnost v Sloupu v Čechách\n\nNevelká kaple je půdorysného obrysu s půlkruhovým presbytářem. Je opatřena okny, vchodem, mansardovou střechou a malou zvonicí.\nBohoslužba se zde koná jednou ročně 5. srpna na svátek Panny Marie Sněžné, jinak je uzamčena.\n\n"}
{"id": "958344", "url": "https://cs.wikipedia.org/wiki?curid=958344", "title": "Le Mesnil-en-Thelle", "text": "Le Mesnil-en-Thelle\n\nLe Mesnil-en-Thelle je francouzská obec v departementu Oise v regionu Hauts-de-France. V roce 2010 zde žilo 2 288 obyvatel.\n\n\"Počet obyvatel\" \n"}
{"id": "958349", "url": "https://cs.wikipedia.org/wiki?curid=958349", "title": "Monumento del Llano Amarillo", "text": "Monumento del Llano Amarillo\n\nMonumento del Llano Amarillo je památník ve španělské severoafrické exklávě Ceuta stojící na úpatí Monte Hacho. Památník vysoký patnáct metrů sem byl přenesen v roce 1962 a je jedním z mála sochařských děl, která připomínají vítězství nacionalistů ve\nšpanělské občanské válce.\n\nPamátník znázorňuje přísahu před bitvou složenou vzbouřenými důstojníky pod vedením Juana Yagüe. Byl odhalen 13. července 1940 v Llano Amarillo v tehdejším protektorátu Španělské Maroko. V důsledku vzniku nezávislého Maroka byl památník v roce 1962 kámen po kameni rozebrán a znovuvybudován v Ceutě.\n"}
{"id": "958350", "url": "https://cs.wikipedia.org/wiki?curid=958350", "title": "Pryskyřník trpasličí", "text": "Pryskyřník trpasličí\n\nPryskyřník trpasličí (\"Ranunculus pygmaeus\") je druh rostliny z čeledi pryskyřníkovité (\"Ranunculaceae\").\n\nJedná se o vytrvalou rostlinu dorůstající nejčastěji výšky 2–5 (řidčeji až 10) cm s hlízovitým oddenkem porostlým hnědými šupinami. Lodyha je přímá až vystoupavá, jemně chlupatá, na vrcholu pouze s jedním květem. Listy jsou střídavé, přízemní jsou dlouze řapíkaté, lodyžní jsou s kratšími řapíky až přisedlé. Čepele přízemních listů jsou zpravidla hluboce troj až pětidílné, úkrojky jsou celokrajné popř. boční laločnaté. Lodyžní listy jsou podobné přízemním, všechny listy jsou lysé. Květy jsou světle žluté, celkem malé, jen 5–10 mm v průměru, květní lůžko je vyklenuté, válcovité až vejčité. Kališních lístků je 5, zhruba stejně dlouhé jako korunní. Korunní lístky jsou světle žluté. Kvete v červenci až v srpnu. Plodem je nažka, která je asi 1,5 mm dlouhá, křídlatě lemovaná, na vrcholu zakončená krátkým háčkovitým zobánkem. Nažky jsou uspořádány do souplodí. Počet chromozómů je 2n=16.\n\nPryskyřník trpasličí je severský druh, v Evropě roste především ve Skandinávii a v severní části evropského Ruska, na Islandu a na Špicberkách. Izolovaně jako glaciální relikt roste celkem vzácně v Alpách a ve Vysokých Tatrách. Dále je rozšířen na severní Sibiři, v horách jižní Sibiře a na Dálném Východě, má a izolovaně Himálaj a hory Japonska. Roste i v Severní Americe, kde ho najdeme především na Aljašce, v Grónsku, v Kanadě a Skalnatých horách. V České republice neroste. Vyskytuje se zpravidla na kyselých substrátech na sněhových výležiskách, při okrajích ledovců a na skalách.\n\n \n"}
{"id": "958352", "url": "https://cs.wikipedia.org/wiki?curid=958352", "title": "Rychlobruslení na Zimní univerziádě 2013", "text": "Rychlobruslení na Zimní univerziádě 2013\n\nZávody v rychlobruslení na Zimní univerziádě 2013 v provincii Trento v Itálii proběhly ve dnech 13.–19. prosince 2013 na otevřené dráze Ice Rink Piné v obci Baselga di Piné.\n\nZávodu se zúčastnilo 30 závodníků.\nZávodu se zúčastnilo 37 závodníků.\nZávodu se zúčastnilo 37 závodníků.\nZávodu se zúčastnilo 24 závodníků.\nZávodu se zúčastnilo 16 závodníků.\nZávodu se zúčastnilo 8 družstev.\nZávodu se zúčastnilo 25 závodnic.\nZávodu se zúčastnilo 25 závodnic.\nZávodu se zúčastnilo 29 závodnic.\nZávodu se zúčastnilo 21 závodnic.\nZávodu se zúčastnilo 15 závodnic.\nZávodu se zúčastnilo 7 družstev.\n"}
{"id": "958358", "url": "https://cs.wikipedia.org/wiki?curid=958358", "title": "Parciální derivace", "text": "Parciální derivace\n\nParciální derivace funkce o více proměnných je její derivace vzhledem k jedné z těchto proměnných, přičemž s ostatními proměnnými se zachází jako s konstantami (v tomto kontextu je tedy opakem úplné derivace, kde mohou všechny proměnné měnit své hodnoty). Parciální derivace se využívají například ve vektorovém počtu či v diferenciální geometrii.\n\nParciální derivace funkce \"f\" vzhledem k proměnné \"x\" se značí \"f\" ', \"∂\"\"f\", nebo \"∂ f / ∂ x\". Symbol \"∂\" se ustálil ve značení PD a je stylizovaným (zaobleným) písmenem „\"d“.\" Oproti tomu derivace podle jedné proměnné se značí pouze písmenem „d“ bez stylistické úpravy. Značení PD poprvé použil Adrien-Marie Legendre, ale obecně se začalo uznávat až po jeho oživení Carlem Gustavem Jacobem Jacobim.\n\nPředpokládá se, že \"f\" je funkce o více než jedné proměnné, například:\n\nJe obtížné určit derivaci takové funkce, protože v každém bodě této plochy existuje nekonečně mnoho tečen. Najít parciální derivaci takové funkce vlastně znamená vybrat jednu z takových tečen a určit její sklon. Obvykle to bývá tečna, která leží v rovině rovnoběžné se souřadnicovou rovinou (y, z) nebo se souřadnicovou rovinou (x, z).\nDobrý způsob, jak najít takové tečny je považovat ostatní proměnné za konstanty. Pokud ve výše uvedené funkci má být nalezena tečna v bodě , která je rovnoběžná s osou \"x\", považuje se \"y\" za konstantu. Graf uvažované funkce a jedna z příslušejících rovin () jsou zobrazeny na prvním obrázku. Na obrázku pod ním je řez grafem funkce pro . Nalezením běžné derivace funkce o jedné proměnné, která je zadána výše uvedeným předpisem, přičemž \"y\" se považuje za konstantu vznikne rovnice požadované tečny funkce \"f\" rovnoběžné s osou \"x\":\n\nV bodě je tak hodnota parciální derivace (a tedy i tangens požadované tečny) rovná 3 (to lze zjistit substitucí). Lze tedy položit, že\n\nV bodě .\n\nKaždou funkci \"f\" o více proměnných můžeme interpretovat jako systém funkcí o jedné proměnné, přičemž funkce indexujeme podle ostatních proměnných. Například, pokud vezmeme příklad uvažovaný v předchozí sekci (a jako konstantu budeme tentokrát uvažovat proměnnou \"x\"), můžeme psát:\n\nJinými slovy, každá hodnota \"x\" definuje funkci označovanou \"f\", která je funkcí jedné reálné proměnné. Tedy,\n\nJakmile zvolíme hodnotu \"x\", například ať \"x = a\", pak \"f\"(\"x\",\"y\") určuje funkci \"f\", která každému \"y\" přiřazuje hodnotu \"a\" + \"ay\" + \"y\":\n\nV tomto výrazu je \"a\" konstanta, ne proměnná, proto \"f\" je funkcí o jedné reálné proměnné, totiž \"y\". Proto můžeme tuto funkci i zderivovat jako funkci jedné proměnné, čímž dostáváme:\n\nTento postup můžeme zopakovat pro libovolnou hodnotu \"a\". Pokud z derivací pro všechny možné hodnoty \"a\" vytvoříme opět funkci o dvou proměnných, dostáváme:\n\nToto je parciální derivace funkce \"f\" vzhledem k \"y\".\n\nObecně, parciální derivaci funkce \"f\"(\"x\", ...,\"x\") vzhledem k \"x\" v bodě (\"a\", ...,\"a\") tedy můžeme definovat jako:\n\nV předchozím výrazu jsou všechny proměnné kromě \"x\" pevné a výběr pevných hodnot určuje funkci o jedné reálné proměnné formula_10, přičemž z definice máme\n\nObjem kužele \"V\" závisí od jeho výšky \"h\" a poloměru podstavy \"r\" podle následujícího vzorce:\n\nParciální derivace \"V\" podle \"r\" je\n\nA vyjadřuje míru, jakou se mění objem kužele, pokud měníme poloměr jeho podstavy a výška zůstává konstantní. Naopak parciální derivace \"V\" podle \"h\" je\n\nA vyjadřuje míru, jakou se mění objem kužele, pokud měníme jeho výšku a poloměr podstavy zůstává konstantní.\n\nI u parciálních derivací funkcí více proměnných existuje podobný koncept jako primitivní funkce u běžných derivací funkcí jedné reálné proměnné. Z parciální derivace je tedy možné částečně zrekonstruovat původní funkci.\n\nUvažujme například první příklad v tomto článku, formula_2.\n\nPak můžeme tuto parciální derivaci, která je opět funkcí dvou proměnných, „parciálně“ integrovat podle \"x\", přičemž \"y\" opět považujeme za konstantu:\n\nJe důležité si uvědomit, že integrační konstanta \"g (y)\" v tomto případě není konstantou v pravém slova smyslu, ale funkcí všech proměnných kromě \"x\" (v tomto případě tedy jen \"y\"), které jsme při procesu integrace považovali za konstanty. Důvodem je, že při procesu parciálního derivování jsme všechny proměnné kromě \"x\" považovali za konstanty, a tedy se ztratily všechny funkce, které byly nezávislé na \"x\". Nejobecnější způsob, jak se s tímto faktem vyrovnat je tedy jako integrační „konstantu“ použít libovolnou funkci všech proměnných kromě \"x\".\n\nSystém funkcí formula_17, kde \"g\" je funkce o jedné proměnné \"y\" tedy skládá z právě všech funkcí, jejichž parciální derivace podle \"x\" je formula_18.\n\nPokud máme všechny parciální derivace nějaké funkce (tedy gradient), pak můžeme z parciálních primitivních funkcí získaných uvedeným procesem zcela zrekonstruovat původní funkci (až na konstantu).\n\n"}
{"id": "958359", "url": "https://cs.wikipedia.org/wiki?curid=958359", "title": "Blind Dog at St. Dunstans", "text": "Blind Dog at St. Dunstans\n\nBlind Dog at St. Dunstans je sedmé studiové album britské rockové skupiny Caravan, vydané v dubnu 1976 u vydavatelství BTM Records a Arista Records. Album produkoval Dave Hitchcock a jde o první album skupiny, na kterém hraje klávesista Jan Schelhaas.\n\n"}
{"id": "958360", "url": "https://cs.wikipedia.org/wiki?curid=958360", "title": "Ivan Chrz", "text": "Ivan Chrz\n\nIvan Chrz (* 11. října 1944, Praha) je český rozhlasový režisér.\n\nV letech 1966–1972 absolvoval studium sociologie a etnografie na Filosofické fakultě v Praze. Poté studoval režii na Divadelní fakultě Akademie múzických umění. Pracuje jako režisér v Českém rozhlasu.\n\n\n"}
{"id": "958366", "url": "https://cs.wikipedia.org/wiki?curid=958366", "title": "Metro v Soulu", "text": "Metro v Soulu\n\nSoulské metro je podzemní dráha v jihokorejském hlavním městě Soulu. Denně přepraví až 8 milionů cestujících. Celková délka všech 19 linek je něco okolo 287 kilometrů. Od roku 2005 metro obsluhuje provincie Čhonam a Čungnam. Okolo 70 procent délky metra se nachází pod povrchem. Zbylých 30 procent metra vede po povrchu. \n\nMetro bylo otevřeno v roce 1974. Tehdy dráhu provozovala společnost Korail. V 70. a 80. letech dvacátého století byly otevřeny linky 2, 3 a 4. Dnes metro zajišťuje společnost SMRT. V současné době má metro 8 linek.\n\nSoulské metro patří mezi nejzatíženější metra na světě. Denně přepraví až 8 milionů cestujících.\n\nZřizovatel soulského metra nechal do všech stanic nainstalovat skleněné zábrany, které mají sloužit proti sebevraždám, kterých se v jižní Koreji děje mnoho. Jižní Korea dokonce patří mezi země s největším počtem sebevražd na světě. Zábrany mají skleněné dveře, které se otevřou společně s dveřmi vlaku, když souprava zastaví ve stanici.\n"}
{"id": "958368", "url": "https://cs.wikipedia.org/wiki?curid=958368", "title": "71. ročník udílení Zlatých glóbů", "text": "71. ročník udílení Zlatých glóbů\n\n71. ročník udílení Zlatých glóbů se konal 12. ledna 2014 v hotelu Beverly Hilton v Beverly Hills, Los Angeles. Gala večer již podruhé moderovala dvojice komediálních hereček Tina Fey a Amy Poehler. Hollywoodská asociace zahraničních novinářů vyhlásila nominace 12. prosince 2012. Miss Golden Globe se stala dcera Kevina Bacona a Kyry Sedgwick, herečka Sosie Bacon. Cenu Cecila B. DeMilla za celoživotní přínos filmovému průmyslu získal režisér, scenárista a herec Woody Allen.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n\n"}
{"id": "958370", "url": "https://cs.wikipedia.org/wiki?curid=958370", "title": "Ulfberht", "text": "Ulfberht\n\nUlfberht je jméno vikingských mečů používaných ve Skandinávii před více než tisíci lety. Vyznačují se kvalitní ocelí. Obdobné kvality bylo dosaženo až o 1000 let později v době průmyslové revoluce. Britský historik Alan Williams tvrdí, že Ulfberht byl „nejlepší meč, který kdy byl vyroben“ a překonává zbraně jako katana nebo dlouhý meč. Tyto meče se objevují přes více než 200 let, tedy nejsou dílem jednoho kováře. Nápis na meči je doplněn o kříže a vyskytuje se ve dvou variantách \"+ULFBERH+T\" nebo \"+ULFBERHT+\". Meče byly zřejmě napodobovány. Bylo nalezeno 171 takto označených mečů, ale pouze některé jsou autentické meče vyznačující se vysokou kvalitou oceli.\n\nNení znám postup výroby zbraně, tyto znalosti byly vojenským tajemstvím a nebyly vůbec zapsány.\n\nZatímco většina středověkých mečů byla vyrobena z měkkého železa s nízkým obsahem uhlíku, ocel meče Ulfberht má mnohem větší úroveň uhlíkové příměsi a minimum nežádoucí strusky, která ocel oslabuje. To dodává zbrani větší pružnost a spolehlivost, že se nezasekne ve štítu nepřítele a lze jí snadněji vyseknout. Kvalita této oceli se podobá spíše kvalitě moderní oceli než středověké.\n\nTyto meče se vyráběly v období, kdy byla otevřena obchodní cesta do Střední Asie. Podle možné teorie byla tato technologie získána Vikingy, kteří cestovali po obchodní stezce do Střední Asie a získané znalosti poté ještě zdokonalili.\n\nPoužitím odhadovaného postupu současný kovář Richard Furrer úspěšně vyrobil repliku meče Ulfberht v odpovídající kvalitě.\n\nUlfberht byl vzácnou zbraní nošenou elitními válečníky a veliteli. Poskytoval svému majiteli výhodu oproti běžným zbraním Vikingské doby díky vysoce kvalitní oceli. Meč dokázal snést mnohem více zásahů a lépe pronikal brněním a štíty než běžný vikinský meč. Jediným na první pohled viditelným rozdílem je nápis \"+ULFBERH+T\" umístěný blízko jílce a až mikroskop dokáže odhalit velikou čistotu oceli.\n\nJeho hlavním účelem bylo prolomit se přes nepřátelský štít a zbroj. Jeho čepel byla v porovnání s jinými z té doby velmi ohebná a tak snadno se nezasekla po zásahu do dřeva nebo oceli, což jeho držiteli umožnilo rychleji se pohnout potom co zasáhl nepřítele.\n\nMeče tohoto typu jsou pojmenovány podle nápisu na nich, Franckého slova \"Ulfberht\", které je na meči vloženo do spodní části čepele.\n\nJméno samotné je zahaleno tajemstvím a není známo co nebo kdo byl \"Ulfberht\". Nejpravděpodobněji šlo o jméno výrobce meče, který tento meč poprvé vyrobil a své znalosti dále předal svému synovi nebo učedníkovi. Možné také je, že to byl název kovárny, ve které věděli jak meč vyrobit. Nicméně vychází najevo, že Ulfberth byl známou značkou. Meče s jiným seřazením písmen (+ULFBERHT+) jsou kopie vytvořené z normální středověké oceli. Pravá značka Ulfberth nese nápis +ULFBERH+T.\n"}
{"id": "958373", "url": "https://cs.wikipedia.org/wiki?curid=958373", "title": "Scharans", "text": "Scharans\n\nScharans ( ) je malá švýcarská obec ležící v okrese Hinterrhein v kantonu Graubünden. Podle švýcarské statistiky zde k 31. prosinci 2012 žilo 818 obyvatel. Scharans leží v Albulských alpách nad soutokem řek Albuly a Zadního Rýna. Ve Scharans vznikla švýcarská folk rocková hudební skupina 77 Bombay Street.\n\n"}
{"id": "958379", "url": "https://cs.wikipedia.org/wiki?curid=958379", "title": "Zlatý míč 1963", "text": "Zlatý míč 1963\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1963 získal sovětský fotbalový brankář Lev Jašin. Vyhrál anketu jako vůbec první a také poslední gólman (až do ukončení ankety roku 2010, kdy byla transformována do Zlatého míče FIFA). Šlo o osmý ročník ankety, organizoval ho časopis \"France Football\" a výsledky určili sportovní publicisté z 21 zemí Evropy.\n\n"}
{"id": "958381", "url": "https://cs.wikipedia.org/wiki?curid=958381", "title": "Better by Far", "text": "Better by Far\n\nBetter by Far je osmé studiové album britské rockové skupiny Caravan, vydané v červenci 1977 u vydavatelství Arista Records. Nahrávání alba probíhalo od března do dubna 1977 a o produkci se staral Tony Visconti, který na tomto postu vystřídal dlouholetého producenta skupiny Davida Hitchcocka.\n\n"}
{"id": "958382", "url": "https://cs.wikipedia.org/wiki?curid=958382", "title": "Pryskyřník ledovcový", "text": "Pryskyřník ledovcový\n\nPryskyřník ledovcový (\"Ranunculus glacialis\") je druh rostliny z čeledi pryskyřníkovité (\"Ranunculaceae\").\n\nJedná se o vytrvalou rostlinu dorůstající nejčastěji výšky 10–15 cm s krátkým hlízovitým oddenkem. Lodyha je přímá, zpravidla lysá, zřídka trochu chlupatá, na vrcholu pouze s jedním až třemi květy. Listy jsou střídavé, přízemní jsou řapíkaté, lodyžní jsou s kratšími řapíky až přisedlé. Čepele přízemních listů jsou trojsečné, úkrojky jsou dvou až pětidílné. Lodyžní listy jsou v počtu 1–3, podobné přízemním, všechny listy jsou zpravidla lysé, tmavozelené a masité. Květy jsou bílé, později často červenají, asi 12–30 mm v průměru. Kališních lístků je 5, vně červenohnědě chlupaté, jen zřídka lysé. Korunní lístky jsou bílé, později získávají růžovou a někdy až červenou barvu. Kvete v červenci až v srpnu. Plodem je nažka, která je asi 2,5 mm dlouhá, nahoře křídlatě lemovaná, na vrcholu zakončená krátkým víceméně přímým zobánkem. Nažky jsou uspořádány do souplodí. Počet chromozómů je 2n=16.\n\nPryskyřník ledeovcový je severský a vysokohorský druh, v Evropě roste především ve Skandinávii, na Faerských ostrovech, Islandu a na Špicberkách a také ve východním Grónsku. Izolovaně pak v horách jižní až střední Evropy, a to v pohoří Sierra Nevada, Pyrenejích, Alpách a ve Vysokých Tatrách a rumunských Karpatech. Tolik rozšíření var. \"glacialis\". Na východní Sibiři až na Aljašce roste var. \"camissonis\". V České republice neroste. V Alpách roste velmi vysoko, až po nivální stupeň a patří k semenným rostlinám, které v Alpách dosahují vůbec nejvyšších nadmořských výšek.\n\n \n"}
{"id": "958384", "url": "https://cs.wikipedia.org/wiki?curid=958384", "title": "Hádě střevní", "text": "Hádě střevní\n\nHádě střevní (\"Strongyloides stercoralis\") je endoparazit, jehož hostitelem je člověk nebo pes. Má protáhlé tělo a dorůstá velikosti 0,8 – 2,2 mm. Samičky jsou větší než samci. Vyskytuje se především v tropických a subtropických oblastech, ale jsou známy případy napadení i v ČR. Parazitičtí jedinci žijí ve střevě člověka. Nemoc způsobená hádětem se nazývá strongyloidóza.\n\nŽivotní cyklus je jednohostitelský a probíhá na souši.\n\nVe vývoji háděte se střídají parazitické a volně žijící generace. Volně žijící jedinci žijí v půdě, hostitele nenapadají a pouze produkují parazitické generace.\n\nSamičí dospělci, kteří jsou přítomni ve střevě, se množí partenogenezí a produkují vajíčka, která se vyvíjejí v larvy prvního stupně (L1). Tyto larvy pak opouštějí hostitele se stolicí. Poté jsou dvě možnosti, které mohou nastat:\n\nSamičí larvy L3 pak napadají hostitele (osud samčích larev není znám). Nejčastěji se dostávají do hostitele kůží do krevního řečiště, které je zanese do srdce a do plic. Z těch se dostanou dýchacími cestami do ústní dutiny, odkud jsou hostitelem spolknuty. Ve střevě se přichytí a opět se partenogenezí rozmnoží.\n\nMůže dojít i k autoinfekci. V případě, kdy se larvy L1 dvakrát svlékají ještě ve střevě hostitele, mohou se infekční L3 rovnou dostat přes stěnu střeva do krve. Odtud jsou pak odneseny do srdce a postupně se zase dostanou do střeva.\n\nNěkterá napadení mohou probíhat bez příznaků, ale většinou přítomnost háděte ve střevě způsobuje zdravotní problémy. Dochází k poškození sliznice střeva. Způsobuje to průjmy, bolesti břicha nebo zvracení. Dále se při průniku larev kůží může objevit dermatitida. Přítomnost larev v dýchacích cestách zase způsobuje kašel a bolest na prsou. Strongyloidózu lze vyléčit použitím léků (např. Mintezol, Zentel (účinnou látkou je albendazol), atd.).\n\n"}
{"id": "958387", "url": "https://cs.wikipedia.org/wiki?curid=958387", "title": "Liščí vrch (Ralská pahorkatina)", "text": "Liščí vrch (Ralská pahorkatina)\n\nLiščí vrch (321 m n. m.) je vrch v okrese Česká Lípa Libereckého kraje. Leží asi 2 km jihozápadně od města Mimoň na katastrálním území vsi Boreček.\n\nVrch náleží do celku Ralská pahorkatina, podcelku Zákupská pahorkatina, okrsku Cvikovská pahorkatina, podokrsku Brnišťská vrchovina a Bohatické části.\n\nAutomobilem se dá nejblíže přijet do osady Slovany severně od vrchu. Odtud vede červená turistická značka a obchází vrch ze západu. K vrchu vedou i jiné lesní cesty, ale žádná až na vrchol.\n"}
{"id": "958389", "url": "https://cs.wikipedia.org/wiki?curid=958389", "title": "Římskokatolická farnost Bečov u Mostu", "text": "Římskokatolická farnost Bečov u Mostu\n\nŘímskokatolická farnost Bečov u Mostu (lat. \"Altopetschovium, Hochpetsch\") je zaniklé územní společenství římských katolíků v Bečově a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nFara byla v místě zřízena před rokem 1384. Obnovena byla po třicetileté válce v roce 1649. Od roku 1649 jsou vedeny matriky.\nFarnost existovala do 31. prosince 2012 jako součást farního obvodu farnosti Most - in urbe. Od 1. ledna 2013 zanikla sloučením do farnosti Vtelno u Mostu.\n\nDo farnosti náleželo území obcí:\n\nVe farnosti se nacházejí také další drobné sakrální stavby a pamětihodnosti.\n\n\n"}
{"id": "958391", "url": "https://cs.wikipedia.org/wiki?curid=958391", "title": "Blonďáček", "text": "Blonďáček\n\nBlonďáček (originální francouzský název \"Michou d'Auber\") je francouzské lehké filmové drama režiséra Thomase Giloua z roku 2007 s Gérardem Depardieu, Nathalie Baye, Mathieu Amalricem a Samym Seghirem v hlavních rolích.\n\n"}
{"id": "958400", "url": "https://cs.wikipedia.org/wiki?curid=958400", "title": "Státní sekretariát", "text": "Státní sekretariát\n\nStátní sekretariát je odbor římské kurie, který je k dispozici papeži při řízení katolické církve. V jeho čele stojí Kardinál státní sekretář. Poslání státního sekretariátu definuje konstituce Pastor Bonus z roku 1988 v článcích 39 až 47.\n\nPočátky státního sekretariátu sahají k Tajné komoře (Camera secreta) z doby papeže Martina V. a k Apoštolskému sekretariátu (Secretaria Apostolica) Inocence VIII. (1487), který ho zřídil pro úřední korespondenci v latinském jazyku. Jeho členy bylo 24 sekretářů, jeden z nich měl titul Secretarius domesticus a předsedal ostatním. Papež Lev X. pověřil sekretariát některými politickými úkoly, mj. řízením papežského státu. Vytvořil také úřad Secretarius intimus, který měl pomáhat kardinálovi sekretáři při řízení papežského státu a vést korespondenci v jiných jazycích než v latině a také korespondenci s nunciaturami.\nVýznam sekretariátu vzrostl zejména po tridentském koncilu, kdy začal přebírat prvořadou pozici v římské kurii od Apoštolské kanceláře. Inocenc X. byl prvním papežem, který dal státnímu sekretariátu současný charakter úřadu. Po zániku papežského státu v roce 1870 byl státní sekretariát změněn apoštolskou konstitucí Sapienti Consilio papeže Pia X. z 29. června 1908. Další reforma sekretariátu se uskutečnila po Druhém vatikánském koncilu apoštolskou konstitucí Regimini Ecclesiae Universae z 15. srpna 1967. Papež Pavel VI. v motu proprio Quo aptius z 27. února 1973 ukončil činnost Apoštolské kanceláře a zrušil úřad kardinála-kancléře. Současnou strukturu státního sekretariátu ustanovil Jan Pavel II. apoštolskou konstitucí Pastor Bonus z 28. června 1988.\n\nV čele státního sekretariátu stojí Kardinál státní sekretář. Ten je hlavním spolupracovníkem papeže při řízení katolické církve, nejvyšším představitele Apoštolského stolce na mezinárodní scéně a ve výjimečných případech reprezentuje osobu samotného papeže.\n\nStátní sekretariát se dělí na dvě sekce:\n\nTato sekce se stará o vyřizování každodenní papežovy agendy. Zkoumá záležitosti, které je třeba řešit mimo řádnou kompetenci dalších odborů římské kurie. Podporuje vztahy se zmíněnými odbory a koordinuje jejich práci. Usměrňuje funkci papežských zástupců a jejich činnost, zvláště pokud jde o jednotlivé církve. Plní všechny povinnosti spojené se zastoupením jednotlivých států u Apoštolského stolce. Po dohodě s ostatními odpovědnými odbory se zabývá zastoupením a činnosti Apoštolského stolce u mezinárodních katolických i nekatolických organizací. Kromě toho sepisuje a vydává apoštolské konstituce, vyhlášky, apoštolské listy a další dokumenty, které mu papež svěří. Vyřizuje veškeré záležitosti týkající se jmenování do římské kurie a do dalších orgánů Apoštolského stolce, jejichž provedení a schválení přísluší papeži. Střeží olověnou pečeť a rybářský prsten. Stará se o vydávání bulletinu - Acta Apostolicae Sedis, šíří prostřednictvím Tiskové kanceláře zprávy o činnosti papeže a o aktivitách církve. Ve spolupráci s druhou sekcí dohlíží na L'Osservatore Romano, vatikánský rozhlas a vatikánské televizní studio. Přes statistickou kancelář sbírá a zveřejňuje údaje vztahující se k životu celé církve. Pečuje o vydávání Papežské ročenky.\n\nSekce má za úkol starat se o vztahy s vládami států. Do činnosti tohoto oddělení spadá:\n\nIII. sekce podléhá kardinálu státnímu sekretáři a vede ji Delegát pro papežskou diplomacii (Delegato per le Rappresentanze Pontificie), který by měl pravidelně navštěvovat diplomatické mise Svatého Stolce. Tato sekce se věnuje výhradně záležitostem, které se týkají osob pracujících v diplomatických službách Svatého Stolce (permanentní formace, životní podmínky, zařizování různých povolení a víz...).\n\nIII. sekce úzce spolupracuje s I. i II. sekcí. Proto se Delegát pro papežskou diplomacii spolu se Substitut pro všeobecné záležitosti (vedoucí I. sekce) a se Sekretářem pro vztahy se státy (vedoucí II. sekce) účastní pravidelných týdenních koordinačních setkání vedených Státním Sekretářem. Delegát navíc svolává a předsedá schůzím, během nichž se rozhoduje o nominacích papežských diplomatů. Má také zodpovědnost, spolu s prezidentem Papežské církevní akademie, za výběr a formaci kandidátů pro diplomatickou službu.\n"}
{"id": "958406", "url": "https://cs.wikipedia.org/wiki?curid=958406", "title": "Poslední adresa", "text": "Poslední adresa\n\nPoslední adresa (originální francouzský název \"Dernier domicile connu\") je francouzsko-italské filmové drama z roku 1970 s Linem Venturou a Marlène Jobertovou v hlavních rolích, které režíroval José Giovanni podle vlastního scénáře.\n\n"}
{"id": "958414", "url": "https://cs.wikipedia.org/wiki?curid=958414", "title": "Seamus Murphy", "text": "Seamus Murphy\n\nSeamus Murphy (narozen 1959 v Irsku) je irský fotograf, několikanásobný držitel ceny World Press Photo Award.\n\nNarodil se v roce 1959 v Irsku. Žije v Londýně. Fotografoval v mnoha zemích Evropy, Středního východu, Asie, Afriky a Latinské Ameriky. Jeho fotografie byly publikovány v časopisech \"The New York Times Magazine\", \"The New Yorker\", \"Time\", \"Newsweek\", \"National Geographic Adventure\", \"Paris Match\", \"Le Figaro Magazine\", \"Stern\", \"Geo\", \"The Guardian Magazine\", \"The Sunday Times Magazine\", \"The Daily Telegraph Magazine\" a \"The Independent Magazine\". Jeho fotografie byly sedmkrát oceněny v soutěži World Press Photo.\n\nJeho fotografie z Afghánistánu z let 1994 až 2006 vyšly v knize \"Afghanistan: A Darkness Visibile\".\n\nJako kameraman se v roce 2011 podílel na vytvoření videoklipů k písním britské zpěvačky PJ Harvey z alba \"Let England Shake\".\n\n\n\n"}
{"id": "958417", "url": "https://cs.wikipedia.org/wiki?curid=958417", "title": "Jabkanec", "text": "Jabkanec\n\nJabkance jsou sladké bramborové placky s tvarohem a posypané cukrem. Název nepochází, jak by se zdálo z jablek, ale z archaického pojmenování brambor v okolí České Třebové – „zemní jablka“.\n\nTradičně se v České Třebové pořádá v listopadu „Jabkancová pouť“. Jabkancovou pouť pořádá Spolek od sv. Kateřiny. Pouť je spojena s oslavou této světice u chalupy „U Kostelíčka“ již více než 50 let. Jabkance se prodávají od rána, o zábavu se starají „jabkancoví umělci“.\n\n"}
{"id": "958419", "url": "https://cs.wikipedia.org/wiki?curid=958419", "title": "Diskografie skupiny Abstract", "text": "Diskografie skupiny Abstract\n\nDiskografie slovenské instrumentální metalové (některé zdroje uvádějí i Atmospheric Dark Metal anebo Atmospheric/Experimental Progressive metal) skupiny Abstract se zatím skládá z třech demo alb, jednoho mini alba, třech studiových alb, třech kompilačních alb a čtyř videoklipů.\n\nInstrumental Emotions je první demo album skupiny Abstract, které patřilo vůbec k jedním z prvních instrumentálních hudebních nahrávek ve slovenském undegroundu Demo bylo nahráno třemi původními členy skupiny, a to: Petrem \"Legem\" Lengsfeldem (doprovodná kytara), Palem Gáblikem (sólová kytara) a Ľudo Baloghem (bicí). Nahrávka vznikla ve studiu WR-6, nacházejícím se ve městě Sliač v lednu roku 1996. Demo album obsahovalo 4 skladby, které byly nahrány na jedné MC kazetě.\n\nSkladba „Shades of Mountains“ byla také nahrána i na druhém demo albu skupiny Aestuum II. (MCMXCVIII), ale jak uvádějí některé zdroje, nakonec se tam nedostala . V roce 2000 byla pak opět nahrána pro demo album Fragmenthea. A nakonec v roce 2005 byla nahrána znova v upravené verzi pro první oficiální album skupiny Fragmenthea.\n\nStrana A\nStrana B\n\nAestuum II. (MCMXCVIII) je druhé demo album skupiny Abstract, vydané v roce 1998. Album bylo nahrané ve studiu Red Green (Brusno) již v nové pětičlenné sestavě skupiny: Peter \"Lego\" Lengsfeld (doprovodná kytara), Pavol Gáblik (sólová kytara), Tomáš \"Julo\" Balon (basová kytara), Miloš \"Milosh\" Fábry (klávesy), Ľudo Balogh (bicí) a obsahovalo 7 skladeb čistě atmosferického instrumentálního metalu, které byly nahrané na jedné MC kazetě. Oficiálně vyšlo na přelomu léta a podzimu roku 1998 v nákladu 500 kusů a od prvého demo alba skupiny Instrumental Emotions se lišilo hlavně ve třech bodech: lepším zvukem, přidáním nových nástrojů (basová kytara,klávesy) a na konec tématy, kterými se skupina zaobírala.\nDemo album Aestuum II.(MCMXCVIII) získalo pozitivní hodnocení u hudebních recenzentů a zaznamenalo také pozitivní ohlas u fandů skupiny Abstract. Po jeho vydání získala skupina stabilní místo na metalové scéně na Slovensku, v České republice a postupně i ve vzdálenějším zahraničí.\n\nStrana A\n\nFragmenthea je třetí poslední demo album skupiny Abstract, které bylo vydáno v roce 2000.\nAlbum bylo nahráno ve studiu Studio Exponent (Hlohovec) v pětičlenné sestavě skupiny: Peter \"Lego\" Lengsfeld (doprovodná kytara), Pavol Gáblik (sólová kytara), Tomáš \"Julo\" Balon (basová kytara), Miloš \"Milosh\" Fábry (klávesy) a Peter Gáblik (bicí), který nahradil na postě bubeníka Ľudo Balogha. Album obsahovalo 10 skladeb pojatých opět v duchu čisto atmosférického instrumentálního metalu, které již byly oproti předcházejícím dvěma demo albům nahrané na CD nosiči. Původně se album mělo stát prvním oficiálním albem skupiny, ale i navzdory uzavřené smlouvě bylo nakonec CD vydáno jen v malém počtu přibližně 200 kusů, a to v limitované edici jako promo pro média a fanoušky. Navzdory tomu však byli ohlasy veřejnosti a médií pozitivní a Abstract si tak posilnil svoji pozici v slovenském i českém undergroundu.\n\nNavzdory tomu, že mělo album \"Fragmenthea\" dobrý ohlas u veřejnosti, jako i u recenzentů v médiích, a s jeho propagací pomáhal skupině i Jarda Bezruč z In Deed Hell, nepodařilo se pro něj zabezpečit vydavatele . K samotnému studiovému vydání alba došlo až za pět let po ponuce od vydavatelství Dawnart records. Podmínkou vydání alba bylo natočení videoklipu a bonusové skladby. Skupině Abstract se ji podařilo splnit a v roce 2005 došlo k oficiálnímu znovu vydání tohohle alba doplněného o bonusy pod záštitou tohoto vydavatelství.\n\nSymmetry je první oficiální mini CD skupiny Abstract, které vzniklo v roce 2002 na podnět malého vydavatelství FeedBack Productions. Nahrávalo se opětovně v hlohoveckém nahrávacím studiu, Studio Exponent, v pětičlenné sestavě známé již z demo alba \"Fragmenthea\" – Peter \"Lego\" Lengsfeld (doprovodná kytara), Pavol Gáblik (sólová kytara), Tomáš \"Julo\" Balon (basová kytara), Miloš \"Milosh\" Fábry (klávesy) a Peter Gáblik (bicí). Album se již vyznačovalo profesionálně zpracovaným obalem, bookletem a potlačí samotného CD. Obsahovalo 4 skladby instrumentální metalové hudby a jeho prvních 100 kusů navíc obsahovalo orientálně laděnou skladbu „Alladin“.\n\n\n\n\n\n"}
{"id": "958424", "url": "https://cs.wikipedia.org/wiki?curid=958424", "title": "Římskokatolická farnost Dyjákovice", "text": "Římskokatolická farnost Dyjákovice\n\nŘímskokatolická farnost Dyjákovice je územní společenství římských katolíků s farním kostelem svatého Michaela archanděla v děkanátu Znojmo.\nPrvní písemná zmínka o obci je z roku 1278. Farní kostel je zasvěcen archandělu Michaelovi. Byl vystavěn na místě menšího kostela ze 13. století, který již přestal vyhovovat počtu věřících a byl v roce 1757 zbořen. Nový kostel byl vystavěn v letech 1757–1761. \n\nOd 1. července 2009 je administrátorem excurrendo R. D. Mgr. Pavel Sobotka,který je zároveň členem farního tým FATYM Přímětice-Bítov.\n\nFATYM Přímětice-Bítov je společenství katolických kněží, jáhnů a jejich dalších spolupracovníků. Působí v brněnské diecézi od roku 1996. Jedná se o společnou správu několika kněží nad větším množstvím farností za spolupráce laiků. Mimo to, že se FATYM stará o svěřené farnosti, snaží se jeho členové podle svých sil vypomáhat v různých oblastech pastorace v naší zemi.\n\nDnem vzájemných modliteb farností za bohoslovce a bohoslovců za farnosti brněnské diecéze je 12. prosinec. Adorační den připadá na nejbližší neděli po 11. červnu.\n\nVe farnosti se pravidelně koná tříkrálová sbírka. V roce 2017 činil její výtěžek v Dyjákovicích 19 535 korun.\n"}
{"id": "958429", "url": "https://cs.wikipedia.org/wiki?curid=958429", "title": "Pryskyřník alpínský", "text": "Pryskyřník alpínský\n\nPryskyřník alpínský (\"Ranunculus alpestris\"), někdy udáván jako pryskyřník vysokohorský je druh rostliny z čeledi pryskyřníkovité (\"Ranunculaceae\").\n\nJedná se o vytrvalou rostlinu dorůstající nejčastěji výšky 5–15 cm s krátkým oddenkem. Lodyha je přímá, zpravidla lysá, rýhovaná, na vrcholu pouze s jedním až třemi květy. Listy jsou střídavé, přízemní jsou krátce řapíkaté, lodyžní jsou s kratšími řapíky až přisedlé. Čepele přízemních listů jsou troj až pětiklané, postranní úkrojky jsou vroubkovaně zubaté. Prostřední úkrojek je na bázi většinou širší než 2,5 mm a báze čepele je většinou uťaté až srdčitá, lesklá. Lodyžní listy jsou v počtu 0–3, nejvyšší pak celokrajný a čárkovitý, všechny listy jsou lysé a lesklé. Květy jsou bílé, asi 20–25 mm v průměru, květní lůžko je kulovité. Kališních lístků je 5, vně jsou lysé. Korunní lístky jsou bílé, je jich 5, někdy více (korunní lístky zmnožené), obsrdčitého tvaru. Kvete v květnu až v srpnu. Plodem je nažka, která je asi 2 mm dlouhá, lysá, na vrcholu se zahnutým zobánkem. Nažky jsou uspořádány do souplodí. Počet chromozómů je 2n=16.\n\nPryskyřník alpínský je druh hor jižní až střední Evropy, roste především v Pyrenejích, Alpách a Karpatech. V JV Aplách roste blízce příbuzný druh \"Ranunculus traunfellneri\", který byl někdy považován za poddruh pryskyřníku alpínského. Roste na vápnitých i kyselých substrátech ve skalních štěrbinách, ve sněhových výležiscích a na jemných sutích. V České republice neroste.\n\n \n"}
{"id": "958434", "url": "https://cs.wikipedia.org/wiki?curid=958434", "title": "Humpy Koneru", "text": "Humpy Koneru\n\nHumpy Koneru (* 31. března 1987, Gudivada u Vidžajavady, Andhrapradéš) je indická šachová velmistryně.\n\n"}
{"id": "958439", "url": "https://cs.wikipedia.org/wiki?curid=958439", "title": "Bolševik (ostrov)", "text": "Bolševik (ostrov)\n\nBolševik (rusky \"\") je ostrov v Severním ledovém oceánu u severních břehů ruské Sibiře. Je nejjižnějším a s rozlohou 11 312 km² po ostrově Říjnové revoluce druhým největším ostrovem souostroví Severní země.\n\nNa východě je omýván mořem Laptěvů, na západě Karským mořem a na jihu jej Vilkického průliv odděluje od Tajmyrského poloostrova. Zhruba ze třetiny je pokryt ledovcem a nejvyšší vrcholek je 935 metrů nad mořem. Bezledovcovou část ostrova pokrývá tundra.\n\nZe správního hlediska patří Bolševik od 1. ledna 2007 do Tajmyrského rajónu v Krasnojarském kraji, předtím byl součástí samostatného Tajmyrského autonomního okruhu.\n\nOstrov objevila spolu s celou Severní zemí v roce 1913 expedice Borise Andrejeviče Vilkického.\n"}
{"id": "958440", "url": "https://cs.wikipedia.org/wiki?curid=958440", "title": "Sicilský klan", "text": "Sicilský klan\n\nSicilský klan (originální francouzský název \"Le Clan des Siciliens\") je francouzsko-italský kriminální film režiséra Henriho Verneuila z roku 1969 s Jeanem Gabinem, Alainem Delonem a Linem Venturou v hlavních rolích.\n\n"}
