{"id": "822336", "url": "https://cs.wikipedia.org/wiki?curid=822336", "title": "Auteurská teorie", "text": "Auteurská teorie\n\nJako auteurská teorie se označuje specifický přístup k filmu, který předpokládá, že filmy autorského tvůrce reflektují jeho osobité umělecké vize, jako by tedy režisér byl primární auteur (francouzský výraz pro autora) filmu. Auteurská teorie se uplatňuje ve filmové kritice od poloviny 50. let minulého století, přičemž tento specifický autorský přístup k filmu byl původně asociován s Francouzskou novou vlnou a filmovým časopisem Cahiers du Cinéma. V Americe byla auteurská teorie rozvinuta o několik let později, hlavním propagátorem teorie ve Spojených státech byl Andrew Sarris, filmový kritik časopisu The Village Voice. Skutečnost, že z právního hlediska je film nahlížen jako umělecké dílo, přičemž režisér je považován za autora nebo jednoho z autorů filmu a jako takový je apriorním držitelem autorských práv, je převážně výsledkem vlivu právě auteurské teorie.\n\nAuteurská teorie byla rozvedena skupinou filmových kritiků, budoucích představitelů Francouzské nové vlny, kteří psali pro francouzský časopis Cahiers du Cinéma. Claude Chabrol, Éric Rohmer, Jean-Luc Godard, François Truffaut a Jacques Rivette psali o prominentních filmařích, jako byli Akira Kurosawa, Satjádžit Ráj, Alfred Hitchcock, Howard Hawks a Jean Renoir, jako o absolutních autorech svých filmů. Vichistická vláda za nacistické okupace Francie zakázala promítání amerických filmů, jako např. snímků Maltézský sokol (1941) nebo Občan Kane (1941). V roce 1946, když francouzští filmoví kritici mohli konečně vidět tyto americké filmy z první poloviny 40. let, tak jimi byli nadšeni a mnoho z těchto filmů inspirovalo vznik auteurské teorie. O rozšíření auteurské teorie ve filmové kritice se významnou měrou zasloužil filmový kritik a teoretik André Bazin, který ovšem později ve svém článku \"„O Auteurské teorii“\" (\"Cahiers du Cinema, č. 70, 1957\") vyjádřil znepokojení nad tím, že tato teorie přiznává režisérům až příliš individuálního autorství jejich filmů.\n\nVe své slavné eseji z roku 1954 \"„Jistá tendence francouzského filmu“\" Francois Truffaut poprvé použil frázi „politika autorů“. Přičemž ona „politika“ označuje určitý způsob, jakým se dívat na filmy a následně je hodnotit. Tedy nahlížet na režiséry, kteří užívají osobitý styl či specifický mód narace jako na „auteury“. Truffaut termín „politika autorů“ vtipně vystihl v následujícím citátu: \"„Nejhorší film Jeana Renoira bude vždy více zajímavým než nejlepší film Jeana Delannoya.“\"\n\nTruffaut tímto článkem kritizoval tzv. „tradici kvality“, filmový proud ve francouzské kinematografii, jež jako námětu často využíval klasických literárních děl. Tvrdil, že tyto filmy byly filmy scenáristické, naprosto neinvenční a neoriginální po režijní stránce. Podle Truffauta tedy byl režisér těchto filmů pouhým inscenátorem a realizátorem scénáře. Truffaut k tomu provokativně řekl: \"„Nejsou žádné dobré nebo špatné filmy, jenom dobří nebo špatní režiséři.“\"\n\nTruffautův článek však kritizoval hlavně scenáristy, kteří podle něj často zjednodušovali a mrzačili mnoho velkých děl francouzské literatury. Truffaut použil termínu „auteur“ pro režiséry jako Jean Renoir, Max Ophüls, Jacques Tati a Robert Bresson, kteří, kromě toho, že rozvíjeli svůj specifický styl, také psali scénáře svých filmů nebo na nich alespoň spolupracovali.\n\nAuteurská teorie předpokládá, že dobrý režisér (a mnoho špatných) rozvíjí určitý osobitý styl nebo se zaměřuje na nějaká specifická témata a že tedy režisérův umělecký vliv je v jeho díle nepřehlédnutelný a nezaměnitelný. Filmoví kritici propagující auteurskou teorii oceňovali jednak ty režiséry, jejichž práce se vyznačovala specifickým vizuálním stylem (jako tomu bylo u Alfreda Hitchcocka) a jednak ty, jejichž vizuální styl byl sice méně výrazný, ale jejichž filmy reflektovaly nějaká konstantní témata (jako humanismus u Jeana Renoira). Truffaut a další kritici tedy rozlišovali mezi \"„auteury“\" a \"„inscenátory“\", přičemž ti druzí nebyli vnímáni jako podřadní režiséři, kteří natáčejí špatné filmy, nýbrž „pouze“ jako ti, kteří postrádají autorský podpis ve svém díle.\n\nAuteurská teorie byla v 60. letech využívána kritiky a režiséry Francouzské nové vlny jako ospravedlnění jejich velmi osobních a idiosynkratických filmů. V anglicky psané filmové kritice byl auteurský přístup adoptován na počátku 60. let. Ve Spojených státech teorii představil filmový kritik Andrew Sarris ve svojí eseji \"„Poznámky k auteurské teorii“\" z roku 1962. V této eseji byl poprvé užit termín „auteurská teorie“. Sarris se stal hlavním propagátorem teorie v USA a později publikoval práci \"„American Cinema: Directors and Directions, 1929-1968“\", která se stala neoficiální biblí \"„auteurismu“\".\n\nJednou z ironií této teorie je to, že v období, kdy Truffaut psal svůj článek, došlo ke zhroucení Hollywoodského studiového systému, doprovázené nejistotou a konzervatismem v americkém filmu, což mělo za následek, že těch filmů, které Truffaut a ostatní mladí filmoví kritici obdivovali, zde následně vznikalo mnohem méně.\n\nPočátkem 60. let někteří filmoví kritici začali kritizovat auteurskou teorii. Jedním z důvodů pro odmítnutí teorie je skutečnost, že natáčení filmů je kolektivní proces, na kterém tradičně spolupracuje velké množství lidí, zatímco teorie přiznává privilegovanou roli pouze jednomu člověku, režisérovi.\n\nMezi odpůrce teorie patřila například vlivná americká filmová kritička Pauline Kael, která ve svém článku o Občanu Kaneovi, u něhož auteurský přístup přiznává téměř veškeré kredity Orsonu Wellesovi, poukazuje na to, jak moc se na celkové podobě filmu podíleli scenárista Herman J. Mankiewicz a kameraman Gregg Toland.\n\nVýznamní scenáristé, jako například Ernest Lehman a William Goldman, nesouhlasí s tím, že by režisér mohl být více autorem filmu než scenárista, zatímco filmový historik Aljean Harmetz poukazuje na kreativní roli producentů a vedoucích pracovníků v období Klasického Hollywoodu a dodává, že auteurská teorie se hroutí oproti realitě studiového systému. V roce 2006 David Kipen ve své knize \"„The Schreiber Theory: A Radical Rewrite of American Film History“\" zavedl termín \"„schreiberovská teorie“\" pro označení kritického přístupu, který považuje za hlavního autora filmu scenáristu, spíše než režiséra.\n"}
{"id": "822338", "url": "https://cs.wikipedia.org/wiki?curid=822338", "title": "HC Berkut Kyjev", "text": "HC Berkut Kyjev\n\nHokejový klub HC Berkut Kyjev (ukrajinsky: ХК Беркут-Київ, anglicky: HC Golden Eagle Kyjev) byl hokejový tým v Kyjevě na Ukrajině, který existoval od roku 1997 do roku 2002. Klub hrál ukrajinskou hokejovou ligu a Východoevropskou liga ledního hokeje. V barvách měl černou a bílou. Tým měl přezdívku \"Golden Eages\".\n\n\n"}
{"id": "822348", "url": "https://cs.wikipedia.org/wiki?curid=822348", "title": "Josef Azzoni", "text": "Josef Azzoni\n\nJosef Azzoni (1712 Praha – 25. listopadu 1760, Baden) byl český právník. Byl členem kodifikační komise, když výsledkem práce této komise byl Codex Theresianus, který nikdy nevstoupil v platnost, byl však základem pro pozdější všeobecný zákoník občanský. Azzoni působil také jako advokát a profesor práva na Právnické fakultě Univerzity Karlovy, kde byl v letech 1751 - 1753 děkanem. V roce 1754 byl také rektorem celé Univerzity Karlovy.\n\nNarodil se v roce 1712 v Praze v původem italské rodině milánských šlechticů. V roce získal doktorský titul na Filozofické fakultě Univerzity Karlovy, v roce 1738 pak na právnické fakultě. Od roku 1737 provozoval advokátní praxi. V roce 1740 byl na právnické fakultě jmenován mimořádným profesorem české praxe soudní, k tomuto předmětu sepsal latinskou učebnici, která však tiskem nevyšla. I přesto se dostala do povědomí odborné veřejnosti a v roce 1747 tak byl jmenován řádným profesorem veřejného práva. V letech 1751 - 1753 byl na právnické fakultě děkanem, v roce 1754 byl také rektorem celé Univerzity Karlovy. Dále souběžně působil jako advokát, známý byl mj. svou obhajobou šlechticů, kteří byli v roce 1743 obviněni ze spolupráce s nepřítelem během v době bavorsko-rakouské války.\n\nV roce 1748 byl povolán císařovnou Marií Terezií do kodifikační komise, která měla za úkol vytvořit nové zřízení zemské pro Čechy a Moravu, když měl na starost trestní právo. Tato komise však žádných výsledků nedosáhla, Azzoni byl však v roce 1753 jmenován do dvorské kodifikační komise, která měla za úkol kodifikovat občanské právo v celé Habsburské monarchii (kromě Uherska). Kvůli této práci se Azzoni přestěhoval do Vídně a zanechal i advokátní praxe a vyučování. Komise svou práci ukončila v roce 1766, kdy císařovně předložila ke schválení Codex Theresianus. V roce 1756 byl Azzoni jmenován dvorním radou při vídeňském nejvyšším soudě, od roku se účastnil i zasedání dvorské komise, která pracovala na novém trestním kodexu. V březnu 1760 byl povýšen do rytířského stavu, nedlouho po tom však 25. listopadu 1760 zemřel.\n"}
{"id": "822354", "url": "https://cs.wikipedia.org/wiki?curid=822354", "title": "Spojené státy americké na Letních olympijských hrách 2012", "text": "Spojené státy americké na Letních olympijských hrách 2012\n\nSpojené státy americké na Letních olympijských hrách v roce 2012 v Londýně reprezentovalo 529 sportovců, z toho 268 žen a 261 mužů, ve 25 sportech. Nezúčastnily se pouze v házené.\n\nPoznámka * - nebyli členy finálové štafety\n\n"}
{"id": "822357", "url": "https://cs.wikipedia.org/wiki?curid=822357", "title": "Liběšice (zámek)", "text": "Liběšice (zámek)\n\nLiběšice jsou zámek ve stejnojmenné vesnici v okrese Litoměřice. Od poloviny šestnáctého století zde stál renesanční zámek, který býval sídlem šlechtických majitelů panství a od roku 1623 jezuitskou rezidencí. Časem přestala řádu vyhovovat, a v první polovině osmnáctého století byla nahrazena barokní stavbou upravenou v devatenáctém století na zámek. Od roku 1958 je chráněn jako kulturní památka ČR.\n\nPrvním panským sídlem v Liběšicích byla kamenná gotická tvrz doložená poprvé roku 1405, kdy se uváděla jako hrad. Stávala u potoka a k jejímu obrannému systému patřila soustava tří rybníků. Zanikla nejspíše po roce 1520, kdy panství koupil Karel Dubanský z Duban, kterému zřejmě nepohodlná tvrz přestala vyhovovat, a proto si místo ní nechal postavit renesanční zámek. Pozůstatky tvrze byly údajně nalezeny v devatenáctém století na pozemcích domů čp. 12 a 54.\n\nDalším majitelem se stal hejtman Litoměřického kraje a Pražského hradu Oldřich Dubanský z Duban. Nejpozději za něj byl dostavěn zdejší zámek, na kterém byl někdy v letech 1547–1552 vězněn saský kurfiřt Jan Bedřich zajatý v bitvě u Mühlberka. Když Oldřich Dubanský v roce 1571 zemřel, vymřela jeho větev rodu, a panství spravovala vdova Anna Kostomlatská z Vřesovic. Po jejím druhém sňatku se panství rozpadlo na dvanáct dílů s řadou majitelů, kteří mezi sebou vedli spory o majetek, ale roku 1617 připadlo úštěckému Jiřímu Sezimovi z Ústí.\n\nVelké panství Liběšice–Úštěk rozdělené na dvě části bylo po bitvě na Bílé hoře zkonfiskováno. Díl patřící Mikuláši z Geršdorfu získal Jan z Merode a díl Jiřího Sezimy z Ústí byl dán jezuitské koleji svatého Klimenta v Praze (1623). Pražští jezuité měli být odškodněni původně panstvím mělnickým. Mělník podrželi jezuité do doby, než mohl liběšicko-úštěcké panství převzít. Bylo to značně rozsáhlé a bohaté panství. Roku 1628 nabídl Jan z Merode svůj díl císaři jako základ pro zřízení jezuitské koleje v Litoměřicích a roku 1630 byl tento díl nově založené litoměřické jezuitské rezidenci předán, ale byl až do roku 1641 spravován společně s větším dílem pražských jezuitů. Roku 1675 prodala litoměřická rezidence tento díl jezuitům z Klementina, a tím bylo panství opět spojeno.\n\nPo získání prvního dílu panství žili jezuité v úštěckém zámku, ale po ukončení třicetileté války přenesli své sídlo do Liběšic. Když roku 1622 přijel do Liběšic poprvé rektor koleje svatého Klimenta, vyhnal z tamního farního kostela luteránského predikanta a musel sloužit mši svatou v zámecké kapli. Z Úštěku přešli jezuité do Liběšic v letech 1651–1656.\n\nJezuité časem nechali zámek částečně přestavět v barokním slohu. Používali ho jako letní rezidenci a jako útočiště v dobách válek a epidemií, kdy na něj přijížděli i profesoři a studenti filozofické fakulty. Konaly se zde i slavnostní závěrečné zkoušky. Jezuité zároveň rozšiřovali své panství. Roku 1675 přikoupili díl úštěckého panství a o pět let později statek v Horních Chobolicích. Pěstovali obilí, chmel a věnovali se koželužství. Zdejší kůže se vyvážely až do Paraguaye.\n\nV liběšické rezidenci trvale žilo nejméně 9–10 členů řádu, mezi kterými byl lékař a knihovník. Roku 1679 na zámku pobýval Bohuslav Balbín, který popsal výhled z vrcholu nedaleké hory Sedlo. O rok později museli jezuité uprchnout do Prahy před povstáním nevolníků vedeným vrbických rychtářem Mikulášem Slabým-Fryčem. Význačnou osobností byl správce rezidence Kryštof Fišer (1611–1680), který na základě zkušeností se správou panství napsal knihu \"De oeconomia suburbana,\" a později se stal vrchním inspektorem jezuitských statků v Čechách.\n\nStará liběšická rezidence již nestačila svou velikostí i stavem novým potřebám. Proto bylo rozhodnuto postavit v Liběšicích novou budovu, vyhovující všem tehdejším potřebám řádu i reprezentaci. Počítalo se i nadále s tím, že Liběšice budou sloužit jako letní a rekreační sídlo celé provincii. Projekt vypracoval architekt Kilián Ignác Dientzenhofer (1690–1752). Nezachoval se bohužel doklad, kdy začal být jeho projekt realizován. Není také zcela jisté, zda nebyl Dientzenhofer pozván později, až když již stavba začala. V umělecko-historické literatuře se uvádí, že stavba vznikla v letech 1738–1752. Z dokladů však je patrné, že již v roce 1738 byla novostavba tak daleko, že v ní mohlo bydlet čtrnáct jezuitů. V listopadu 1751 bylo dokončeno zastřešení věže, čímž skončily i stavební práce. Až do roku 1754 pak pokračovaly úpravy vnitřku – kamenické, štukatérské a sklenářské práce. Starý zámek zatím sloužil správě panství a k ubytování hostů, ale roku 1746 byl vzhledem ke špatnému stavu zbořen.\n\nV letech 1754–1757 byly na zdi směrem do návsi umístěny cenné vázy a plastiky. Před zámkem bylo postupně (1727–1762) postaveno pět velmi cenných barokních figurálních plastik. Ještě před stavbou nové rezidence byla po moru roku 1680 postavena cenná barokní hřbitovní kaple (snad od Giulia Broggia, vnitřní štukatura J. S. Bossi roku 1687, hlavní oltář Johann Georg Heintsch roku 1688), byl zbarokizován i sousední renesanční kostel Nanebevzetí Panny Marie s renesanční věží z roku 1589, plastikami z let 1699–1762 a hlavním oltářem od I. G. Heintsche), který však byl roku 1816 velmi podstatně přestavěn. V Liběšicích se v letech 1769–1770 zdržovali a snad i působili známí barokní umělci Kramolín a Adam Lauterer, kteří pracovali v Úštěku. Na kopci Ostrý nad Úštěkem byly postaveny tři barokní kaple (1703–1707, snad od Giulia Broggia). Další barokní kaple jsou v blízkém okolí Liběšic. Touto rozsáhlou činností v letech 1680–1770 vznikl postupně velmi cenný barokní komplex, který si udržel dodnes velmi působivý a typický barokní charakter.\n\nDekret o zrušení jezuitského řádu došel na litoměřickou biskupskou konzistoř 20. října 1773. Dne 25. listopadu 1773 přijela do Liběšic komise, jejímiž členy byli kanovník Vojtěch Schwab z Litoměřic, krajský hejtman litoměřický Wolfgang von Schönau a sekretář konzistoře K. Hartmann. Sekretář pak přečetl zrušovací dekret. Všech patnáct kněží a osm laických bratří v čele s posledním superiorem K. Pieschingerem muselo rezidenci opustit. I v Liběšicích byl bohužel rozchvácen zdejší majetek, mezi nímž byla především neobyčejně cenná knihovna, v níž byla i celá řada starých rukopisů zabavených mezi nekatolíky. Rezidence i celé panství připadlo náboženskému a studijnímu fondu a deset hospodářských dvorů bylo rozparcelováno.\n\nRoku 1838 zbytek panství koupil Ferdinand Lobkowitz, ale v roce 1871 jej prodal Josefu Schrollovi z Broumova, který nechal rezidenci upravit na pohodlný zámek. Jeho potomkům patřil až do roku 1945, kdy byl znárodněn a později upraven na domov důchodců.\n\nRenesanční zámek stával severně od barokního zámku. Tvořila jej čtyři křídla postavená okolo nádvoří, do kterého se vjíždělo zdobeným portálem. V nárožích stávaly věže.\n\nNová rezidence je velká pozdně barokní stavba o čtyřech jedno a dvoupatrových křídlech kolem uzavřeného dvora. Ve středu přízemního nižšího jižního křídla je brána s hranolovou věží. Na průčelích jsou mělké rizality a vysoké pilastry, u oken vyznačeny klenáky. Mansardová střecha byla pokryta cihlovými taškami, zatímco jižní křídlo s věží mělo šindelovou střechu. Hlavní brána i západní vchod byly ozdobeny bohatě tepanými ukázkami uměleckého kovářství. Nároží věže jsou zaoblená a zdůrazněná pilastry. Věž zakončuje vzdutá profilovaná římsa s hodinami. Interiéry jsou zaklenuté plackovými, křížovými valenými klenbami s lunetami.\n\nV přilehlé zahradě byl postaven velký skleník, kde se pěstovaly pomerančovníky, citroníky a jiné exotické rostliny. V zámku byl reprezentační velký sál, v němž byla i malá obrazová galerie. Byla zde i větší knihovna a významná lékárna. Na terasové zahradě před jižním křídlem stojí sochy svatého Františka Xaverského, Jakuba, Josefa, Immaculaty a Ignáce z Loyoly.\n\nBěhem přestavby ve druhé polovině devatenáctého století bylo přistavěno patro jižního křídla zakončené balustrádou, která jako terasa spojuje pokoje prvního patra.\n\n\n\n"}
{"id": "822358", "url": "https://cs.wikipedia.org/wiki?curid=822358", "title": "Otakárek citrusový", "text": "Otakárek citrusový\n\nOtakárek citrusový (\"Papilio demoleus\") je motýl z čeledi otakárkovitých. Je považovaný za škůdce, který se coby invazní druh rozšířil ze Starého světa do oblasti Karibiku a Střední Ameriky. Je ohrožením především pro citrusové plantáže.\n"}
{"id": "822361", "url": "https://cs.wikipedia.org/wiki?curid=822361", "title": "Vyplenění Říma (1084)", "text": "Vyplenění Říma (1084)\n\nVyplenění Říma v roce 1084 je jedna z episod zápasu mezi císařem a papežem - „Boje o investituru”. Poté, co německého krále Jindřicha IV. v Canosse - hradu markraběnky toskánské Matyldy - ponížil papež Řehoř VII. tím, že ho nechal stát tři dny - 25., 26. a 27. ledna 1077 v kajícnickém rouše a bosého, než ho zprostil církevní klatby, říšská knížata 13. května 1077 sesadila Jindřicha a zvolila protikrále Rudolfa z Rheinfeldenu vévodu švábského a synoda v červnu 1080 v Brixenu sesadila Řehoře. \n\nJindřich papežem ustanovil ravennského arcibiskupa Wiberta jako Klementa III.: „na obou stranách zvítězila nenávist nad rozumem“. Rudolf padl v bitvě na Bílém Halštrově (německy Weisse Elster) 15. října 1080. \n\nJindřich překročil Alpy porazil vojenské oddíly markraběnky toskánské Matyldy a na druhý pokus dobyl Řím (1083). Řehoř poslal žádost o pomoc k normanskému vévodovi Apulie a Kalábrie Robertu Guiscardovi de Hauteville a sám se schoval do Andělského hradu. Normané přijeli, papeže Řehoře osvobodili a Řím vyplenili tak krutě, že jeho obyvatelé proto začali papeže nenávidět tak moc, že musel odejít s Normany.\n\nNásledujícího roku (1085) jak Řehoř, tak vévoda Robert Guiscard de Hauteville zemřeli.\n"}
{"id": "822363", "url": "https://cs.wikipedia.org/wiki?curid=822363", "title": "Rideau Canal", "text": "Rideau Canal\n\nRideau Canal je vodní kanál, spojující hlavní město Kanady, Ottawu, s městem Kingston u pobřeží jezera Ontario. Otevřen byl v roce 1832 a je v provozu do dnešního dne. Je to nejstarší fungující umělá vodní cesta v Severní Americe. V současnosti je kanál provozován společností \"Parks of Canada\". Lodní provoz je od poloviny května do poloviny října.\n\nV roce 2007 byl zapsán do Seznamu světového dědictví UNESCO.\n\nZ celkové délky 202 km je 19 km umělou vodní cestou, zbytek cesty probíhá přes řeky Rideau a Cataraqui a jezera Dolní, Horní a Velké Rideau. V současnosti je kanál využíván pro rekreační účely. Z celkového počtu 45 stavidel je většina doposud na ruční pohon.\n\nV zimním období je přibližně 7,8 km dlouhá část vodní cesty, probíhající centrem Ottawy, místem pro bruslení. Úpravy bruslařské plochy probíhají od sedmdesátých let a tuto možnost využívají desetitisíce Ottawanů.\nPodle tiskových zpráv klub NHL Ottawa Senators zvažuje možnost hraní ligových zápasů na zamrzlé ploše Rideau Canal\n\n"}
{"id": "822365", "url": "https://cs.wikipedia.org/wiki?curid=822365", "title": "Digitální model povrchu", "text": "Digitální model povrchu\n\nDigitální model povrchu (DMP), také digital surface model (DSM), představuje digitální model terénu doplněný o veškeré umělé a přírodní objekty (např. vegetace nebo budovy). \n\nZpůsoby vytvoření digitálního modelu povrchu:\n\n"}
{"id": "822367", "url": "https://cs.wikipedia.org/wiki?curid=822367", "title": "Lidar", "text": "Lidar\n\nLIDAR (Light Detection And Ranging, také LADAR) je metoda dálkového měření vzdálenosti na základě výpočtu doby šíření pulsu laserového paprsku odraženého od snímaného objektu. Obvykle se využívá spektra 1064–1540 nm, pro batymetrická měření cca 530 nm. LIDAR lze použít pro měření vzdálenosti, mapování terénu, měření vlastností atmosférických jevů aj. Výsledkem mapování je mračno bodů, které se po zpracování může interpolovat do podoby digitálního modelu povrchu či 3D modelů budov a jiných objektů. Po aplikaci filtrů je možné z mračna bodů získat digitální model terénu.\n\nDělení:\n\nBavorští vědci ve spolupráci s Přírodovědeckou fakultou Jihočeské univerzity se v roce 2016 rozhodli s využitím LIDARu zmapovat zaniklá sídla na Šumavě. Technologie se využívá i u samořiditelných dopravních prostředků k orientaci v terénu. V létě roku 2017 byl LIDAR použit na atmosferické stanici Křešín k měření koncentrace aerosolů v atmosféře. Technologie byla použita při rozsáhlém archeologickém nálezu mayských měst na severu Guatemaly v roce 2018.\n\n"}
{"id": "822368", "url": "https://cs.wikipedia.org/wiki?curid=822368", "title": "Baku Cup 2012", "text": "Baku Cup 2012\n\nTenisový turnaj WTA Baku Cup 2012 se konal ve dnech 22. až 27. července v ázerbájdžánském Baku – městské tenisové akademii, na otevřených dvorcích s tvrdým povrchem jako součást kategorie WTA International Tournaments. Odměny činily 220 000 USD (175 000 €).\n\nObhájkyně titulu Ruska Věra Zvonarevová na turnaji nestartovala. Premiérový titul kariéry na okruhu WTA získala dvacetiletá Srbka Bojana Jovanovská, když ve finále zdolala americkou hráčku Julii Cohenovovou po setetch 6–3 a 6–1.\n\n\nNásledující hráčky získaly divokou kartu do hlavní soutěže dvouhry:\n\nNásledující hráčky si zajistily účast v hlavní soutěži z kvalifikace:\n\n\n\n\n"}
{"id": "822378", "url": "https://cs.wikipedia.org/wiki?curid=822378", "title": "Filip Forsberg", "text": "Filip Forsberg\n\nFilip Forsberg (* 13. srpna 1994 v Östervåla) je švédský hokejový útočník, který nastupuje v severoamerické National Hockey League za tým Nashville Predators.\n\nS hokejem začínal v klubu Leksands IF, se kterým postupně procházel mládežnické kategorie a v ročníku 2010/11 debutoval za seniorský tým, který působí v nižší švédské lize. V létě 2011 byl draftován v KHL týmem HK Sibir Novosibirsk ze druhého kola na 41. místě. V následujícím sezóně 2011/12 odehrál většinu zápasů za seniorský tým Leksands IF a po skončení ročníku byl zvolen nejlepším nováčkem v bodování ligy. V létě 2012 se dočkal druhého draftu, tentokrát v zámoří, kde byl vybrán v prvním kole z 11. místa týmem Washington Capitals. 15. července 2012 se dohodl s klubem Capitals na tříleté nováčkovské smlouvě, ve které si vydělá 832,5 tisíce dolarů a působení ve farmě v Hershey Bears (AHL) by si vydělal jen 70 tisíc amerických dolarů. Forsberg se dohodl s vedení klubu, že hodlá ještě aspoň jednu sezónu strávit ve svém mateřském klubu v Leksandu, což Capitals akceptují.\n\nV osmnácti letech hrál jenom za seniorský klub Leksands IF, který se probojoval ze základní části do vyřazovací části Kvalserien, ve které uspěli v boji o nejvyšší domácí lize. V nižší lize HockeyAllsvenskan se stal nejlepším střelcem jako junior. V průběhu ročníku byl vybrán do reprezentační dvacítky a zvolen jako kapitán. V mistrovství světa juniorů vybojovali stříbrné medaile a byl zvolen do All-Star Team. 3. dubna 2013 byl vyměněn do týmu Nashville Predators za Martina Erata a Michaela Lattu . Premiéru v NHL stihl v závěru zkrácené sezóny, zápas odehrál proti Detroit Red Wings 14. dubna 2013.\n\n\n\n"}
{"id": "822379", "url": "https://cs.wikipedia.org/wiki?curid=822379", "title": "Od Ještěda k Troskám", "text": "Od Ještěda k Troskám\n\nOd Ještěda k Troskám (OJKT) je časopis prezentující se jako vlastivědný sborník Českého ráje a Podještědí, obnovený vychází od roku 1994 zprvu jako občasník, poté jako čtvrtletník s . Sborník navazuje (a má také dvojité počítání ročníku) na stejnojmenný projekt, který vycházel v letech 1922–1938, u kterého byl pokus o obnovu již po válce v roce 1947, ale v té době se ještě vydávání nepodařilo obnovit. Tento první sborník byl vydáván za podpory učitelské jednoty v Turnově, Českém Dubu a později i Mnichově Hradišti, které byly zastoupeny Janem Polákem, Václavem Havlem a Aloisem Šimonem, důležitým iniciátorem a přispěvatelem byl Josef Vítězslav Šimák. Za obnovený sborník se postavilo několik institucí se sídlem v Turnově (včetně Muzea Českého ráje a kanceláře CHKO Český ráj), dnes se o vydávání stará občanské sdružení Paměť Českého ráje, jejímž předsedou byl mimo jiné i prom. filosof Václav Jenšovský (zemřel 3. prosince 2013).\n\n\n"}
{"id": "822392", "url": "https://cs.wikipedia.org/wiki?curid=822392", "title": "Eugène Noël", "text": "Eugène Noël\n\nEugène Noël (4. září 1816, Rouen – 28. září 1899, Bois-Guillaume) byl francouzský spisovatel.\n\nPůsobil jako novinář v \"Journal de Rouen\", předchůdce \"Paris Normandie\", kam občas psal pod pseudonymem Jean Labèche, a jako knihovník města Rouen v letech 1879 až 1898.\n\nMezi jeho přátele patřili historik Jules Michelet, botanik Alfred Dumesnil a geograf Élisée Reclus. V roce 1905 vytvořil sochař Alphonse Guilloux jeho bustu pro rouanskou botanickou zahradu..\n\nJe po něm pojmenovaná kolej v Montville (Seine-Maritime).\n\nJeho syn Paul, narozený 1860, ředitel Laboratoire d'entomologie agricole de la Seine-Inférieure, je autorem řady publikací.\n\n\n"}
{"id": "822394", "url": "https://cs.wikipedia.org/wiki?curid=822394", "title": "Radek Šelicha", "text": "Radek Šelicha\n\nRadek Šelicha (* 12. září 1975, Mělník) je bývalý český fotbalista, záložník.\n\nHrál za FK Chmel Blšany, FK Teplice, FK Ústí nad Labem, FK Kaučuk Kralupy, SK Spolana Neratovice, FC Viktoria Plzeň, FK Chmel Blšany, SK Kladno a ZFC Meuselwitz. V české lize nastoupil ve 158 utkáních a dal 19 gólů. Ofenzivně laděný, střelecky disponovaný, rychlý a pohyblivý záložník.\n\n"}
{"id": "822410", "url": "https://cs.wikipedia.org/wiki?curid=822410", "title": "Kóiči Tanaka", "text": "Kóiči Tanaka\n\nKóiči Tanaka (japonsky 田中 耕一, Tanaka Kóiči, * 3. srpna 1959, Tojama, Japonsko) je japonský vědec a držitel Nobelovy ceny za chemii (2002) za vývoj nových metod měkké ionizace pro hmotnostně spektrometrickou analýzu biomolekul.\n"}
{"id": "822411", "url": "https://cs.wikipedia.org/wiki?curid=822411", "title": "Polehčující okolnost", "text": "Polehčující okolnost\n\nPolehčující okolnost je v trestním právu taková okolnost, která umožňuje soudu uložit mírnější trest. Pokud ale jde o okolnost, která je zákonným znakem trestného činu, nelze k ní jako k okolnosti polehčující přihlédnout. Jejich výčet je uveden v § 41 trestního zákoníku, protože jde ale pouze o demonstrativní výčet, polehčujícími okolnostmi tedy mohou být i jiné, v zákoně neuvedené okolnosti.\n\nPolehčující okolností může zejména být, pokud pachatel:\n\n"}
{"id": "822416", "url": "https://cs.wikipedia.org/wiki?curid=822416", "title": "Přitěžující okolnost", "text": "Přitěžující okolnost\n\nPřitěžující okolnost je v trestním právu taková okolnost, která umožňuje soudu uložit přísnější trest. Pokud ale jde o okolnost, která je zákonným znakem trestného činu, nebo o okolnost, která podmiňuje použití vyšší trestní sazby, nelze k ní jako k okolnosti přitěžující přihlédnout. Jejich výčet je uveden v § 42 trestního zákoníku, protože jde ale pouze o demonstrativní výčet, přitěžujícími okolnostmi tedy mohou být i jiné, v zákoně neuvedené okolnosti.\n\nPřitěžující okolností může zejména být, pokud pachatel:\n\n"}
{"id": "822425", "url": "https://cs.wikipedia.org/wiki?curid=822425", "title": "František Dobiáš (fotbalista)", "text": "František Dobiáš (fotbalista)\n\nFrantišek Dobiáš byl český meziválečný fotbalista, útočník.\n\nHrál za SK Slavia Praha. Se Slavií získal v roce 1925 mistrovský titul, s Bratislavou se v roce 1922 stal mistrem Slovenska v soutěži ČSF.\n\n\n"}
{"id": "822427", "url": "https://cs.wikipedia.org/wiki?curid=822427", "title": "Ledový palác sportu Sibir", "text": "Ledový palác sportu Sibir\n\nLedový palác sportu Sibir (rusky \"Ледовый Дворец Спорта Сибирь\") je hokejová aréna v Novosibirsku v Novosibirské oblasti, ve kterém odehrává své domácí zápasy tým HC Sibir Novosibirsk. Aréna má kapacitu 7400 sedadel, otevřená byla v září roku 1964. Roku 2002 byl stadion rekonstruován.\n\nKoncertovali zde také takoví slavní umělci jako Deep Purple, Scorpions, a-ha, Uriah Heep, Gary Moore, The Offspring, Placebo, Roxette a další.\n\n"}
{"id": "822428", "url": "https://cs.wikipedia.org/wiki?curid=822428", "title": "Vojtěch Schwab", "text": "Vojtěch Schwab\n\nVojtěch Schwab, (1723–1724 – 27. září 1792, Litoměřice) byl český římskokatolický duchovní, sídelní kanovník Katedrální kapituly u sv. Štěpána v Litoměřicích.\n\nKatolický kněz, patřící mezi nejbližší spolupracovníky 6. litoměřického biskupa Emanuela Arnošta Valdštejna. Litoměřický biskup ho roku 1766 instaloval kanovníkem litoměřické kapituly.\n\nZ mnoha úkolů mu připadla i práce v komisi při rušení jezuitského řádu v roce 1773. Dekret o zrušení jezuitského řádu došel na litoměřickou biskupskou konzistoř 20. října 1773. Dne 25. listopadu 1773 odjel s komisí v níž byl litoměřický krajský hejtman Wolfgang von Schönau a sekretář konzistoře K. Hartmann do liběšické jezuitské rezidence. Sekretář Hartmann přečetl zrušovací dekret v jehož důsledku muselo všech patnáct jezuitských kněží a osm laických bratří v čele s posledním superiorem K. Pieschingerem liběšickou rezidenci opustit. Po opuštění rezidence jezuity byl v Liběšicích rozchvácen i zdejší majetek, mezi nímž byla především neobyčejně cenná knihovna, v níž byla i celá řada starých rukopisů zabavených mezi nekatolíky. Rezidence i celé panství připadlo náboženskému a studijnímu fondu. \n\nJako litoměřický kanovník zažil po smrti biskupa Emanuela Arnošta Valdštejna příchod jeho nástupce Ferdinanda Kindermanna, který do Litoměřic přijel na biskupskou intronizaci 10. října 1790. S novým biskupem však Schwab spolupracoval jen krátce, protože v roce 1792 zemřel.\n\n\n\n"}
{"id": "822431", "url": "https://cs.wikipedia.org/wiki?curid=822431", "title": "Emerson, Lake &amp; Palmer (album)", "text": "Emerson, Lake &amp; Palmer (album)\n\nEmerson, Lake & Palmer je eponymní debutové studiové album britské skupiny Emerson, Lake & Palmer. Jeho nahrávání probíhalo během roku 1970 v londýnském studiu Advision Studios za produkce Grega Lakea. Ve Spojeném království album vyšlo v říjnu 1970; v USA až v lednu 1971. V roce 2012 bylo album vydáno v reedici.\n\n"}
{"id": "822433", "url": "https://cs.wikipedia.org/wiki?curid=822433", "title": "Tatněfť-Arena", "text": "Tatněfť-Arena\n\nTatněfť-Arena ( ) je krytá sportovní hala která je využívána hlavně k hokeji. Aréna se nachází v Kazani v Tatarstánu v Rusku. Kapacita arény je 10000 sedadel, otevřena byla 29. srpna v roce 2005. Arénu využívá k hokeji místní tým Ak Bars Kazaň hrající Kontinentální hokejová liga.\n\n"}
{"id": "822434", "url": "https://cs.wikipedia.org/wiki?curid=822434", "title": "Ladislav Veselský", "text": "Ladislav Veselský\n\nLadislav Veselský (9. října 1902 nebo 1899, Vlašim – 1960) byl český meziválečný fotbalista, útočník, reprezentant Československa.\n\nZa československou reprezentaci odehrál 28. září 1924 přátelské utkání v Jugoslávii. Hrál za Nuselský SK.\n\n"}
{"id": "822435", "url": "https://cs.wikipedia.org/wiki?curid=822435", "title": "R-9", "text": "R-9\n\nR-9 byla sovětská mezikontinentální balistická raketa, v kódu NATO označována jako SS-8 Sasin a v sovětském vojenském typovém označení GRAU jako 8К75. Šlo v pořadí o třetí sovětskou operačně použitelnou mezikontinentální raketu (po R-7 a R-16).\n\nByla vyvinuta v konstrukční kanceláři OKB-1 pod vedením Sergeje Korojlova (jako jeho poslední vojenská raketa, později se věnoval výlučně kosmickému programu), s její letovými zkouškami se začalo v roce 1961 a do výzbroje sovětské armády byla zařazena v roce 1964. Šlo o dvoustupňovou raketu s Gluškovým kapalinovým motorem \"RD-111\" (na bázi kapalného kyslíku a petroleje) o výšce 24 m, schopnou nést jadernou hlavici o hmotnosti 1 100 kg na vzdálenost až 12 500 km. Šlo o první sovětskou raketu, jejíž řízení prvního stupně bylo zajištěno vyklápěním trysek hlavního pohonného motoru (dosud se používalo především řízení pomocí gyroskopů). Raketa byla modifikována i pro starty z podzemního raketového sila a stala se tak jedinou sériově vyráběnou balistickou raketou na světě, která využívala tento způsob startu při použití kapalného kyslíku jako okysličovadla.\n\nOd roku 1971 byly rakety postupně vyřazovány z výzbroje a jejich operativní činnost byla definitivně ukončena v roce 1976.\n\n"}
{"id": "822437", "url": "https://cs.wikipedia.org/wiki?curid=822437", "title": "Československo na olympijských hrách", "text": "Československo na olympijských hrách\n\nČeskoslovensko se účastnilo olympijských her v letech 1920 - 1992. Čeští sportovci se účastnili pod vedením ČOV olympijských her i před vznikem Československa pod hlavičkou Bohemie.\n\nČeskoslovensko spolu s některými zeměmi Varšavské smlouvy a dalšími státy se neúčastnilo letních olympijských hrách 1984 v Los Angeles. SSSR se tehdy rozhodl hry bojkotovat jako odplatu za bojkotování předešlých letních her v Moskvě Spojenými státy, kvůli ruské invazi do Afghánistánu. Oficiálním důvodem neúčasti, jak jej vytrvale prezentoval ČSOV a s ním mnozí sportovci, byla neschopnost americké strany zajistit bezpečnost účastníků olympiády. Sovětská propaganda rovněž popírala souvislost rozhodnutí s předchozí olympiádou a zdůrazňovala, že nejde o bojkot a odvetu, ale příčinou neúčasti jsou obavy o bezpečnost sportovců.\n\nČeskoslovenští sportovci na letních olympijských hrách získali celkem 143 medailí a to hlavně v gymnastice, atletice a zápasení, na zimních 25 především ve skocích na lyžích a ledním hokeji.\n\nPo rozpadu Československa v roce 1993 se olympiád účastní týmy z České republiky a Slovenska.\n\n"}
{"id": "822440", "url": "https://cs.wikipedia.org/wiki?curid=822440", "title": "Carter County", "text": "Carter County\n\nCarter County je název pěti okresů ve Spojených státech amerických:\n"}
{"id": "822441", "url": "https://cs.wikipedia.org/wiki?curid=822441", "title": "Gibson County", "text": "Gibson County\n\nGibson County je název dvou okresů ve Spojených státech amerických:\n"}
{"id": "822443", "url": "https://cs.wikipedia.org/wiki?curid=822443", "title": "Grundy County", "text": "Grundy County\n\nGrundy County je název čtyř okresů ve Spojených státech amerických:\n"}
{"id": "822444", "url": "https://cs.wikipedia.org/wiki?curid=822444", "title": "Haywood County", "text": "Haywood County\n\nHaywood County je název dvou okresů ve Spojených státech amerických:\n"}
{"id": "822445", "url": "https://cs.wikipedia.org/wiki?curid=822445", "title": "Hickman County", "text": "Hickman County\n\nHickman County je název dvou okresů ve Spojených státech amerických:\n"}
{"id": "822446", "url": "https://cs.wikipedia.org/wiki?curid=822446", "title": "Humphreys County", "text": "Humphreys County\n\nHumphreys County je název dvou okresů ve Spojených státech amerických:\n"}
{"id": "822450", "url": "https://cs.wikipedia.org/wiki?curid=822450", "title": "Lauderdale County", "text": "Lauderdale County\n\nLauderdale County je název tří okresů ve Spojených státech amerických:\n"}
{"id": "822451", "url": "https://cs.wikipedia.org/wiki?curid=822451", "title": "Macon County", "text": "Macon County\n\nMacon County je název šesti okresů ve Spojených státech amerických:\n"}
{"id": "822452", "url": "https://cs.wikipedia.org/wiki?curid=822452", "title": "Meigs County", "text": "Meigs County\n\nMeigs County je název dvou okresů ve Spojených státech amerických:\n"}
{"id": "822453", "url": "https://cs.wikipedia.org/wiki?curid=822453", "title": "Rutherford County", "text": "Rutherford County\n\nRutherford County je název dvou okresů ve Spojených státech amerických:\n"}
{"id": "822454", "url": "https://cs.wikipedia.org/wiki?curid=822454", "title": "Sevier County", "text": "Sevier County\n\nSevier County je název tří okresů ve Spojených státech amerických:\n"}
{"id": "822455", "url": "https://cs.wikipedia.org/wiki?curid=822455", "title": "Stewart County", "text": "Stewart County\n\nStewart County je název dvou okresů ve Spojených státech amerických:\n"}
{"id": "822456", "url": "https://cs.wikipedia.org/wiki?curid=822456", "title": "Sumner County", "text": "Sumner County\n\nSumner County je název dvou okresů ve Spojených státech amerických:\n"}
{"id": "822457", "url": "https://cs.wikipedia.org/wiki?curid=822457", "title": "Tipton County", "text": "Tipton County\n\nTipton County je název dvou okresů ve Spojených státech amerických:\n"}
{"id": "822459", "url": "https://cs.wikipedia.org/wiki?curid=822459", "title": "Hexspeak", "text": "Hexspeak\n\nHexspeak je formou hláskování používanou v prostředí počítačových komunit, podobně jako třeba starší leetspeak. Hexspeak byl vytvořen programátory pro zápis hexadecimálních konstant ve zdrojovém kódu programů. Tyto textové řetězce jsou tvořeny pouze znaky šestnáctkové soustavy: codice_1. Pomocí nich je možné na základě grafické podobnosti („0“ jako „O“, „5“ jako „S“) nebo podobné výslovnosti (především anglické: „8“ – „eight“ – „“, snědl) vytvářet řetězce, které mají nějaký význam. Příkladem může být třeba codice_2 ( „“, nákaza) nebo codice_3 ( „“, velké kozy).\n"}
{"id": "822461", "url": "https://cs.wikipedia.org/wiki?curid=822461", "title": "Václav Mařík", "text": "Václav Mařík\n\nVáclav Mařík (24. října 1898 Kladno - 9. července 1956) byl český meziválečný fotbalista, obránce.\n\nV československé lize hrál za SK Kladno (1925–1927) a SK Slavia Praha (1927–1929).\n\n"}
{"id": "822476", "url": "https://cs.wikipedia.org/wiki?curid=822476", "title": "Wildkogel", "text": "Wildkogel\n\nWildkogel (2224 m n. m.) je výrazná hora v Kitzbühelských Alpách, na území rakouské spolkové země Salcbursko, mezi obcemi Neukirchen a Bramberg, severně od údolí Salzachu.\n\nV roce 2005 zde byla vybudována horská chata \"Wildkogelhaus\" pro až 100 hostů (s restaurací, saunou a diskotékou).\n\nV zimním období je zde velký lyžařský areál s 55 kilometry upravovaných sjezdových tratí, které jsou tvořeny ze 45% modrými, 40% červenými a 15% černými sjezdovkami.\n\nV letní sezóně se zde nachází mnoho turistických tras. Wildkogel nabízí cyklistické stezky pro horská kola (\"Bike Arena\") a je také součástí každoroční cyklistické soutěže Transalp, kdy závodníci musí tuto horu překonat. Hora je také oblíbeným výchozím bodem pro lety na rogalu.\n"}
{"id": "822485", "url": "https://cs.wikipedia.org/wiki?curid=822485", "title": "Topčider", "text": "Topčider\n\nTopčider (v srbské cyrilici Топчидер) je název jedné z místních částí Bělehradu. Nachází se na jihozápadním okraji města. Známá je především díky rozsáhlému parku, který se rozkládá na ploše 111 336 m. Místo patří mezi oblíbené víkendové destinace obyvatel srbského hlavního města. Středem Topčideru prochází také železniční trať.\n\nV prvních dekádách 19. století bylo toto místo, které ve středověku sloužilo jako zázemí tureckému dělostřelectvu při útok na Bělehrad, oblastí s četnými vinohrady a vilami zámožných obyvatel Bělehradu. V první polovině téhož století byl zřízen známý park jako součást rezidence srbského knížete Miloše Obrenoviće. Přítomnost hlavy státu se projevila i v oblasti rozvoje infrastruktury: přestože v druhé polovině 19. století neměl Topčider téměř žádné stálé osídlení, získal vlastní železniční stanici a také tramvajovou trať. V meziválečném období bylo cílem modernizovat celou oblast podle tehdejších evropských standardů. Tento plán však nebyl dokončen vzhledem ke zhoršení mezinárodní situace a vypuknutí druhé světové války. V poválečném období se zrodila myšlenka odstranit železniční trať, která odděluje park Topčider od nedalekého Košutnjaku, avšak nebyla nikdy realizována.\n"}
{"id": "822486", "url": "https://cs.wikipedia.org/wiki?curid=822486", "title": "Vladislav Forejt", "text": "Vladislav Forejt\n\nVladislav Forejt, známý též pod jménem Vladislav Forejt-Alan (8. května 1897, Rokycany – 10. října 1974, Praha) byl český cestovatel a novinář.\n\nVladislav Forejt absolvoval obchodní akademii v Karlíně. V roce 1917 byl odveden do rakousko-uherské armády a bojoval v první světové válce.\n\nPo skončení války se rozhodl odjet do Spojených států za svým strýcem, ale vzhledem k potížím se získáním vstupního víza nakonec v roce 1920 odjel do Buenos Aires. Při neptunově křtu při překročení rovníku v roce 1920 získal jméno Alan, které pak nadále používal. Poté cestoval po zemích Jižní a Střední Ameriky a nakonec odjel do Chicaga, kde získal práci jako dělník v továrně Western Electric Company. Jižní Ameriku navštívil Forejt dlouhodobě celkem třikrát. O svých cestách napsal řadu knih, ve kterých se věnoval životu českých vystěhovalců do Jižní Ameriky.\n\nS Bohumilem Pospíšilem uskutečnil dálkovou jízdu českým autem Walter-Junior z Prahy do Britského Iráku a Saúdské Arábie. O této jízdě napsal knihu \"Za karavanou mrtvých\".\n\nV pražském povstání v květnu 1945 se aktivně zúčastnil protiněmeckých bojů a utrpěl těžké zranění. Byl vyznamenán československým válečným křížem 1939.\n\nV roce 1947 vykonal svou poslední, čtvrtou cestu do Ameriky, a to do Spojených států. Po návratu odmítl vstoupit do KSČ a měl zákaz publikační činnosti až do konce svého života. Žil střídavě v Dobřichovicích a na chalupě v Krkonoších. Byl znám jako zázračný bylinkář. Zemřel ve věku 77 let v Praze na srdeční infarkt.\n\n\n\n\n"}
{"id": "822488", "url": "https://cs.wikipedia.org/wiki?curid=822488", "title": "František Antonín Steinský", "text": "František Antonín Steinský\n\nFrantišek Antonín Steinský (16. ledna 1752, Litoměřice – 8. března 1816, Praha) byl historik, malíř, učitel krasopisu, děkan filozofické fakulty Karlovy univerzity.\n\nLitoměřický rodák se stal učitelem krasopisu a malířem. Krasopis začal vyučovat na malostranské normální škole. Zde připravil první českou příručku krasopisu s mědirytinami od Jana Jiřího Balzera (1778). Příručka vykazovala značné odchylky od krasopisného stylu německé učebnice Johanna Schalteho, která byla schválena jako vzorová pro habsburskou monarchii, proto byla roku 1780 Steinského příručka zakázána. Její výtisky se nedochovaly.\n\nV roce 1784 se stal prvním profesorem pomocných věd historických na pražské Karlově univerzitě v Praze a od roku 1811 byl děkanem filozofické fakulty. Vedl bohatou korespondenci s významnými vědeckými osobnostmi své doby. Byl mezi nimi i Benjamin Franklin s ním se setkal jako čerstvý absolvent pražské filozofické fakulty v Paříži, když tam hledal vzor po zamýšlené zřízení dívčího školství v Čechách. Od té doby oba vědci udržovali mezi sebou dost intenzivní písemný styk. K dalším patřili Karel Jindřich Seibt nebo Karel Rafael Ungar a mnoho jiných.\n\nV Praze působil jako pedagog až do své smrti v roce 1816. Nástupcem na profesorském místě se stal Jan Helbling z Hirzenfeldu.\n\nDne 17. října 1804 zakoupil příčovský zámeček s panstvím Příčovy za cenu 86 000 zlatých. Toto zadlužené panství ovšem záhy prodal (9. srpna 1805) za 80 000 zlatých Františku Josefu Maxmiliánovi z Lobkovic, majiteli nedaleko ležícímu panství Vysoký Chlumec.\n\n\n\n"}
{"id": "822489", "url": "https://cs.wikipedia.org/wiki?curid=822489", "title": "Kaskádový průsmyk", "text": "Kaskádový průsmyk\n\nKaskádový průsmyk, dříve znám jako Skagitský, je horský průsmyk v nadmořské výšce 1 643 metrů v Severních Kaskádách východně od obce Marblemount v americkém státě Washington.\n\nPřestože se jedná o důležitý průsmyk, který poskytuje jednoduché spojení mezi Kaskádovou řekou a Chelanským jezerem, přechází jej, také díky tomu, že je zdejší krajina chráněna v rámci národního parku Severní Kaskády, pouze turistická stezka.\n\nOd západu je průsmyk přístupný po 6 kilometrů dlouhé turistické stezce začínající na konci silnice Cascade River Road v nadmořské výšce 1 100 metrů, z východu se dá dosáhnout po turistické stezce vedoucí z města Stehekin přes údolí stejnojmenné řeky.\n\nVrcholek průsmyku, který protíná hranice lesa, je oblíbený díky výhledu na všechny strany, čímž poskytuje pozoruhodnou podívanou na malebné Kaskádové pohoří. Také se jedná o klíčový bod pro horolezce; startují odsud výpravy na sever k hoře Sahale Mountain a k lučinám Bostonské pánve, nebo na jih k horám Mixup Peak a Magic Mountain, průsmyk je vlastně jedním z počátečních bodů slavné horskoturistické stezky Ptarmigan Traverse.\n\nPůvodně se jednalo o velice důležitou obchodní cestu mezi pobřežím a pevninou, kterou hojně využívali původní obyvatelé. Jedním z prvních bělochů, kteří prošli průsmykem a posléze jej popsali, byl newyorský novinář Frank Wilkeson. V roce 1814 tudy pravděpodobně prošel obchodník s kožešinami Alexander Ross, jeho spisy ale neposkytly informace o přesné cestě, kterou pohoří zdolal.\n"}
{"id": "822490", "url": "https://cs.wikipedia.org/wiki?curid=822490", "title": "Emanuel Hliňák", "text": "Emanuel Hliňák\n\nEmanuel Hliňák byl český meziválečný fotbalista, obránce.\n\nHrál za SK Slavia Praha, Čechii Karlín a ČAFC Vinohrady. Se Slavií získal v roce 1925 mistrovský titul. V československé nejvyšší soutěži nastoupil v 53 utkáních a dal 4 góly.\n\n"}
{"id": "822494", "url": "https://cs.wikipedia.org/wiki?curid=822494", "title": "Forsyth County", "text": "Forsyth County\n\nForsyth County je název dvou okresů ve Spojených státech amerických:\n"}
{"id": "822495", "url": "https://cs.wikipedia.org/wiki?curid=822495", "title": "Kajuský průsmyk", "text": "Kajuský průsmyk\n\nKajuský průsmyk je horský průsmyk v nadmořské výšce 1 425 metrů v Kaskádovém pohoří v americkém státě Washington. Nachází se zhruba 50 kilometrů východně od města Enumclaw a obsahuje křižovatku mezi státními silnicemi Washington State Route 410 a Washington State Route 123.\n\nPrůsmyk poskytuje státní silnici 410 spojení mezi městy Enumclaw a Naches, ale kvůli své vysoké nadmořské výšce je obvykle od listopadu do května zavřen, jelikož zde hrozí hustý sníh a laviny. I po svém otevření má normálně na vrcholu až 4 metry sněhu.\n\nPro svou malebnost byla tudy vedoucí silnice programem All-American Road vyhlášena Chinoockou malebnou cestou.\n"}
{"id": "822496", "url": "https://cs.wikipedia.org/wiki?curid=822496", "title": "Hyde County", "text": "Hyde County\n\nHyde County je název dvou okresů ve Spojených státech amerických:\n"}
{"id": "822497", "url": "https://cs.wikipedia.org/wiki?curid=822497", "title": "Johnston County", "text": "Johnston County\n\nJohnston County je název dvou okresů ve Spojených státech amerických:\n"}
{"id": "822498", "url": "https://cs.wikipedia.org/wiki?curid=822498", "title": "Mecklenburg County", "text": "Mecklenburg County\n\nMecklenburg County je název dvou okresů ve Spojených státech amerických:\n"}
{"id": "822499", "url": "https://cs.wikipedia.org/wiki?curid=822499", "title": "Northampton County", "text": "Northampton County\n\nNorthampton County je název dvou okresů ve Spojených státech amerických:\n"}
{"id": "822500", "url": "https://cs.wikipedia.org/wiki?curid=822500", "title": "Scotland County", "text": "Scotland County\n\nScotland County je název dvou okresů ve Spojených státech amerických:\n"}
{"id": "822501", "url": "https://cs.wikipedia.org/wiki?curid=822501", "title": "Wilkes County", "text": "Wilkes County\n\nWilkes County je název dvou okresů ve Spojených státech amerických:\n"}
{"id": "822507", "url": "https://cs.wikipedia.org/wiki?curid=822507", "title": "Velká knižní loupež", "text": "Velká knižní loupež\n\nVelká knižní loupež (v anglickém originále \"The Book Job\") je šestý díl 23. řady seriálu \"Simpsonovi\". V USA byl odvysílán 20. listopadu 2011, v Česku 17. května 2012 na Prima Cool. Scénář napsal Dan Vebber a režie se ujal Bob Anderson.\n\nLisa odhalí, že autorka její oblíbené knihy ve skutečnosti není tou, kterou se zdá být a rozhodně není spisovatelka. Dětskou fantasy totiž píší skupiny mnoha lidí. Ti, jejichž jména jsou na obákách knihy jsou obyčejní lidé s fiktivním životopisem a pouze\nse jako autoři tváří. Homer se toho chytí a vytvoří tým, který napíše knihu a dostanou za to peníze. Lisa se rozhodne, že napíše vlastní příběh, ale nedaří se jí to. Nakonec se spojí s Homerem a stane se jejich fiktivním autorem. Jenže když nakladatelství celý příběh úplně změní, rozhodnou se autoři vyměnit flashku s knihou za svou původní, což se jim, díky Lisině chytorsti, nakonec podaří.\n"}
{"id": "822510", "url": "https://cs.wikipedia.org/wiki?curid=822510", "title": "Karel Jančák", "text": "Karel Jančák\n\nKarel Jančák (10. července 1964 Praha, Československo − 26. července 2012 Chotěboř, Česká republika) byl český rockový kytarista. Svou první skupinu Antitma 16 založil v sedmdesátých letech. V roce 1987 stál u zrodu skupiny Michael's Uncle a o něco později hrál ve skupině Egypt. V roce 1988 se stal členem nové skupiny Milana Hlavsy s názvem Půlnoc. S Půlnocí odjel na turné do USA, kde zůstal i po ukončení turné a domů se vrátil až v devadesátých letech. V USA se krátce také věnoval hudbě, ale následně přestal a byl závislý na drogách. Po návratu do Chotěboře založil s Martinem Dopitou (bg), Pavlem Muniou (dr) a Liborem Frajdlem (voc) uskupení Masox, které žilo aktivně 2 roky.\nKarel Jančák byl rozvedený. Z manželství s Monikou měl jednoho syna.\n"}
{"id": "822511", "url": "https://cs.wikipedia.org/wiki?curid=822511", "title": "Sung Aj-ling", "text": "Sung Aj-ling\n\nSung Aj-ling (, tradiční anglická transkripce \"Soong Ai-ling\", (14. června 1890 – 18. října 1973) byla nejstarší ze tří sester Sung, sestra Sung Čching-ling, manželky Sunjatsena a  Sung Mej-ling, manželky Čankajška.\n\nNarodila se v Šanghaji jako první dítě v rodině misionáře a podnikatele Charlese Sunga. Měla pět mladších sourozenců, dvě sestry a tři bratry. Její rodiče vyznávali křesťanské náboženství, byli metodisté. Aj-ling proto, kromě čínského, dostala i křesťanské jméno Nancy. Na přání svého otce odjela v roce 1904 lodí do San Francisca v USA a pokračovala v cestě do Georgie, kde začala ve věku 14 let studovat na Wesleyan College ve městě Macon. Po ukončení studií v roce 1909 se vrátila do Číny a později v roce 1911 nastoupila jako sekretářka u Sunjatsena, zakladatele Čínské republiky a jejího prvního prezidenta. V této práci pak byla vystřídána svou sestrou Sung Čching-ling. V roce 1913 potkala bohatého bankéře Dr. Kchunga, který v témže roce ovdověl. O rok později se vzali v japonské Jokohamě. Dr. Kchung Siang-si (H. H. Kung) později zastával významné funkce ve vládě (ministr průmyslu a obchodu, ministr financí, místopředseda a krátce i předseda vlády) Čínské republiky a byl i guvernérem Čínské centrální banky (). Po svatbě Aj-ling krátce vyučovala angličtinu, ale hlavní zájem věnovala manželovi a rozrůstající se rodině. Měla čtyři děti, dvě dcery a dva syny.\n\nPo skončení 2. světové války a vítězství komunistů v občanské válce, rodina emigrovala do USA, kde se usadila na Long Islandu. Tam se za nimi přistěhovala i sestra Sung Mej-ling po smrti manžela Čankajška, kdy se rozhodla emigrovat z Tchaj-wanu.\n\nOba synové se angažovali v oblasti čínsko-amerických vztahů. Syn Kchung Ling-kchaj (David Kung) pracoval v obchodní sféře, byl úspěšným podnikatelem již v Šanghaji a zakladatelem Yangtze Co Ltd. Žil v New Yorku, kde zemřel bezdětný v roce 1992 ve věku 76 let. Druhý syn Kchung Ling-ťie (Louis C. Kung) pracoval v diplomatických službách, později podnikal v naftovém průmyslu a založil společnost Westland Oil Development Company. Spolu s dalšími čínskými podnikateli významně podporoval kampaň prezidentského kandidáta Richarda Nixona. V roce 1964 se oženil s holywoodskou herečkou Debrou Pagetovou; v roce 1980 se manželé rozvedli. Měli jednoho syna jménem Gregory Kung. V roce 1987 společnost Westland Oil Development Company zbankrotovala. Louis C. Kung zemřel v Texasu v roce 1996. Dcera Kchung Ling-ťün, známá též jako Kchung Ling-wej zemřela bezdětná na Tchaj-wanu v roce 1994. Na přání rodiny bylo její tělo nabalzamováno a převezeno do USA ke kremaci. U smrtelné postele Kchung Ling-wej byla její teta Sung Mej-ling, která v tomto roce naposledy navštívila ostrov Tchaj-wan. Nejstarší dcera Kchung Ling-i dělala opatrovnici své tetě Sung Mej-ling, která se k ní, do New Yorku, přestěhovala z Long Islandu v roce 2000. Spolu se svým manželem u ní byla i ve chvíli její smrti 23. října 2003.\n\nSung Aj-ling zemřela 18. října 1973 ve věku 83 let v nemocnici New York-Presbyterian Hospital v New Yorku.\n"}
{"id": "822515", "url": "https://cs.wikipedia.org/wiki?curid=822515", "title": "Jodid měďný", "text": "Jodid měďný\n\nJodid měďný je bílá, anorganická sloučenina se vzorcem CuI. Tato látka je velice málo rozpustná ve vodě. Vyskytuje se ve třech modifikacích, nejčastější je však ta, kde je v krychlové soustavě.\n\nPrůmyslově se vyrábí reakcí elementárního jódu s mědí, dle rovnice:\n\nJe možno tuto látku vyrábět reakcí měďnatých solí, jako je oxidu měďného s kyselinou jodovodíkovou:\n\nTuto látku je možno v laboratoři vytvořit reakcí síranu měďnatého a jodidu draselného, vedlejším produktem je jod. Reakce se provádí smícháním horkých vodných roztoků, meziproduktem je jodid měďnatý. Reakce probíhá dle rovnice:\nPři reakci s rtutí vzniká hnědo-černý komplex, tetrajodoměďnatan rtuťný:\n\nSe silnými kyselinami tvoří jodovodík a měďnaté soli dané kyseliny. Takto reaguje např. s kyselinou chlorovodíkovou:\n"}
{"id": "822517", "url": "https://cs.wikipedia.org/wiki?curid=822517", "title": "Kanton Neufchâtel-en-Bray", "text": "Kanton Neufchâtel-en-Bray\n\nKanton Neufchâtel-en-Bray (fr. \"Canton de Neufchâtel-en-Bray\") je francouzský kanton v departementu Seine-Maritime v regionu Normandie. Skládá se ze 70 obcí. Před reformou kantonů 2014 ho tvořilo 23 obcí.\n\nsoučasnost\n\n\n\npřed rokem 2015:\n"}
{"id": "822518", "url": "https://cs.wikipedia.org/wiki?curid=822518", "title": "Hrobka rodiny Daubkovy", "text": "Hrobka rodiny Daubkovy\n\nHrobka rodiny Daubkovy je novorenesanční pohřební kaple s hrobkou postavená v roce 1888 podle projektu architekta Antonína Wiehla. Je situována na pozemku č. 741 o výměře 67 m² v anglickém parku na pozemku č. 739 o výměře 10 508 m² v Nádražní ulici na východním okraji městyse Liteň v okrese Beroun. Kaple s hrobkou je zapsána jako kulturní památka pod rejstříkovým číslem 34255/2-345 s účinností od 3. května 1958.\nPohřební kaple má čtvercový půdorys. Nad hlavní římsou je trojúhelníkový tympanon se základnou v šíři průčelí kaple, který zdobí reliéf dvou letících postav dětí (putti) nesoucích vavřínový věnec s mozaikovou výplní červeného kříže na žlutém pozadí, nad kterým je v jeho šíři konzolová římsa. Podezdívku kaple tvoří sokl z neomítnutého pískovce. Obvodové režné zdivo kaple i tamburu tvoří neomítnuté pálené cihly. Na každé stěně kaple jsou dva sloupy a jeden sloup v každém nároží. Po obvodu střechy, ve výši tympanonu a na tamburu vystupují z fasády konzolové římsy. Dveře do kaple jsou osazeny v bohatě zdobeném portálu, nad kterým je v jeho šíři konzolová římsa .\n\nV interiéru jsou stěny kaple zdobeny kazetovým štukem. Nad vchodem je nápis:\n\n„HROBKA TATO VYSTAVENA\n\nJEST LÉTA P. MDCCLXXXVII\n\nZA JOSEFA ŠEB.DAUBKA\n\nPÁNA NA LITNI SKUHROVĚ\n\nA VLENCÍCH\n\nA CHOTI JEHO IRMY\n\nRODEM WELSOVÉ\n\nOD ARCHIT. ANT WIEHLA“.\n\nNa mramorovém oltáři je socha sv. Josefa s Ježíškem z bílého mramoru. Freska nad oltářem v triptychu znázorňuje Pannu Marii Bolestnou, klečícího Josefa Františka Doubka s manželkou a klečícího stavebníka kaple Josefa Šebestiána Daubka s manželkou a dcerou.\n\nPod kaplí je hrobka, ve které jsou v 11 zdobených zinkových rakvích uloženy ostatky členů rodu Daubků a jejich manželek. Stěny hrobky jsou vyzdobeny erby, meči, odznaky apod. Posledním pohřbem bylo v roce 1994 uložení urny s ostatky operní pěvkyně Jarmily Novotné (provdaná Daubková) po jejich převozu z New Yorku. Tato urna je s urnou jejího manžela Jiřího Daubka uložena v kapli na oltáři.\n\nKaple s hrobkou je postavena na uměle navýšeném terénu a vytváří tak dominantu okraje Litně v pohledu z východu a jihu. Kolem kaple byl vytvořen anglický park, jehož stromy kapli zejména ve vegetačním období kryjí. K zajištění ostrahy hrobky byl v jejím sousedství u silnice postaven strážní domek pro hlídače. Strážní dům ve stylu lidové architektury má sedlovou střechou s lomenicí, na které je instruktivní heslo\n„NAPRZED VZADU OCI MEG\nLEPSI GEST ZDRZ HO, NEZ CHYT HO“.\nKolem domku vede další přístupová cesta k hrobce. Autorem projektu parkové úpravy a domu hlídače je rovněž Antonín Wiehl.\n\nStavba byla realizována v roce 1888 podle architektonického návrhu, jehož autorem je Antonín Wiehl, jeden z nejvýznamnějších představitelů české architektury přelomu 19. a 20. století a české neorenesance, označovaný za průkopníka obnovené české renesance. V návrhu liteňské pohřební kaple se Wiehl výrazně inspiroval kostelem San Andrea na Via Flaminia v Římě. Ve Wiehlově architektonické tvorbě jsou návrhy pomníků, náhrobků a hřbitovů významným tématem: je autorem monumentálního vyšehradského pohřebiště významných osobností Slavín, na jehož návrhu pracoval souběžně s návrhem liteňské hrobky (1887–1889), podle jeho návrhu byly realizovány novorenesanční arkády a řada náhrobků a pomníků na Vyšehradském hřbitově a na dalších hřbitovech. Podobně jako na hrobce Daubků spolupracoval i na dalších projektech pomníků, náhrobků a pamětních desek s Josefem Václavem Myslbekem: pomník Jana Žižky v Čáslavi, pamětní desky Jindřicha Fügnera a Jana Evangelisty Purkyně v Praze a pomníky v Bělehradě a Miláně. Oba umělci pro svou spolupráci používali v korespondenci mezi sebou názvu \"Wiehl Mýsa comp\". Na hrobce Daubků a její kapli Josef Václav Myslbek vytvořil plastickou výzdobu tympanonu, pás s nápisem RODINA DOUBKOVA a mramorový oltář se sochou Svatého Josefa s Ježíškem (1884–1886). Autorem triptychu nad oltářem je Maxmilián Pirner (1889–1890).\n\nStavebníkem pohřební kaple a hrobky byl Josef Šebestián Daubek, který po převzetí rodinných velkostatků v Litni a Dolních Vlencích v roce 1882 modernizoval liteňský velkostatek a podporoval hospodářský a kulturní rozvoj regionu. Zadání návrhu kaple s hrobkou renomovanému českému architektovi, sochaři a malíři souvisí s Daubkovým mecenášstvím. Od 80. let pravidelně zval na zámek v Litni a na svůj statek do Brněnce významné umělce generace Národního divadla a podporoval je zadáváním uměleckých zakázek. \n\nOd roku 2013 ji jako své zastavení na modré stezce prezentuje veřejnosti naučná stezka Liteň.\n\n\n"}
{"id": "822519", "url": "https://cs.wikipedia.org/wiki?curid=822519", "title": "Ruud Lubbers", "text": "Ruud Lubbers\n\nRuud Lubbers (7. května 1939 Rotterdam – 14. února 2018, Rotterdam) byl nizozemský křesťanskodemokratický politik. Téměř 12 let byl premiérem Nizozemska (1982-1994), a je tak nejdéle sloužícím nizozemským premiérem a zároveň dosud nejmladším politikem, který se v Nizozemsku ujal tohoto úřadu (43 let). Ve stejné době jako premiér byl lídrem strany Křesťanskodemokratická výzva (\"Christen-Democratisch Appèl\"). V letech 1973–1977 byl ministrem hospodářství (ve vládě Joopa den Uyla). Byl silně ovlivněn thatcherismem a neoliberalismem, jeho známé volební heslo znělo „více obchodu, méně vlády“ (\"meer markt, minder overheid\"). Po skončení politické kariéry přešel do akademické sféry, již však roku 2001 opustil, aby se stal vysokým komisařem OSN pro uprchlíky. Na tomto postu zůstal do roku 2005, kdy ho opustil kvůli obvinění ze sexuálního obtěžování. Roku 1995 mu byl udělen čestný titul \"Minister van Staat\", který zajišťuje v nizozemské politice neformální autoritu. Byl členem tzv. Madridského klubu.\n\n\n"}
{"id": "822524", "url": "https://cs.wikipedia.org/wiki?curid=822524", "title": "Norfolkská kuchyně", "text": "Norfolkská kuchyně\n\nNorfolkská kuchyně využívá k přípravě jídel zejména suroviny, které jsou dostupné přímo na ostrově Norfolk, jako jsou ryby, mořské plody a nejrůznější druhy zeleniny a ovoce, například banány, citrusy, dýně, sladké brambory, jamy a další. Norfolkskou kuchyni charakterizují zejména rybí pokrmy podávané společně s místním pečivem, zeleninou a sladšími jídly, jako jsou různé ovocné a zeleninové koláče (\"tarts\", \"pies\") či ovocné pyré. Na místní kuchyni měla vliv zejména anglická, tahitská a australská kuchyně. \n\nK oblíbeným pokrmům patří:\n\n"}
{"id": "822525", "url": "https://cs.wikipedia.org/wiki?curid=822525", "title": "Anton Philips", "text": "Anton Philips\n\nAnton Frederik Philips (14. března 1874 Zaltbommel – 7. října 1951 Eindhoven) byl nizozemský podnikatel, spoluzakladatel firmy Philips (spolu se starším bratrem Gerardem Philipsem).\n\nJeho otec Frederik byl tabákovým průmyslníkem a bankéřem, bratrancem filozofa Karla Marxe. Právě on financoval rozjezd firmy svých synů Philips & Co, která se zrodila roku 1891 a zpočátku vyráběla žárovky s uhlíkovým vláknem. (Časem začala vyrábět elektronické výrobky široké škály). Anton stál u světového rozmachu firmy, když byl v letech 1922-1939 jejím výkonným ředitelem (CEO) (jeho bratr tuto funkci zastával v letech 1891–1922).\n\nV Eindhovenu Anton sponzoroval řadu sociálních a vzdělávacích projektů, nejznámějším se však stala podpora fotbalovému klubu PSV Eindhoven, která trvá dodnes.\n\nV anketě Největší Nizozemec z roku 2004 obsadil 17. místo.\n\n"}
{"id": "822533", "url": "https://cs.wikipedia.org/wiki?curid=822533", "title": "Pařmeni", "text": "Pařmeni\n\nPařmeni (v originále A Few Best Men) je australsko-britská komedie z roku 2011. Scénář k filmu napsal Dean Craig a režisérem filmu je Stephan Elliott . V hlavní roli se objevuje Xavier Samuel jako mladý ženich mířící do australských Blue Mountains se svými třemi svědky na svatbu .\n\nNa dovolené se spolu setkávají David (Xavier Samuel) a Mia (Laura Brent) a zamilují se do sebe. Na konci týdne požádá David Miu o ruku, ta souhlasí a dohodnou se, že se během několika dní vezmou. David cestuje zpět do Anglie a jako svědky si vybere své tři nejlepší přátele, rozumného Toma (Kris Marshall), naivního Grahama (Kevin Bishop) a depresivního Luka (Tim Draxl). Ženich a jeho svědci cestují do Austrálie na svatbu Davida a Mii. Ale rodiče Mii, Barbara (Olivia Newton-John) a Jim (Jonathan Biggins) jsou skeptičtí ohledně svatby a když se objeví i Jimův beran , je o problémy postaráno.\n\nFilm měl v Austrálii premiéru v kinech dne 26. ledna 2012. Ve Spojených státech se film poprvé objevil na filmovém festivalu Mill Valley Film Festival v San Rafael v Kalifornii dne 14. října 2011. V České republice, Německu, Švýcarsku a Singapuru měl film premiéru 14. června 2012 a ve Spojeném království se objeví až 31. srpna 2012 .\n\nFilm Pařmeni stále nebyl vydán pro Českou republiku na DVD, s českou lokalizací se ale jako jeden z prvních filmů vůbec objevil v internetovém obchodě iTunes.\n\nSpolečnost Universal Music Austrálie vydala dne 20. ledna 2012 soundtrack k tomuto filmu, nazvaný \"A Few Best Man: Original Motion Picture Soundtrack and Remixes\". Většinu písní na soundtracku zpívá Olivia Newton-John.\n\n\n\n"}
{"id": "822534", "url": "https://cs.wikipedia.org/wiki?curid=822534", "title": "Zavala County", "text": "Zavala County\n\nZavala County je okres ve státě Texas v USA. K roku 2010 zde žilo 11 677 obyvatel. Správním městem okresu je Crystal City. Celková rozloha okresu činí 3 372 km².\n"}
{"id": "822535", "url": "https://cs.wikipedia.org/wiki?curid=822535", "title": "Agia Triada", "text": "Agia Triada\n\nAgia Triada, Ayia Triada nebo Hagia Triada () znamená v řečtině Svatá Trojice a jsou takto pojmenovány geografické lokality v Řecku a na Kypru:\n\n"}
{"id": "822536", "url": "https://cs.wikipedia.org/wiki?curid=822536", "title": "Zapata County", "text": "Zapata County\n\nZapata County je okres ve státě Texas v USA. K roku 2010 zde žilo 14 018 obyvatel. Správním městem okresu je Zapata. Celková rozloha okresu činí 2 740 km².\n"}
{"id": "822541", "url": "https://cs.wikipedia.org/wiki?curid=822541", "title": "Cameron van der Burgh", "text": "Cameron van der Burgh\n\nCameron van der Burgh (* 25. května 1988, Pretoria) je jihoafrický reprezentant v plavání. Specializuje se na styl prsa, zvláště na kratší distance.\n\nNa vrcholných plaveckých soutěžích se objevuje od roku 2007, kdy debutoval na mistrovství světa a získal bronzovou medaili na 50 metrů prsa. O dva roky později na šampionátu v Římě na stejné trati zvítězil. Z mistrovství světa v krátkém i dlouhém bazénu má celkem devět medailí.\n\nV roce 2009 vytvořil na národním jihoafrickém šampionátu svůj první světový rekord v dlouhém bazénu (na 50 metrů časem 27,06 s). Stal se tak prvním světovým rekordmanem, který trénuje v Africe.\n\nVrcholem jeho kariéry se prozatím stalo vystoupení na Olympijských hrách 2012 v Londýně, kde v zvítězil v závodě na 100 metrů prsa a časem 58,46 sekundy vytvořil nový světový rekord.\n\nNa Olympijských hrách 2016 v Riu de Janeiro získal v závodě na 100 metrů prsa stříbrnou medaili.\n\n"}
{"id": "822543", "url": "https://cs.wikipedia.org/wiki?curid=822543", "title": "Džilf al-Kabír", "text": "Džilf al-Kabír\n\nDžilf al-Kabír (arabsky \"جلف كبير\", anglicky \"Gilf Kebir\" nebo \"Gilf al-Kebir\", v překladu \"Velká bariéra\") je náhorní plošina, která se nachází v jižní části Libyjské pouště v jihozápadní části Egypta v governorátu Al-Vádí al-Gadíd.\n\nPlošina o rozloze asi 7 700 km² se nachází 700 km na západ od egyptského Asuánu a asi 300 km jihovýchodně od libyjské oázy Kufra. Její výška se pohybuje od 800 do 1 100 metrů nad mořem, čímž převyšuje okolní poušť o 200 až 400 metrů.\n"}
{"id": "822544", "url": "https://cs.wikipedia.org/wiki?curid=822544", "title": "Cyklické sloučeniny", "text": "Cyklické sloučeniny\n\nCyklické sloučeniny jsou alicyklické uhlovodíky, areny a jejich deriváty, obecně jakékoliv organické sloučeniny s uzavřeným uhlíkovým řetězcem. Dělí se na alicyklické (nesplňují pravidla aromaticity) a aromatické sloučeniny (splňují pravidla aromaticity). \n\n\n\n\n"}
{"id": "822554", "url": "https://cs.wikipedia.org/wiki?curid=822554", "title": "Machete zabíjí", "text": "Machete zabíjí\n\nMachete Kills je americký dobrodružný film Roberta Rodrigueze z roku 2013, který volně navazuje na film Machete z roku 2010. V hlavních rolích se opět objeví jeho dvorní herci Danny Trejo (Machete) a Michelle Rodriguezová. Film byl natáčen kromě USA také na Ukrajině a v Rusku, proto se v některých částech mluví rusky. Machete musí tentokrát zastavit bohatého překupníka zbraní Voze (Mel Gibson). Mačetovi pomáhá vůdkyně imigrantských revolucionářů Ona alias Luz (Michelle Rodriguezová). Do hry zasáhnou: Prezident USA (Charlie Sheen), KillJoy (Alexa Vega) nebo tajemná La Chameleón (Lady Gaga).\n"}
{"id": "822556", "url": "https://cs.wikipedia.org/wiki?curid=822556", "title": "Kateřina Opalinská", "text": "Kateřina Opalinská\n\nKateřina Opalinská (polsky: \"Katarzyna Opalińska\"; 13. říjen 1680, Poznań – 19. březen 1747, Lunéville) byla manželka Stanislava I. Leszczyńskiho, polská královna a litevská velkokněžna, později lotrinská vévodkyně.\n\nKateřina byla dcerou magnáta Jana Karola Opalińskiho a jeho manželky Žofie Czarnkowské. 10. května 1698 se v Krakově vdala za Stanislava Leszczynskiho, který se v roce 1705 stal polským králem. V roce 1699 porodila dceru Annu (1699–1717) a v roce 1703 druhou dceru Marii, budoucí manželku francouzského krále Ludvíka XV.\n\nLudvík XV. po smrti své tchyně v roce 1747 nařídil v katedrále Notre Dame uspořádat ceremonii k jejímu uctění. Kateřinin hrob se nachází v Nancy vedle hrobu jejího manžela a srdce její dcery.\n"}
{"id": "822563", "url": "https://cs.wikipedia.org/wiki?curid=822563", "title": "Průzkum (vojenství)", "text": "Průzkum (vojenství)\n\nPrůzkum je aktivní získávání informací o rozmístění, silách a pohybech nepřítele, ale i o meteorologických, hydrografických nebo geografických charakteristikách dané oblasti.\n\nÚmysly nepřítele nezjišťuje, o to se stará špionáž.\n\nPrůzkum je bojová úloha na získání informací vizuálním pozorováním nebo dalšími sledovacími metodami. Jedná se především o:\n\n\nPodle metody:\n\n"}
{"id": "822570", "url": "https://cs.wikipedia.org/wiki?curid=822570", "title": "Eggertova vila", "text": "Eggertova vila\n\nEggertova vila je empírová vila v Českých Budějovicích 3 v ulici Na Sadech č. p. 1856/27, která od 2. pol. 40. let 20. století slouží jako budova (popř. jako jedna z budov) Jihočeské vědecké knihovny v Českých Budějovicích.\n\nJedná se o nejstarší stavbu architektonického typu vily se všemi jejími atributy v Českých Budějovicích. Byla postavena v letech 1859 − 1860 pro měšťana, obchodníka a majitele grafitových dolů v Mokré Antona Eggerta. Za autora projektu bývá považován stavitel Josef Sandner. Eggertově rodině patřila vila až do smrti jeho manželky Johanny v roce 1905 (sám Anton Eggert zemřel 20. září 1875). Poté se vila stala sídlem Obchodní a průmyslové komory. Ve 20. letech ji vlastnil Český akciový pivovar a ve třicátých letech Českobudějovická záložna. Po vzniku Protektorátu se vila stala sídlem německého úředního soudu (Amtsgericht) a pobočky německého zemského soudu (Landgericht). V roce 1946 byla do vily přesunuta Jihočeská vědecká knihovna, jejíž slavnostní otevření se konalo 2. května 1948. V roce 1958 byla vila zapsána do seznamu Kulturních památek. Od prosince 1997 do roku 1999 byly firmou Českobudějovické pozemní stavby provedeny náročné rekonstrukční práce na obnově památkového objektu vily.\n\nVila byla umístěna v rozlehlé zahradě. Má půdorys tvaru \"T\", má pavilonový charakter a je patrová. V jižním průčelí se nachází pětiboký arkýř, po stranách jsou vložené terasy. Střecha je nízká. Fasáda je jemně bosovaná se zdrobnělými architektonickými články.\n\nZahrada vznikla v téže době jako vila na místě rušeného vnějšího pásu městských hradeb. V současnosti má výměru 3467 m² (dle katastru nemovitostí - parcela číslo 4432/1). V 70. letech 20. století při úpravě pozemku na letní čítárnu podle návrhu Ivo Hofmanna zanikla původní empírová kompozice zahrady. Nejvýznamnějšími stromy jsou mohutné liliovníky tulipánokvěté. V roce 1997 byla část zahrady vydána restituentovi. Od roku 2005 celoroční údržbu zahrady provádí firma Every Garden. V roce 2011 byla uskutečněna rekonstrukce památkově chráněné zahrady Na Sadech. Památková ochrana se netýká části č. p. 4432/2.\n"}
{"id": "822576", "url": "https://cs.wikipedia.org/wiki?curid=822576", "title": "Behind the Iron Curtain (album)", "text": "Behind the Iron Curtain (album)\n\nBehind the Iron Curtain je koncertní album od Nico. Jeho nahrávání probíhalo v nizozemském Rotterdam 9. října 1985. Na původním vydání je uvedeno, že album bylo nahráno v období od 29. září - 31. října 1985 v Praze, Varšavě a Budapešti.\n\n"}
{"id": "822578", "url": "https://cs.wikipedia.org/wiki?curid=822578", "title": "Machete Cortez", "text": "Machete Cortez\n\nIsador Cortez alias Machete je fiktivní postava z filmů Roberta Rodrigueze (Planeta Teror, Grindhouse: Auto zabiják, filmová série Spy Kids a trilogie Machete). Ve všech filmech ho ztvárnil Danny Trejo.\nIsador se přidal k Mexické armádě, když mu bylo osmnáct. Brzy si získal přezdívku Machete, díky své manipulaci s mačetou. Poté byl členem mexických speciálních jednotek GAFE. Jako jediný z obránců přežil masakr na ostrově Val Verde. Pokrevní bratr Padre (Cheech Marin) se snažil Macheteho přesvědčit k čistému životu. Machete toto odmítl z lásky k ženě. V sedmdesátých letech byl barmanem dokud nebyl odsouzen za zločin který nespáchal, do San Quentinu. Díky svému bratrovi, tajnému agentovi Gregoriovi (Antonio Banderas) se z vězení dostal. V devadesátých letech pytlačil kdesi v Jižní Americe. Málem byl zabit anakondou. Dal se na dráhu prodejce špionážních pomůcek a stal se členem OSS. Cvičil děti Gregoria, Carmen (Alexa Vega) a Juniho (Daryl Sabara), ze kterých se pak stali světoznámí dětští agenti. Oženil se a žil šťastně jako agent FBI. Rozkryl kartel překupníků léků. Jeho ženu a děti zabil proradný Rogelio Torez (Steven Seagal). Machete se odstěhoval do Austinu za Padrem. Zapletl se s texaskou vládou (viz Machete). Vyšel jako vítěz z války mezi Mexikem a USA.\n"}
{"id": "822579", "url": "https://cs.wikipedia.org/wiki?curid=822579", "title": "ESCP Europe", "text": "ESCP Europe\n\nESCP Business School je evropská obchodní škola s kampusy (pobočkami) v Paříži, Londýně, Berlíně, Madridu a Turíně. Škola, založena v roce 1819, je nejstarší obchodní školou na světě, a proto se prezentuje jako: „První obchodní škola na světě (zal. 1819)“. \nESCP je akreditovaná u třech mezinárodních organizací: EQUIS, AMBA, a AACSB. Škola má přibližně 40000 absolventů ze 150 zemí a více než 200 národností. Mezi významné absolventy patří Patrick Thomas (ředitel společnosti Hermès), bývalý francouzský premiér Jean-Pierre Raffarin, Ignacio Garcia Alves, prezident společnosti Arthur D. Little, evropský komisař pro vnitřní trh a služby Michel Barnier nebo Han van der Loo (1981), předseda EU Liason, Shell.\nESCP byla založena v roce 1819 skupinou ekonomů a obchodníků včetně ekonoma Jean-Baptisty Saye a obchodníka Vitala Rouxe. Mezinárodní význam školy byl patrný od jejích raných počátků. Již ročník z roku 1824 čítal 30% zahraničních studentů 15 národností, mezi nimiž bylo 7 Španělů, 5 Brazilců, 5 Nizozemců, 4 Němci a 2 Američané. O sto padesát let později v reakci na evropský význam a poslání otevřela škola v roce 1973 kampusy v Německu (nejprve v Düsseldorfu, nyní v Berlíně) a ve Velké Británii (nejprve v Oxfordu, nyní v Londýně), a následně v roce 1988 ve Španělsku a v roce 2004 v Itálii.\n\nESCP nabízí magisterský program v oboru managementu (Master in Management), několik specializovaných magisterských programů v oborech jako marketing, finance, média či personalistika (HR). Dále škola nabízí programy „Executive MBA” a „MEB“, jenž je podobný klasickým prezenčním MBA programům. ESCP Europe také nabízí doktorské studium, které vede k získání titulu Ph.D.\n\nV roce 2010 se program “Master in Management” umístil na 1. místě v mezinárodním žebříčku deníku Financial Times. „Executive MBA“ program je hodnocen jako 15. na světě a v žebříčku QS Global 200 Business Schools Report z roku 2009 se škola umístila patnáctá v Evropě.\n\n"}
{"id": "822580", "url": "https://cs.wikipedia.org/wiki?curid=822580", "title": "Aja Mijamaová", "text": "Aja Mijamaová\n\nAja Mijamaová (: 宮間 あや, \"Mijama Aja\"; * 28. ledna 1985 Oamiširasato, Čiba) je bývalá japonská fotbalistka, hrající na postu záložníka, reprezentantka. V současné době hraje za tým Okajama Junogo Belle japonskou L. League. Byla součástí japonského národního týmu, který vyhrál Mistrovství světa ve fotbale žen 2011.\n\nV roce 1999 nastoupila k týmu Nippon TV Beleza. Poté, co začala studovat střední školu, hrála za školní tým mezi chlapci. V roce 2001 se připojila k týmu Okajama Junogo Belle, hrajícího L. League, na pozvání tehdejší trenérky Midori Hondaové. Zde odehrála 110 zápasů, při nichž vstřelila 62 branek. Dne 24. listopadu 2008 byla vybrána v mezinárodním draftu americké ligy Women's Professional Soccer týmem Los Angeles Sol. K týmu se připojila v roce 2009, odehrála zde jednu sezónu. Nevstřelila sice žádný gól, ale připsala si 6 asistencí. Po rozpadu Los Angeles Sol přešla do klubu Saint Louis Athletica. Avšak i tento klub zanikl a tak se 10. června 2010 jako volná hráčka připojila k týmu Atlanta Beat. V září 2010 se vrátila do Japonska, kde opět hraje za Okajama Junogo Belle.\n\nZúčastnila se Mistrovství světa ve fotbale žen 2007, v zápase s Anglií vstřelila dva góly, oba z volných kopů. Na Mistrovství světa ve fotbale žen 2011 se uvedla gólem z volného kopu hned v prvním zápase skupiny s Novým Zélandem a byla vyhlášena Hráčkou zápasu. Na stejném turnaji vstřelila i první gól ve finále se Spojenými státy a podílela se na výhře svého týmu také v penaltovém rozstřelu, který úspěšně proměnila. V témže roce získala ocenění Hráčky roku Asijské fotbalové konfederace.\n\nByla členkou japonské reprezentace i na Letních olympijských hrách 2012, kde opět v úvodním zápase vstřelila vítězný gól proti Kanadě.\n\n\n"}
{"id": "822581", "url": "https://cs.wikipedia.org/wiki?curid=822581", "title": "Veřejná moc", "text": "Veřejná moc\n\nVeřejná moc je moc, tedy schopnost autoritativně rozhodovat o právech a povinnostech jednotlivců i sociálních skupin bez ohledu na jejich vůli, která vyjadřuje veřejný zájem. Subjekt, o jehož právech nebo povinnostech je takto rozhodováno, přitom není v rovnoprávném postavení s orgánem veřejné moci a obsah rozhodnutí na jeho vůli nezávisí.\n\nV rámci veřejné moci se rozlišuje:\n\nVýkon veřejné moci provádějí orgány té které instituce, která touto mocí disponuje, ale vždy pouze na základě a v mezích zákona (\"secundum et intra legem\").\n"}
{"id": "822582", "url": "https://cs.wikipedia.org/wiki?curid=822582", "title": "Huedin", "text": "Huedin\n\nHuedin (maďarsky: Bánffyhunyad; německy: Heynod) leží v západní části Rumunska mezi městy Oradea a Cluj-Napoca. Huedin je dobře dostupný po mezinárodní silnici E 60 a vlakovou dopravou.\n"}
{"id": "822584", "url": "https://cs.wikipedia.org/wiki?curid=822584", "title": "Michal Kolář (historik)", "text": "Michal Kolář (historik)\n\nMichal Kolář (* 5. května 1966) je český historik a publicista.\n\nZabývá se novodobými československými dějinami a dějinami architektury převážně se zaměřením na období 1. poloviny 20. století.\n\n"}
{"id": "822587", "url": "https://cs.wikipedia.org/wiki?curid=822587", "title": "Louis Armstrong Stadium (1978–2016)", "text": "Louis Armstrong Stadium (1978–2016)\n\nLouis Armstrong Stadium byl tenisový stadion v Národním tenisovém centru Billie Jean Kingové, který ležel ve Flushing Meadows newyorského obvodu Queens. Stal se druhým největším dvorcem US Open, posledního ze čtyř grand slamových turnajů. Před otevřením Arthur Ashe Stadium v roce 1997 představoval největší a centrální dvorec areálu. Stadion nesl pojmenování po afroamerickém jazzovém hudebníkovi Louisi Armstrongovi, jenž zemřel v roce 1971.\n\nNa dvorci bylo celkově odehráno více než 2 000 soutěžních utkání. Během října a listopadu 2016 došlo ke stržení stadionu a na jeho místě byla v srpnu 2018 otevřena nová aréna téhož jména se zatahovací střechou.\n\nStadion byl otevřen v roce 1964 při newyorské světové výstavě a pojmenován Singer Bowl. Takto nazván byl podle společnosti vyrábějící šicí stroje (Singer Corporation), jež výstavbu sponzorovala. V roce 1978 se US Open přesunulo z Forest Hills do Flushing Meadows. Proto, aby mohl Singer Bowl pořádat turnaj, bylo nutné jej zrenovovat, což se stalo a po zrenovování se rozdělil na dva nové dvorce – Louis Armstrong Stadium a Grandstand. Stadion měl v době před vznikem Arthur Ashe Stadium kapacitu zhruba 18 000 diváků.\n\nV roce 1997 vystřídal Louis Armstrong stadium na pozici centrálního dvorce US Open Arthur Ashe Stadium. Poté byl dvorec znovu zrenovován a kapacita snížena na 10 200 diváků. Nová cihlová fasáda jej propojila s přilehlým centrkurtem.\n\nSe stadionem Louise Armstronga byl spojen třetí největší dvorec areálu US Open – Grandstand, který měl kapacitu 6 000 diváků.\n\nV listopadu 2010 Americký tenisový svaz schválil plán na demolici stadionu a vybudování nového dvorce téhož jména Louis Armstrong Stadium. Nový stadion byl již opatřen zatahovací střechou.\n\nOtevření proběhlo během úterního večera 29. srpna 1978, kdy v úvodním klání Švéd Björn Borg hladce porazil Australana Boba Hewitta. Naopak posledním ukáním se 6. září 2016 stala čtvrtfinálová porážka 38letých bratrů Bryanových na US Open 2016 od španělskho páru Feliciano López a Marc López.\n\nMezi památná utkání odehraná na dvorci se zařadila tzv. semifinále dvouher supersoboty 1984, některými označované za nejlepší den v historii tenisu, kdy se v maratónských zápasech představilo sedm pozdějších členů tenisové síně slávy včetně Johna McEnroea, Jimmyho Connorse, Martiny Navrátilové a Chris Evertové. V roce 1979 se v aréně stala šestnáctiletá Američanka Tracy Austinová nejmladší šampionkou Flushing Meadows bez rodílu soutěží dospělých. Dvouhra 1980 přinesla dramatické pětisetové finále mezi Johnem McEnroem a poraženým Björnem Borgem, řazené k největším tenisovým bitvám.\n\nV osmdesátých letech na kurtu vytvořil rekord Ivan Lendl osmi po sobě jdoucími finálovými účastmi. Ve čtvrtém kole dvouhry 1991 pak 39letý veterán Jimmy Connors v bouřlivém duelu zdolal favorizovaného krajana Aarona Kricksteina.\n\n"}
{"id": "822592", "url": "https://cs.wikipedia.org/wiki?curid=822592", "title": "Škunerový stěžeň", "text": "Škunerový stěžeň\n\nŠkunerový stěžeň se skládá z besanového pně, besanové čnělky a vratiráhna, případně vratipně.\n\nJe osazen podélnými plachtami – vratiplachtou a čnělkovou plachtou.\nJe součástí škuneru, brigy nebo brigantiny – „škunerové brigy“\n"}
{"id": "822593", "url": "https://cs.wikipedia.org/wiki?curid=822593", "title": "Vratiplachta", "text": "Vratiplachta\n\nVratiplachta je podélná lichoběžníková plachta osazovaná na vratiráhno nebo mezi vratiráhno a vratipeň.\n\nU velkých lodí do roku 1790 usazována na latinském ráhně zčásti jako latinská plachta.\n\nPoužívá se zpravidla na bezanovém (zadním) stěžni a u škuneru i na dalších stěžních směrem k přídi lodi.\n"}
{"id": "822596", "url": "https://cs.wikipedia.org/wiki?curid=822596", "title": "Jean-François Paul de Gondi", "text": "Jean-François Paul de Gondi\n\nJean-François Paul de Gondi de Retz (20. září 1613 v Montmirail – 24. srpna 1679 v Paříži) byl francouzský římskokatolický kněz a v letech 1654–1662 arcibiskup pařížský. V roce 1652 byl jmenován kardinálem. Je známý svými pamětmi, které vyšly až po jeho smrti v roce 1717.\n\nJean-François Paul de Gondi byl v mládí určen pro kněžskou dráhu, ačkoliv se sám chtěl stát raději vojákem. Jeho strýcem byl Jean-François de Gondi, první pařížský arcibiskup a v roce 1643 se stal v jeho diecézi koadjutorem. Papež Inocenc X. jej dne 19. února 1652 jmenoval kardinálem s titulem kardinál-kněz u kostela Santa Maria sopra Minerva.\n\nÚčastnil se Frondy od jejího počátku a stal se prostředníkem mezi královnou Annou Rakouskou a parlamentáři. Když se v říjnu 1652 král Ludvík XIV. vrátil do Paříže, jedním z prvních činů kardinála Mazarina bylo Gondiho uvěznění 16. prosince na zámku Vincennes.\n\nDne 21. března 1654 zemřel jeho strýc, pařížský arcibiskup a kardinál Gondi nastoupil na jeho místo, i když byl stále ve vězení i přes intervence přátel a dokonce i papeže. Poté byl držen v domácím vězení na zámku v Nantes, odkud se mu podařilo uprchnout do Španělska a poté do Říma. Mazarin vyhlásil v arcibiskupství sedisvakanci. Gondi jmenoval vikáře, který spravoval diecézi místo něj. V roce 1655 nastoupil na papežský stolec Alexandr VII. zvolený s podporou kardinála Gondiho. Mazarin jej vylíčil papeži jako utajeného jansenistu, což Alexandr VII. odmítl. Kardinál se uchýlil na svůj zámek v Commercy, který v roce 1640 zdědil po své matce.\n\nCestoval po Evropě a zajímal se o politiku. Když v roce 1661 kardinál Mazarin zemřel, doufal ve svůj návrat, ale podcenil nelibost Ludvíka XIV. V roce 1662 tedy rezignoval na svůj arcibiskupský úřad. Na oplátku obdržel opatství Saint-Denis s vysokým beneficiem. Do Paříže se mohl vrátit v roce 1668. Pokračoval v politice, ale pouze při jednáních mezi Paříží a Římem. Zabránil papeži Alexandru VII. exkomunikovat Pařížský parlament, který se připojil k Sorbonně v boji proti dogmatu papežské neomylnosti.\n\nZemřel 24. srpna 1679 v klášteře Saint-Denis, kde byl pohřben.\n\n\n"}
{"id": "822598", "url": "https://cs.wikipedia.org/wiki?curid=822598", "title": "Paul-Philippe Hardouin de Péréfixe de Beaumont", "text": "Paul-Philippe Hardouin de Péréfixe de Beaumont\n\nPaul-Philippe Hardouin de Péréfixe de Beaumont (1606 v Beaumontu – 1. ledna 1671 v Paříži) byl francouzský římskokatolický kněz, biskup v Rodez (1649-1664) a arcibiskup pařížský (1664-1671). Je znám jako velký odpůrce jansenismu. Byl členem Francouzské akademie.\n\nStudoval na univerzitě v Poitiers a doktorát získal na Sorbonně. V roce 1644 se stal précepteur Ludvíka XIV., který ho také jmenoval svým zpovědníkem. Stal se opatem kláštera v Saint-Michel-en-l'Herm, v roce 1649 byl jmenován biskupem v Rodez a roku 1654 zvolen členem Francouzské akademie. V roce 1662 jej Ludvík XIV. jmenoval pařížským arcibiskupem, rektorem Sorbonny a rytířem královského Řádu sv. Ducha.\n\nAngažoval se aktivně v boji proti jansenistům a v roce 1664 zveřejnil spis, ve kterém se snažil přimět řeholnice z kláštera Port-Royal, aby písemně odvolaly závěry jansenismu. Několikrát klášter navštívil, kde zakázal neposlušným mniškám přistupovat ke svátostem a poté nařídil jejich zatčení.\n\nJeho pověst neústupnosti se potvrdila i tehdy, když v roce 1667 den po premiéře Molièrovy hry \"Tartuffe\" v Théâtre du Palais-Royal zakázal její představení.\n\nPro Ludvíka XIV. napsal v roce 1661 knihu \"Histoire du roy Henry le Grand\" (Příběh krále Jindřicha Velikého), která se dočkala množství vydání a byla přeložena do několika jazyků.\n\n"}
{"id": "822600", "url": "https://cs.wikipedia.org/wiki?curid=822600", "title": "François Harlay de Champvallon", "text": "François Harlay de Champvallon\n\nFrançois Harlay de Champvallon, vévoda ze Saint-Cloud (14. srpna 1625 v Paříži – 6. srpna 1695 v Conflans-Sainte-Honorine) byl francouzský římskokatolický kněz, arcibiskup v Rouenu (1651-1671) a arcibiskup pařížský (1671-1695). V roce 1671 byl zvolen členem Francouzské akademie.\n\nFrançois Harlay de Champvallon byl v roce 1651 jmenován arcibiskupem v Rouenu a v roce 1671 arcibiskupem v Paříži a obdržel jako první titul vévody ze Saint-Cloud, který byl s tímto úřadem spojen až do Velké francouzské revoluce. Celebroval přísně utajený sňatek Ludvíka XIV. s madame de Maintenon.\n\nBojoval proti jansenistům z kláštera Port-Royal a byl jedním z inspirátorů protiprotestantské politiky Ludvíka XIV.\n\n"}
{"id": "822601", "url": "https://cs.wikipedia.org/wiki?curid=822601", "title": "Jean-Baptiste de Belloy", "text": "Jean-Baptiste de Belloy\n\nJean-Baptiste de Belloy-Morangle (9. října 1709 v Morangles – 10. června 1808 v Paříži) byl francouzský římskokatolický kněz, biskup v diecézi Glandèves (1751-1755), biskup v Marseille (1755-1791) a arcibiskup pařížský (1802-1808). V roce 1803 byl jmenován kardinálem. Byl členem Francouzského senátu, nositelem Řádu čestné legie a vynálezce ručního presovače na kávu.\n\nJean-Baptiste de Belloy dokončil v roce 1737 studium teologie na Pařížské univerzitě. Stal se generálním vikářem v Gèvres a arcijáhnem v tamní katedrále. V roce 1751 byl jmenován biskupem v diecézi Glandèves ve městě Entrevaux a roku 1755 biskupem marseillské diecéze. V červenci 1790 Národní shromáždění rozpustilo diecézi a biskup se odebral do Chambly, kde zůstal během kritických let Francouzské revoluce, a kde kolem roku 1800 vynalezl ruční presovač na kávu.\n\nKdyž v roce 1801 papež rozhodl, aby francouzští biskupové nabídli své demise pro snazší uzavření konkordátu, Jean-Baptiste de Belloy tak učinil jako první a jeho příklad měl vliv i na ostatní biskupy. Napoleon Bonaparte jej v roce 1802 jmenoval arcibiskupem v Paříži, ačkoliv byl už devadesátiletý. Napoleon byl s jeho činností natolik spokojen, že jej rovněž ve stejném roce jmenoval senátorem. Papež Pius VII. jej dne 17. ledna 1803 jmenoval kardinálem s titulem kardinál-kněz u kostela San Giovanni a Porta Latina. V roce 1804 získal Řád čestné legie a v roce 1808 byl povýšen do šlechtického stavu s titulem hraběte.\n\nZemřel ve svých 98 letech a byl pohřben v katedrále Notre-Dame.\n\n"}
{"id": "822602", "url": "https://cs.wikipedia.org/wiki?curid=822602", "title": "Antoine-Éléonor-Léon Leclerc de Juigné", "text": "Antoine-Éléonor-Léon Leclerc de Juigné\n\nAntoine-Éléonor-Léon Leclerc de Juigné, vévoda ze Saint-Cloud (2. listopadu 1728 v Paříži – 19. března 1811 tamtéž) byl francouzský římskokatolický kněz a v letech 1782-1791 arcibiskup pařížský.\n\nLeclerc de Juigné studoval v Navarrské koleji Pařížské univerzity. Dne 30. března 1754 byl vysvěcen na kněze. V roce 1764 se stal biskupem v Châlons-en-Champagne a 25. února 1782 byl jmenován arcibiskupem v Paříži. V roce 1789 byl jako zástupce pařížského duchovenstva zvolen do generálních stavů. Členem Národního shromáždění byl až do 30. září 1791, kdy emigroval do Chambéry v Savojsku. Poté se přesunul do Kostnice, kde pobývalo více biskupů uprchlých z Francie. Zde založil za pomoci finančních prostředků vysoké šlechty kněžský seminář pro výuku mladých duchovních, kteří měli po pádu revoluce nahradit zkompromitované kněží ve Francii. V roce 1795 jej Národní konvent obvinil, že z Kostnice řídí rakouskou špionáž proti Francii. V roce 1799 byl nucen kvůli postupu francouzské armády odejít z Kostnice do Augsburgu. Do Paříže se vrátil v roce 1802 po uzavření konkordátu s Vatikánem a 31. ledna 1802 podal oficiálně demisi. Nicméně až do konce svého života byl emeritním arcibiskupem.\n\nNapoleon Bonaparte jej 21. března 1808 jmenoval kanovníkem císařské kapituly v Saint-Denis a téhož roku jej jmenoval hrabětem. Leclerc de Juigné zemřel v Paříži 19. března 1811 a byl pohřben na městském hřbitově. Během Restaurace Bourbonů bylo jeho tělo přemístěno do katedrály Notre-Dame.\n\n"}
{"id": "822603", "url": "https://cs.wikipedia.org/wiki?curid=822603", "title": "Jean-Baptiste Gobel", "text": "Jean-Baptiste Gobel\n\nJean-Baptiste Gobel (1. září 1727 v Thannu – 13. dubna 1794 v Paříži) byl francouzský politik a římskokatolický kněz a v letech 1791–1793 biskup pařížský (jako ústavní biskup).\n\nPo studiích v Porrentruy a u jezuitů v Colmar studoval v roce 1743 v Římě. V roce 1750 byl vysvěcen na kněze. V roce 1771 se stal pomocným biskupem v Basileji. V roce 1789 byl zvolen jako zástupce duchovenstva do generálních stavů. Dne 3. ledna 1791 jako jeden z prvních kněží přísahal na občanskou ústavu duchovenstva. Jeho popularita byla tak velká, že byl zvolen do vícero biskupství. Vybral si pařížskou diecézi a vysvěcen byl 27. března 1791.\n\nByl aktivním členem klubu jakobínů a sám vystupoval jako antiklerikál (byl proti celibátu kněžích). Jako stoupenec Jacquese Reného Héberta v souladu s antikřesťanskou politikou chtěl udělat dojem rezignací na post pařížského biskupa. Hébertův oponent Maximilien Robespierre se domníval, že Gobel je ateista, a že je politikou hébertistů ohrožen kult Nejvyšší Bytosti opozici a Gobel byl spolu s dalšími hébertisty odsouzen k smrti a sťat gilotinou 13. dubna 1794.\n"}
{"id": "822605", "url": "https://cs.wikipedia.org/wiki?curid=822605", "title": "Jean-Baptiste Royer", "text": "Jean-Baptiste Royer\n\nJean-Baptiste Royer (8. října 1733 v Cuiseaux – 11. dubna 1807 v Besançonu) byl francouzský politik a římskokatolický kněz a v letech 1798–1801 biskup pařížský (jako ústavní biskup). Byl poslancem Národního konventu a Rady pěti set.\n\nJean-Baptiste Royer pocházel z rodiny lékaře a stal se knězem v Chavannes-sur-Suran. Dne 16. dubna 1789 byl zvolen jako zástupce kléru do generálních stavů a poté byl členem Ústavodárného shromáždění. Přísahal na občanskou ústavu duchovenstva a v únoru 1791 byl zvolen biskupem v departementu Ain. V roce 1792 byl zvolen poslancem za departement Ain do Konventu.\n\nPři procesu s Ludvíkem XVI. v prosinci 1792 hlasoval pro královu vinu. Dne 13. dubna 1793 hlasoval pro obvinění Jeana Paula Marata. Protestoval proti postavení girondistů mimo zákon 2. června 1793 a 3. října byl zatčen. Do Konventu se vrátil až 8. prosince 1794.\n\nV roce 1795 byl zvolen do Rady pěti set, kde působil do roku 1798, kdy se stal ústavním biskupem v Paříži. Při jednání o konkordátu s Vatikánem podal v roce 1801 demisi a odešel do Besançonu, kde se stal kanovníkem.\n"}
{"id": "822609", "url": "https://cs.wikipedia.org/wiki?curid=822609", "title": "Vladimir Racek", "text": "Vladimir Racek\n\nVladimir Josifovič Racek (rusky \"Владимир Иосифович Рацек\"; 23. srpna 1918 Syzraň, Simbirská gubernie, RSFSR - 10. listopadu 1980 Taškent, Uzbecká SSR) byl sovětský horolezec a geograf českého původu, čestný člen Všesovětské geografické společnosti a Zasloužilý mistr sportu SSSR. Hrál významnou úlohu při rozvoji horolezectví v Kyrgyzstánu.\n\nMezi jeho významné počiny patří prvovýstup na pik Karakolskij a pik Sovětské ústavy (1937, pod vedením N. Popova), účast na expedici do oblasti ledovce Inylček a vedení výstupu východním hřebenem na pik Džigit (1939) či prvovýstup na horu Tumannaja (1941). Za druhé světové války působil jako instruktor horských vojsk v horách Pamíru a Ťan-šanu. V roce 1943 se skupinou vojenských inspektorů změřil výšku vrcholu, pojmenovaného v roce 1938 \"Dvacet let Komsomola\", na 7439 metrů, což z vrcholu činilo druhou nejvyšší horu Sovětského svazu. Vrchol byl po válce přejmenován na Pik Pobedy (Štít vítězství). Po druhé světové válce se Vladimir Racek vrátil k horolezectví a vykonal prvovýstup na pik Paula Robsona, vedl první uzbeckou expedici na pik Lenina (1950), o rok později travers piku Lenina a prvovýstup na pik Mira. V roce 1955 vedl nechvalně známou uzbeckou výpravu na pik Pobedy, při které téměř všichni účastníci zemřeli. Byl odvolán z vedení, nicméně i v dalších letech se věnoval horolezectví a vědecké práci. Do roku 1969 se účastnil expedic na piky Komunizma, Marxe, Engelse, Revoluce, Šipka a další. V roce 1970 mu byl udělen doktorát z geografie (disertační práce „Orografie a zalednění vysokohorské zóny střední Asie“) a působil na katedře geografie Taškentské státní univerzity. Zemřel v roce 1980 v Taškentu v Uzbekistánu.\n\nJeho jménem je pojmenován 4150 metrů vysoký vrchol a horská chata v údolí Ala-Arča v Kyrgyzském hřbetu v Kyrgyzstánu.\n\n"}
{"id": "822610", "url": "https://cs.wikipedia.org/wiki?curid=822610", "title": "Jiří Kovář", "text": "Jiří Kovář\n\nJiří Kovář (* 5. března 1964) je český sportovní funkcionář a politik ODS, po sametové revoluci československý poslanec Sněmovny lidu Federálního shromáždění za Občanské fórum (později za ODS), počátkem 90. let vedoucí úřadu vlády České republiky.\n\nPřed rokem 1989 se podle svých slov angažoval jako ekologický aktivista.\n\nVe volbách roku 1990 byl zvolen za OF do Sněmovny lidu (volební obvod Jihomoravský kraj). Po rozkladu Občanského fóra přestoupil do poslaneckého klubu ODS. Za ODS obhájil mandát ve volbách roku 1992. Ve Federálním shromáždění setrval do zániku Československa v prosinci 1992.\n\nPatřil mezi zakladatele ODS. Již 4. března 1991 zasedl v přípravném výboru ODS. 1. kongres ODS v listopadu 1991 v Plzni ho zvolil na post místopředsedy strany. Po zániku Československa se stal vedoucím úřadu vlády České republiky. Z této funkce byl ovšem odvolán po rozhodnutí Výkonné rady ODS z 1. července 1993.\n\nPozději působil jako konzultant, od roku 2001 pro lichtenštejnskou firmu, která vlastní společnost CEEI. Ta se v roce 2009 zmiňovala jako obchodní partner firmy ČEZ v chystané zakázce na stavbu strategického meziskladu na vyhořelé jaderné palivo. Zakázka čelila kritice pro nejasnou majetkovou strukturu firmy CEEI a provázela ji obvinění z korupce, která Kovář odmítl. Tehdy působil i jako místopředseda Oblastní rady ODS Jihomoravského kraje.\n\nOd roku 1997 je aktivním golfistou, v roce 2011 se zmiňuje jako kandidát na prezidenta České golfové federace (ČGF), přičemž již od roku 2005 působil ve výboru ČGF. Podílel se na organizování Dnů otevřených dveří pořádaných tímto sportovním svazem. Od roku 2005 zasedá na postu předsedy klubu Golf Club Austerlitz.\n\nJe ženatý, má dvě děti. Žije v Brně a Praze.\n"}
{"id": "822611", "url": "https://cs.wikipedia.org/wiki?curid=822611", "title": "London (Ontario)", "text": "London (Ontario)\n\nLondon je město v kanadské provincii Ontario. Leží přibližně v poloviční vzdálenosti mezi Torontem a Detroitem. Město je jedním z nejvýznamnějších průmyslových center Ontaria a sídlem University of Western Ontario.\n\nLondon byl založen v letech 1802 – 1804, v roce 1826 obdržel status vesnice, která byla pojmenována podle hlavního města Spojeného království. V roce 1855 počet obyvatel přesáhl 10 000 a London obdržel městský statut. Příchod železnice v roce 1853 dal podnět k rozvoji průmyslu, který je koncentrován v čtvrti Eastern London. Ke konci 19. století se začal rozvíjet zbrojní průmysl. London byl administrativně rozšířen v letech 1961 a 1993 připojením menších sousedních měst. V současnosti je aglomerace města desátou nejlidnatější v celé Kanadě.\n\nV Londonu byly založeny kanadské pivovary Labatt a Carling. Nachází se tu výrobní závody firem General Dynamics, Kellogs a McCormick. Město je významným střediskem biotechnologického výzkumu prostřednictvím University of Western Ontario.\n\nČást obyvatel pracuje v továrnách General Motors v sousedním Woodstocku. London disponuje mezinárodním letištěm \"London International Airport\".\n\n"}
{"id": "822612", "url": "https://cs.wikipedia.org/wiki?curid=822612", "title": "Miloš Krejcar", "text": "Miloš Krejcar\n\nMiloš Krejcar (1. září 1922 – ) byl český a československý politik, po sametové revoluci poslanec Sněmovny lidu Federálního shromáždění za HSD-SMS.\n\nVe volbách roku 1990 byl zvolen za HSD-SMS do Sněmovny lidu (volební obvod Jihomoravský kraj). Hnutí HSD-SMS na jaře 1991 prošlo rozkolem, po němž se poslanecký klub rozpadl na dvě samostatné skupiny. Miloš Krejcar pak v květnu 1991 přestoupil do klubu Hnutí za samosprávnou demokracii – Společnost pro Moravu a Slezsko 1. Ve Federálním shromáždění setrval do voleb roku 1992.\n\nV debatách o nové ústavě ČSFR přednesl v připomínkovém řízení návrh, aby do ústavy bylo začleněno coby základní lidské právo právo na plánované rodičovství. Návrh ale nebyl přijat.\n\nJistý Miloš Krejcar se uvádí jako absolvent Lékařské fakulty Masarykovy univerzity v roce 1950.\n\n"}
{"id": "822614", "url": "https://cs.wikipedia.org/wiki?curid=822614", "title": "1080i", "text": "1080i\n\nFormát zobrazení, nebo záznamu obrazu zvaný 1080i je jeden z dnes nejpoužívanějších typů. Číslo 1080 znamená počet pixelů na výšku obrazu (z toho víme, že obraz v poměru 4:3 bude 1440 pixelů široký). Dodané malé písmeno „i“ nám říká, že obraz je tzv. prokládaný (z angl. interlaced), na rozdíl od 1080p, kde obraz prokládaný není.\n\nZaznamenaný obraz v souboru má menší velikost.\nSnímač obrazu je méně namáhaný.\n\n"}
{"id": "822617", "url": "https://cs.wikipedia.org/wiki?curid=822617", "title": "1080p", "text": "1080p\n\n1080p je soubor HDTV videorežimů s vysokým rozlišením, tzv. Full HD, které jsou charakterizovány 1080 horizontálními (vodorovnými) liniemi vertikálního (svislého) rozlišení a progresivním skenováním, což znamená, že obraz se vytváří postupně a není tedy prokládaný jako v případě klasického 1080i zobrazení. Označení předpokládá širokoúhlý poměr , z kterého plyne rozlišení 1920 × 1080 (2,1 megapixelů).\n\nV některých případech odkazují označení jako Full HD či 1080p na schopnost přijímat 1080p signál a zobrazovat ho v původním rozlišení min. 1080 čar, stejně jako na schopnost zvětšení obsahu o menším rozlišení na 1080p.\nHD ready certifikační logo společnosti DIGITALEUROPE u certifikovaných TV sestav vyžaduje podporu formátů 1080p24, 1080p50, a 1080p60 a krom jiných požadavků také původní rozlišení 1920×1080 pixelů. Počet snímků za sekundu je definován v názvu, za písmenem „p“ - tzn. 1080p30 přehrává 30 progresivních snímků za sekundu.\n\nFilmový průmysl stanovil 1080p24 jako základní formát pro digitální mastering a to jak v původní 24p tak i v 24PsF formě. 1080P24 se stala zavedených produkčním standardem pro digitální kinematografii a existuje spousta vybavení které zvládá zachytit a zpracovat 1080p24 signály. 1080p24 je nejspíš prvním univerzálním videostandardem v rámci celého světa.\n\nPro živá vysílání, progresivní scan o vysokém rozlišení, pracující s 1080p s rychlostí 50 až 60 snímků za sekundu, je nyní považován za budoucí standard pro snímání videa. EBU prohlašovala 1080p50 za produkční formát budoucnosti, protože zlepšuje rozlišení a nevyžaduje rozklad obrazu, umožňuje vysílací standard 1080i25 a 720p50 společně s 1080p50 i v současném rozpoložení a je kompatibilní s DCI formáty.\n\nProdukční formát 1080p50/p60 bude vyžadovat zcela novou šíři výbavy studií a to včetně kamer, úložních a úpravních systémů a přispívajících linků (jako je Dual-link HD-SDI a 3G-SDI) jelikož zdvojnásobil tok dat ze současných 50 či 60 rozložených polí 1920×1080 z 1.485 Gb/s na přibližně 3 Gb/s za použití nekomprimovaného RGB kódování. Nejnovější revize SMPTE 274M a EBU Tech 3299 vyžadují YCbCr barevné prostředí a 4:2:2 barevnostní podvzorkování pro přenos signálů 1080p50 a 1080p60.\n\nNedávné studie ukazují, že pro digitální vysílání komprimované s H.264/AVC jsou v přenosové kmitočtové šířce úspory proloženého videa oproti plně progresivnímu videu minimální a to i při dvojnásobku snímků za sekundu, tzn. 1080p50 (50 progresivních snímků za sekundu) nám dává stejně velký datový tok jako 1080i50 (100 proložených snímků za sekundu).\n\nVe Spojených státech, původní ATSC standardy pro HDTV podporovaly 1080p video, ale pouze při rychlosti 23.976, 24, 25, 29.97 a 30 snímků za sekundu (známé jako 1080p24, 1080p25, a 1080p30).\n\nV červenci 2008, byla do ATSC standardů zahrnuta i H.264/MPEG-4 AVC komprese a 1080p při 50, 59.94 a 60 snímcích za sekundu (1080p50 a 1080p60). Některé rychlosti vyžadují H.264/AVC High Profile Level 4.2, zatímco standardní HDTV rychlosti vyžadují pouze Level 4.0 (úroveň 4.0)\n\nNepředpokládá se, že by tato úprava měla za následek masové rozšíření dostupnosti 1080p60, jelikož většina používaných digitálních přijímačů by byla schopna dekódovat pouze starší, méně účinný MPEG-2 codec, navíc je zde omezené množství frekvenčního rozsahu pro subkanály.\n\nV Evropě byly signály 1080p25 podporovány DVB soustavou vysílacích standardů. Standard 1080p50 byl předpokládán jako nadčasový produkční formát a jako možný vysílací formát budoucnosti. 1080p50 vysílání by mělo potřebovat stejnou vlnovou šíři jako 1080i50 a pouze o 15-20% větší než je šíře potřebná pro signál 720p50 z důvodu velké efektivity komprese, přes to 1080p50 vyžaduje větší vlnovou šířku a efektivnější kodeky jako JPEG 2000, vysokorychlostní MPEG-2, či H.264/AVC a HEVC.\n\nOd září 2009 ETSI a EBU, představitelé soustavy DVB, přidali podporu pro signál 1080p50, kódovaný s MPEG-4 AVC High Profile Level 4.2 se Škálovatelnými video-kódovacími rozšířeními či VC-1 Pokročilou Profilovou kompresí. DVB také podporuje 1080p kódované za ATSC rychlostí 23.976, 24, 29.97, 30, 59.94 a 60 snímků za sekundu.\n\nEBU požaduje, aby MPEG-4 AVC dekodéry alespoň nepadaly v přítomnosti paketů SVC či 1080p50. SVC umožňuje kompatibilitu s 1080p50 a 1080p60 vysíláním pro starší MPEG-4 AVC přijímače, které rozpoznají pouze základní SVC tok, kódovaný v nižším rozlišení či počtu snímků za sekundu a ignorují pakety které jsou navíc, zatímco novější hardware dekóduje celý signál.\n\nVe Spojených státech zatím nefunguje vzdušné vysílání 1080p, všechny hlavní toky používají buď 720p60 či 1080i60, kódovaný pomocí MPEG-2. Na druhou stranu, satelitní služby (DirectTV, XstreamHD a Dish Network) upravují 1080p/24-30 formát s MPEG-4 AVC/H.264 v případě placených filmů, které jsou staženy předem pomocí satelitu či internetu. Momentálně žádný z poskytovatelů placené televize nevysílá v tomto formátu živě, jelikož mnoho MVPD, zvláště pak DBS a kabel, nemá přiměřenou kapacitu na to, aby mohl poskytovat vysílání živě, aniž by to negativně ovlivňovalo jejich stávající služby a také kvůli ceně používání větší vlnové šířky pro jeden 1080p/24 kanál než která by byla protřeba pro 1080i či dokonce 750p a pro těch relativně málo zákazníků, kteří mají potřebné vybavení, by se nevyplatilo takto využít jejich omezené kapacity.\n\nPro obsah pocházející z progresivně snímaného dvacetičtyř-snmkového zdroje, MPEG-2 nechává video kódovat jako 1080p24. Tyto progresivně kódované snímky jsou označeny metadaty, které radí dekodéru, jak je správně poskládat. Zatímco formální výstup dekódovacího procesu MPEG-2 je 1080i60, skutečný obsah je kódovaný jako 1080p24 a může být zobrazen jako takový, za použití procesu zvaného „inverse telecine“,žádné informace nejsou ztraceny, jelikož vysílající je ten který obraz skládá.\n\nBlu-ray disky jsou schopny přenášet obsah 1080p HD a většina filmů, které na Blu-ray vyjdou, dávají 1080p Full HD obraz, pokud je přehrávač připojen k 1080p HDTV pomocí HDMI kabelu. Blu-ray umožňuje kódovat 1080p24, 1080i50, a 1080i60. Tento druh videa je obvykle přehráván rychlostí až 40 megabitů za sekundu.\n\nNěkteré weby, včetně YouTube, umožňují klipům být nahrávány v 1080p. BitTorrent je také hojně využíván pro distribuci mnoha 1080p filmů, které byly zkopírovány z Blu-ray Disků či vysílacích zdrojů.\n\nNa BitTorrentových stránkách, jako je The Pirate Bay, jsou k dispozici tisíce 1080p videí. Někdy ilegálně, ripované (zkopírované) z Blu-ray Disků.\n\nV roce 2012, většina televizí v prodeji poskytuje 1080p vstupy, většinou pomocí HDMI, poskytující full HD rozlišení. Nyní je 1080p rozlišení k dispozici ve všech typech televizí, včetně plazmových, LCD, DLP přední a zadní projekce a LCD projekce.\n\nPro zobrazení filmových 1080i60 signálů, se schéma zvané „reverse telecine“ začíná objevovat v některých novějších 1080p obrazovách, které zvládnou zobrazit obraz o skutečné kvalitě 1080p z filmově založeného 1080i60 programu. Stejně, obsah o 25 snímcích za sekundu při 1080i50 může být rozložena do obsahu 1080p bez ztráty kvality či rozlišení.\n\nHD ready certifikační logo společnosti DIGITALEUROPE u certifikovaných TV sestav vyžaduje podporu formátů 1080p24, 1080p50, a 1080p60 bez chyb čtení a zkreslení obrazu.\n\nVětšina širokoúhlých CRT a LCD monitorů umí zobrazovat 1080p obsah. Například, širokoúhlé WUXGA monitory podporují 1920×1200 rozlišení, které může zobrazit reprodukci 1080p formátu. Navíc, mnoho 23\", 24\" a 27\" (690mm) širokoúhlých LCD monitorů, používá 1920×1200 jako základní rozlišení. Třicetipalcové obrazovky můžou zobrazovat až 2560×1600. Mnoho 27\" monitorů má základní rozlišení 2560×1440 a operuje tedy na 1440p.\n\nPředhozí generace herních konzolí jako PlayStation 3 od Sony a Xbox 360 od společnosti Microsoft umí zobrazovat hry a videa v 1080p. Nintendo Wii U, které má vyjít v roce 2012, bude také podporovat 1080p za pomoci HDMI. Pro všechny tyto konzole platí fakt, že tyto operace jsou prováděny pomocí HDMI spojení. Navíc, 1080p video je k dispozici na PS3 a Xbox 360 pomocí spojení analogové součástky / D-Terminálu (YPBPR), †‡stejně jako VGA spojení na Xbox 360. Na PS3, vývojáři musí poskytnout podporu pro specifické rozlišení na softwarové úrovni, jelikož zde není žádná hardwarová podpora, zatímco Xbox 360 tuto hardwarovou podporu poskytuje pomocí vestavěného zvětšovacího čipu.\nVětšina her na obou konzolích neběží na původním rozlišení 1080p a pouze pár vybrabých her umožňuje tuto volbu kvůli ostatním omezením, jako např. Grafická paměť.\n\nJak PlayStation 3, tak Xbox 360 poskytuje videoslužby v 1080p. Sony poskytuje PlayStation Store VOD i přehrávání Blu-ray disků. Microsoft poskytuje Zune Video Marketplace pro okamžitý přístup k 1080p videoobsahu, ale neposkytuje přehrávání Blu-ray. Podporuje přehrávání nyní již nefunkčních HD DVD pomocí Xbox 360 HD DVD Player add-on. Obě konzole také nabízí podporu pro vysílání v 1080p v různých formátech pro domácí sítě z jiných počítačů, také pomocí USB spojení do externích datových úložišti.\n\n^† V případě připojení pomocí analogové součástky, pouze systémová menu a hry jsou zobrazeny v 1080p, kvůli možným problémům s autorskými právy. Videa jsou zobrazována v menším rozlišení či v 1080i.\n\n^‡I když je 1080p výstup analogové součástky konzolemi podporován, většina zobrazovacího hardware akceptuje pouze spojení do 1080i.\n\nHodně spotřebních videokamer, profesionálních video a DSLR kamer a chytrých telefonů umí snímat 1080p24, 1080p25, či 1080p30 video které většinou kóduje do formátu progresivně segmentovaných snímků.\n\nNyní je na trhu několik spotřebních AVCHD/NXCAM videokamer, které umí snímat 1080p50 a 1080p60 video, včetně Panasonic HDC-TM700/HDC-HS700/HDC-SD700/HDC-SD600, HC-X900/HC-X800 a HC-V700/HC-V500 videokamer a HDC-Z10000 stereoskopické videokamery, Sanyo Xacti VPC-HD2000 a Sony Handycam NEX-VG20, NEX-FS100 a NEX-EA50EH.\n\nProfesionální digitální filmové kamery schopné snímat 1080p60 zahrnují Sony CineAlta F23 a Sony SRW9000 videokameru (s volitelnými 60p deskami pro zpracování) , Sony PMW-F3 videokameru, RED One/Epic/Scarlett a Canon EOS C500 kamery (ve dvou tisících módů snímání).\nDigitální SLR kamery jako Sony Alpha 57, Sony Alpha 77 a Canon EOS-1D také umí nahrávat video v 1080p50 a 1080p60.\n\n"}
{"id": "822619", "url": "https://cs.wikipedia.org/wiki?curid=822619", "title": "Průzkum", "text": "Průzkum\n\nPrůzkum (cizím slovem rekognoskace) je systematická činnost, při níž jsou z určitého specifického hlediska zjišťovány vlastnosti nebo jiné parametry objektů nebo jevů nacházejících se na určitém území nebo v určitém prostoru:\n\n"}
{"id": "822620", "url": "https://cs.wikipedia.org/wiki?curid=822620", "title": "Paul Josef Cordes", "text": "Paul Josef Cordes\n\nPaul Josef kardinál Cordes (* 5. září 1934, Kirchhundem) je německý římskokatolický kněz, bývalý pomocný biskup z Paderbornu, bývalý předseda Papežské rady Cor Unum a od 24. listopadu 2007 kardinál.\n\nPo maturitě začal nejdřív studovat medicínu, po dvou semestrech přešel do semináře v Paderbornu, mimo to studoval filozofii v Lyonu. 21. prosince 1961 přijal kněžské svěcení. Byl prefektem několika vzdělávacích institucí, mj. semináře v Paderbornu. V roce 1969 zahájil studia dogmatické teologie na Katolické univerzitě v Mohuči, kde o dva roky později obhájil doktorát.\nV roce 1972 ho kardinál Julius Döpfner, tehdejší předseda německého episkopátu, jmenoval sekretářem pastorační komise Konference biskupů Německa. Začal spolupracovat se sdruženími a hnutími katolické církve v Německu. V říjnu 1975 ho papež Pavel VI. jmenoval pomocným biskupem v Paderbornu, biskupské svěcení přijal 1. února 1976.\n\nV březnu 1980 jej papež Jan Pavel II. ustanovil místopředsedou Papežské rady pro laiky, stal se rovněž konzultorem dalších dikasteriíí římské kurie. Byl mimo jiné pověřen péčí nad Charismatickou obnovou a Neokatechumenátní cestou. Toto poslání plnil do prosince 1995. Tehdy byl povýšen do hodnosti arcibiskupa a jmenován předsedou Papežské rady \"Cor Unum\", která koordinuje charitativní činnost katolické církve. jako speciální papežský vyslanec navštívil řadu států postižených konflikty nebo přírodními katastrofami. Funkci předsedy této papežské rady zastával i v době pontifikátu Benedikta XVI. až do roku 2010, kdy odešel na odpočinek a ve funkci ho vystřídal kardinál Robert Sarah. Kardinálem byl jmenován v konsistoři v listopadu 2007.\n\n\n"}
{"id": "822623", "url": "https://cs.wikipedia.org/wiki?curid=822623", "title": "Ryan Hollweg", "text": "Ryan Hollweg\n\nRyan Hollweg (* 23. dubna 1983, USA) je bývalý americký lední hokejista.\n\n"}
{"id": "822624", "url": "https://cs.wikipedia.org/wiki?curid=822624", "title": "1912 ve fotografii", "text": "1912 ve fotografii\n\nTento článek obsahuje významné fotografické události v roce 1912.\n\n\n\n\n"}
{"id": "822628", "url": "https://cs.wikipedia.org/wiki?curid=822628", "title": "Bob Gunton", "text": "Bob Gunton\n\nBob Gunton (* 15. listopadu 1945 Santa Monica, Kalifornie, USA) je americký herec. V roce 1994 si zahrál jednu z hlavních rolí, ředitele věznice, ve filmu \"Vykoupení z věznice Shawshank\". Po dobu 31 epizod hrál v seriálu \"24 hodin\". Za svou roli v muzikálu \"Evita\" byl nominován na cenu Tony Award.\n\n"}
{"id": "822636", "url": "https://cs.wikipedia.org/wiki?curid=822636", "title": "Marco Donadel", "text": "Marco Donadel\n\nMarco Donadel (* 21. dubna 1983, Conegliano, Itálie) je italský fotbalista v současnosti hrající za SSC Neapol.\n\n14. února 2013 v jarní vyřazovací části Evropské ligy 2012/13 nastoupil v šestnáctifinále proti českému mužstvu FC Viktoria Plzeň a hrál do 72. minuty. Plzeň zvítězila v Neapoli 3:0 a vytvořila si výbornou pozici do domácí odvety.\n\n\n\n"}
{"id": "822637", "url": "https://cs.wikipedia.org/wiki?curid=822637", "title": "Streptokoková faryngitida", "text": "Streptokoková faryngitida\n\nStreptokoková faryngitida neboli streptokokový zánět nosohltanu je onemocnění, které způsobuje bakterie zvaná „streptokok skupiny A”. Streptokokový zánět nosohltanu postihuje nosohltan a krční mandle. Krční mandle jsou dvě žlázy nacházející se v krku na zadní straně dutiny ústní. Zánět nosohltanu může postihnout i hrtan (larynx). K běžným příznakům patří horečka, bolesti v krku a zduřelé žlázy (zvané mízní uzliny) na krku. Streptokokový zánět nosohltanu je příčinou 37 % onemocnění doprovázených bolestí v krku u dětí.\n\nChoroba se šíří prostřednictvím blízkého kontaktu s nemocnou osobou. Pokud si chce lékař být jist, že nemocný skutečně trpí streptokokovým zánětem nosohltanu, je zapotřebí provést takzvaný stěr z krku. I bez tohoto testu však lze zjistit, zda je pravděpodobné, že nemocný streptokokovým zánětem nosohltanu opravdu onemocněl – a to na základě typických příznaků. Nemocnému mohou pomoci antibiotikum, léky zabíjející bakterie. Většinou se spíše než ke zkrácení doby nemoci používají k prevenci takových komplikací, jako je například revmatická horečka.\n\nObvyklými příznaky streptokokového zánětu nosohltanu jsou bolesti v krku, horečka vyšší než 38 °C, hnis (žlutá či zelená tekutina tvořená odumřelými bakteriemi a bílými krvinkami) na mandlích a zduřelé mízní uzliny.\n\nObjevit se mohou i jiné příznaky, jako například:\n\nU osoby trpící streptokokovým zánětem nosohltanu se příznaky projeví od jednoho do tří dnů poté, kdy přišla do kontaktu s nemocným.\n\nStreptokokový zánět nosohltanu způsobuje bakterie zvaná beta-hemolytický streptokok skupiny A (group A streptococcus neboli tzv. GAS bakterie). Bolesti v krku však mohou způsobit i jiné bakterie a viry. K nákaze dochází po přímém, blízkém kontaktu s nemocnou osobou. Nemoc se snadněji šíří v přelidněném prostředí. Typickým příkladem shromáždění většího počtu lidí v malém prostoru je například armáda nebo školy. GAS bakterie mohou vyschnout na prach, potom jsou ale lidem neškodné. Pokud jsou udržovány ve vlhkém prostředí přežívaji až 15 dnů. Bakterie ve vlhkém stavu lze najít na předmětech, jako jsou například zubní kartáčky. Tyto bakterie mohou přežívat i v jídle – k tomu však dochází velice zřídka. Lidé se pak mohou po požití takového jídla nakazit. U dvanácti procent dětí se GAS bakterie normálně vyskytují v jejich hltanu, přesto tyto děti nevykazují žádné příznaky onemocnění.\n\nSeznam zvaný modifikovaná Centorova škála (modified Centor score) pomáhá lékařům určit, jak léčit nemocné trpící bolestmi v krku. Centorova škála má pět klinických stupňů a naznačuje pravděpodobnost toho, zda nemocný trpí streptokokovým zánětem nosohltanu.\n\nKaždému z následujících kritérií je přiřazen jeden bod:\n\nStěr z krku je hlavní metodou, ke zjištění, zda nemocný trpí streptokokovým zánětem nosohltanu. Tento test je správný v 90 až 95 procentech případů. Existuje i jiný test, zvaný rychlý test na přítomnost streptokoka neboli RADT. Rychlý test na přítomnost streptokoka je rychlejší než stěr z krku, nemoc však určí správně jen v 70 procentech případů. Oba testy mohou prokázat, kdy nemocný streptokokovým zánětem nosohltanu netrpí; správnost je přitom 98 %.\n\nRychlý test na přítomnost streptokoka nebo stěr z krku mohou prokázat, zda nemocná osoba trpí streptokokovým zánětem nosohltanu. Lidé bez příznaků by ale tyto testy podstupovat neměli, protože u některých se streptokokové bakterie vyskytují v nosohltanu normálně a nepůsobí přitom žádné potíže. Takoví lidé léčbu nepotřebují.\n\nNěkteré příznaky streptokokového zánětu nosohltanu jsou totožné s příznaky jiných nemocí. Z toho důvodu může být těžké bez stěru z krku nebo rychlého testu na přítomnost streptokoka zjistit, zda nemocný zmíněnou chorobou trpí. Pokud se u nemocného vyskytne horečka a bolesti v krku spojené s kašlem, rýmou, průjmem a pálením a zarudnutím očí, je pravděpodobnější, že se jedná o zánět nosohltanu způsobený viry. Infekční mononukleóza může způsobit zduření mízních uzlin na krku, bolesti v krku a horečku a může být i příčinou zvětšení krčních mandlí. Tuto diagnózu lze stanovit na základě krevního testu. Specifická léčba infekční mononukleózy však neexistuje.\n\nNěkteří lidé mohou onemocnět streptokokovým zánětem nosohltanu častěji než jiní. Jedním ze způsobů, jak opakovanému onemocnění zabránit, je odstranění krčních mandlí. Pokud někdo onemocní streptokokovým zánětem nosohltanu třikrát ročně nebo častěji, je vhodné uvažovat o odstranění krčních mandlí. Je však také možné nějakou dobu vyčkat.\n\nStreptokokový zánět nosohltanu trvá obvykle bez léčby několik dní. Po zahájení léčby antibiotiky příznaky vymizí až o 16 hodin rychleji. Hlavním důvodem léčby pomocí antibiotik je snaha snížit riziko mnohem závažnějších chorob, například srdeční choroby zvané revmatická horečka nebo hromadění hnisu v krku známého jako retrofaryngeální absces. Antibiotika účinkují velmi dobře, pokud jsou podána během 9 dnů od výskytu prvních příznaků.\n\nLéky proti bolesti mohou ulehčit bolest způsobenou streptokokovým zánětem nosohltanu. Obvykle se předepisují nesteroidní protizánětlivé léky (tzv. NSAID) nebo paracetamol, známý také jako acetaminofen. Pomoci mohou i steroidy, jako je viskózní lidokain. Dospělým může být podáván aspirin. Není vhodné podávat aspirin dětem, neboť u nich zvyšuje pravděpodobnost onemocnění Reyovým syndromem.\n\nPenicilin V je nejběžnější antibiotikum užívané ve Spojených státech k léčbě streptokokového zánětu nosohltanu. Je populární kvůli své bezpečnosti, vysoké účinnosti a nízké ceně. V Evropě se za normálních okolností předepisuje amoxicilin. V Indii je mnohem pravděpodobnější, že se u nemocných rozvine revmatická horečka, a z toho důvodu se obvykle injekčně aplikuje lék zvaný benzathin penicilin G. Antibiotika snižují průměrnou délku trvání příznaků, jež dosahuje tří až pěti dnů, a to zhruba o jeden den. Zamezují rovněž šíření choroby. Užívají se zejména k omezení výskytu ojedinělých komplikací, k nimž patří například revmatická horečka, vyrážky nebo infekce různého druhu. Kladné účinky antibiotik vyvažují jejich možné nežádoucí účinky. Zdravým dospělým, kteří na léčbu antibiotiky reagují negativně, nemusí být tyto léky vůbec předepsány. Antibiotika jsou k léčbě streptokokového zánětu nosohltanu užívána častěji, než bychom na základě závažnosti onemocnění a rychlosti, jíž se nemoc šíří, očekávali. Lék erytromycin a další léky, zvané makrolidy, by měly být užívány k léčbě nemocných trpících silnou alergií na penicilin. Lidé s méně závažnými alergiemi mohou užívat cefalosporiny. Streptokokové infekce mohou také způsobit závažné zánětlivé onemocnění ledvin (akutní glomerulonefritida). Antibiotika pravděpodobnost onemocnění touto chorobou nesnižují.\n\nPříznaky streptokokového zánětu nosohltanu se za normálních okolností zlepší během tří až pěti dnů, a to s léčbou i bez léčby. Léčba antibiotiky snižuje riziko závažnějších chorob a zabraňuje šíření nemoci. Děti se mohou vrátit do školy 24 hodin po užití první dávky antibiotik.\n\nStreptokokový zánět nosohltanu může způsobit následující závažná onemocnění:\n\nStreptokokový zánět nosohltanu řadíme do širší kategorie zánětů nosohltanu neboli faryngitid. Každý rok onemocní ve Spojených státech zánětem nosohltanu přibližně 11 miliónů lidí. Ve většině případů je nemoc způsobena viry. Skupina bakterií zvaná A beta-hemolytický streptokok způsobuje 15 až 30 procent zánětů nosohltanu u dětí a 5 až 20 procent zánětů nosohltanu u dospělých. Nemoc se nejčastěji objevuje na konci zimního a počátku jarního období.\n"}
{"id": "822640", "url": "https://cs.wikipedia.org/wiki?curid=822640", "title": "Městský dopravní podnik Opava", "text": "Městský dopravní podnik Opava\n\nMěstský dopravní podnik Opava, a.s. (MDPO) zajišťuje městskou hromadnou dopravu ve statutárním městě Opava. Je členem Ostravského dopravního integrovaného systému a provozují se zde autobusy a trolejbusy. Je zde (jako v jednom z mála českých měst) zaveden jiný způsob odbavování cestujících: je zde umožněn nástup pouze prvními dveřmi a výstup druhými a třetími dveřmi. \n\nPrvní linkou městské hromadné dopravy v Opavě byla tramvajová linka, na kterou poprvé vyjel vůz číslo 7 dne 4. prosince 1905. Od roku 1952 byly tramvaje postupně nahrazovány trolejbusy; jejich provoz byl v Opavě definitivně ukončen 22. dubna 1956 opět vozem číslo 7.\n\nProvoz trolejbusů byl v Opavě zahájen 24. srpna 1952. Dne 20. října 2013 došlo v trolejbusové vozovně k požáru, který zničil sedm vozů.\n\nPřed rokem 1997 tvořily autobusovou flotilu převážně vozy Karosa. V tomto roce však pořídil dopravní podnik 3 minibusy značky Mercedes-Benz pro obsluhu málo vytížených linek, zajíždějících do okolních vesnic. \n\nV průběhu let 1998 až 2000 došlo k nákupu celkem pěti nových vysokopodlažních autobusů typu SOR B 9,5. V dalších dvou letech následoval nákup tří vysokopodlažních vozů typu SOR B 10,5.\n\nPrvními nízkopodlažními autobusy MDPO se v roce 2000 staly vozy typu Irisbus Citybus 12M, zůstalo však u koupě pouze dvou kusů. \n\nV roce 2002 se v Opavě objevil nový autobus typu Solaris Urbino 12. Do konce roku 2006 bylo pořízeno celkem osm těchto vozů.\n\nV roce 2011 se také v opavských ulicích začaly objevovat nové nízkopodlažní autobusy Irisbus Citelis 12M v celkovém počtu 14 kusů. Ty nahradily staré vozy Karosa řady 700.\n\nV roce 2015 proběhla další vlna modernizace autobusového vozového parku. Bylo pořízeno celkem 15 nových autobusů značky Iveco Bus s pohonem na stlačený zemní plyn, přesněji 8 vozů Iveco Urbanway 12M a 7 vozů Iveco Urbanway 10M. Tyto nové a ekologičtější autobusy nahradily všech deset vysokopodlažních autobusů značek Karosa a SOR, ale také pět nejstarších nízkopodlažních vozů, a to oba vozy Irisbus Citybus 12M a tři vozy Solaris Urbino 12. Touto obměnou se stal autobusový vozový park zcela nízkopodlažní.\n\nV průběhu roku 2016 se vedení dopravního podniku rozhodlo postupně zakoupit čtyři ojeté vozy Karosa C 954E, které začal využívat pro příležitostnou nájemnou dopravu. V pravidelné městské hromadné dopravě však využívány nejsou.\n\nV říjnu 2017 se autobusový vozový park skládal z 38 provozních autobusů, z toho 15 jich bylo s pohonem na CNG. Průměrný věk provozovaných vozidel byl 5,9 let.\n\n"}
{"id": "822641", "url": "https://cs.wikipedia.org/wiki?curid=822641", "title": "Erich Kříž", "text": "Erich Kříž\n\nErich Kříž (* 29. června 1959 Karlovy Vary) je bývalý český politik německé národnosti a menšinový aktivista, po sametové revoluci československý poslanec Sněmovny lidu Federálního shromáždění za Občanské fórum (později za ODS).\n\nUvádí se jako narozen v Karlových Varech. Pocházel z německé rodiny. K roku 1990 žil v obci Krásno na Sokolovsku. Pracoval tehdy jako historik v sokolovském okresním muzeu. V roce 1989 patřil mezi zakladatele Občanského fóra v Sokolově. 21. listopadu 1989 sepsal se svými kolegy prohlášení, ve kterém protestovali proti zákroku\npolicie v Praze 17. listopadu. 23. listopadu již byl jedním z řečníků na první demonstraci na sokolovském náměstí a 25. listopadu se stal jedním z mluvčích zdejšího OF.\n\nVe volbách roku 1990 byl zvolen za OF do Sněmovny lidu (volební obvod Západočeský kraj). Po rozkladu Občanského fóra přestoupil roku 1991 do poslaneckého klubu ODS. Za ODS obhájil mandát ve volbách roku 1992. Ve Federálním shromáždění setrval do zániku Československa v prosinci 1992. V parlamentu se zabýval menšinovými otázkami a navrhl v rámci restitucí řešit i otázku navracení majetku občanům ČSFR německé národnosti. V srpnu 1990 ho za svého místopředsedu zvolil nově ustavený menšinový svaz Spolek Němců v Československu.\n\nk roku 2001 se zmiňuje jako člen vedení Sdružení podnikatelů ČR. Od roku 2009 zasedá ve vedení firmy SCHOENFELDER, spol. s r.o., Czech Republic.\n"}
{"id": "822643", "url": "https://cs.wikipedia.org/wiki?curid=822643", "title": "Ümit Davala", "text": "Ümit Davala\n\nÜmit Davala (* 30. červenca 1973, Mannheim, Západní Německo) je bývalý turecký fotbalista a reprezentant, později fotbalový trenér.\n\n\n\n"}
{"id": "822644", "url": "https://cs.wikipedia.org/wiki?curid=822644", "title": "Tony Martin (americký zpěvák)", "text": "Tony Martin (americký zpěvák)\n\nTony Martin (rodným jménem Alvin Morris; 25. prosince 1913 San Francisco, Kalifornie, USA − 27. července 2012 Los Angeles, Kalifornie, USA) byl americký zpěvák a herec.\n\nSvou první skupinu The Red Peppers založil ve školních letech. V letech 1954-1956 moderoval na NBC vlastní pořad \"The Tony Martin Show\". Jeho první ženou byla v letech 1937-1941 herečka Alice Faye. Od roku 1948 až do své smrti roku 2008 byla jeho manželkou herečka Cyd Charisse.\n\nNejúspěšnější tituly:\n\n\n"}
{"id": "822646", "url": "https://cs.wikipedia.org/wiki?curid=822646", "title": "Radovan Somík", "text": "Radovan Somík\n\nRadovan Somík (* 5. května 1977, Martin, Československo) je slovenský lední hokejista.\n\n\nStatistiky hráče na Mistrovstvích světa a Olympijských hrách:\n"}
{"id": "822648", "url": "https://cs.wikipedia.org/wiki?curid=822648", "title": "Stanislav Kučera", "text": "Stanislav Kučera\n\nStanislav Kučera (* 14. února 1945) byl slovenský a československý politik, po sametové revoluci poslanec Sněmovny lidu Federálního shromáždění za Kresťanskodemokratické hnutie.\n\nVe volbách roku 1990 zasedl za KDH do Sněmovny lidu (volební obvod Středoslovenský kraj). Ve Federálním shromáždění setrval do voleb roku 1992.\n\n"}
{"id": "822649", "url": "https://cs.wikipedia.org/wiki?curid=822649", "title": "Don Bagley", "text": "Don Bagley\n\nDonald Neff \"Don\" Bagley (18. července 1927 Salt Lake City, Utah, USA − 26. července 2012) byl americký jazzový kontrabasista.\n\nNarodil se ve státě Utah, ale studoval v Los Angeles v Kalifornii. V roce 1945 hrál s Shorty Sherockem a Wingy Manonem. V letech 1950–1953 a občas i později hrál se Stanem Kentonem a od roku 1954 měl vlastní skupinu. V letech 1950–1952 rovněž pracoval jako studiový hudebník, hrál například s Nat King Colem, Maynardem Fergusonem a Dexterem Gordonem. V polovině padesátých let koncertoval v Evropě s Zoot Simsem, Larsem Gullinem, Frankem Rosolinem a Åke Perssonem. Od roku 1956 až do roku 1967 opět pracoval s Kentonem a nově i s Les Brownem. Koncem padesátých let spolupracoval s Jimmie Rowlesem, Shelly Mannem a Philem Woodsem. V letech 1957–1958 nahrál tři alba pod svým jménem. V roce 1959 hrál s Pete Fountainem; v roce 1961 byl studiovým hudebníkem u Bena Webstera. V roce 1964 hrál v Japonsku se zpěvačkou Julií London. V sedmdesátých a osmdesátých letech skládal hudbu pro film a televizi. V letech 1976–1984 hrál s Burtem Bacharachem.\n"}
{"id": "822651", "url": "https://cs.wikipedia.org/wiki?curid=822651", "title": "Jennifer Garner", "text": "Jennifer Garner\n\nJennifer Anne Affleck (* 17. dubna 1972, Houston, Texas, Spojené státy americké), známější jako Jennifer Garner, je americká herečka a filmová producentka.\n\nZískala uznání v televizi za svůj výkon v roli agentky CIA Sydney Bristow v dramatickém seriálu \"Alias\", který se vysílal na stanici ABC po pět sezón v letech 2001 až 2006. V tomto období si také zahrála menší role ve filmech jako \"Pearl Harbor\" (2001) a \"Chyť mě, když to dokážeš\" (2002). Od té doby se začala objevovat ve vedlejších i hlavních rolích na filmovém plátně ve snímcích \"Daredevil\" (2003), \"Přes noc třicítkou\" (2004), \"Elektra\" (2005) a \"Juno\" (2007), \"Na sv. Valentýna\" (2010), \"Klub poslední naděje\" (2013), \"Zázraky z nebe\" (2016) a \"Já, Simon\" (2018). Je vdaná za herce a režiséra Bena Afflecka, se kterým má dvě dcery a syna. Po deseti letech manželství však bylo v roce 2015 oznámeno, že se Affleckovi rozvádějí.\n\nNarodila se v městě Houston v Texasu. Její matka, Patricia Ann (rozená English) byla učitelka angličtiny z Oklahomy a její otec William John \"Bill\" Garner, pracoval jako chemický inženýr u Union Carbide. Když jí byly čtyři roky, rodina se přestěhovala do Princetonu a později do Charlestonu v Západní Virginii, kde pobývala až do vysoké školy.\n\nByla vychovávána konzervativně, chodila do kostela každou neděli. Ve třech letech začala chodit do baletu a pokračovala s tancováním po celé mládí. Navštěvovala střední školu George Washingtona v Charlestonu. Má bakalářský titul v oboru dramatického umění z Denison University.\n\nDne 19. října 2000 si vzala herce Scotta Foleyho, se kterým se setkala v roce 1998 při natáčení seriálu \"Felicity\". Po rozchodu s Foleym podala v květnu 2003 žádost o rozvod, kde uvedla jako důvod neslučitelné rozdíly a oficiálně se rozvedli 30. března 2004. Po rozvodu chodila od dubna 2003 do března 2004 s kolegou ze seriálu \"Alias\", Michaelem Vartanem.\n\nV polovině roku 2004 vznikl její vztah s kolegou z filmu \"Daredevil\", Benem Affleckem. V den jejích 33. narozenin ji Affleck požádal o ruku. Vzali se v době, kdy byla ve třetím měsíci těhotenství, při soukromém obřadu v Karibiku 29. června 2005. Mají spolu tři děti, dcery Violet Anne (* 2005) a Seraphinu Rose Elizabeth (* 2009) a syna Samuela Garnera (* 2012). V roce 2015, jeden den po desátém výročí své svatby, oznámili manželé Affleckovi, že se rozvádějí.\n\nOd roku 2002 ji pronásledoval muž, Steven Burky, který byl nakonec zadržen v prosinci 2009 poté, co byl proti němu v roce 2008 vydán soudní příkaz. Burky byl obviněn ze dvou pronásledování; v březnu 2010 byl poslán do kalifornské státní psychiatrické nemocnice se soudním příkazem, aby se držel dále od rodiny Affleckových, když bude propuštěn z nemocnice.\n\n"}
{"id": "822652", "url": "https://cs.wikipedia.org/wiki?curid=822652", "title": "Martin Kukučka (politik)", "text": "Martin Kukučka (politik)\n\nMartin Kukučka (* 28. dubna 1955) byl slovenský a československý politik, po sametové revoluci poslanec Sněmovny lidu Federálního shromáždění za VPN (respektive za nástupnický subjekt ODÚ-VPN), později za slovenskou organizaci ODS.\n\nVe volbách roku 1990 kandidoval za VPN do Sněmovny lidu (volební obvod Západoslovenský kraj). Do parlamentu nastoupil až dodatečně jako náhradník v únoru 1991 poté, co rezignoval poslanec Pavol Balgavý. V té době již VPN procházelo štěpením, takže Kukučka nastoupil do poslaneckého klubu formace ODÚ-VPN. Odtud ovšem ještě v dubnu 1992 přestoupil do klubu ODS, která tehdy budovala svou stranickou strukturu i na Slovensku. Ve Federálním shromáždění setrval do voleb roku 1992.\n\n"}
{"id": "822653", "url": "https://cs.wikipedia.org/wiki?curid=822653", "title": "Bogachiel", "text": "Bogachiel\n\nBogachiel je řeka na Olympijském poloostrově v americkém státě Washington. Pramení pod horou Bogachiel Peak a teče západním směrem skrz Olympijský národní park. Poté, co park opustí, společně s řekou Sol Duc vytváří řeku Quillayute, jenž se nedaleko obce La Push vlévá do Tichého oceánu.\n\nSystém povodí řeky Quillayute, do nějž patří kromě řek Bogachiel a Sol Duc také řeky Dickey a Calawah, je největším povodím severní části Olympijského poloostrova.\n\nNázev řeky je odvozen z Kilútských slov „bahnitá“ a „řeka“.\n\nŘeku tvoří několik menších horských bystřin pod horou Bogachiel Peak v Olympijské divočině v Olympijském národním parku, konkrétně na severozápadě Olympijského poloostrova. Odtud teče západním směrem hlubokým údolím jen kousek severně od údolí řeky Hoh a sbírá vody svých přítoků, včetně svého důležitého severního ramene. \n\nPod soutokem jižního a severního ramene běží řeka souběžně s hranicí okresů Clallam a Jefferson a několikrát ji překračuje. Po sběru vod dalších přítoků, jakými jsou potoky Tunwata Creek nebo Hades Creek, opouští Olympijský národní park. Dále pokračuje severozápadním směrem souběžně s hranicemi Olympijského národního lesa a přes Bogachielský státní park. Poté řeku následuje silnice U.S. Route 101, západně od města Forks se pak nachází důležitý soutok s řekou Calawah. Právě mezi těmito dvěma řekami se město Forks nachází a získává své jméno díky okolnímu větvení těchto řek.\n\nPo soutoku se řeka rozšíří a pokračuje západně meandry svým širokým údolím. Do něj se ze severu vlévá řeka Sol Duc, se kterou meandruje souběžně po několik kilometrů, než se konečně spojí v jeden tok. Výsledná řeka Quillayute pokračuje zhruba pouhých deset kilometrů, než ústí do Tichého oceánu nedaleko obce La Push. Dolní tok výsledné řeky protéká pobřežní částí Olympijského národního parku, jeho ústí se pak nachází v Kilútské indiánské rezervaci.\n\nÚdolí horního toku řeky Bogachiel je zarostlé deštným pralesem mírného pásu, podobným Hožskému deštnému pralesu v údolí řeky Hoh.\n\nVelká část řeky protéká divočinou Olympijského národního parku. Turistická stezka Bogachiel Trail, která začíná několik kilometrů za hranicemi parku, následuje řeku k soutoku severního a jižního ramene a pokračuje v údolí až do vyšších horských pásem, kde potkává další stezky vedoucí k údolím řek Sol Duc či Hoh.\n\nStejně jako všechny toky v povodí řeky Quillayute je i Bogachiel oblíbená mezi rybáři. Nachází se zde pravděpodobně nejzdravější pstruzi američtí na severozápadě Spojených států, každý rok se jich do zdejších vod vrací od moře až 19 tisíc. Také zde žijí početné populace lososů čavyča a kisuč.\n\nNa rozdíl od mnoha ostatních velkých řek Olympijského poloostrova není povodí řek Quillayute a Bogachiel napájeno ledovci. Tím pádem není proud toku na jaře a v létě tak zanesený sedimenty. Také to znamená, že rybářská sezona je zde delší.\n"}
{"id": "822654", "url": "https://cs.wikipedia.org/wiki?curid=822654", "title": "Martin Kukučka", "text": "Martin Kukučka\n\nJméno a příjmení Martin Kukučka má více nositelů:\n\n"}
{"id": "822656", "url": "https://cs.wikipedia.org/wiki?curid=822656", "title": "Lata (hora)", "text": "Lata (hora)\n\nLata je nejvyšší hora Americké Samoy. Leží na ostrově Ta'u ve skupině Manu'a. Zdroje se rozcházejí v hodnotě její výšky: podle některých je vysoká 963 metrů, podle jiných 966 metrů.\n\nOstrov Ta'ū je pozůstatek vrcholu štítové sopky, které se polovina kaldery zřítila do moře. Lata leží východně od okraje kaldery, je součástí Národního parku Americká Samoa. Je tvořena vulkanitem, její svahy jsou pokryty hustými lesy. Jižní svah stupňovitě přechází přímo v mořské útesy, které se tak řadí mezi nejvyšší útesy na světě.\n\n\n"}
{"id": "822657", "url": "https://cs.wikipedia.org/wiki?curid=822657", "title": "Alexandre Kojève", "text": "Alexandre Kojève\n\nAlexandre Kojève [aleksandr kožev], rusky Aleksander Vladimirovič Koževnikov (28. dubna 1902 Moskva – 4. června 1968 Brusel) byl vlivný francouzský filosof a politik ruského původu. Zabýval se hlavně novoplatonismem, filosofií dějin a G. W. F. Hegelem a výrazně ovlivnil francouzskou filosofii 20. století, především spoluprací na vzniku Evropské unie.\nNarodil se v zámožné a vzdělané ruské rodině, která ho dlouho finančně podporovala; jeho strýc byl malíř Vasilij Kandinskij. Od roku 1920 studoval sanskrt a čínštinu, později západní i čínskou filosofii v Heidelbergu a v Berlíně, kde se seznámil jak s filosofií M. Heideggera, tak také s A. Koyrém, Leo Straussem a dalšími významnými osobami. Roku 1924 obhájil pod vedením Karla Jasperse disertaci o ruském mystiku a filosofovi V. Solovjevovi a roku 1928 odešel do Francie. V hospodářské krizi přišel o majetek a v letech 1933–1939 přednášel v zastoupení A. Koyrého na \"École pratique des hautes études\" v Paříži o Hegelově filosofii.\n\nJeho přednášky o Hegelově \"Fenomenologii ducha\" navštěvovala malá skupina lidí, kteří se ale později proslavili a jejich prostřednictvím se tak ve Francii znovu oživila Hegelova filosofie. Mezi posluchače této pověstné přednášky patřili Raymond Queneau, Georges Bataille, Jacques Lacan, Pierre Klossowski, Roger Caillois, Jean Wahl, Eric Weil, Jean Hyppolite, Maurice Merleau-Ponty, Jean-Paul Sartre, Raymond Aron a Hannah Arendtová. \n\nPo okupaci Francie se odstěhoval do Marseille, kde napsal studii o autoritě a podílel se na odboji. Po válce byl dlouho bez zaměstnámí, až mu jeden z bývalých posluchačů obstaral místo v ekonomickém výzkumu a později na Ministerstvu hospodářství. Od roku 1948 byl tajemníkem OECD a poradcem francouzských vlád v evropských otázkách. Podílel se na jednáních o Schumannově plánu, GATT a společném trhu. Zemřel na srdeční selhání v Bruselu při přednášce o evropské hospodářské politice. Pověsti o tom, že pracoval pro sovětskou tajnou službu se nikdy nepotvrdily. \n\nKojève byl velmi originální a často provokativní myslitel, kterého nelze dobře zařadit. Svědčí o tom už šíře jeho filosofického zájmu, který sahal od Solovjeva a novoplatoniků přes dějiny filosofie a zejména Hegelova díla až po estetiku a politickou filosofii. Mezi proudy, které ho podstatně ovlivnily, patřila vedle hegelovství také fenomenologie Husserlova a Heideggerova. V politické filosofii byl sice blíže nemarxistické levici, nicméně byl v celoživotním přátelském vztahu s mysliteli vyloženě konzervativními, jako byl Leo Strauss nebo i Carl Schmitt. \n\nMezi velká témata, která pro současnou filosofii znovu objevil, patří motiv lidské touhy, kterou se člověk přesahuje, a kterou Kojeve vykládal na slavném Hegelově podobenství o pánu a rabu. Specificky lidská touha je touha po uznání, která vede k zápasu, v němž ale soupeř nesmí být zabit: jde přece o jeho uznání. \n\nTéma „konce dějin“ pojal Kojeve také poměrně nečekaným způsobem. Konec dějin podle něho už nastal ve Francouzské revoluci a Napoleonské Evropě s nastolením občanské společnosti. Od té doby se jen naplňuje, zejména v USA, kde se podařilo odstranit společenské třídy a provoz státu plně racionalizovat. Období historického člověka a politického jednání končí a lidé budou své uskutečnění hledat v umění, v lásce a ve hře. Z tohoto pojetí vyšlo také mnohem jednodušší schéma konce dějin F. Fukuyamy. V „Náčrtu fenomenologie práva“ (1943) postavil proti sobě aristokratické a občanské pojetí práva a po léta polemizoval s politickou filosofií svého přítele Leo Strausse.\n\nAčkoli se sám provokativně označil za „jediného skutečného stalinistu“, o SSSR napsal, že je to poslední kapitalistický stát na světě a marxismus pokládal za zastaralý a nepoužitelný. Když si ho roku 1967 pozvali revoluční studenti do Berlína a ptali se ho, co mají dělat, řekl prý, že se mají naučit řecky.\n\nKojevův vliv na francouzské myšlení 20. století byl mimořádný. Kromě kroužku posluchačů jeho jediného semináře z let 1933-1939 se k němu hlásili například Jacques Derrida, Michel Foucault nebo Allan Bloom. Jejich prostřednictvím ovlivnil i postmoderní filosofii. U nás ovlivnil Jana Patočku.\nNejslavnější dílo, „Úvod do četby Hegela“, vydal roku 1947 R. Queneau bez autorovy účasti na základě zápisků někdejších posluchačů – podobně jako vznikla např. Hegelova „Estetika“. \n\n\n"}
{"id": "822660", "url": "https://cs.wikipedia.org/wiki?curid=822660", "title": "Česká červinka", "text": "Česká červinka\n\nČeská červinka je původní české, kombinované plemeno skotu, středního tělesného rámce s typickým žlutočerveným zbarvením. V minulosti bylo na českém území chováno v různých rázech, například líšťnanském, slezském či chebském, v současnosti se je toto plemeno kriticky ohrožené, je regenerováno s využitím příbuzných červených plemen horského typu a cílem je udržení charakteru české červinky jako rustikálního plemene a genetického zdroje. \n\nČeská červinka patří do skupiny středoevropského červeného skotu. Vývojově se tato plemena odvozují od malé formy divokého tura krátkorohého, který obýval Evropu na sever od Alp. Červený skot tohoto původu je pravděpodobně původní rasou na tomto území chovaného skotu. Česká červinka, původně chovaná v různých formách podle oblasti chovu a lišící se zbarvením a dojivostí, je příbuzná polské a německé červince.\n\nSnahy o záchranu červinek započaly již před první světovou válkou, kdy bylo malé stádo umístěno na školní statek v Uhříněvsi. Po druhé světové válce byl program záchrany v útlumu, přesto v sedmdesátých letech existovala ještě tři stáda čítající přibližně 350 krav (St. statek Hajnice, St. statek Benešov a Netvořice). V roce 1987 se regenerací české červinky začala zabývat Vysoká škola zemědělská v Praze nákupem 16 plemenic pro svůj školní statek v Lánech, později se přidala i Jihočeská univerzita v Českých Budějovicích. \n\nS využitím býků příbuzné polské a německé červinky dosáhl v roce 2000 početní stav jedinců uznaných jako genetický zdroj sta kusů. V roce 2007 byl ve VÚŽV Uhříněves a na Jihočeská univerzitě zahájen projekt regenerace s využitím embryí uchovávaných od roku 1997, v roce 2008 se v rámci projektu narodilo 18 telat.\n\nČervinka patří je plemeno se středním tělesným rámcem. V roce 1930 se červinky vyznačovaly žlutočerveným zbarvením a žlutými rohy s tmavými špičkami. Kohoutková výška se pohybovala od 117 do 138,5 cm a hmotnost byla kolem 520 kg, ovšem mezi místními formami existovaly značné rozdíly, chebské červinky byly menší, slezské červinky měly tmavě červenou barvu.\n\nSoučasná populace červinek je typická červeným zbarvením, někdy s nádechem do žluta, hlava je klínovitá, zvířata jsou rohatá. Rohy jsou kratší, světlé, někdy se objevují tmavé špičky. Kohoutková výška krav se pohybuje mezi 125–135 cm a hmotnost dosahuje 470–530 kg. Plemeno je charakteristické živým temperamentem a konstituční pevností, další jeho předností je dlouhověkost, tělesný vývoj je však pozdní a mléčná užitkovost je nízká, nepřekračuje 3000–3500 kg za laktaci.\n\nMléčná užitkovost v extenzivním pastevním chovu dosahuje 1835 kg (2004), v intenzivním stájovém chovu 3000 kg, při vyšší tučnosti až 4,6 %. Největší zvláštností je barva mléka, která by měla být nažloutlá. \n\nProces uchování starých, původních plemen hospodářských zvířat jako potenciálních genových zdrojů má dlouholetou zahraniční i domácí historii. Původní účel spočíval v uchování kulturního dědictví předků ve výsledcích jejich šlechtitelské práce. V současné době se v návaznosti na poznatky genetiky stalo rozhodujícím důvodem ochrany těchto plemen uchování množiny genů konzervovaných v jejich genotypu. \n\nProjekt ochrany české červinky v rámci Národního programu zajišťuje Česká zemědělská univerzita v Praze a zemědělská fakulta Jihočeské univerzity v Českých Budějovicích. \n\n"}
{"id": "822661", "url": "https://cs.wikipedia.org/wiki?curid=822661", "title": "Crown Mountain", "text": "Crown Mountain\n\nCrown Mountain (473 m n. m.) je nejvyšší hora Amerických Panenských ostrovů. Leží na ostrově Saint Thomas.\n\n"}
{"id": "822662", "url": "https://cs.wikipedia.org/wiki?curid=822662", "title": "Peter Kvačkaj", "text": "Peter Kvačkaj\n\nPeter Kvačkaj (* 7. dubna 1941) byl slovenský a československý politik, po sametové revoluci poslanec Sněmovny liduFederálního shromáždění za Komunistickou stranu Slovenska, později za Stranu demokratické levice.\n\nVe volbách roku 1990 byl zvolen do Sněmovny lidu (volební obvod Středoslovenský kraj) za KSS, která v té době byla ještě slovenskou územní organizací celostátní Komunistické strany Československa (KSČS). Postupně se ale osamostatňovala a na rozdíl od sesterské strany v českých zemích se transformovala do postkomunistické Strany demokratické levice, do jejíhož klubu roku 1991 přešel. Ve Federálním shromáždění setrval do voleb roku 1992.\n\nV roce 2002 se zmiňuje jako předseda Krajského výboru SDĽ na severním Slovensku. V krajských volbách na Slovensku v roce 2001 byl kandidátem za SDĽ do zastupitelstva pro Žilinský kraj. Nebyl ale zvolen.\n\n"}
{"id": "822672", "url": "https://cs.wikipedia.org/wiki?curid=822672", "title": "František Magyar", "text": "František Magyar\n\nFrantišek Magyar, též Ferenc Magyar (* 30. listopadu 1928 – ???), byl slovenský a československý politik maďarské národnosti, po sametové revoluci politik a poslanec Sněmovny lidu za hnutí Együttélés, respektive za Maďarské křesťanskodemokratické hnutí, později vyloučen z MKDH, člen formace Maďarská ľudová strana.\n\nVe volbách roku 1990 zasedl do Sněmovny lidu (volební obvod Východoslovenský kraj) za hnutí Együttélés, zasedal pak v poslaneckém klubu Maďarského křesťanskodemokratického hnutí. V lednu 1991 se spolu s několika dalšími politiky MKDH obrátili otevřeným dopisem na vedení strany s kritikou jejich taktiky, která měla být příčinou neúspěchu strany v komunálních volbách roku 1990. V dubnu 1991 na sjezdu MKDH utvořil Magyar a další straničtí kritici \"Demokratickou frakci\", ale byli ze strany vyloučeni. Proti vyloučení Magyara se ovšem v květnu 1991 postavila košická organizace MKDH s tím, že šlo o nelegální krok. Téhož měsíce Magyar a další poslanci Federálního shromáždění přestoupili formálně do poslaneckého klubu nazvaného nyní Együttélés. Později byl členem klubu MĽS. Ve Federálním shromáždění setrval do konce funkčního období parlamentu, tedy do voleb roku 1992.\n\n"}
{"id": "822673", "url": "https://cs.wikipedia.org/wiki?curid=822673", "title": "Peter Brňák", "text": "Peter Brňák\n\nPeter Brňák (11. února 1959 Námestovo) je slovenský politik a soudce Ústavního soudu SR.\n\nVe volbách roku 1990 byl zvolen za Demokratickou stranu (ovšem jako nestraník) do Slovenské národní rady. Již v listopadu roku 1990 přerušil vazby na DS a založil Slovenské národnědemokratické hnutí. V SNR pak působil až do konce volebního období v roce 1992 jako nezávislý poslanec. Ve volbách roku 1992 byl opětovně zvolen do SNR, nyní jako nezávislý na kandidátní listině Slovenské národní strany (SNS). V době vzniku samostatného Slovenska se SNR transformovala do Národní rady SR, v níž zasedal po zbytek volebního období do roku 1994. Ve volebních obdobích 1994 – 1998 a 1998 – 2002 byl poslancem NR SR za Hnutí za demokratické Slovensko. Pracoval jako soudce Nejvyššího soudu SR. V roce 2007 byl prezidentem jmenován za soudce Ústavního soudu SR.\n"}
{"id": "822676", "url": "https://cs.wikipedia.org/wiki?curid=822676", "title": "Slavoj Marek", "text": "Slavoj Marek\n\nSlavoj Marek (* 4. července 1946) je český podnikatel v mlékárenství, bývalý československý politik, po sametové revoluci poslanec Sněmovny lidu Federálního shromáždění za Občanské fórum, respektive za ODS.\n\nVe volbách roku 1990 kandidoval za OF do Sněmovny lidu (volební obvod Středočeský kraj). Do parlamentu nastoupil až dodatečně jako náhradník v prosinci 1991 (poté co rezignoval poslanec Michael Kocáb), tedy již po rozkladu Občanského fóra. Zasedl do poslaneckého klubu ODS. Ve Federálním shromáždění setrval do voleb roku 1992.\n\nV živnostenském rejstříku je od 90. let uváděn jako živnostník, bytem Mladá Boleslav-Chrást. Od roku 1994 se stal majitelem firmy \"Mlékárna Čejetičky\". K roku 2005 měl tento podnik 100 zaměstnanců.\n"}
{"id": "822679", "url": "https://cs.wikipedia.org/wiki?curid=822679", "title": "František Michálek (politik KDU-ČSL)", "text": "František Michálek (politik KDU-ČSL)\n\nFrantišek Michálek (15. listopadu 1925 Brno - ???) byl český a československý politik, po sametové revoluci poslanec Sněmovny lidu Federálního shromáždění za KDS a KDU-ČSL.\n\nPocházel z Boskovic, profesí byl technik. K roku 2006 se již uvádí jako zemřelý. Jeho pohřeb se konal v Boskovicích. Před rokem 1989 byl politickým vězněm. Působil jako historik a pedagog v Boskovicích a Blansku.\n\nVe volbách roku 1990 zasedl za ČSL do Sněmovny lidu (volební obvod Jihomoravský kraj). Ve Federálním shromáždění setrval do voleb roku 1992. V rámci aliance křesťanských sil KDU patřil ke KDS, kde zastával post místopředsedy strany. V květnu 1991 byl po pozitivní lustraci bezvýsledně vyzván ve své straně k odstoupení z politických funkcí. Po odchodu poslanců KDS ze společného klubu ČSL a KDS a vytvoření nového klubu KDS-LDS v červenci 1991 zůstal v původním klubu.\n"}
{"id": "822680", "url": "https://cs.wikipedia.org/wiki?curid=822680", "title": "František Michálek", "text": "František Michálek\n\nJméno a příjmení František Michálek má více nositelů:\n\n"}
{"id": "822681", "url": "https://cs.wikipedia.org/wiki?curid=822681", "title": "Seznam německých názvů vodních toků v Česku", "text": "Seznam německých názvů vodních toků v Česku\n\nTento seznam obsahuje německé názvy (exonyma) českých vodních toků.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů řek do němčiny. Většina z těchto německých názvů by při použití v současnosti byla nesrozumitelná.\n\n"}
{"id": "822685", "url": "https://cs.wikipedia.org/wiki?curid=822685", "title": "Šerm na Letních olympijských hrách 2012", "text": "Šerm na Letních olympijských hrách 2012\n\nŠerm na Letních olympijských hrách 2012 je sportovní disciplína, v níž se na olympijských hrách 2012 rozdávalo deset sad medailí. Pět v mužských soutěžích a zbylých pět v ženských soutěžích. Všechna utkání probíhala v londýnském centru ExCeL.\n\n"}
{"id": "822686", "url": "https://cs.wikipedia.org/wiki?curid=822686", "title": "Kondenzace (chemie)", "text": "Kondenzace (chemie)\n\nKondenzace je obecně organická reakce, při které ze dvou výchozích organických molekul vzniká jedna větší molekula a odštěpuje se nízkomolekulární sloučenina (voda, chlorovodík nebo amoniak).\nPolykondenzace je násobná kondenzace látek, jejichž produkty kondenzace jsou schopny další kondenzační reakce.\nK intramolekulární kondenzaci dochází, když reagují dvě dostatečně vzdálené části jedné molekuly. Příkladem může být vznik laktamů z γ, δ a ε-aminokyselin, laktonů z γ a δ-hydroxykyselin nebo anhydridů dikarboxylových kyselin jako jsou kyselina ftalová a kyselina maleinová.\n"}
{"id": "822687", "url": "https://cs.wikipedia.org/wiki?curid=822687", "title": "Petr Miller", "text": "Petr Miller\n\nPetr Miller (* 27. července 1941) je bývalý český a československý politik, během sametové revoluce organizátor stávkového hnutí mezi dělníky, pak ministr práce a sociálních věcí ČSFR a poslanec Sněmovny lidu Federálního shromáždění za Občanské fórum, pak za Občanské hnutí, později manažer a poradce.\n\nMatka (profesí rentgenoložka) krátce po jeho narození zemřela, otec (profesí architekt) musel dítě dočasně předat do kojeneckého ústavu a aby uchránil sestru zemřelé manželky před totálním nasazením, formálně si ji vzal, ale později měli spolu dítě. Otec Petra Millera později zemřel při nehodě na otravu oxidem uhelnatým. Petr Miller ve věku 14 let odešel z domu, vyučil se v Praze kovářem a při zaměstnání vystudoval gymnázium. Započal i studium Vysoké školy ekonomické, ale ze studia byl roku 1970 vyloučen. V letech 1960-1989 pracoval jako kovář v průmyslu. Po 30 let byl zaměstnancem ČKD Praha.\n\nBěhem sametové revoluce organizoval podporu pro politické změny mezi dělníky v ČKD a zapojil se do politického dění. 23. listopadu vedl průvod dělníků na Václavské náměstí. Už v prosinci 1989 se stal členem vlády. V letech 1989-1992 působil v druhé vládě M. Čalfy (vláda národního porozumění) i třetí vládě M. Čalfy (vláda národní oběti) jako ministr práce a soc. věcí Československa.\n\nVe volbách roku 1990 kandidoval za OF do Sněmovny lidu (volební obvod Severočeský kraj). Po rozkladu Občanského fóra přešel roku 1991 do poslaneckého klubu OH. Ve Federálním shromáždění setrval do voleb roku 1992.\n\nPozději přestoupil do ČSSD a na jejím sjezdu v Hradci Králové v únoru 1993 byl jedním ze čtyř kandidátů na post předsedy strany. Nezískal ovšem výraznější podporu.\n\nPo odchodu z vrcholné politiky působil jako personální ředitel firem Chemapol Group a ČEZ a generální ředitel letecké společnosti \"Empirie\". Zastával i další posty. Později odešel do penze, žije v Horních Počernicích. Byl třikrát ženatý, má tři děti.\n"}
{"id": "822690", "url": "https://cs.wikipedia.org/wiki?curid=822690", "title": "Victor Ponta", "text": "Victor Ponta\n\nVictor Viorel Ponta (* 20. září 1972 v Bukurešti) je rumunský politik, v letech 2010 až 2015 předseda Sociálně-demokratické strany (PSD) a v letech 2012 až 2015 rumunský premiér. V roce 2014 neúspěšně kandidoval na úřad prezidenta, když prohrál ve druhém kole s Klausem Iohannisem.\n\nVictor Ponta vystudoval na bukurešťské univerzitě. Od roku 1995 pracoval jako státní zástupce (prokurátor), od r. 1998 působil u rumunského Nejvyššího soudu v protikorupčním odboru. V r. 2001 vstoupil do vysoké politiky, a to po jmenování do čela antikorupčního výboru vlády premiéra Adriana Năstase. Od r. 2004 vystřídal několik vládních funkcí.\n\nV roce 2010 se Ponta stal předsedou PSD.\n\nNa přelomu roku 2011 a 2012 padla vláda premiéra Emila Boka a 7. května parlament schválil vládu Victora Ponty sestavené ze zástupců tzv. Sociálně liberální unie, koalice vzniklé spojenectvím PSD, středopravé Národně liberální strany a Konzervativní strany.\n\nPonta se soustředil na omezení restriktivních opatření, která Rumunsku doporučoval kvůli omezení rozpočtového schodku Mezinárodní měnový fond. Například pro rozpočet na rok 2014 dohodl s MMF podmínky, které nezahrnovaly žádné škrty, ale způsobily velký odpor pravicového prezidenta Traiana Băsesca kvůli zavedení nové spotřební daně na pohonné hmoty. Pontova politika celkově mířila ke zvyšování mezd a snižování některých daní. I tímto způsobem ale ozdravil rozpočet, zejména díky vysokému výběru daní. Díky stabilizaci ekonomických ukazatelů Rumunsko již v březnu 2014 ohlásilo splnění podmínek pro přijetí eura a Ponta odhadl jako jeho datum rok 2019.\n\nV dubnu 2015 Ponta ohlásil plán zásadního snižování daně z přidané hodnoty na potraviny. K 1. červnu 2015 byla skokově snížena DPH z potravin z 24 procent na devět. Vláda tím navázala na snížení základní sazby DPH z 24 na 20 procent, jehož platnost byla stanovena na 1. ledna 2016.\n\nV srpnu 2015, již v době, kdy byl vyšetřován kvůli korupční aféře, Pontova vláda rozhodla o zvýšení mezd lékařů a zdravotních sester o čtvrtinu.\n\nV zahraničně-politické oblasti se Ponta angažoval např. ve vyjednání repatriační dohody o návratu francouzských Romů do Rumunska a naznačil možnost uznání nezávislosti Kosova. Po vypuknutí války na východní Ukrajině se vymezil vůči Rusku a prohlásil, že Rumunsko kvůli nebezpečí směřujícímu z Ruska posílí své vojenské síly. V souvislosti s imigrační krizí v roce 2015 Ponta souhlasil s případnými kvótami na přemístění uprchlíků výměnou za zařazení Rumunska do schengenského prostoru.\n\nPolitika jeho vlády měla autoritářské rysy, zahrnovala zavedení praxe premiérských dekretů a čistky ve státní správě a justici a stala se terčem kritiky orgánů Evropské unie. Projevilo se to zejména v mocenské krizi související s jeho sporem s prezidentem Traianem Băsescem.\n\nPontova levicová vláda se dostávala do sporů s pravicovým prezidentem Traianem Băsescem. Ponta ho označoval za hlavního viníka tehdejší hospodářské krize. V červnu 2012 došlo ke kompetenčnímu sporu, kdo se má zúčastnit summitu Evropské unie. Spor, který řešil i ústavní soud svým rozhodnutím podporujícím právo na účast Băsesca, skončil přesto tak, že se akce zúčastnili oba politici.\n\nNásledně začal usilovat o jeho odchod z prezidentské funkce. Navrhl a v parlamentu prosadil změnu ustanovení zákona o odvolání prezidenta. Do té doby byl k odvolání prezidenta nutný souhlas většiny všech voličů, podle nové verze už jen souhlas prosté většiny. Zákon ale napadla Băsescova opozice u ústavního soudu, Ponta se projednávání před soudci vyhnul tím, že změnu provedl premiérským dekretem. Ústavní soudci se ve stejné době vůči Pontovi ohradili, že se pokouší jejich orgán rozložit, a stěžovali si oficiálně i u orgánů Evropské unie. Ponta napadal ústavní soud, že není nezávislý a že je v područí prezidenta.\n\nNásledně začal Ponta prosazovat vyvolání takového referenda. K tomu účelu vyměnil i předsedy obou parlamentních komor a ombudsmana. Poslanci vyvolání referenda schválili 6. července 2012. Referendum se uskutečnilo 29. července a pro Băsescův odchod v něm hlasovaly čtyři pětiny zúčastněných voličů. Volební komise ale oznámila, že k urnám přišlo jen 46 procent voličů, a tak nebylo referendum platné. Ponta napadl výsledek u ústavního soudu, odvolával se na to, že ve volebních seznamech bylo až půl milionu Rumunů, kteří tam již nepatřili, např. kvůli propadlým dokladům, nebo dokonce i zemřelých osob. Ústavní soud ale jeho argumenty odmítl a Băsescu tak zůstal prezidentem.\n\nSituaci bedlivě sledovala Evropská komise i jednotliví evropští politici. Po vyhlášení referenda vyjádřil mluvčí komise znepokojení nad „sledem událostí a rychlostí, jakou byly přijaté“. Eurokomisařka pro spravedlnost ostře kritizovala jeho zákroky vůči ústavnímu soudu, ústavností událostí v Rumunsku se zabývala Rada Evropy. Naopak evropská frakce socialistů Pontu převážně hájila a její předseda Hannes Swoboda konstatoval, že situace v Rumunsku dosud neporušila zákony a hodnoty Evropské unie.\n\nNevraživost Ponty k Băsescovi se tím ale nijak nezměnila. V dubnu 2014 vyhlásil, že hned po skončení prezidentova mandátu a vypršení jeho imunity bude zahájeno stíhání pro „velké množství kauz“. O dva měsíce později vyzval Ponta Băsesca opět k rezignaci, kvůli korupční aféře prezidentova bratra. Ten byl zachycen na videozáznamu, jak si říká o úplatek za pomoc vězněnému mafiánskému bossovi Sandovi Anghelovi. Prezident popřel, že by byl do věci jakkoli zapojen a rezignovat odmítl. Băsescu v úřadu skončil 21. prosince 2014, když jeho mandát vypršel.\n\nV červnu 2012 vydal časopis \"Nature\" zprávu, že Ponta zkopíroval většinu své dizertace obhájené v roce 2003 na bukurešťské právnické fakultě. Více než třetina jeho práce měla být podle šetření Národní komise pro ověřování pravosti akademických titulů, diplomů a certifikátů plagiátem. Pontu ale obhájil orgán podřízený ministerstvu školství a premiér pak nechal komisi rozpustit. Označení plagiátor ho ale doprovázelo dále.\n\nV prosinci 2014 se Ponta doktorského titulu dobrovolně vzdal. Odmítl přitom sice opět, že by se dopustil plagiátorství, ale připustil, že se měl titulu vzdát už dřív, hned jak aféra vypukla.\n\nNa konci roku 2012 se konaly v Rumunsku parlamentní volby. Prezident Băsescu už před nimi naznačil, že Ponta nebude jeho kandidát na post předsedy vlády, byť by volby vyhrál. Jenže socialisté volby ovládli s takovým náskokem, že Băsescu musel znovu pověřit sestavením vlády Pontu. Ve volbách do obou komor parlamentu získali zhruba tři pětiny hlasů.\n\nPo vypršení Băsescova mandátu se Ponta sám ucházel o prezidentský úřad. Hlavní body jeho programu odpovídaly jeho dosavadní politice ve funkci předsedy vlády a zahrnovaly posílení státní podpory pro školství a zdravotnictví, lepší uplatnění evropských dotací nebo rozvoj kapitálového trhu. Ponta byl favoritem voleb, v průzkumech si neustále udržoval podporu kolem 40 procent, což se potvrdilo i v prvním kole 2. listopadu, kde získal 40,44 procenta hlasů a jasně ho vyhrál. Protože ale nezískal nadpoloviční většinu, muselo se 16. listopadu konat druhé kolo, ve kterém byl jeho soupeřem kandidát liberálů, starosta města Sibiu s německým původem a zastánce orientace na Evropskou unii Klaus Iohannis. Ten v kampani kritizoval Pontu, že přivedl zemi do ekonomické krize.\n\nMezitím ale proběhly také demonstrace, které vyvolaly problémy s nedostatečnou kapacitou volebních místností v zahraničí, kvůli nimž větší množství Rumunů žijících v cizině, zpravidla Pontových odpůrců, nestačilo odevzdat svůj hlas. Důsledkem těchto protestů byla i rezignace ministra zahraničí Tita Corlățeana.\n\nVůči Ioannisovi se Ponta začal vymezovat způsobem, že „on je pravý Rumun“, která doplnil ostrými obviněními, že je Iohannis zapojen do obchodu s dětmi nebo agentem zahraničních tajných služeb.\n\nI když Ioannis v prvním kole ztratil na Pontu zhruba 10 procent hlasů, ve druhém kole sjednotil Pontovy odpůrce a zvítězil. Ponta jeho vítězství uznal ještě dřív, než volební komise vyhlásila byť jen předběžné výsledky. K volbám přišlo víc voličů než v prvním kole, Ponta získal jen 45,56 % hlasů.\n\nKvůli porážce ve volbách i kvůli opakovaným problémům s volbami v zahraničí byl Ponta opakovaně vyzván k rezignaci i na premiérský úřad, což ale odmítl.\n\nRumunsko bylo dlouhodobě kritizováno Evropskou unií kvůli vysoké míře korupce. Vznikla proto speciální protikorupční prokuratura (DNA), mezi jejíž největší úspěchy bylo odsouzení bývalého premiéra Adriana Năstaseho, obvinění exministra financí Dariuse Vâlcova nebo odsouzení podnikatele v zemědělství a nejbohatšího Rumuna Ioana Niculaeho.\n\nV červnu 2015 začala policie vyšetřovat kvůli podezření z korupce i samotného Pontu. Podezřívala ho z praní špinavých peněz, konfliktu zájmů, podvrhu a daňových úniků. Prezident Iohannis ho obratem vyzval k rezignaci na funkci, Ponta to ale odmítl. 9. června parlament odmítl zbavit Pontu imunity, vyšetřování tak pokračovalo pouze ve věcech z doby, kdy ještě nebyl premiérem. O tři dny později Pontova vláda uhájila svůj mandát při hlasování parlamentu o důvěře, o které se opozice pokusila jen manifestačně – v hlasování jí chybělo 278 hlasů.\n\nPonta se vymezil vůči DNA, když na svém facebookovém účtu napsal: „Nemohu se smířit s tím, že by protikorupční prokurátor stál výše než parlament, vláda a občané této země!“ Pokusil se též prosadit úpravy trestního zákoníku, které by pravomoci DNA a vůbec možnosti stíhání korupce omezily.\n\nPodezření vyšetřovatelů se týkala advokátské praxe Ponty a období let 2007 a 2008. Tehdy měl od svého přítele Dana Sovy dostat sumu odpovídající 1,5 milionu korun, které pak vyúčtoval podvrženými fakturami. Tím měl způsobit škodu na neodvedených daních ve výši 51 tisíc lei, tj. zhruba 300 tisíc korun. Premiérského úřadu se pak dotýkalo jmenování Sovy do funkce ministra dopravy, kdy byl podle vyšetřovatelů Ponta v konfliktu zájmů, toto vyšetřování přerušilo rozhodnutí parlamentu, které odmítlo Pontovi odejmout imunitu.\n\n12. července 2015 Ponta odstoupil z postu předsedy PSD, podle svých slov proto, aby se mohl lépe hájit. Absolvoval několik dlouhých výslechů na policii. 17. září byl Ponta obžalován z trestných činů padělání listin, daňových úniků a praní špinavých peněz. Následně se ho opozice znovu pokusila sesadit, ale ani 29. září nezískala v hlasování o nedůvěře v parlamentu většinu.\n\nPodnětem k Pontově rezignaci se tak stal až požár v nočním klubu v Bukurešti, při kterém 30. října 2015 zemřelo 32 lidí. Při následujících protestech tisíce lidí vinily z tragédie i Pontovu vládu, a to kvůli korupci a neschopnosti dohlížet na dodržování bezpečnostních předpisů. Ponta odstoupil 4. listopadu.\n\nPonta je podruhé ženatý, tentokrát s dcerou senátora Ilie Sârbua, europoslankyni Dacianu Sârbuovou. Z prvního manželství má syna, z druhého dceru.\n"}
{"id": "822692", "url": "https://cs.wikipedia.org/wiki?curid=822692", "title": "Jiří Kotas", "text": "Jiří Kotas\n\nJiří Kotas (* 7. června 1952) je bývalý český politik, podnikatel. V roce 1992 neúspěšně kandidoval pod jménem Jiří Včelař Kotas na prezidenta České a Slovenské Federativní Republiky.\n\nVystudoval Filozofickou fakultu Karlovy univerzity. V 70. letech pracoval v Československo-sovětském institutu ČSAV jako expert na dějiny kubánské revoluce. V roce 1979 emigroval do Kanady. Po roce 1989 se vrátil do Československa a začal se věnovat politice. Stal se předsedou Konzervativní strany – Svobodného bloku, která ve volbách v roce 1990 zcela propadla. Václav Klaus, jako ministr financí si vybral J. Kotase za svého ekonomického poradce. V roce 1991 založil banku Bohemia, která se po třech letech stala první zkrachovalou českou bankou. Později byl vůdčí osobností Konzervativní strany a následně vstoupil do Liberálně sociální unie. V roce 1992 kandidoval na kandidátce Hnutí důchodců za životní jistoty. Ve stejném roce neúspěšně kandidoval na prezidenta ČSFR. Při volbě nedostal dostatečný počet hlasů. V roce 1996 jako nezávislý neúspěšně kandidoval do Senátu. V roce 2002 se objevil na kandidátce strany Česká pravice.\n\nBývalý kandidát na prezidenta ČSFR odmítá, že by kšeftoval s padělky obrazů. Krajský soud v Ostravě jej v březnu 2015 odsoudil na 6 let do vězení.\n\nVýše uvedený rozsudek z 19.3.2015 byl ovšem 25.2.2016 rozhodnutím Vrchního soudu v Olomouci zrušen z důvodu řady zásadních pochybení Krajského soudu v Ostravě.\n"}
{"id": "822696", "url": "https://cs.wikipedia.org/wiki?curid=822696", "title": "Holly Bradshawová", "text": "Holly Bradshawová\n\nHolly Bethan Bradshawová, rozená Bleasdaleová (* 2. listopadu 1991, Preston, Anglie) je britská atletka, jež v roce 2013 vybojovala na HME v Göteborgu výkonem 467 cm titul halové mistryně Evropy ve skoku o tyči.\n\nOd šesti let se věnovala gymnastice. Se skokem o tyči začala až později a její talent se začal brzy rozvíjet. 21. června 2009 v Manchesteru překonala 405 cm, čímž vytvořila nový juniorský národní rekord. Kvůli zranění však nestartovala na ME juniorů, které se ve dnech 23. – 26. července konalo v srbském Novém Sadu. 26. června 2010 v Birminghamu si vylepšila osobní maximum na 435 cm. O měsíc později vybojovala výkonem 415 cm bronzovou medaili na juniorském mistrovství světa v kanadském Monctonu.\n\nNa halovém ME 2011 v Paříži skončila v kvalifikaci na celkovém 11. místě z dvaceti závodnic a do devítičlenného finále nepostoupila. 2. července 2011 v Mannheimu vylepšila o devět centimetrů britský rekord Kate Dennisonové z roku 2010. Výkonem 470 cm se zařadila mezi favoritky evropského šampionátu do 23 let, který se konal v roce 2011 v České republice. Titul mistryně Evropy do 23 let nakonec na městském stadionu v Ostravě-Vítkovicích vybojovala výkonem 455 cm. Neúspěchem pro ni skončilo MS v atletice v jihokorejském Tegu, kde v kvalifikaci nedokázala překonat základní výšku 425 cm.\n\nDne 21. ledna 2012 na halovém mítinku ve francouzském Villeurbanne skočila napotřetí výšku 487 cm. Tímto výkonem se zařadila na druhé místo dlouhodobých tabulek, když před ní se výše dokázala několikrát dostat jen Jelena Isinbajevová, která o měsíc později ve Stockholmu vylepšila vlastní halový světový rekord o další centimetr na 5,01 m. Stejnou výšku se pokoušela překonat také Britka ale světový rekord Rusky nepřekonala. 4. února 2012 se na druhé místo historických tabulek znovu vrátila Američanka Jennifer Suhrová, která v Bostonu zvládla 488 cm a dne 2. března 2013 vytvořila výkonem 502 cm nový halový světový rekord.\nNa halovém MS v tureckém Istanbulu poté vybojovala bronzovou medaili (470 cm). Stříbro získala Francouzka Vanessa Boslaková (470 cm) a zlato Jelena Isinbajevová (480 cm).\n\nTěsně před startem ME v atletice 2012 v Helsinkách si vylepšila hodnotu osobního rekordu pod širým nebem na 471 cm. Evropského šampionátu se však nakonec nezúčastnila.\n\n\n"}
{"id": "822706", "url": "https://cs.wikipedia.org/wiki?curid=822706", "title": "Dámo, zemři!", "text": "Dámo, zemři!\n\nDámo, zemři! (\"Lady, Go Die!\") je sedmnáctá kniha, pojednávající o soukromém detektivovi Mickovi Hammerovi, kterou napsal americký spisovatel Mickey Spillane. Vyšla ze Spillaneho pozůstalosti a jejím spoluautorem je americký spisovatel Max Allan Collins. Kniha vyšla poprvé v pevné vazbě v nakladatelství Titan Books v květnu 2012. Je označená sloganem „The lost Mike Hammer novel“ a dějově se odehrává těsně po Spillaneho debutu Já, porota.\n"}
{"id": "822707", "url": "https://cs.wikipedia.org/wiki?curid=822707", "title": "Jan Sýkora (fotbalista)", "text": "Jan Sýkora (fotbalista)\n\nJan Sýkora byl český meziválečný fotbalista, záložník.\n\nHrál za Slavoj Žižkov (1925-26), SK Slavia Praha (1926-27) a SK Čechie Karlín (1927-30). Gól v lize nedal.\n\n\n"}
{"id": "822709", "url": "https://cs.wikipedia.org/wiki?curid=822709", "title": "Vittorio Sella", "text": "Vittorio Sella\n\nVittorio Sella (28. srpna 1859 Biella – 12. srpna 1943) byl italský fotograf a horolezec, který se specializoval na fotografie hor, které jsou považovány za jedny z nejkrásnějších vůbec.\n\nNarodil se 28. srpna 1859 v obci Biella na úpatí Alp a o alpinismus se začal zajímat díky svému strýci Quintino Sellovi. Sám zrealizoval několik významných výstupů v Alpách, včetně prvních zimních výstupů na Matterhorn a Monte Rosa, a první zimní travers Mont Blancu. Zúčastnil se několika expedic do ciziny, včetně tří na Kavkaz (kde jeden vrchol nese jeho jméno), do hor Mount Saint Elias na Aljašce, do afrických hor Ruwenzori a v roce 1909 absolvoval expedici na K2 a do pohoří Karákóram. Pozdější tři expedice byly ve společnosti Abruzzského vévody Luigi Amedea. Sella se věnoval horolezectví až do svého stáří, při jeho posledním pokusu zdolat Matterhorn mu bylo sedmdesát šest let. Pokus se nezdařil, jelikož se při nehodě zranil jeden z jeho průvodců.\n\nVysoká kvalita jeho fotografií byla díky používání fotografických desek o velikosti 30 × 40 cm, a to i přes obtížnou dopravu objemného a křehkého zařízení do vzdálených míst. Musel vymyslet rafinovanou konstrukci, včetně modifikovaného nosného sedla a batohu, aby mohly být tyto poměrně velké skleněné desky přepravovány bezpečně. Jeho fotografie byly často publikovány a vystavovány, velmi je ocenil Ansel Adams, který jich viděl třicet jedna, které Sella vystavoval v americkém Sierra Clubu a prohlásil o nich, že \"jsou zcela jistě inspirovány zbožnou úctou\". Řada jeho fotografií hor, které pořídil, nebyly do té doby ještě zaznamenány, a tak mají kromě umělecké také historickou hodnotu, například záznam ústup ledovců v pohoří Ruwenzori ve střední Africe.\n\nZemřel v obci Biella dne 12. srpna v roce 1943. Jeho sbírku fotografií spravuje nadace Sella Foundation (\"Fondazione Sella\") v témže městě. Některé jeho fotografie jsou vystaveny v muzeu \"Museo Nazionale della Montagna \"Duca degli Abruzzi\"\" v Turíně.\n\n\n\n\n"}
{"id": "822712", "url": "https://cs.wikipedia.org/wiki?curid=822712", "title": "Alexander Cabaník", "text": "Alexander Cabaník\n\nAlexander Cabaník (* 8. května 1958) je bývalý slovenský fotbalista, obránce.\n\nV lize hrál za Spartak Trnava a na vojně za Duklu Banská Bystrica. V československé lize nastoupil ve 184 utkáních a dal 13 gólů.\n\n\n"}
{"id": "822714", "url": "https://cs.wikipedia.org/wiki?curid=822714", "title": "Taxativní výčet", "text": "Taxativní výčet\n\nTaxativní výčet jistých podmínek nebo jiných prvků v části určitého právního předpisu znamená, že jde o výčet úplný, přesný a konečný. Pouze za splnění některé z těchto podmínek, případně za splnění všech, daná právní norma působí; pokud by došlo k naplnění jiné podmínky, než té, která je v taxativním výčtu uvedena, daná právní norma by nepůsobila. V případě, že nejde o podmínky, ale jiné prvky, pak právní norma působí pouze vůči nim, nikoli vůči jiným skutečnostem. Opakem taxativního výčtu je výčet demonstrativní, přičemž platí, že pokud nelze daný výčet jako demonstrativní odvodit, jde vždy o výčet taxativní.\nNapř. v § 52 českého trestního zákoníku je uveden výčet celkem 12 trestů; jiné než zde vyjmenované tresty nelze v České republice za spáchaný trestný čin uložit.\n\n \n"}
{"id": "822715", "url": "https://cs.wikipedia.org/wiki?curid=822715", "title": "Demonstrativní výčet", "text": "Demonstrativní výčet\n\nDemonstrativní výčet (též příkladmý výčet) jistých podmínek nebo jiných prvků v části určitého právního předpisu znamená, že jde o výčet neúplný, jenž obsahuje několik typických prvků. Daná právní norma tedy působí i v případě splnění jiných podmínek či i vůči jiným prvkům. Demonstrativní výčet lze odvodit, pokud jsou v textu použity slova jako „například“, „a podobně“ nebo „zejména“; slovem „zejména“ pak zákonodárce vymezuje prvky či podmínky pro danou právní normu typické, tudíž jiné prvky či podmínky by měly být obdobné již uvedeným. Opakem demonstrativního výčtu je výčet taxativní, přičemž platí, že pokud nelze daný výčet jako demonstrativní odvodit, jde vždy o výčet taxativní.\nNapř. v § 41 českého trestního zákoníku je uveden výčet celkem 15 polehčujících okolností, ke kterým má soud při určování výměry trestu přihlédnout. Díky slovu „zejména“ jde o výčet demonstrativní a soud proto může jako polehčující vzít i jinou okolnost, která vyšla najevo, která ale zároveň musí odpovídat okolnostem v zákoně uvedeným.\n\n \n"}
{"id": "822716", "url": "https://cs.wikipedia.org/wiki?curid=822716", "title": "Alinea", "text": "Alinea\n\nAlinea označuje v paragrafu určitého právního předpisu nový odstavec, začínající odsazeně na novém řádku. Alinea ale není na rozdíl od ostatních částí daného paragrafu číslována. Jde o celkem vzácnou legislativní techniku.\n\n"}
{"id": "822717", "url": "https://cs.wikipedia.org/wiki?curid=822717", "title": "Břeclav (zámek)", "text": "Břeclav (zámek)\n\nZámek Břeclav je původně renesanční zámecká stavba, jež byla později přestavěna v romantizujícím stylu, v Břeclavi. Je chráněn jako kulturní památka České republiky.Zámek v současné době je v rekonstrukci a znovu se opravuje do původního renesančního slohu.\n\nPůvodně na místě zámku stál hraniční hrad vybudovaný knížetem Břetislavem I., od něhož panství dostalo své jméno. Hrad sloužil jako jedno ze správních středisek knížectví středověké Moravy, které se později stalo jedním z panských sídel. Později přemyslovský hrad i Novou a Starou Břeclav získali Žerotínové, kteří hrad 1. polovině 16. století přestavěli na renesanční zámek. Ladislav Velen ze Žerotína (1579-1638) za svoji účast na stavovském povstání po roce 1618 o břeclavské panství přišel. Roku 1638 jej získali Lichtenštejnové, vlastnící sousedních panství Valtice a Lednice. Za válek s Osmanskou říší a následující třicetileté války byly Stará i Nová Břeclav téměř zničeny. V rámci pozdějších rozsáhlých stavebních a krajinářských úprav lichtenštejnského panství, které daly vzniknout tzv. Lednicko-valtickému areálu, byl břeclavský zámek (který nebyl sídelním) jako součást komplexu přestavěn v romantickém stylu na umělou zříceninu. Objekt je dlouhodobě v havarijním stavu. Opravy spojené s celkovou rekonstrukcí jsou předběžně plánovány na léta 2019 až 2022.\n\nVýznamným prvkem zámku je arkádová pavlač na toskánských sloupech v patře. V první polovině 19. století byla provedena romantická přestavba do podoby umělé zříceniny. V areálu zámku se nacházejí pozůstatky donjonu ze 13. století. Průměr této obranné věže byl 16,8 metrů a její zdi byly silné zhruba 5 metrů. V okolí je zámecký park volně navazující na lesní komplex zvaný \"Kančí obora\".\n\n"}
{"id": "822720", "url": "https://cs.wikipedia.org/wiki?curid=822720", "title": "Milan Lackovič", "text": "Milan Lackovič\n\nMilan Lackovič (* 22. listopadu 1960) je bývalý slovenský fotbalista, obránce.\n\nV lize hrál za Spartak Trnava a na vojně za Duklu Banská Bystrica. V československé lize nastoupil v 98 utkáních, odehrál 7 025 minut a vsítil 4 goly. V nižších soutěžích hrál i za Slovan Agro Levice.\n\n"}
{"id": "822721", "url": "https://cs.wikipedia.org/wiki?curid=822721", "title": "Poutní cesta Českolipskem", "text": "Poutní cesta Českolipskem\n\nPoutní cesta Českolipskem je na počátku 21. století vytvořená turistická trasa po významných sakrálních památkách v severní části Čech, převážně v okrese Česká Lípa. Na trase je osm poutních míst s významnými stavebními památkami a šest dalších zastavení na místech, kde se hojně navštěvované náboženské poutě kdy konaly. Účelem vytvoření dnešní trasy je podpora turistického ruchu. Projekt navázal na mezinárodní projekt Via Sacra, podpořený prostředky Evropské unie. Na trase nejsou panely obvyklé na naučných cestách.\n\nNově vytvořená turistická trasa využívá Starou poutní cestu na Českolipsku, navíc k ní připojila Žitavsko v Německu, které kdysi bylo součástí panství Ronovců či později Berků z Dubé a několik míst v sousedních okresech Liberec a Děčín. \n\nNáboženskou pouť v této krajině vykonala majitelka zákupského panství, velkovévodkyně Anna Marie Františka Toskánská v roce 1724, když jí bylo 52 let. Do zákupského zámku si nechala z Říma poslat ostatky sv. Pavla a sv. Kristýny a odtud vykonala bosa a pěšky pouť do kostela v Horní Polici, která byla tehdy součástí jejího panství. Při pouti se nechala doprovázet procesím s velbloudy chovanými v Zákupech, kteří nesli zmíněné relikvie světců. Relikvie byly zanechány v poutním areálu v Horní Polici. \n\n\n\n"}
{"id": "822722", "url": "https://cs.wikipedia.org/wiki?curid=822722", "title": "Marián Opačitý", "text": "Marián Opačitý\n\nMarián Opačitý (* 2. ledna 1962) je bývalý slovenský fotbalista.\n\nV lize za Bohemians Praha. V lize nastoupil v 1 utkání v sezoně 1983-1984.\n\n"}
{"id": "822727", "url": "https://cs.wikipedia.org/wiki?curid=822727", "title": "Francie na Letních olympijských hrách 2012", "text": "Francie na Letních olympijských hrách 2012\n\nFrancii na Letních olympijských hrách v roce 2012 v Londýně reprezentovala výprava 332 sportovců ve 23 sportech.\n\n"}
{"id": "822728", "url": "https://cs.wikipedia.org/wiki?curid=822728", "title": "Plavání na Letních olympijských hrách 2012", "text": "Plavání na Letních olympijských hrách 2012\n\nPlavání na Letních olympijských hrách 2012 probíhalo ve dnech 28. července až 4. srpna 2012 v Londýnském centru plaveckých sportů pro bazénové disciplíny a v Hyde Parku pro dálkové plavání. Obě místa se nacházejí v Londýně. Celkem se závodilo v 34 disciplínách.\n\n\"V závodě na 200 m volným způsobem mužů získali Sun Jang z Číny a Pak Te-hwan u Jižní Koreje za shodný čas oba stříbrné medaile.\"\n"}
{"id": "822729", "url": "https://cs.wikipedia.org/wiki?curid=822729", "title": "Michal Kolář (rozcestník)", "text": "Michal Kolář (rozcestník)\n\nJméno Michal Kolář má více osob:\n\n"}
{"id": "822730", "url": "https://cs.wikipedia.org/wiki?curid=822730", "title": "Silvio Accame", "text": "Silvio Accame\n\nSilvio Accame (22. prosince 1910, Pietra Ligure – 10. listopadu 1997, Frascati) byl italský historik.\n\nByl žákem Gaetana De Sanctis a studoval na La Sapienze. V letech 1948 až 1968 vyučoval řeckou historii na neapolské univerzitě a v období 1968 až 1975 římskou historii v Římě. Od 1983 do 1991 byl prezidentem Pontificia Accademia di archeologia.\n\nHájil historicko-filologickou metodu a zajímal se o studium bible.\n\n\n"}
{"id": "822731", "url": "https://cs.wikipedia.org/wiki?curid=822731", "title": "Roman Sokol", "text": "Roman Sokol\n\nRoman Sokol (* 22. března 1958) je bývalý český fotbalista, záložník.\n\nOdchovanec Pardubic. Hrál za VTJ Písek, Škodu Plzeň, Slavii Praha, Dynamo České Budějovice, RH Cheb a FK Jablonec. V české a československé lize nastoupil v 231 utkáních.\n\n"}
{"id": "822733", "url": "https://cs.wikipedia.org/wiki?curid=822733", "title": "Tachov (zámek)", "text": "Tachov (zámek)\n\nTachovský zámek ve stejnojmenném městě vznikl přestavbou gotického hradu v sedmnáctém století. Hrad byl založen panovníkem na místě raně středověkého hradiště přibližně v polovině třináctého století. Královským hradem zůstal po celý středověk, ale byl různými panovníky často zastavován. Mezi významné šlechtické rody, které se vystřídaly v jeho držení, patří páni z Gutštejna, Pluhové z Rabštejna a Lobkovicové. Po třicetileté válce byl starý a těžce poškozený hrad barokně přestavěn. Roku 1770 zámek vyhořel, a Windischgrätzové ho nechali v letech 1787–1809 obnovit v klasicistním slohu.\n\nZámecký areál je chráněn jako kulturní památka. Od roku 2014 je zámek zpřístupněn veřejnosti a pravidelně se zde konají komentované prohlídky. Součástí je galerie.\n\nPrvním opevněným objektem, který stál na místě zámku, bylo raně středověké hradiště, jehož existence je písemně doložena ve dvanáctém století. Podle kanovníka vyšehradského bylo roku 1126 opraveno opevnění tachovského hradu. Stejný autor však uvádí, že kníže Soběslav I. nechal roku 1131 postavit hrad Tachov. Hradiště zaniklo mohutným požárem nejspíše v první polovině třináctého století.\n\nVzápětí po požáru byl na místě zaniklého hradiště postaven nový hrad, jehož kastelánem byl v době vlády krále Přemysla Otakara II. Albrecht ze Žeberka, který po panovníkově smrti vystupoval jako majitel a svých neoprávněných nároků se vzdal až v roce 1297. Pravděpodobně již Přemysl Otakar II. zřídil manský systém, který měl zajistit provozní potřeby hradu.\n\nKrál Jan Lucemburský hrad roku 1310 zastavil Jindřichovi z Lipé. V zástavním držení hrad zůstal až do roku 1333, kdy ho vyplatil markrabě Karel, který se svým otcem podporoval tachovské many různými svobodami. Později Tachov uvedl ve svém navrhovaném zákoníku Majestas Carolina mezi hrady, které panovník nesmí zastavit. Král Václav IV. hrad na počátku patnáctého století zastavil Janovi ze Švamberka. Pro vzájemné spory roku 1406 Tachov oblehlo královské vojsko, a Jan ze Švamberka musel panství postoupit Bavorovi ze Švamberka, který je vzápětí vrátil panovníkovi. Král brzy po roce 1406 Tachov opět zastavil, tentokrát Hynku Hanovci ze Švamberka. V roce 1410 ho vyplatil a hrad zůstal v královském držení až do roku 1421, kdy ho král Zikmund zastavil Jindřichovi z Metelska. Ve stejném roce město s hradem neúspěšně obléhalo vojsko Jana Žižky.\n\nPo bitvě u Tachova husité dne 11. srpna dobyli město a o tři dny později se jim vzdali také obránci hradu, mezi kterými byli páni Vilém Švihovský z Rýzmberka nebo Jindřich Černín z Chudenic. Hrad poté obsadila husitská posádka pod velením hejtmana Buzka ze Smolotel. Hrad byl neúspěšně obléhán křižáckým vojskem během křížové výpravy v roce 1431. O tři roky později byl držitelem hradu opět Jindřich z Metelska, a když po roce 1446 zemřel, stal se poručníkem jeho dětí přimdský purkrabí Lvík z Jivjan. Od nich zástavní právo přešlo v roce 1449 na Buriana z Gutštejna. Jeho syn Burian Bohatý získal roku 1477 Tachov do dědičného vlastnictví. Hrad za něj spravovali hejtmané, z nichž je roku 1487 připomínán Zikmund Kfelíř ze Zakšova. Burian Bohatý měl pět synů. Tachov po něm zdědil Jetřich, po kterém se jako majitelé vystřídali ještě Jindřich, Jan a od roku 1508 Volf. Bratři mezi sebou vedli války, a Jindřich z Gutštejna Tachov roku 1509 překvapivým útokem dobyl. Volf uprchl do Prahy, kde byl uvězněn a propuštěn až poté, co slíbil vrátit hrad královské komoře. V lednu 1510 potom hrad pro krále Vladislava II. dobyl Ladislav ze Šternberka. Novým hejtmanem se stal jeho příbuzný Albrecht ze Šternberka.\n\nKrál Ludvík Jagellonský Tachov zastavil Barboře z Kolína nad Rýnem jako záruku za půjčku 39 tisíc florénů. Král dluh nejpíše brzy splatil, protože v letech 1525–1529 měl na hradě svého hejtmana, kterým byl Vilém Kfelíř ze Zakšova. Král Ferdinand I. hrad na dobu života věnoval Hanuši Pluhovi z Rabštejna a jeho synovi Kašparovi. Kašpar se však zúčastnil stavovského odboje vůči králi, za což byl potrestán ztrátou celého majetku. Král potom hrad znovu zastavil za 24 tisíc kop grošů. Novým majitelem se stal Jan mladší z Lobkovic. Podle smlouvy měl Tachov zůstat i jeho synovi Kryštofovi a po jeho smrti ještě deset let dalším lobkovickým dědicům, ale na nátlak císaře Rudolfa II. roku 1602 Kryštof z Lobkovic hrad za sto tisíc kop míšeňských grošů postoupil královské komoře. Roku 1606 se zástavním držitelem stala tachovská obec a údržbu hradu měli nadále konat manové, ale potřebné náklady přesáhly jejich možnosti. Řada manů se navíc z manství vykoupila a tachovský manský systém roku 1612 zanikl.\n\nNa počátku třicetileté války město s hradem několikrát střídavě ovládly posádky obou válčících stran. Hrad byl přitom zpustošen a spolu s městem se roku 1623 dostal do dědičného držení Jana Filipa Husmana z Namedy. Ten nechal hrad provizorně opravit, ale roku 1648 ho znovu zpustošili Švédové. Jan Filip Husman ho však nechal opět zrekonstruovat. Roku 1669 se hrad dostal od Husmanových dcer do majetku Jana Antonína Losyho z Losynthalu (podle Tomáš Durdíka Losyové Tachov získali již roku 1651). Příslušníci jeho rodu nechali hrad opravit a přestavět na dvoupatrový barokní zámek. Roku 1770 však blesk způsobil požár velké věže, který se rozšířil do celého zámku. V roce 1781 smrtí Jana Antonína Losyho vymřel celý rod, a tachovské panství zdědil Josef Mikuláš Windischgrätz, který nechal požárem poškozený zámek přestavět v klasicistním slohu. Roku 1802 panství zdědil Alfred Windischgrätz. Kníže Alfréd I. Candidus Ferdinand ke statkům Štěkeň a Tachov v roce 1825 přikoupil kladrubské panství.\n\nAlfredovým nástupcem se stal jeho 43 letý syn Alfred Josef, který kromě Štěkně držel panství a statky Tachov, Kladruby, Jablánc v horních Uhrách, Rogatec v Kraňsku a Eglofs-Siggen ve Württembersku o celkové výměře 30.078 hektarů. Po jeho úmrtí se majetků ujal jeho syn Alfred August (1851–1927). Po první světové válce proběhla na majetku Alfreda Augusta pozemková reforma, přičemž značně umenšený velkostatek Štěkeň už v roce 1922 odprodal. Na velkostatku Tachov byly zřízeny zbytkové statky Částkov ve výměře cca 95 ha, Lhotka ve výměře cca 86 ha s lihovarem, Pernolec ve výměře cca 52 ha a Trnová ve výměře cca 61 ha. Alfred August Windischgrätz zemřel roku 1927.\n\nDědictví sestávalo z velkostatku Tachov: lesnictví v ceně 27 464 870 Kč (po odečtení přirážky a služebností cena 20 823 000 Kč), zemědělských pozemků v ceně 2 636 442 Kč, voluptuárních pozemků v ceně 62 529 Kč, stavebních parcel a domů v ceně 2 127 895 Kč, dále pak velkostatku Jablonica, oceněného na 1 723 280 Kč. Dům v Praze 3 (čp. 119, Windischgrätzovský palác) v ceně 1 300 000 Kč převzal pozemkový úřad a dům v Plzni čp. 928 na Říšském předměstí byl prodán za 410 306 Kč. V rámci pozemkové reformy bylo podle dohody ze 3. července 1929 pět lesních revírů v ceně 13 156 424 Kč předáno Státnímu pozemkovému úřadu, zrovna tak získal pozemkový úřad dům v Praze 3, čp. 119 v ceně 1 300 000 Kč, dům v Plzni čp. 928 na Říšském předměstí, dále pak menší pozemky. Po těchto změnách činila hodnota pozůstalosti u velkostatku Tachov: lesní majetek 11 972 497 Kč, zemědělský majetek 2 193 018 Kč, voluptuární pozemky 62 529 Kč, stavební objekty 2 127 895 Kč a velkostatek Jablonica 1 723 280 Kč. Zbylý majetek Alfred August Windischgrätz podržel až do roku 1945. \n\nNa Tachovsku byla veškerá zemědělská půda od roku 1962 obhospodařována Sdružením státních statků v Tachově a po roce 1980 státním podnikem Agrokombinátem s. p. Státní statek Tachov, který měl několik odštěpných závodů. Ten měl ve správě i tachovský zámek s hospodářstvím bývalého velkostatku. Neudržovaný zámek postupně zchátral natolik, že roku 1968 bylo rozhodnuto o jeho demolici. K té nakonec nedošlo a zámek byl v letech 1972–1984 opraven a uzpůsoben pro potřeby městského národního výboru a lidové školy umění.\n\nOpevnění nejstaršího hradiště ze dvanáctého století tvořila dřevohlinitá hradba. Jejím základem byl dřevěný rošt vyplněný zeminou, ale podobu vnější ani vnitřní strany neznáme. Z pozůstatků zástavby bylo archeologickým výzkumem zjištěno jen několik kůlových jamek. Brzy po požáru hradiště byl na jeho místě založen hrad. Tomáš Durdík jej zařadil mezi hrady přechodného typu.\n\nHrad byl opevněn příkopem a novým valem, který ohradil o něco menší prostor než zaujímalo původní hradiště. Důvodem zmenšení ohrazené plochy mohla být nestabilita a statické poruchy staršího opevnění založeného ve svahu. Na některých místech byl k navršení valu bez vnitřní konstrukce použit materiál ze starého opevnění hradiště. Nový val v koruně dosahoval šířky šest až osm metrů a výšky oproti nádvoří až čtyři metry. Na vnitřní straně ho zajišťovala stěna z kulatin a v místě, kde s valem na severovýchodní straně sousedila budova, zeď z nasucho kladených kamenů. Stěna z kulatin minimálně v jedné části shořela, a byla nahrazena zemním násypem. Brána se po opevnění města nacházela na jižní straně a přicházelo se k ní z města po cestě od východu.\n\nZástavba se skládala ze dvou zděných budov na severní straně. Při úpravách ve dvacátém století byl v nádvorní zdi východní budovy odkryt fragment střílnovitého otvoru, ale zanikl, aniž by byl prozkoumán. V době Přemysla Otakara II. byly obě budovy doplněny volně stojící věží se spodní hranolovou částí z bosovaných kvádrů, která přecházela do okrouhlé horní části. Podoba věže je známá pouze z ikonografických pramenů. Archeologický výzkum odkryl jen fragment o výši tří řádků zdiva. Délka strany spodní části věže měřila dvanáct metrů, a proto se vzhledem k její velikosti předpokládá, že věž sloužila k bydlení. Interiér byl okrouhlý již v úrovni přízemí, kde dosahoval velmi malého průměru.\n\nNa počátku čtrnáctého století bylo ohrazeno přilehlé město a hrad se stal součástí jeho opevnění. Hradní val byl proto zesílen čelní kamennou hradbou a na straně proti městu také dvěma hranolovými věžemi. Pravděpodobně ve stejné době byla postavena čtverhranná brána na jižní straně a snad již také parkán, který zajistil stranu odvrácenou od města. Nejspíše za vlády Karla IV. byl na valu pod velkou věží postaven palác, který později zcela zanikl. Během pozdní gotiky proběhly další úpravy, jejichž součástí bylo doplnění velké věže o arkýřové věžičky v nejvyšším patře.\n\nPodoba zámku je výsledkem klasicistní přestavby z let 1787–1809. Během ní byl odstraněn val, zbořena severní brána, severovýchodní a později i velká věž. Pozůstatky ostatních staveb byly zahrnuty do budov nového zámku. Výsledkem přestavby se stal dvoukřídlý zámek s mansardovými střechami obklopený parkem. Zámecký areál vymezila zeď se dvěma edikulovými branami. Hlavní průčelí na východní straně člení rizality. Prostřední rizalit s dvojicí pilastrů je zakončen trojúhehlníkovým štítem. Podobným způsobem je řešený také rizalit západního průčelí. Postranní rizality na východní straně jsou zdobené třičtvrtěsloupy, které nesou kladí. Před průčelí je představěno schodiště na terase. Na jižní straně k budově přiléhá krátké jižní křídlo se dvěma okenními osami a na opačné straně dlouhé severní křídlo.\n\n\n\n"}
{"id": "822736", "url": "https://cs.wikipedia.org/wiki?curid=822736", "title": "Uti possidetis", "text": "Uti possidetis\n\nUti possidetis (lat.) označuje titul k určení nových státních hranic, pokud vznikají nové státy. Většinou se využijí dosavadní administrativní hranice nebo jiné hranice, které byly státem, jež dané území dosud ovládal, respektovány. Uti possidetis se uplatnil při dekolonizaci Afriky a Jižní Ameriky nebo při rozdělení Jugoslávie.\n"}
{"id": "822738", "url": "https://cs.wikipedia.org/wiki?curid=822738", "title": "Milan Vízek", "text": "Milan Vízek\n\nMilan Vízek (* 3. února 1962) je bývalý český fotbalový útočník. Jeho bratrem je bývalý československý fotbalový reprezentant Ladislav Vízek.\n\nV československé lize nastoupil v 8 utkáních za TJ Sklo Union Teplice.\n\n"}
{"id": "822739", "url": "https://cs.wikipedia.org/wiki?curid=822739", "title": "Ladislav Molnár (politik)", "text": "Ladislav Molnár (politik)\n\nLadislav Molnár, též László Molnár, plným jménem László Mihályi Molnár (* 24. dubna 1953 Rimavská Sobota), je slovenský učitel a publicista maďarské národnosti, menšinový maďarský aktivista a politik, po sametové revoluci československý poslanec Sněmovny lidu Federálního shromáždění za hnutí Együttélés, respektive za koalici Együttélés-Maďarské křesťanskodemokratické hnutí.\n\nVystudoval gymnázium v rodné Rimavské Sobotě, pak v letech 1971-1978 absolvoval Univerzitu Komenského (obor psychologie-maďarština). V letech 1972-1978 pracoval jako vedoucí mládežnického oddílu \"József Attila Ifjúsági Klub\" v Bratislavě, v období let 1978-1987 byl učitelem a školitelem. Byl aktivní ve spolku Csemadok.\n\nPo sametové revoluci se zapojil do politiky. Ve volbách roku 1990 kandidoval do Sněmovny lidu (volební obvod Východoslovenský kraj) za hnutí Együttélés, respektive za koalici Együttélés a Maďarského křesťanskodemokratického hnutí. Do parlamentu nastoupil až dodatečně jako náhradník v květnu 1991 poté, co na mandát rezignoval Juraj Gyimesi. Mandát obhájil ve volbách roku 1992 a ve Federálním shromáždění setrval do zániku Československa v prosinci 1992. V parlamentu působil jako předseda poslaneckého klubu Együttélés. V roce 1991 byl zvolen regionálním místopředsedou Együttélés. V roce 1992 se stal místopředsedou hnutí Együttélés.\n\nV letech 1990-1995 a opětovně v období 2000-2002 byl ředitelem maďarskojazyčné střední školy v Moldavě nad Bodvou. Od roku 2002 působí jako učitel na maďarskojazyčných středních školách v Košicích. Publikuje básně, články a recenze v denním tisku. Žije ve městě Moldava nad Bodvou. Jeho manželkou je ekonomka Sarolta Kondás. Má tři děti: Piroska (* 1978), Ákos (* 1979) a Bence (*1988). Jeho otcem byl István Molnár (1920-2010, po 2. světové válce dočasně vysídlen do českých zemí, po návratu organizátor obnovy maďarského menšinového života na Slovensku), matkou Anna Mihályi. V roce 2011 se stal předsedou slovenské organizace Světového svazu Maďarů, který sdružuje etnické Maďary v prostoru bývalého Uherska.\n\n"}
{"id": "822742", "url": "https://cs.wikipedia.org/wiki?curid=822742", "title": "Peter Mornár", "text": "Peter Mornár\n\nPeter Mornár (* 13. srpna 1948) byl slovenský a československý politik, po sametové revoluci poslanec Sněmovny lidu Federálního shromáždění za Kresťanskodemokratické hnutie.\n\nVe volbách roku 1990 zasedl za KDH do Sněmovny lidu (volební obvod Východoslovenský kraj). Ve Federálním shromáždění setrval do voleb roku 1992. Pocházel z regionu Popradska.\n\n"}
{"id": "822746", "url": "https://cs.wikipedia.org/wiki?curid=822746", "title": "Bone (řeka)", "text": "Bone (řeka)\n\nBone je krátká, asi 10 kilometrů dlouhá řeka v americkém státě Washington.\n\nŘeka pramení v kopcích v jihozápadní části státu Washington, jen kousek od pramene severního ramene řeky Palix. Její směr toku je většinou západní, poté řeka ústí do Willapského zálivu nedaleko obce Bay Center, kousek severně od ústí řeky Niawiakum. Celková délka řeky činí kolem 10 kilometrů, většinu navíc představují močály. Nakonec řeka ústí do estuáru a wattového pobřeží Willapského zálivu. Nedaleko ústí řeku překračuje silnice U.S. Route 101.\n\nJeden z prvních zaznamenaných případů epidemie neštovic, která v roce 1853 zasáhla severozápad Spojených států, se odehrál právě při ústí řeky Bone. Zdejší osadník James Swan byl svědkem, jak se nemoc šíří mezi indiány z kmene Činuků poté, co několik lodí ztroskotalo při nedalekém ústí řeky Columbie. Kmen Činuků utrpěl obrovské ztráty – během jediného roku přišel o polovinu svých členů – a epidemie se šířila proti proudu řeky Columbie, podél pobřeží Washingtonu a Oregonu, na Vancouverův ostrov a dále po březích řek Skagit a Nooksack. \n\nČást povodí řeky je chráněna jako Národní územní rezervace Bone River. S rozlohou 1 038 hektarů chrání to nejčistší zbývající slanisko Willapského zálivu, které je životně důležité pro zdejší vodní ptactvo.\n\nExistují projekty k ochraně větší části povodí řeky, společně s povodím nedaleké řeky Niawiakum.\n"}
{"id": "822748", "url": "https://cs.wikipedia.org/wiki?curid=822748", "title": "Ivan Mynář", "text": "Ivan Mynář\n\nIvan Mynář (* 1. července 1950) byl český a československý politik, po sametové revoluci poslanec Sněmovny lidu Federálního shromáždění za Občanské fórum, později za Občanské hnutí. Nyní pracuje jako učitel na Gymnáziu v Rožnově pod Radhoštěm.\n\nPřed rokem 1989 studoval filozofickou fakultu, pohyboval se v okruhu divadelníků, byl známým Bolka Polívky. Nyní je označován jako \"kopaničář\".\n\nVe volbách roku 1990 byl zvolen za OF do Sněmovny lidu (volební obvod Severomoravský kraj). Po rozkladu Občanského fóra přestoupil do poslaneckého klubu OH. Ve Federálním shromáždění setrval do voleb roku 1992.\n"}
{"id": "822750", "url": "https://cs.wikipedia.org/wiki?curid=822750", "title": "Čestné prohlášení", "text": "Čestné prohlášení\n\nČestné prohlášení je jen náhradou za zejména listinný důkaz ve správním řízení, protože pouze osvědčuje, ale nedokazuje určité skutečnosti.\n\nDo českého práva bylo zavedeno zákonem o čestném prohlášení ve správním řízení v roce 1948, podle kterého mohlo být úřadem připuštěno k osvědčení skutečností, které měly být jinak dokázány veřejnou nebo soukromou listinou, jejíž předložení ale bylo spojeno s neúměrnými obtížemi. Nebylo ale přípustné tam, kde byl dán zvláštní veřejný zájem, např. v trestním řízení nebo pokud by mohla být porušena procesní rovnost stran. Mohlo být učiněno ústně nebo písemně, vždy však muselo obsahovat ujištění daného účastníka řízení na jeho čest, že určitá skutečnost odpovídá skutečnosti. Pokud by neodpovídala, šlo v případě pouhé nedbalosti o přestupek, trestaný vězením do tří měsíců, v případě úmyslného lhaní ale už o zločin, za který hrozilo žalářování od šesti měsíců do jednoho roku.\n\nPodobná úprava čestného prohlášení zůstala i ve správním řádu z roku 1967, upřesněno bylo pouze to, že jím nešel nahradit znalecký posudek a nepravdivé údaje už byly posuzovány jen jako přestupek. Také podle platného správního řádu lze stále využít čestné prohlášení jako náhradu za důkaz listinou, ale jen pokud to umožňuje zvláštní zákon.\n\nV oblasti anglo-amerického práva je podobným institutem affidavit, místopřísežné prohlášení, kterým lze např. nahradit výslech osob nebo které osvědčuje jiné skutečnosti.\n\n"}
{"id": "822753", "url": "https://cs.wikipedia.org/wiki?curid=822753", "title": "Gideonmantellia", "text": "Gideonmantellia\n\nGideonmantellia (název je poctou objeviteli iguanodona, Gideonu A. Mantellovi) byl rodem ornitopodního dinosaura, který žil asi před 130-125 miliony let (v období spodní křídy, stupeň barrem) na území dnešního Španělska (provincie Teruel, souvrství Camarillas). Jediným dnes známým druhem je \"G. amosanjuanae\", popsaný kolektivem paleontologů v roce 2012. Zkameněliny tohoto bazálního ornitopoda byly objeveny již v roce 1982, popsány byly tedy až o třicet let později. Holotyp nese označení MPG-PBCH. Blízce příbuzným rodem je zřejmě později žijící severoamerický \"Thescelosaurus\".\n\n"}
{"id": "822757", "url": "https://cs.wikipedia.org/wiki?curid=822757", "title": "Guelta", "text": "Guelta\n\nGuelta (z arabského قلتة - soutěska v níž se nachází voda, berbersky: \"agelman\") je zvláštní typ mokřadu nebo vodního rezervoáru, který je typický pro pouštní oblasti severní Afriky.\n\nGuelty vznikají v kotlinách, soutěskách nebo vádí řek, kde se dostává na povrch podzemní voda nebo zde zůstává voda z dočasných vodních toků či srážek. Často se jedná o místa s nižší úrovní vypařování, která mají dobré podmínky pro vytváření mokřadů nebo vodních rezervoárů. Úroveň jejich hladiny často kolísá a bývá závislá na hladině spodní vody nebo na množství srážek v oblasti. \n\nV okolí takových zdrojů vody často vznikají oázy. Podobná místa byla historicky využívána jako napajedla karavan a představují důležité strategické body v dané oblasti.\n\nMezi nejznámější guelty patří např. Guelta d'Archei v severovýchodním Čadu, Tagant v Mauretánii a Zemmour na území Západní Sahary. V prvních dvou zmíněných gueltách žijí malé izolované populace krokodýla nilského. Další významné guelty se nacházejí na území Mali a v jižní části Alžírska.\n\n"}
{"id": "822760", "url": "https://cs.wikipedia.org/wiki?curid=822760", "title": "Městské okresy v Čínské lidové republice", "text": "Městské okresy v Čínské lidové republice\n\nMěstský okres () je administrativní jednotka Čínské lidové republiky na úrovni okresu. Její nadřazenou jednotkou je tedy obvykle nějaká z prefektur, několik městských okresů je ovšem spravováno přímo z příslušné provinční administrativní jednotky. Typický městský okres zahrnuje jak městskou zástavbu, tak (obvykle podstatně rozlehlejší) venkovskou krajinu. Jedná se tak do jisté míry o obdobu francouzské communauté d'agglomération.\n\nMěstské okresy byly vytvářeny zejména v osmdesátých a devadesátých létech dvacátého století, koncem roku 2005 jich v celé Čínské lidové republice bylo 374.\n"}
{"id": "822771", "url": "https://cs.wikipedia.org/wiki?curid=822771", "title": "Bridges to Babylon", "text": "Bridges to Babylon\n\nBridges to Babylon je studiové album britské rockové skupiny The Rolling Stones. Jeho nahrávání probíhalo od března do července 1997 v Los Angeles a vyšlo v září téhož roku u vydavatelství Virgin Records. V roce 2009 album vyšlo v reedici u Universal Music.\n\n\n"}
{"id": "822772", "url": "https://cs.wikipedia.org/wiki?curid=822772", "title": "Kanton Tôtes", "text": "Kanton Tôtes\n\nKanton Tôtes (fr. \"Canton de Tôtes\") je francouzský kanton v departementu Seine-Maritime v regionu Horní Normandie. Skládá se z 22 obcí.\n\n"}
{"id": "822773", "url": "https://cs.wikipedia.org/wiki?curid=822773", "title": "Sheldon Adelson", "text": "Sheldon Adelson\n\nSheldon Gary Adelson (* 4. srpna 1933) je americký obchodní magnát a miliardář. Narodil se na předměstí Bostonu do rodiny židovských imigrantů z Velké Británie. Je předsedou a výkonným ředitelem společnosti Las Vegas Sands Corporation, jejíž dceřiná společnost Venetian Macao Limited provozuje v Las Vegas luxusní hotel a casino The Venetian a Sands Expo and Convention Center. Adelson, který má silné proizraelské názory, též vlastní izraelský deník Jisra'el ha-jom. Časopis Forbes jej zařadil do svého žebříčku Forbes 400 jako patnáctého nejbohatšího člověka planety. Jeho osobní majetek je k roku 2014 odhadován na 38 miliard dolarů. Vyrůstal v mimořádně chudých poměrech, v pouhých dvanácti rozjel první podnikání, když si otevřel novinový stánek.\n\n"}
{"id": "822775", "url": "https://cs.wikipedia.org/wiki?curid=822775", "title": "Kostel svatého Petra a Pavla (Liteň)", "text": "Kostel svatého Petra a Pavla (Liteň)\n\nKostel svatého Petra a Pavla v Litni je původně gotická stavba ze 13. století, přestavěná barokně v 17. století. Je chráněn jako kulturní památka České republiky.\nKostel byl v roce 1357 přestavěn v gotickém stylu. Tradovalo se, že ho Karel IV. nechal postavit ze zbylých kamenů po stavbě hradu Karlštejna. Ve skutečnosti stála na tomto místě již dříve románská kaple či rotunda. V roce 1639 utrpěl kostel těžké škody a navíc v něm byli ustájeni koně švédských vojsk. Po třicetileté válce byl opraven a upraven do dnešní barokní podoby. V roce 1906 mu byla přistavěna věž.\n\nKostel je (i se sakristií) 35 metrů dlouhý a 9 metrů široký.\n\nVarhany byly postaveny Josefem Hubičkou z Prahy-Smíchova v roce 1906 s opusem 48. Varhany mají jeden manuál (C-f3), rovinnou pedálnici (C-a0) a osm rejstříků.\n\nI.\n\nPrincipal 8'\n\nOktav 4'\n\nSalicional 8'\n\nKryt 8'\n\nFlaula 4'\n\nKvinta 2 2/3'\n\nPedál\n\nSubbass 16'\n\nCello 8'\nAž do roku 1906 sloužila dnešní kruchta jako empora. Od tohoto roku kostel emporou nedisponuje a nahradily ji patronátní lavice.\n\nKruchta (kůr) je vyvýšená, zpravidla zděná a podklenutá, někdy však pouze dřevěná konstrukce v zadní části lodi kostela, určená pro varhany, hudebníky a pěvecký sbor. Téměř vždy je umístěna naproti oltáři.\n\nV kostele je pět oltářů. Hlavní oltář je rokokový z roku 1892 a nese vyobrazení svatých Petra a Pavla. Ambon je umístěn vpravo vedle oltáře. Rokoková kazatelna z 18. století je umístěna vpravo v rohu. Nemá stříšku. Koš kazatelny je vyzdoben cherubíny, kteří drží desky desatera. Přístup do ní se nachází zezadu za stěnou. \n\nZ venkovního pohledu jsou vidět dvě kaple. V obou kaplích jsou tzv. patronátní lavice. V jedné z nich byly až do roku 1906 instalovány varhany z roku 1726. V levé kapli je stále barokní křtitelnice ze 17.století.\n\nNad západním vchodem se nachází erb rodu Daubků a latinský nápis \"Suscipere et finire\" (v překladu \"Omezit závazky\").\n\nVe zvonici, od roku 1906 pak v kostelní věži, byly umístěny tři zvony.\n"}
{"id": "822783", "url": "https://cs.wikipedia.org/wiki?curid=822783", "title": "Universal Production Partners", "text": "Universal Production Partners\n\nUniversal Production Partners (obvykle zkracováno na UPP) je trikové studio založené v roce 1994 v Praze. V současnosti kooperuje s pobočkou v Maďarsku. Jedná o největší studio v ČR a největší studio ve střední Evropě. UPP stojí za filmovými triky většiny českých filmů (např. Vratné lahve, Tmavomodrý svět, Kuky se vrací), ačkoliv primárně tvoří triky především pro filmy zahraniční (Season of the Witch, 2012, Salt, Vetřelec vs. Predátor a další). Za největší projekt v jeho historii lze pokládat tvorbu efektů pro americký film Red Tails George Lucase.\n\n"}
{"id": "822792", "url": "https://cs.wikipedia.org/wiki?curid=822792", "title": "Paolo Orsi", "text": "Paolo Orsi\n\nPaolo Orsi (18. října 1859 Rovereto – 8. listopadu 1935 tamtéž) byl italský prehistorik a archeolog.\n\nStudoval historii a archeologii ve Vídni a Padově, promoval v Římě. Místo akademické kariéry se zaměřil na vykopávky. Věnoval se především prehistorickým sicilským sídlům a podílel se na průzkumu stentinellské kultury.\n\nV období 1895 až 1934 byl ředitelem archeologického muzea v Syrakusách, které se dnes na jeho památku jmenuje \"Museo Archeologico Regionale „Paolo Orsi“\". V roce 1909 byl spoluzakladatelem \"Società Italiana di Archeologia\". Od 1896 členem Accademia dei Lincei. V roce 1924 byl jmenován senátorem.\n\n\n\n"}
{"id": "822793", "url": "https://cs.wikipedia.org/wiki?curid=822793", "title": "Veslování na Letních olympijských hrách 2012", "text": "Veslování na Letních olympijských hrách 2012\n\nVeslování na Letních olympijských hrách 2012 v Londýně se konalo od 28. července do 4. srpna. Celkem se soutěžilo ve čtrnácti disciplínách, z toho osmi mužských a šesti ženských. O 14 sad medailí soutěžilo celkem 550 sportovců (353 mužů a 197 žen).\n\n"}
{"id": "822795", "url": "https://cs.wikipedia.org/wiki?curid=822795", "title": "Dana Čechová", "text": "Dana Čechová\n\nDana Čechová (rozená Hadačová, * 3. září 1983 Hodonín) je česká stolní tenistka, olympionička a seniorská mistryně České republiky ve dvouhře z roku 2008 a ve čtyřhře pro rok 2010. V sezóně 2012 nastupovala sedmým rokem za německý bundesligový klub TTG Bingen/Münster-Sarmsheim.\n\nV roce 1996 se stala poprvé republikovou šampiónkou v kategorii mladších žákyň. V juniorské kategorii vyhrála v roce 2000 turnaj ve Slovinsku a dvakrát si zahrála událost pro dvanáct nejlepších juniorek TOP 12. \n\nV seniorské kategorii se účastnila Letních olympijských her 2008 v Pekingu, na kterých se probojovala do třetího kola. Tam nestačila na maďarskou hráčku Potaovou. Na Letních olympijských hrách 2012 v Londýně v 1. kole dvouhry nestačila na Australanku čínského původu Miao Miao poměrem 2:4 na sety.\n\nNa mistrovství České republiky získala singlový titul v roce 2008 a následující rok 2009 prohrála ve finále. V roce 2010 na republikovém mistrovství zvítězila v soutěži ženské čtyřhry. Byla také členkou českého bronzového týmu na Mistrovství Evropy 2009. \n\nV sezóně 2012 hrála s raketou Butterfly Korbel SK7. Bydlí v západočeské metropoli Plzni.\n\nV září 2012 si vzala stolního tenistu Romana Čecha.\n\n\n"}
{"id": "822796", "url": "https://cs.wikipedia.org/wiki?curid=822796", "title": "Dries van Agt", "text": "Dries van Agt\n\nAndreas Antonius Maria „Dries“ van Agt (* 2. února 1931) je nizozemský křesťanskodemokratický politik, člen a předseda strany Křesťanskodemokratická výzva. Byl téměř pět let premiérem Nizozemska (1977–1982) a ke konci svého funkčního období zastával souběžně i post ministra zahraničních věcí (1982). Byl také prvním místopředsedou vlády (1973–1977) v kabinetu Joopa den Uyla a ministrem spravedlnosti (1971–1977) ve vládách Barenda Biesheuvela a Joopa den Uyla.\n\n"}
{"id": "822797", "url": "https://cs.wikipedia.org/wiki?curid=822797", "title": "Doba nesvobody", "text": "Doba nesvobody\n\nDoba nesvobody je v českém ústavním vývoji definována jako doba, „kdy československý lid byl zbaven své svobody.“ Časově je vymezena od 30. září 1938 do 4. května 1945, tedy od přijetí mnichovské dohody do začátku pražského povstání. Zavedena byla ústavním dekretem presidenta republiky ze dne 3. srpna 1944, č. 11 Úř. věst. čsl., o obnovení právního pořádku, a její ukončení znamenalo nařízení vlády ze dne 27. července 1945, č. 31/1945 Sb., jímž se stanoví konec doby nesvobody pro obor předpisů o obnovení právního pořádku.\n\nZmíněným dekretem bylo stanoveno, že právní předpisy, které byly v době nesvobody vydány, nejsou součástí československého právního řádu, bylo je však možné přechodně používat, pokud se svým obsahem nepříčily znění nebo demokratickým zásadám československého ústavního pořádku. Zcela vyloučeny však byly předpisy v oblastech trestního a rodinného práva a práva upravujícího osobní poměry. Co se týče soudních a správních rozhodnutí z doby nesvobody, bylo možné je zrušit, a to i rozhodnutí už pravomocná, pokud byla vydána podle předpisů, které nebylo možné nadále používat, pokud směřovaly k československým právem zakázanému cíli nebo pokud byly vydány v, vzhledem k mimořádným poměrům dané doby, vadném procesu, případně pokud šlo o odsouzení za čin, který měl přispět k osvobození státu. Trestní rozhodnutí, kterými byl někdo uznán vinným skutkem, který nebyl podle československého práva trestným, pak byly nicotné už od samého svého počátku (\"ex tunc\").\n\nJiné vymezení doby nesvobody přinesl zákon č. 480/1991 Sb., o době nesvobody, který nicméně pouze deklaratorně stanovil, že „v letech 1948 až 1989 komunistický režim porušoval lidská práva i své vlastní zákony.“\n\n"}
{"id": "822799", "url": "https://cs.wikipedia.org/wiki?curid=822799", "title": "Syndrom počítačového vidění", "text": "Syndrom počítačového vidění\n\nComputer Vision Syndrome (CVS) neboli „syndrom počítačového vidění“ (také známý v ČR pod názvem „Syndrom z opakovaného přetížení“ nebo „syndrom unaveného oka“) je dočasný stav zraku, který vzniká jako důsledek dlouhodobého namáhání očí při práci na počítači. Příznaky se objevují v důsledku nadměrného napětí očních svalů a nepřirozeného držení těla při sezení u PC. Podle amerického Národního institutu pro bezpečnost a ochranu zdraví (National Institute of Occupational Safety and Health) se potýká se syndromem až 90 % lidí, kteří tráví u počítače alespoň tři hodiny denně.\n\nMezi nejčastější příznaky CVS patří podrážděnost očí. Postiženého mohou oči výrazně pálit, dochází k slzení a jejich únavě, někteří se také setkávají s pocitem suchých očí. Důsledkem zrakového přetížení se snižuje schopnost zaostření, syndrom se tedy může projevovat i rozmazaným nebo dvojitým viděním. Se zrakovými obtížemi rovněž souvisejí bolesti hlavy, krční páteře a ramen. Příznaky CVS jsou obvykle dočasné a vymizí ihned po ukončení práce na počítači. Některé symptomy ale přetrvávají. Může se jednat například o rozmazané vidění na dálku.\n\nSyndrom je zapříčiněn opakovaným jednostranným zatížením zraku a celého těla při dlouhodobém sezení u monitoru počítače. Dílčími příčinami vzniku CVS je snížená frekvence mrkání, nesprávně rozvržené PC pracoviště, odlesky na displeji PC nebo jeho nepřiměřená vzdálenost, nevhodné osvětlení, špatné držení těla nebo nekorigovaná vada zraku.\n\nPředcházet CVS lze správným umístěním PC obrazovky, která by měla být v přibližné vzdálenosti 45-50 centimetrů od očí. Pohodlnější práci také napomůže ergonomický nábytek, klávesnice a podložka pod myš. Vzniku CVS se dá zabránit přiměřeným nastavením jasu a kontrastu monitoru. Barva a velikost písma musí odpovídat individuálním potřebám každého jedince tak, aby nadměrně nenamáhal svůj zrak. Černý text na bílém podkladu je nejméně rušivým elementem, který oči téměř nezatěžuje. Místnost, v níž se pracuje na počítači, by také neměla být příliš osvětlená. Lidé, kteří nosí brýle nebo kontaktní čočky k běžnému použití, mohou jako prevenci využít brýle s tzv. „počítačovými čočkami“. Ty pomáhají lépe zaostřovat a usnadňovat práci na PC. Pro kvalitnější vidění se také využívají brýlové čočky s barevným filtrem.\n\nComputer Vision Syndrome se mj. objevuje u lidí, kteří při hledění do počítače zapomínají pravidelně mrkat. Oči kvůli tomu začnou vysychat a unaví se. Vědomé a časté mrkání pomáhá oči zvlhčovat průběžně. Únavu lze jinak oddálit odvrácením zraku od počítače a zaměřením se na nějaký vzdálený předmět, přičemž oči by měly kroužit po předmětu nahoru a dolů. Touto činností se uvolní okohybné svaly. Pro zrak jsou prospěšné preventivní přestávky od práce na PC, kdy se jedinec může krátce věnovat jiné činnosti (v České republice mají dle nařízení vlády na bezpečnostní přestávky v délce pěti až deseti minut nárok pracovníci po každých dvou hodinách nepřetržité práce s počítačem). Při silném pocitu suchých očí se jako rychlá pomoc mohou používat zvlhčující kapky.\n\n\n"}
{"id": "822801", "url": "https://cs.wikipedia.org/wiki?curid=822801", "title": "Kanoistika na Letních olympijských hrách 2012", "text": "Kanoistika na Letních olympijských hrách 2012\n\nZávody v kanoistice se na Letních olympijských hrách 2012 v Londýně uskutečnily ve dnech 29. července – 2. srpna 2012 na kanále Lee Valley White Water Centre (vodní slalom) a 6.–11. srpna 2012 na kanále Eton Lake (rychlostní kanoistika). Celkem 330 závodníků startovalo v 16 disciplínách (11 pro muže, 5 pro ženy).\n\nOproti předchozím olympijským hrám byly mužské sprinty C1 a K1 na 500 m nahrazeny závody na 200 m. Další změnou byla absence mužského závodu C2 na 500 m, místo něhož startovaly ženy v závodě K1 na 200 m.\n\nČeskou výpravu tvořilo 10 mužů a 1 žena:\n\n\n"}
{"id": "822802", "url": "https://cs.wikipedia.org/wiki?curid=822802", "title": "Spojené státy americké na letních olympijských hrách", "text": "Spojené státy americké na letních olympijských hrách\n\nSpojené státy americké na letních olympijských hrách startuje od roku 1896. Toto je přehled účastí, medailového zisku a vlajkonošů na dané sportovní události.\n"}
{"id": "822805", "url": "https://cs.wikipedia.org/wiki?curid=822805", "title": "Radio (album, Naked City)", "text": "Radio (album, Naked City)\n\nRadio je čtvrté studiové album skupiny Naked City. Jde o první album této skupiny, na kterém všechny skladby složil sám John Zorn, ten je rovněž producentem alba. Album poprvé vyšlo v roce 1993 u vydavatelství Avant Records. V roce 2005 vyšlo album jako součást box setu \"\" u Tzadik Records.\n\nAutorem všech skladeb je John Zorn.\n"}
{"id": "822807", "url": "https://cs.wikipedia.org/wiki?curid=822807", "title": "Pumori", "text": "Pumori\n\nPumori (též Pumo Ri, Pumo-Ri, ) je hora v Himálaji na hranici mezi Nepálem a Tibetem. Její jméno v znamená v šerpštině „neprovdaná dcera“ a dostala jej od George Malloryho. Leží osm kilometrů na západ od Everestu a někdy se jí proto přezdívá „dcera Everestu“.\n\nPrvovýstup uskutečnil v roce 1962 Gerhard Lenser z německo-švýcarské expedice. Z českých horolezců se do historie výstupů zapsali Leopold Sulovský a Zdeněk Michalec, kteří v roce 1996 provedli výstup novou cestou v jihozápadní stěně.\n"}
{"id": "822809", "url": "https://cs.wikipedia.org/wiki?curid=822809", "title": "Přírodní kapitál", "text": "Přírodní kapitál\n\nPřírodní kapitál je rozšíření ekonomického pojmu kapitál (průmyslové výrobní prostředky) na zboží a služby týkajících se životního prostředí. Přírodní kapitál je tedy stav přírodního ekosystému, který dává tok hodnotného ekosystémového zboží nebo služeb do budoucna. Například zásoba stromů nebo ryb zajišťuje budoucí přísun stromů nebo ryb, přísun, který může být neomezeně udržitelný. Přírodní kapitál může také poskytovat služby jako je recyklace odpadů nebo ekoslužby povodí či kontrolu eroze. Vzhledem k tomu, že tok služeb od ekosystémů vyžaduje, aby pracovaly jako celý systém, struktura a rozmanitost systému jsou důležitou součástí přírodního kapitálu.\n"}
{"id": "822810", "url": "https://cs.wikipedia.org/wiki?curid=822810", "title": "Marek Ďaloga", "text": "Marek Ďaloga\n\nMarek Ďaloga (* 10. března 1989, Zvolen, Československo) je slovenský lední hokejista.\n\n\nStatistiky v reprezentaci na Mistrovstvích světa a Olympijských hrách:\n"}
{"id": "822811", "url": "https://cs.wikipedia.org/wiki?curid=822811", "title": "Alice Konečná", "text": "Alice Konečná\n\nAlice Konečná (* 2. května 1987, Gottwaldov, Československo) je česká zpěvačka populární hudby. Mezi její největší hity patří \"Holka co máš ji rád\", \"Proč ráda tě mám\", \"Vzducholoď\" (projekt Le Monde).\n\n2012\n\n2011\n\n2010\n\n2009\n\n2008\n\n2007\n\n2006\n\n2005\n\n2004\n\n2003\n\n2002\n\n2001\n\n2000\n\n1998\n\n\n\nProjekt - Le Monde\n\n\n\n"}
{"id": "822812", "url": "https://cs.wikipedia.org/wiki?curid=822812", "title": "Kolínský vikariát", "text": "Kolínský vikariát\n\nKolínský je územní část pražské arcidiecéze. Tvoří ji pět římskokatolických farností.\n\nVe vikariátu je pět farností, všechny jsou přímo spravované. Ke sloučení (snížení počtu z 37 na 5) došlo 1. 1. 2005 a 1. 1. 2006. Působí zde 12 kněží, dva jáhni a dva pastorační asistentky, je zde 91 kostelů a kaplí. Okrskovým vikářem je Libor Bulín.\nFarnosti byly sloučeny od 1. ledna 2005 , necelé tři farnosti z jílovského vikariátu byly připojeny ještě 1. 1. 2006. Dvě farnosti z vikariátu Vlašim byly k 1. lednu 2008 sloučeny s farností Uhlířské Janovice.\n\n\n"}
{"id": "822814", "url": "https://cs.wikipedia.org/wiki?curid=822814", "title": "Oktakosan", "text": "Oktakosan\n\nOktakosan (CH(CH)CH) (sumární vzorec CH) je uhlovodík patřící mezi alkany, má dvacet osm uhlíkových atomů v molekule.\n"}
{"id": "822817", "url": "https://cs.wikipedia.org/wiki?curid=822817", "title": "Dalibor Bortňák", "text": "Dalibor Bortňák\n\nDalibor Bortňák (17. února 1992, Sabinov, Československo) je slovenský lední hokejista.\n\nPrvní hokejové krůčky udělal na veřejném bruslení s tátou, který ho k hokeji přivedl. Poprvé zařízl své ostří do zmrzlé plochy na otevřeném stadionu v Sabinově, kde také vyrůstal a začal s hokejem. Poté se přesunul na prešovskou hokejovou školu, odkud následně odešel do libereckého dorostu a pod trenérem Bouchnerem došel s týmem do play-off.\n\nUrostlý slovenský centr odešel do zámoří po sezóně 2007/2008, tehdy si ho jako 18. vybral v draftu tým juniorské WHL Kamloops Blazers. V jeho dresu Bortňák odehrál tři sezóny a ve 178 utkáních posbíral 102 bodů (31+71). Bortňákovo jméno se pravidelně během této doby objevovalo v nominaci slovenských mládežnických výběrů, zúčastnil se MS 17 v sezóně 2007/2008, MS 18 v ročníku 2008/2009 i MS 20 v sezóně 2010/2011. Mezi zajímavosti patří, že v roce 2009 se Bortňák mohl podívat do přípravného předsezónního kempu NHL Edmontonu Oilers. O účast ho ale připravilo zranění sleziny.\n\nDaliborovi vyšel hned první přípravný zápas v dresu Bílých Tygrů 2011/2012, kdy dokázal skórovat. Po většinu sezóny však působil ve čtvrté formaci a byl specialistou na hru v oslabení. Ve své první extraligové sezóně odehrál 34 zápasů a zaznamenal čtyři body (2+2). V play-off se bodově neprosadil a s Libercem to dotáhl až do semifinále. Mimo to také nastupoval za farmu v Benátkách nad Jizerou, v jejíchž dresu byl k vidění v devíti duelech. Ještě během sezóny 2013/14 odchází do Zvolena, kde nastoupil ve 24 zápasech. tady stihl také 5 zápasů za slovenskou reprezentaci. Následovalo angažmá v HC Košice (2015/2016), kde odehrál 41 zápasů. V průběhu sezóny přestoupil do HC Banská Bystrica. Během přípravy na sezónu 2018/2019 se mu nepodařilo udržet angažmá extraligových Pardubic, kde se nevešel do základní sestavy.\n\nPřezdívka v kabině: Bortny\n\nOblíbené jídlo; česká či zahraniční kuchyně, steaky, mexická kuchyně\n\nOblíbená hudba: Hip hop, dance\n\nDalší oblíbené sporty vedle hokeje: Hokejbal, fotbal\n\nDovolená snů: Někde u moře\n\nKoníčky, záliby: Přátelé, cestování, facebook\n\n"}
{"id": "822818", "url": "https://cs.wikipedia.org/wiki?curid=822818", "title": "Blocco Studentesco", "text": "Blocco Studentesco\n\nStudentský Blok (: \"Blocco Studentesco\", zkratka BS) je italská neofašistická studentská organizace se sídlem v Římě. Sdružení «Blocco Studentesco» vzniklo v roce 2006, pod vedením Francesco Polacchi. Podmínkou členství je věk 15–30 let. Mezi hlavní aktivity «Blocco Studentesco» patří pořádání přednášek, seminářů a konferencí. Ve své činnosti «Blocco Studentesco» úzce spolupracuje s CasaPound.\n\n\n"}
{"id": "822819", "url": "https://cs.wikipedia.org/wiki?curid=822819", "title": "Iveta Vacenovská", "text": "Iveta Vacenovská\n\nIveta Vacenovská (* 22. března 1986 Hodonín) je česká stolní tenistka, olympionička, juniorská mistryně Evropy a několikanásobná seniorská mistryně České republiky. V sezóně 2012 nastupovala za rakouský tým Linz AG Froschberg, se kterým v roce 2009 vyhrála Ligu mistrů.\n\nNa světovém žebříčku IITF pro dvouhru byla nejvýše klasifikována v březnu 2010 na 46. místě.\n\nSe stolním tenisem začala v šesti letech poté, co ji k tomuto sportu přivedl strýc – trenér. V roce 1999 se stala vicemistryní Evropy kadetek. Následující rok si připsala dva tituly evropské šampiónky ve čtyřhře kadetek a smíšeném deblu. V sezóně 2003 se stala juniorskou mistryní Evropy ve dvouhře. Roku 2006 pak získala prvenství na závěrečném turnaji IITF Pro Tour Grand Finals hráček do 21 let.\n\nNa seniorském mistrovství České republiky ve dvouhře žen triumfovala do roku 2012, kdy titul obhájila, celkově čtyřikrát. Byla také členkou českého bronzového týmu na Mistrovství Evropy 2009.\n\nNa svých premiérových Letních olympijských hrách 2012 v Londýně, kam se kvalifikovala jako poslední 28. hráčka redukovaného žebříčku IITF přímo, zdolala thajskou účastnici Nanthanu Komwongovou 4:1 na sety. Ve třetím kole pak podlehla německé nasazené devítce čínského původu Wu Ťia-tuo poměrem 2:4 na sety.\n\nZúčastnila se také olympiády 2016. V prvním kole vyřadila Lady Ruanovou z Kolumbie 4:0, ve druhém podlehla Taťáně Bilenkové z Ukrajiny 0:4 a vypadla. \n\nVystudovala Základní školu generála Heliodora Píky v Ostravě. V roce 2011 absolvovala bakalářský studijní obor tělesná výchova a sport na Fakultě tělesné výchovy a sportu Univerzity Karlovy v Praze. Bakalářská práce nesla název „\"Kompenzační cvičení a jejich využití u hráče stolního tenisu\"“.\n\n"}
{"id": "822822", "url": "https://cs.wikipedia.org/wiki?curid=822822", "title": "Mariadol", "text": "Mariadol\n\nMariadol je osada severně od Kochánova u Světlé nad Sázavou. V minulosti byla prapůvodně mlýnem na Pstružném potoce. Mlýn patřil v minulosti k zaniklé vesnici Radkovec.\n\nPrvní nepřímá a těžko ověřitelná zmínka o mlýnu pod Lipničkou je z roku 1318. V listině benediktínského kláštera se praví: \"„Jaroslav, opat, Václav, převor, a konvent kláštera vilémovského prodávají za 45 kop gr. Markvartovi řečenému Černý a jeho ženě Domaslavě na dobu jejich života ves Lipničku s dvorem a řekou Sázavou s právem zřídit mlýn. Po jejich smrti vše připadne klášteru.“\" S největší pravděpodobností by se mohlo jednat o mlýn v dnešní osadě Mariadol. Další již ověřená zpráva o mlýně je z roku 1591. V tzv. Trčkovském urbáři je zmíněn ve vsi Radkovec mlynář Dušek a mlynář Havel, kteří platí \"„útrok o sv. Havlu a sv. Jiří“.\"\n\nNásledující zmínka pochází ze Soupisu poddaných podle víry z roku 1651, kde se uvádí, že ve vsi Radkovci přebývá mlynář Jiřík Moucha se svojí matkou Mandalínou. Další zmínka je z Berní Ruly z roku 1654. Uvádí se, že v obci Radkovci je mlynář Jiřík Mucha vlastnící mlýn o 1 kole.\n\nTereziánský katastr z roku 1757 se o mlýnu zmiňuje v souvislosti z Radkovcem, který v té době patří ke statku v Nové Vsi (Neudorf). Uvádí se mlýn na stálé vodě o 1 kole, 4 stoupách a jedné olejně. V této době vlastní mlýn rod mlynářů Muchů a podle nich se i tento mlýn nazývá Muchův mlýn pod Radkovcem. Po zavedení čísel popisných v roce 1770 je mlýnu přiděleno číslo 12 a je součástí obce Kochánov. Muchové vlastní tento mlýn do roku 1793 a posledním majitelem je Karel Mucha. \n\nNásledujícím majitelem je mlynář Vincenc Výborný a jeho syn Jan. V roce 1827 mlýn kupuje mlynář Martin Pros. Tento rod vlastní i další mlýny v nedalekém okolí. Prosové vlastní mlýn do roku 1870, pak následuje mlynář Jan Másilko a Jan Beránek. V roce 1896 kupuje mlýn majitel františkodolské sklárny Vojtěch Bárta a hodlá mlýn přestavět na brusírnu skla. Od svého záměru po čase ustupuje a majitelem mlýnské budovy se stává v roce 1915 MUDr. Otakar Duffek ze Světlé nad Sázavou. Dle sčítání lidu z roku 1921 je mlýn ještě provozován a nájemcem je mlynář Josef Müller z Bosyně na Mělnicku. On také mlýn v roce 1925 kupuje.\n\nNásledujícím majitelem mlýna je od roku 1931 Ferdinand Trnka, spolumajitel textilní továrny v Humpolci. Koncem roku 1931 došlo ke zřícení mostu přes řeku Sázavu následkem přetížení vozíků vlečkové dráhy lomovým kamenem. Následně byl zřízen samoobslužný přívoz několik desítek metrů od zříceného mostu směrem po proudu. Po roce 1947 bylo nataženo přes řeku lano a na každém břehu byla jedna loďka. Přívoz byl v provozu až do poloviny 50.let 20.století, kdy jej nahradil nový lanový most. \n\nOd roku 1934 se začíná psát nová historie již bývalého mlýna. Budovu kupuje Čeněk František Císař a mlýn je přebudován na brusírnu skla. V roce 1937 postupuje majetková práva na brusírnu skla svému bratru Jaroslavovi. Kromě budovy bývalého mlýna jsou v osadě další tři domy ve kterých bydlí několik rodin brusičů skla německé národnosti. Po druhé světové válce se postupně odstěhovali, nebo byli odsunuti. V roce 1948 je na mariadolskou brusírna vyhlášena národní zpráva a roku 1950 je sloučena ze sklárnou ve Františkodole.\n\nPo roce 1954 se přestalo v Mariadolské brusírně brousit a zaměstnanci přešli do sklárny ve Františkodole. V roce 1967 bylo z bývalé brusírny skla zřízena a provozována praxe sklářských učňů v rámci nově vznikajícího sklářského učiliště ve Světlé nad Sázavou. V sedmdesátých letech 20. století je v Mariadole krom budovy bývalého mlýna ještě 6 domů, kde bydlí vesměs skláři. \n"}
{"id": "822824", "url": "https://cs.wikipedia.org/wiki?curid=822824", "title": "Podřipský vikariát", "text": "Podřipský vikariát\n\nPodřipský vikariát je územní část pražské arcidiecéze. Tvoří ji 4 římskokatolické farnosti.\n\nVe vikariátu jsou 4 farnosti. Okrskovým vikářem je Mgr. Martin Brousil. Působí zde 5 kněží, 1 jáhen a několik pastoračních asistentů a asistentek, je zde 62 kostelů a kaplí.\n\n\n"}
{"id": "822828", "url": "https://cs.wikipedia.org/wiki?curid=822828", "title": "Peter Galamboš", "text": "Peter Galamboš\n\nPeter Galamboš (* 14. června 1989, Martin, Československo) je slovenský lední hokejista nastupující za tým ČEZ Motor České Budějovice.\n\n"}
{"id": "822834", "url": "https://cs.wikipedia.org/wiki?curid=822834", "title": "Ekrem Akurgal", "text": "Ekrem Akurgal\n\nEkrem Akurgal (30. března 1911, Haifa – 1. listopadu 2002, İzmir) byl turecký klasický archeolog.\n\nOd roku 1932 studoval na berlínské univerzitě, kde v roce 1940 u Gerharta Rodenwaldta promoval. Od roku 1941 působil na ankarské univerzitě, v období 1949 až 1981 jako profesor klasické archeologie. Je považován, vedle Mansela, za zakladatele archeologie v moderním Turecku. Byl čestným členem Německého archeologického institutu a Académie des Inscriptions et Belles-Lettres a řady dalších vědeckých akademií.\n\nProváděl vykopávky v Phokäa (Foça), Pitane (Çandarlı), Erythrain a Smyrně.\n\n\n\n"}
{"id": "822837", "url": "https://cs.wikipedia.org/wiki?curid=822837", "title": "Warholka", "text": "Warholka\n\nWarholka (v anglickém originále Factory Girl) je životopisný film natočený podle života herečky Edie Sedgwick. V USA měl film premiéru v prosinci 2006, v Česku až v červenci 2007. Jeho režisérem byl George Hickenlooper a hlavní roli si zde zahrála Sienna Miller.\n\n"}
{"id": "822839", "url": "https://cs.wikipedia.org/wiki?curid=822839", "title": "Otokar Fierlinger", "text": "Otokar Fierlinger\n\nOtokar Fierlinger (21. května 1888 Olomouc – 8. září 1941 Praha) byl zahradní architekt a teoretik urbanismu. Jeho bratrem byl politik Zdeněk Fierlinger.\n\nStudoval ve Vídni na Vysoké škole technické, v letech 1913 až 1918 pracoval ve státní službě na brněnském místodržitelství. Po krátkém intermezzu na Okresním hejtmanství v Olomouci nastoupil roku 1919 na ministerstvo veřejných prací, kde působil více než dvě desetiletí. V roce 1934 byl jmenován přednostou oddělení pro plánování a výstavbu měst.\n\nAbsolvoval stáž v USA, na univerzitách v Michiganu a na Harvardu. Během svého pobytu v USA se také seznámil s prací Franka Lloyda Wrighta. Po návratu začal Fierlinger prosazovat anglickou a americkou krajinářskou školu.\n\nV letech 1930 až 1937 byl docentem nauky o stavbě měst na Akademii výtvarných umění v Praze.\n\nBěhem druhé světové války se zapojil do odboje, pomáhal rodinám pronásledovaným nacisty a také na výrobě a distribuci ilegálních tiskovin. Zemřel 8. září 1941 v pražské Vinohradské nemocnici po neúspěšné operaci.\n\n\n\nOtokar Fierlinger je autorem mnoha děl o urbanismu a krajinářské architektuře.\n\n"}
{"id": "822845", "url": "https://cs.wikipedia.org/wiki?curid=822845", "title": "Socialismus s lidskou tváří", "text": "Socialismus s lidskou tváří\n\nSocialismus s lidskou tváří je program zveřejněný Alexandrem Dubčekem, poté co se stal předsedou ÚV KSČ v lednu 1968. Události, jež následovaly po uplatnění tohoto programu, jsou známy jako pražské jaro. Některé ideje tohoto programu pocházejí z austromarxismu. Společně s politikou Imre Nagyho v Maďarsku v roce 1956 a Michaila Gorbačova v SSSR v letech 1986 až 1991, se jednalo o druhý celkem ze tří historických pokusů o demokratizaci „reálného komunismu“. Nezdařil se, stejně jako oba jmenované: proces demokratizace a politické liberalizace v ČSSR byl násilně přerušen v ranních hodinách 21. srpna 1968, kdy na 400 000 vojáků a 5000 vozidel vojsk Varšavské smlouvy vpadlo do tehdejšího Československa.\n\nPoté následovala politická a ekonomická „normalizace“ země.\n\n- zrušení cenzury\n\n- zrušení železné opony \n"}
{"id": "822846", "url": "https://cs.wikipedia.org/wiki?curid=822846", "title": "Jak stojí a leží", "text": "Jak stojí a leží\n\nJak stojí a leží nebo také úhrnkem je jedna z možností, jak přenechat věc jinému, např. ji prodat, a znamená, že zcizitel nenese jakoukoli odpovědnost za její vady, včetně vad skrytých. Výjimkou je pouze jeho ručení za ty vlastnosti, o kterých prohlásil, že je věc má, nebo které si nabyvatel výslovně vymínil. Využívá se především při prodeji použitých věcí bez záruky, kde kupující za jejich nižší cenu akceptuje riziko případných vad.\n\nUvedená možnost přenechání věci vychází z římskoprávní zásady \"caveat emptor\" („ať si kupec dá pozor“) a v novější době byla na území Česka právně regulována v zásadě stále stejně, ať již šlo o § 930 obecného zákoníku občanského, § 228 občanského zákoníku z roku 1950 nebo § 501 občanského zákoníku z roku 1964. Také stávající občanský zákoník ji v § 1918 zachovává.\n\nUstanovení o prodeji úhrnkem nelze použít pro prodej věcí individuálně určených, jak je potvrzováno judikaturou Nejvyššího soudu České republiky. Způsob prodeje úhrnkem tak nelze použít např. v smlouvách o převodu nemovitých věcí.\n"}
{"id": "822849", "url": "https://cs.wikipedia.org/wiki?curid=822849", "title": "Patricia Arquette", "text": "Patricia Arquette\n\nPatricia T. Arquette, známá jako Patricia Arquette, přechýleně Arquetteová, (* 8. dubna 1968 Chicago v Illinois) je americká reklamní, filmová a rozhlasová herečka, hudební skladatelka a modelka. Mezi nejznámější role patří Frankie Paigeová z hororu \"Stigmata\", Alabama Whitmanová z krimithrilleru \"Pravdivá romance\", Kathy O’Hara z životopisné komedie \"Ed Wood\" a Alison DuBoisová z televizního seriálu \"Médium\".\n\nZa postavu matky ve dvanáctiletém filmovém projektu \"Chlapectví\" (2014) obdržela Zlatý glóbus i Oscara pro nejlepší herečku ve vedlejší roli. V roce 2020 získala třetí Zlatý glóbus za výkon v seriálu \"Odhalení\".\n\nPatricia T. Arquette pochází z rodiny s dlouhou divadelní tradici, její dědeček Cliff Arquette byl slavným televizním komikem. Narodila se v pondělí 8. dubna 1968. Jejím otcem je herec Lewis Arquette. Má čtyři sourozence, sestry Alexis Arquette a Rosannu Arquette a bratry Richmonda Arquettea a Davida Arquettea, ona sama je věkově prostřední. Všichni sourozenci se věnují herectví.\n\nPostupně začala hrát v televizních dětských pořadech a rozhlasových reklamách. V roce 1974 se s rodinou přestěhovala do Los Angeles, kde se stala modelkou. Jako modelka působila v Portugalsku, Francii a Itálii. Po maturitě odešla za starší sestrou Rosannou Arquetteovou, aby si splnila svůj sen – herectví. Patricia Arquette hrála v umělecké komuně ve Virginii a studovala u Miltona Kastelase v New Yorku.\n\nVe filmu debutovala Logothetisovým snímkem \"Pretty Smart\" z roku 1987. Významnější byla ale její role Kristen Parkerové ve filmu \"\". V roce 1991 si ji všimla Diane Keaton, která ji obsadila do role epileptičky Alice Guthrie ve filmu \"Divoký květ\", za tuto roli byla oceněna na Cable Ace Award 1991.\n\nMezi její známé role patří prostitutka Alabama Whitmanová z thrilleru režiséra T. Scotta \"Pravdivá romance\" a manželka Eda Wooda Kathy O’Hara v životopisné komedii Tima Burtona \"Ed Wood\". Režisér David Lynch jí dal ve filmu \"Lost Highway\" možnost zajímavě ztvárnit dvojroli Renée Madisonová a Alice Wakefieldová.\n\nPatricia Arquette hrála také hlavní postavu v kriminálním seriálu \"Médium\", státní žalobkyni \"Alisson DuBoisovou\".\n\nV roce 1992 se jí a herci Nicolasi Cagovi narodil syn Enzo. V roce 1995 se za Cage vdala, v roce 2001 se ale rozvedli. Později si vzala Thomase Janea, kterému v roce 2003 porodila dceru Harlow Olivii Calliope.\n\nV červenci 2009 podala žádost o rozvod s Thomasem Janem, ale později ji stáhla. V pátek 20. srpna 2010 podala žádost o rozvod znovu, poukazovala v ní na údajné nesmiřitelné rozpory s manželem. Zároveň v ní žádala, aby jejich tehdy sedmiletá dcera Harlow Olivia Calliope byla svěřena do její péče.\n\n"}
{"id": "822852", "url": "https://cs.wikipedia.org/wiki?curid=822852", "title": "Ernest Paulin", "text": "Ernest Paulin\n\nErnest „Doc“ Paulin (22. června 1907 Wallace, Louisiana, USA − 20. listopadu 2007 Marrero, Louisiana, USA) byl americký jazzový trumpetista a kapelník.\n\nS hudbou se seznámil již v dětství, jeho otec hrál na akordeon a jeho strýc na pozoun. S hudbou profesionálně začal ve dvacátých letech. Měl třináct dětí, z nichž šest byli také hudebníci.\n"}
{"id": "822859", "url": "https://cs.wikipedia.org/wiki?curid=822859", "title": "Larry Butler", "text": "Larry Butler\n\nLarry Butler může být:\n\n"}
{"id": "822867", "url": "https://cs.wikipedia.org/wiki?curid=822867", "title": "Xavier Samuel", "text": "Xavier Samuel\n\nXavier Samuel (* 10. prosince 1983, Hamilton, Victoria, Austrálie) je australský herec. Objevil se v hlavních rolích ve filmech \"September\", \"Further We Search\", \"Newcastle\", \"The Loved Ones\" a \"Pařmeni\" a zahrál si roli Rileyho Bierse ve filmu \"\".\n\nJeho herecký debut přišel v australském televizním seriálu \"McLeodovy dcery\" v roce 2003. Zahrál si roli Marcuse v australském hororovém snímku \"Road Train\" a ve snímku \"Drowning\" s Miles Szanto, hvězdou seriálu \"Elephant Princess\", který režíroval Craig Boreham. V roce 2009 byl obsazen jako Brent do australské hororu a thrilleru s názvem \"The Loved Ones\", do hlavní role vedle Robin McLeavy. Ačkoliv film získal několik nominací na ceny, byl finanční propadák.\n\nNa začátku roku 2010 byl obsazen do role Rileyho Bierse ve filmu \"\". Film je již třetím pokračování filmové série Stmívání. Xavier zde ztvárnil jednu z klíčových rolí v příběhu a role pro něj znamenala průlom po celém světě. Na předávání MTV Movie Awards za svou roli získal jednu cenu a ještě jednu nominaci.\n\nV roce 2011 se objevil ve filmu \"Anonym\".\n\nHraje hlavní roli ve filmu \"Pařmeni\" (2011-2012).\n\nByl obsazen do 3D filmu \"Bait\" a do krátkého filmu \"Sanctuary\".\n\nSamuel sleduje Australian Rules Football a fandí fotbalovému týmu Adelaide Crows v australské fotbalové lize. V roce 2010 začal chodit s modelkou Shermine Shahrivar, držitelkou titulu Miss Europe 2005.\n\n"}
{"id": "822876", "url": "https://cs.wikipedia.org/wiki?curid=822876", "title": "Sideris Tasiadis", "text": "Sideris Tasiadis\n\nSideris Tasiadis (* 7. května 1990 Augsburg) je německý vodní slalomář, kanoista závodící v kategorii C1.\n\nNa Letních olympijských hrách 2012 v Londýně získal stříbrnou medaili, tentýž rok vyhrál evropský šampionát ve vodním slalomu. V roce 2013 vybojoval na Mistrovství Evropy stříbro v individuálním závodě i v závodě hlídek C1, o dva roky později získal stříbro v individuálním závodě. Z mistrovství světa 2010, 2011, 2013 a 2015 má stříbrné medaile ze soutěže družstev. V sezónách 2013 a 2017 vyhrál celkové hodnocení Světového poháru v kategorii C1. Na ME 2017 vyhrál závod hlídek.\n\n"}
{"id": "822877", "url": "https://cs.wikipedia.org/wiki?curid=822877", "title": "Marta Nazari-Buřivalová", "text": "Marta Nazari-Buřivalová\n\nMarta Nazari-Buřivalová (* 5. srpna 1939) byla česká a československá politička, po sametové revoluci poslankyně Sněmovny lidu Federálního shromáždění za HSD-SMS, později za Stranu československých podnikatelů, živnostníků a rolníků.\n\nVe volbách roku 1990 kandidovala za HSD-SMS do Sněmovny lidu (volební obvod Jihomoravský kraj). Do parlamentu nastoupila až dodatečně, v červenci 1990 poté, co rezignoval na mandát poslanec Rudolf Cejnek. Hnutí HSD-SMS na jaře 1991 prošlo rozkolem, po němž se poslanecký klub rozpadl na dvě samostatné skupiny. Marta Nazari-Buřivalová proto v květnu 1991 přestoupila do klubu Hnutí za samosprávnou demokracii - Společnost pro Moravu a Slezsko 1. V dubnu 1992 pak ještě v závěru funkčního období přešla do poslaneckého klubu za formaci Strana československých podnikatelů, živnostníků a rolníků. Ve Federálním shromáždění setrvala do voleb roku 1992.\n\nV roce 1991 v parlamentu úspěšně navrhla přesun Nejvyššího soudu Československa do Brna, přičemž po vzniku samostatné České republiky zde setrval Nejvyšší soud České republiky.\n\nZa Stranu československých podnikatelů, živnostníků a rolníků neúspěšně kandidovala ve volbách v roce 1992 do Sněmovny národů Federálního shromáždění.\n\n"}
{"id": "822883", "url": "https://cs.wikipedia.org/wiki?curid=822883", "title": "Sítovka lesklá", "text": "Sítovka lesklá\n\nSítovka lesklá (\"Aegopinella nitidula\") je druh suchozemského plže z čeledi Oxychilidae.\n\nZbarvení ulity je nápadně rudohnědé, živočich je tmavý. Ulita dorůstá výšky 5,3 a šířky 11 mm. Ulita je podobná druhům \"Aegopinella nitens\" and \"Aegopinella minor\", ale poslední závit není tak rozšířený a ústí není do strany vytažené. Determinace vyžaduje porovnání znaků na pohlavní soustavě – penis je velmi malý, krátce ledvinitý, s krátkým epiphalem.\n\n\nTato sítovka žije na velmi vlhkých stanovištích v nivách řek a v lužních lesích, vzácněji také ve vlhkých podhorských lesích.\n\nTento článek obsahuje CC-BY-3.0 text z reference\n"}
{"id": "822890", "url": "https://cs.wikipedia.org/wiki?curid=822890", "title": "Občina Bohinj", "text": "Občina Bohinj\n\nObčina Bohinj (, ) je jednou z 212 občin ve Slovinsku. Nachází se v Hornokraňském regionu na území historického Kraňska. Občinu tvoří 24 sídel, její rozloha je 333,7 km² a k 1. lednu 2017 zde žilo 5 149 obyvatel. Správním střediskem občiny je Bohinjska Bistrica.\n\nObčina se dělí na sídla:\n\n\n"}
{"id": "822892", "url": "https://cs.wikipedia.org/wiki?curid=822892", "title": "Kateřina Habsburská (1349)", "text": "Kateřina Habsburská (1349)\n\nKateřina Habsburská ( \"Katharina von Österreich\", \"Catherine d'Autriche\"; 9. února 1320 – 28. září 1349) byla paní z Coucy z dynastie Habsburků.\n\nByla jednou ze dvou dcer zesnulého rakouského vévody Leopolda a Kateřiny, dcery savojského hraběte Amadea V.\n\nJejí sňatek s pikardským šlechticem Enguerrandem z Coucy, pánem strategicky položeného panství v severní Francii, byl dílem francouzského krále Filipa VI., který potřeboval získat spojence v nadcházejícím válečném konfliktu s Anglií. Souhlas k sňatku udělil nevěstin strýc, Albrecht, který se po předčasné smrti bratra stal opatrovníkem obou neteří. Svatby uskutečněné v Paříži kolem roku 1338 se zúčastnil papež Benedikt XII. Enguerrand za nevěstu z významného rodu a s velkým věnem přislíbil svou účast na válečném poli, což se mu v létě roku 1346 stalo osudným. Jeho dědicem se stal jediný stejnojmenný nezletilý syn a regentem Jan z Coucy, pán z Havraincourtu, bratr zesnulého.\n\nVdova Kateřina se kolem roku 1348 znovu provdala. Jejím manželem se stal bez strýcova svolení magdeburský purkrabí Konrád II. z Hardeggu. Kateřina tak byla prvním známým členem rodu, který z lásky uzavřel morganatický sňatek. Zemřela společně se svým druhým manželem v září 1349 na morovou nákazu. Byla pohřbena ve františkánském klášteře Königsfelden.\n\n"}
{"id": "822894", "url": "https://cs.wikipedia.org/wiki?curid=822894", "title": "Vladislav Niedoba", "text": "Vladislav Niedoba\n\nVladislav Niedoba, též Władysław Niedoba (* 10. května 1950 Jablunkov), je český menšinový aktivista polské národnosti a politik, za normalizace bezpartijní poslanec České národní rady, po sametové revoluci československý poslanec Sněmovny lidu Federálního shromáždění za hnutí Coexistentia, jehož organizaci v České republice později předsedal.\n\nDlouhodobě působil v České národní radě. Byl do ní poprvé zvolen ve volbách roku 1976 a mandát obhájil ve volbách roku 1981 i volbách roku 1986.\n\nV politice se udržel i po sametové revoluci. V rámci polistopadové politické scény patřil mezi polskou menšinou v Československu k radikálnější skupině, která preferovala spolupráci s jinými národnostními minoritami a nevázala se politicky na Občanské fórum. Ve volbách roku 1990 kandidoval do Sněmovny lidu za hnutí Coexistentia (mezi maďarskou menšinou na Slovensku označováno Együttélés). Ač polské národnosti a původem z českých zemí, volen byl ve slovenském kraji (volební obvod Západoslovenský kraj), což mělo deklarovat spolupráci s jinými menšinami i pojistit zisk mandátu pro představitele jinak málo početné polské menšiny. Ve Federálním shromáždění setrval do voleb roku 1992.\n\nOd roku 2001 působil jako předseda hnutí Coexistentia v České republice poté, co z této funkce odešel Stanisław Gawlik.\nV krajských volbách roku 2008 neúspěšně kandidoval do zastupitelstva Moravskoslezského kraje za Coexistentia za kandidátní listině \"Osobnosti kraje\". Tehdy je zmiňován jako místopředseda hnutí Coexistentia a předseda jeho Polské národní sekce. Stal se členem krajského Výboru pro národnostní menšiny, když opětovně (jako v předchozím volebním období) získal pro tento post podporu ČSSD. Angažoval se v jazykových otázkách (v roce 1992 začal jeden ze svých parlamentních projevů přednášet v polštině, aby deklaroval dodržování jazykových menšinových práv), ve své pozdější funkci v krajském Výboru pro národnostní menšiny deklaroval důraz na prohlubování instalace dvojjazyčného značení obcí. Například roku 2004 zaslal ministerstvu dopravy jménem hnutí Coexistentia žádost, podle které \"„...je nutno označit názvy veřejných prostranství rovněž v příslušném jazyce národnostní menšiny. Veřejným prostranstvím jsou m.j. železniční stanice a železniční zastávky. V podmínkách Moravskoslezského kraje splňují zákonný požadavek obce Těšínského Slezska, kde se veřejná prostranství musí označit nejen v jazyce českém, ale rovněž v jazyce polském...\"“\n\n"}
{"id": "822897", "url": "https://cs.wikipedia.org/wiki?curid=822897", "title": "Enguerrand VI. z Coucy", "text": "Enguerrand VI. z Coucy\n\nEnguerrand VI. z Coucy ( \"Enguerrand VI de Coucy\"; 1313 - 26. srpna 1346) byl pán z Coucy, Marle, la Fère, Oisy a Havrincourtu, účastník stoleté války na straně francouzského krále Filipa VI.\n\nByl synem Viléma z Coucy a Isabely ze Châtillonu a jeho sňatek s Kateřinou, dcerou zesnulého rakouského vévody Leopolda byl dílem krále Filipa VI., který jej potřeboval v nadcházejícím válečném konfliktu s Anglií získat na svou stranu. Enguerrand byl vlastníkem strategicky položeného panství a za movitou nevěstu z významného rodu přislíbil svou účast na válečném poli, což se mu v létě roku 1346 stalo osudným. Zemřel v době bitvy u Kresčaku a není zcela jisté, zda přímo v této konkrétní bitvě. Byl pohřben v cisterciáckém klášteře Ourscamp nedaleko Noyonu. Jeho dědicem se stal jediný stejnojmenný nezletilý syn a regentem Jan z Coucy, pán z Havraincourtu, bratr zesnulého.\n"}
{"id": "822898", "url": "https://cs.wikipedia.org/wiki?curid=822898", "title": "Isomaltulóza", "text": "Isomaltulóza\n\nIsomaltulóza je disacharid, který je zdrojem fruktózy a glukózy pro lidský organismus stejně jako řepný cukr (sacharóza) a také se jako cukr v přírodě vyskytuje (např. v medu). Isomaltulóza se ale vyznačuje nižším glykemickým indexem, pomalým štěpením, úplným využitím ve střevě a stabilitou v kyselém prostředí nápojů.\n\nJe to způsobeno tím, že poloha vazby mezi glukózou a fruktózou je u těchto disacharidů odlišná. Isomaltulóza se postupně vstřebává v tenkém střevě, její příjemná sladkost je vysoce stabilní v kyselém prostředí, a proto je vhodná do moderních nápojů i jiných potravinářských výrobků.\n\nIsomaltulóza podporuje oxidaci tuků při fyzické aktivitě více než často používaný maltodextrin. Pro svůj vysoký energetický potenciál a nízký glykemický index je isumaltulóza (vyskytuje se například pod obchodním názvem Palatinose) považována za progresivní cukernou náhradu.\n\nIsomaltulózu najdeme nejčastěji v přípravcích pro sportovce, příznivce fitness nebo kulturisty. Vyskytuje se také například v některém pivě, kde je zdrojem energie.\n\n"}
{"id": "822899", "url": "https://cs.wikipedia.org/wiki?curid=822899", "title": "Vřískot 2", "text": "Vřískot 2\n\nVřískot 2 je pokračování amerického hororového filmu \"Vřískot\", jehož režie se opětovně ujal Wes Craven. Byl natočen v roce 1997.\n\nSidney Campbellová, přeživší loňského masakru ve městě Woodsboro, je nyní studentkou na univerzitě. Začnou se ale opět množit vraždy a Sidney se opět společně s jejími kamarády stává obětí maskovaného psychopata.\n\n"}
{"id": "822905", "url": "https://cs.wikipedia.org/wiki?curid=822905", "title": "Angelo Bagnasco", "text": "Angelo Bagnasco\n\nAngelo kardinál Bagnasco (* 14. ledna 1943, Pontevico) je italský římskokatolický kněz, janovský arcibiskup a kardinál.\n\nNarodil se v dělnické rodině. Po skončení druhé světové války se jeho rodina vrátila do Janova, kde studoval gymnázium a klasické lyceum při arcibiskupském semináři. Po studiích v místním semináři přijal kněžské svěcení 29. června 1966 z rukou kardinála Giuseppe Siriho. Studoval také filozofii na státní univerzitě v Janově. V letech 1966 až 1985 působil jako kněz v několika farnostech, později jako duchovní v různých diecézních funkcích. Kromě toho vyučoval italštinu na klasickém lyceu při arcibiskupském semináři a vedl přednášky na téma metafyziky a současného ateismu na teologické fakultě v Janově.\n\nV letech 1980 až 1995 byl také diecézním asistentem Federace italských katolických studentů (FUCI). Významné bylo zejmoéna jeho pedagogické působení mezi skauty. zastával řadu dalších pedagogických funkcí v rámci arcidiecéze, podílel se mj. na formaci učitelů náboženství. V letech 1993 až 1996 byl ředitelem diecézního Díla liturgického apoštolátu (Apostolato Liturgico), biskupským vikářem a spirituálem arcibiskupského semináře v Janově (1995-1997).\n3. ledna 1998 ho papež Jan Pavel II. jmenoval biskupem diecéze Pesaro. Biskupské svěcení přijal 7. února 1998 z rukou janovského arcibiskupa Dionigi Tettamanziho. Při povýšení diecéze Pesaro na arcidiecézi se stal 11. března 2000 arcibiskupem-metropolitou. V letech 2002 až 2005 byl sekretářem komise Italské biskupské konference pro výchovu a vzdělávání. 20. června 2003 byl jmenován italským hlavním vojenským kaplanem. Od roku 2005 je sekretetářem komise Italské biskupské konference pro kulturu a sdělovací prostředky. \n\n29. srpna 2006 ho papež Benedikt XVI. jmenoval janovským metropolitou, funkce se ujal 24. září. nahradil zde ve funkci kardinála Tarcisia Bertoneho, který se stal vatikánským státním sekretářem. 7. března 2007 ho Benedikt XVI. jmenoval předsedou Italské biskupské konference. Na konsistoři 24. listopadu 2007 byl papežem povýšen do sboru kardinálů. Na jednání Rady evropských biskupských konferencí v září 2011 v Tiraně byl zvolen místopředsedou Rady.\n\n\n\n"}
{"id": "822906", "url": "https://cs.wikipedia.org/wiki?curid=822906", "title": "Martin Šagát", "text": "Martin Šagát\n\nMartin Šagát (* 11. listopadu 1984, Handlová, Československo) je slovenský lední hokejista.\n\n"}
{"id": "822908", "url": "https://cs.wikipedia.org/wiki?curid=822908", "title": "Saint Dominic's Preview", "text": "Saint Dominic's Preview\n\nSaint Dominic's Preview je šesté sólové studiové album irského písničkáře Van Morrisona. Jeho nahrávání probíhalo ve studiích Wally Heider Studios a Pacific High Studios v San Franciscu a ve studiu The Church v San Anselmu. O produkci se dělil Morrison s Tedem Templemanem. Album vyšlo v červenci 1972 u vydavatelství Warner Bros. Records.\n\nAutorem všech skladeb je Van Morrison.\n"}
{"id": "822909", "url": "https://cs.wikipedia.org/wiki?curid=822909", "title": "Vřískot 3", "text": "Vřískot 3\n\nVřískot 3 je americký hororový film z roku 2000 a v pořadí třetím filmem v této hororové sérii. Režie se opět ujal Wes Craven.\n\nPod změněným jménem se Sidney Prescottová usadila v horské chatě v Monterey a naprosto se od okolí izoluje. Pracuje na lince krizového centra pro ženy. Avšak jednoho Hollywoodského filmaře napadlo se inspirovat těmito otřesnými událostmi, které Sid prožila a rozhodne se natočit film. Natáčení ale začne terorizovat vrah se známou maskou, jehož hlavním cílem je hlavně traumatizovaná Sidney.\n\n"}
{"id": "822910", "url": "https://cs.wikipedia.org/wiki?curid=822910", "title": "Jack London Club", "text": "Jack London Club\n\nJack London Club (JLC), jehož příslušníci se nazývali \"londonovci\", byla prvorepubliková avantgardní levicová organizace, která sdružovala trampskou a amatérsky sportující mládež socialistického a demokratického smýšlení. Policie považovala spolek za komunistický. Mezi jeho aktivity patřilo například pořádání \"Večeru sportu a kultury mladých\" v roce 1933 či kampaň proti účasti československých sportovců na letních olympijských hrách 1936 v nacistickém Německu.\n\nPo druhé světové válce byl sice klub obnoven, ale po Únoru 1948 byl coby \"trockistický\" rozpuštěn a někteří jeho činitelé vězněni a pronásledováni.\n\n"}
{"id": "822913", "url": "https://cs.wikipedia.org/wiki?curid=822913", "title": "Living Loud", "text": "Living Loud\n\nLiving Loud byla skupina ve které vystupovali baskytarista a skladatel Bob Daisley, člen skupiny Uriah Heep bubeník Lee Kerslake, kytarista Steve Morse ze skupiny Deep Purple a zpěvák skupiny Cold Chisel Jimmy Barnes. Klávesák skupiny Deep Purple Don Airey se na nahrávkách objevil jako host.\n\nPodle poznámek na stejnojmenném albu, projekt byl iniciován, když Daisley s Kerslakem projednávali možnosti předělávky některých skladeb, na kterých se podíleli jako spoluautoři.\nŠest z těchto skladeb, \"I Don't Know\", \"Crazy Train\", \"Flying High Again\", \"Mr. Crowley\", \"Tonight\" a \"Over the Mountain\", se původně objevilo na albech Ozzy Osbournea \"Blizzard of Ozz\" a \"Diary of a Madman\". V roce 2002 Osbourne vydal re-edice obou alb, kde původní stopy nahrané Daisleym a Kerslakem byly nahrazeny novými stopami, poté co Daisley a Kerslake zažalovali Ozzyho pro neplacení náhrad a náklady spojené s účinkováním na albu \"Diary of a Madman\", kde místo nich byli uvedeni jako účinkující Rudy Sarzo a Tommy Aldridge.\n\n\n\n"}
{"id": "822915", "url": "https://cs.wikipedia.org/wiki?curid=822915", "title": "Oltářní obraz", "text": "Oltářní obraz\n\nOltářní obraz je součást umělecké výzdoby oltáře v některých křesťanských kostelích. Může být zavěšen na stěně nad oltářem, nebo je součástí dřevěné konstrukce (retáblu) u stěny za oltářem.\n\nOd vrcholného středověku se oltář - původně volně stojící stůl nebo kamenný blok - stavěl u stěny kostela a vzhledem k velikosti kostela zvýrazňoval retáblem, nástavbou na oltáři, za ním nebo na stěně nad ním. Starší ozdobné desky nad oltářem nahrazují později často deskové malby, ve 14. a 15. století typicky zavírací křídlové oltáře se třemi (triptych) nebo čtyřmi malovanými nebo vyřezávanými křídly. Od 16. století je obvyklé, že za oltářem stojí dřevěný retábl s jedním nebo několika oltářními obrazy. V 18. a 19. století se retábl někdy nahrazoval iluzivní malbou, která rámovala oltářní obraz.\n\nOltářní obraz hlavního oltáře (v ose kostela, obvykle u jeho východní stěny) znázorňuje obvykle zasvěcení kostela nebo jeho patrona. Od reforem Druhého vatikánského koncilu v polovině 20. století se oltáře opět staví volně do prostoru, takže retábl odpadá. Nicméně na stěně v presbytáři v ose kostela bývá často zavěšen oltářní obraz, reliéf nebo gobelín.\n\n"}
{"id": "822916", "url": "https://cs.wikipedia.org/wiki?curid=822916", "title": "Martin Bartek", "text": "Martin Bartek\n\nMartin Bartek (* 17. července 1980, Zvolen, Československo) je slovenský lední hokejista, působící v českém extraligovém klubu HC Energie Karlovy Vary.\n\n\nStatistiky reprezentace na Mistrovstvích světa a Olympijských hrách:\n"}
{"id": "822917", "url": "https://cs.wikipedia.org/wiki?curid=822917", "title": "Hôtel Libéral Bruant", "text": "Hôtel Libéral Bruant\n\nHôtel Libéral Bruant je městský palác v Paříži. Nachází se v ulici \"Rue de la Perle\" ve 3. obvodu v historické čtvrti Marais.\n\nV roce 1677 koupil Jean Scarron od rodiny Fusées pozemek jižně od ulice \"Rue de la Perle\", který jí patřil už od 13. století. Architekt Libéral Bruant spolu se svým bratrem Louisem Bruantem získali pozemek v roce 1683 při aukci. Terén byl rozdělen na několik parcel, na kterých Libéral Bruant postavil několik paláců určených k pronájmu a později na prodej. Architekt si ponechal nejvýchodnější parcelu pro postavení vlastního domu v roce 1685.\n\nPo Bruantově smrti v roce 1697 jeho vdova pronajala dům matematikovi Guillaumu Françoisovi Antoinovi de l'Hospital, členu Akademie věd. Palác poté několikrát změnil majitele. François-Ignace de Fontenu jej v roce 1771 pronajal inženýrovi Jeanovi Rodolphovi Perronetovi, který zde založil École nationale des ponts et chaussées (Národní škola silnic a mostů), která zde sídlila až do roku 1778. Potom byla budova přeměněna na dílny a kanceláře. V 19. století byla těžce poškozena přestavbami. Majitelem se posléze stalo město Paříž, které palác prodalo v roce 1968 společnosti \"Bricard\", a ta zde po restaurování zřídila Musée de la serrure (Muzeum zámečnictví). Muzeum bylo otevřeno v roce 1976 a uzavřeno v roce 2003, kdy v paláci vzniklo centrum současného umění.\n\nFasáda na nádvoří má klenutá okna, která byla v módě v době panování Ludvíka XIV. Fasáda je dále tvořena menšími obdélníkovámi okny a okrouhlými nikami pro umístění bust římských císařů. Mohutný fronton uprostřed corps de logis je zdoben andělíčky a rohy hojnosti.\n\nVšechny fasády na nádvoří, zadní fasády, střechy, portál na ulici a povrch nádvoří podléhá ochraně jako historická památka od 22. května 1964.\n\n"}
{"id": "822918", "url": "https://cs.wikipedia.org/wiki?curid=822918", "title": "Konstatovací hodiny", "text": "Konstatovací hodiny\n\nKonstatovací hodiny, též holubářské hodiny slouží při závodech poštovních holubů k zaznamenání přesného času příletu holuba do domovského holubníku. Před závodem se hodiny holubáři zaplombují, aby nemohlo dojít k neoprávněné manipulaci. Holubi jsou odvezeni na místo startu, kde jsou v určitou hodinu hromadně vypuštěni. Při doletu do domovského holubníku sejme holubář holubovi závodní kroužek a vloží ho do konstatovacích hodin, kde se číslo kroužku spolu s přesným časem příletu vytiskne v hodinách na papírovou pásku. Podle času příletu holuba se vypočítá jeho průměrná rychlost a z toho je obodován pro výsledné pořadí v závodu.\n\nPro snížení stresu holuba při odchycení a sundávání závodního kroužku se nověji používají holubářské hodiny, které automaticky zaznamenají čas příletu holuba s čipem.\n\n"}
{"id": "822919", "url": "https://cs.wikipedia.org/wiki?curid=822919", "title": "Vřískot 4", "text": "Vřískot 4\n\nVřískot 4 ( ) je v pořadí čtvrtý díl americké hororové série \"Vřískot\", který byl natočen v roce 2011. Režie se opět ujal Wes Craven.\n\nNyní autorka self-help knihy Sidney Prescottová se vrací do města Woodsboro, aby pořádala turné k její vydané knize. Setká se opět se svými přáteli Gale Weathersovou, Dwightem Rileym a její sestřenicí. Nicméně to pro ní neznamená úplné bezpečí. Ghostface, její věčný nepřítel, začne po městě znovu řádit a noční můra plná krve již po čtvrté nastává. Vrahem může být kdokoliv.\n\n"}
{"id": "822923", "url": "https://cs.wikipedia.org/wiki?curid=822923", "title": "Piet de Jong", "text": "Piet de Jong\n\nPetrus Josef Sietse „Piet“ de Jong (3. března 1915, Apeldoorn, Nizozemsko - † 27. července 2016, Den Haag) byl nizozemský pravicový politik, představitel dnes již zaniklé Katolické lidové strany (\"Katholieke Volkspartij\"). V letech 1967-1971 byl premiérem Nizozemska. Jeho vládní kabinet byl prvním, kterému se v Nizozemsku po roce 1945 podařilo dokončit celé volební období. V letech 1963–1967 byl nizozemským ministrem obrany (ve vládách Victora Marijnena, Jo Calse a Jelle Zijlstry). Účastnil se bojů druhé světové války, jako velitel ponorky O-24, která byla jednou z mála nizozemských ponorek, již se nacistům během války nepodařilo zničit.\n\n"}
{"id": "822924", "url": "https://cs.wikipedia.org/wiki?curid=822924", "title": "Sportovní střelba na Letních olympijských hrách 2012", "text": "Sportovní střelba na Letních olympijských hrách 2012\n\nStřelba se na Letních olympijských her 2012 v Londýně uskutečnila ve dnech 28. července až 6. srpna 2012 v Royal Artillery Barracks. Celkem se soutěžilo v 15 disciplínách. Nejúspěšnějšími střelci se stali Korejci se ziskem 3 zlatých a 2 stříbrných medailí. Dvěma závodníkům se podařilo získat dva cenné kovy – Niccolo Campriani získal zlatou a stříbrnou medaili, Olena Kostevyčová pak dvě bronzové.\n"}
{"id": "822926", "url": "https://cs.wikipedia.org/wiki?curid=822926", "title": "Dějiny administrativního dělení Číny", "text": "Dějiny administrativního dělení Číny\n\nDějiny administrativního dělení Číny jsou dlouhé a komplikované. Na čínském území se v průběhu jeho historie vystřídala řada států s proměnlivými hranicemi a různou vnitřní organizací. Administrativní dělení země bylo měněno z různých důvodů, ať už zeměpisných, politických, historických nebo filozofických.\n\n"}
{"id": "822928", "url": "https://cs.wikipedia.org/wiki?curid=822928", "title": "Ivo Novotný", "text": "Ivo Novotný\n\nIvo Novotný (* 15. listopadu 1935) byl český a československý politik, po sametové revoluci poslanec Sněmovny lidu Federálního shromáždění za Komunistickou stranu Československa, později za KSČM, mimo politickou kariéru se věnoval výzkumu malých obratlovců primárně v detašovaném pracovišti Ústavu malých obratlovců Akademie Věd ČR ve Studenci.\n\nVe volbách roku 1990 zasedl do Sněmovny lidu (volební obvod Jihomoravský kraj) jako bezpartijní za KSČ (KSČS), která v té době byla volným svazkem obou republikových komunistických stran. Po jejím postupném rozvolňování se rozpadla na samostatnou stranu na Slovensku a v českých zemích. V roce 1991 proto Novotný přešel do poslaneckého klubu KSČM. Za KSČM (respektive za koalici Levý blok) obhájil mandát ve volbách roku 1992. Ve Federálním shromáždění setrval do zániku Československa v prosinci 1992.\n\nV senátních volbách na podzim 1996 kandidoval za KSČM do senátu Parlamentu České republiky v obvodu č. 53 - Třebíč, ale získal jen 18,16 % hlasů a neprošel do 2. kola.\n\nDlouhodobě se angažoval v komunální politice v Třebíči. V komunálních volbách roku 1994 byl zvolen za KSČM do zastupitelstva Třebíče a mandát obhájil i v komunálních volbách roku 1998 a komunálních volbách roku 2002. V komunálních volbách roku 2006 kandidoval, ale nebyl zvolen. Uvádí se jako důchodce, k roku 2006 jako podnikatel.\n\n"}
{"id": "822930", "url": "https://cs.wikipedia.org/wiki?curid=822930", "title": "Pavel Novotný", "text": "Pavel Novotný\n\nJméno a příjmení Pavel Novotný má více nositelů:\n\n"}
{"id": "822931", "url": "https://cs.wikipedia.org/wiki?curid=822931", "title": "Vojtech Andrášik", "text": "Vojtech Andrášik\n\nVojtech Andrášik, maďarsky Béla Andrásik (* 6. srpna 1913, Rimavská Sobota) je bývalý slovenský fotbalista maďarské národnosti, brankář.\n\nV československé lize hrál za SK Židenice. V Židenicích byl náhradníkem brankáře Burkerta, považovaného za druhého nejlepšího brankáře v Československu koncem třicátých let, a který byl zároveň náhradníkem legendárního Františka Pláničky na mistrovství světa 1938 ve Francii. Za Židenice odehrál dvojzápas Středoevropského poháru proti Ferencvárosu, 26. června 1938 v Brně zvítězily Židenice nad obhájcem titulu senzačně 3:1 a 3. července 1938 v Budapešti Židenice prohrály 0:3. V československé lize nastoupil v 15 utkáních.\n\nSmlouvu s FC Porto podepsal v únoru 1940 a do sestavy sa zařadil po měsíční pauze zapříčiněné administrativními průtahy portugalského fotbalového svazu sídlícího v hlavním městě, které se podařilo vyřešit až po důležitém utkání s Benfikou. Andrášik debutoval v dresu Porta v utkání 11. kola proti Leixoes (31. březen 1940) které Porto vyhrálo 3:0. Okamžitě se dokázal zařadit mezi opory svého klubu a pod vedením maďarského trenéra Sisky se mu v rozběhnuté sezoně 1939–40 podařilo vyhrát portugalský titul. V následujících sezonách se mu už tento úspěch zopakovat nepodařilo. Kariéru v Portugalsku ukončilo jeho záhadné zmizení v lednu 1943. Později vyšlo najevo, že byl agentem v protinacistickém odboji, za Salazarovského režimu mu hrozily vážné postihy a proto na konci války za záhadných okolností emigroval – pravděpodobně do Spojených států amerických, kde jeho stopa končí. Za FC Porto odchytal 51 utkání v portugalské lize.\n\n"}
{"id": "822934", "url": "https://cs.wikipedia.org/wiki?curid=822934", "title": "Dálnice A5 (Německo)", "text": "Dálnice A5 (Německo)\n\nDálnice A5, německy Bundesautobahn 5 (zkratka BAB 5), zkráceně Autobahn 5 (zkratka A5), je německá dálnice dlouhá 440 kilometrů. Začíná na dálniční křižovatce s dálnicí A7 u města Hattenbach a směřuje na jihozápadním směrem, kde je vedena kolem Frankfurtu nad Mohanem, Darmstadtu, Karlsruhe a Baden-Baden až na státní hranici se Švýcarskem nedaleko Basileje.\n\nDálnice A5 začíná na dálniční křižovatce \"Hattenbacher Dreieck\", která je rozštěpového tvaru, a kde se napojuje na dálnici A7, jenž protíná Německo v jeho přibližném poledníkovém středu v severojižním směru. Odtud vede na jihozápad kolem Alsfeldu, kde bude v budoucnu křižovatka s A49 \"Ohmtaldreieck\". Dále dálnice pokračuje k Reiskirchenu, kde se na A5 napojuje na křižovatce \"Reiskirchener Dreieck\" dálnice A480. Několik kilometrů jižním směrem se nachází křižovatka \"Gambacher Kreuz\", ve které se kříží A5 s dálnicí A45 vedoucí do Dortmundu.\n\nDálnice A5 se posléze dostává do frankfurtské aglomerace, kde se v rychlém sledu kříží s A661, A66, A48, A3. U Darmstadtu jsou potom křižovatky s A672 a A67 a nedaleko Heidelbergu jsou křižovatky s A659 a A656. Kousek odtud, u Walldorfu, se nachází čtyřlístková křižovatka \"Kreuz Walldorf\", kde se A5 kříží s dálnicí A6, která vede do Norimberku a poté na hranice s Českem. Posléze se dálnice dostává do Karlsruhe, kde se nachází křižovatka s dálnicí A8, jenž vede do Mnichova a poté na rakouskou státní hranici.\n\nDálnice se následně dostává do blízkosti francouzských hranic, které kopíruje až do konce svojí trasy. V této části se ještě nachází dvě dálniční křižovatky – \"Dreieck Neuenburg\" s dálnicí A862 a \"Dreieck Weil am Rhein\" s dálnicí A98. Ve městě Weil am Rhein se dálnice dostává na švýcarskou státní hranici. Tam na ni navazuje švýcarská dálnice A2.\n\nDálnicí A5 prochází na trase několik evropských silnic. Jejich přehled je uveden v následující tabulce:\n\n23. září 1933 začala výstavba prvního úseku dálnice \"Frankfurt-Darmstadt\" za úcasti tehdejšího kancléře, Adolfa Hitlera. V té době se jednalo o plánovanou vysokokapacitní dálnici ve směru sever-jih HaFraBa, která měla směřovat z Hamburku přes Frankfurt až do Basileje. Tento úsek byl otevřen po dvou letech stavby v květnu roku 1935. Mezitím byl úsek přeřazen do sítě německých říšských dálnic. Dálnice A5 však není nejstarší dálnicí v Německu. Tento primát drží dálnice A555 mezi Kolínem a Bonnem otevřená v roce 1932.\n\nDálnice A5 byla v minulosti součástí dopravního tahu HaFraBa. Brzy byla ale severní část dálnice vedoucí od dánské hranice po dálniční křižovatku \"Hattenbacher Dreieck\" přidána k dálnici A7, která dále směřuje až k rakouským hranicím.\n\nPo otevření úseku \"Frankfurt-Darmstadt\" výstavba A5 utichla a obnovena byla až na počátku 50. let. V roce 1955 byl otevřen úsek \"Ettlingen-Bruchhausen\", o rok později byl otevřen úsek \"Bruchhausen-Baden-Baden\" a v roce 1958 došlo k otevření úseku \"Baden-Baden Bühl\". V roce 1959 potom byly otevřeny úseky \"Bühl-Achern\" a \"Müllheim/Neuenburg–Märkt\". Následující rok byl zprovozněn úsek \"Achern-Offenburg\", v roce 1961 \"Offenburg–Riegel\" a \"Freiburg-Süd–Müllheim/Neuenburg\" a v roce 1963 byl zprovozněn úsek \"Märkt-Weil am Rhein\". Výstavba dálnice byla dokončena 14. června 1980, kdy byl zprovozněn úsek \"Weil am Rhein-hranica\" včetně hraničního přechodu a jeho technického vybavení.\n\nV roce 1968 došlo k částečné změně trasy dálnice mezi Frankfurtem a Heidelbergem. Původní říšská dálnice a i posléze vybudovaný úsek dálnice do Heidelbergu byly nahrazeny novým, souběžně vedeným úsekem, zbylé úseky byly přeřazeny k dálnicím A67 a A6.\n\n"}
{"id": "822937", "url": "https://cs.wikipedia.org/wiki?curid=822937", "title": "Jan de Quay", "text": "Jan de Quay\n\nJan Eduard de Quay (26. srpna 1901 – 4. července 1985) byl nizozemský pravicový politik, představitel dnes již zaniklé Katolické lidové strany (\"Katholieke Volkspartij\"). V letech 1959–1963 byl premiérem Nizozemska. V letech 1966–1967 byl nizozemským ministrem dopravy (ve vládě Jelle Zijlstry) a v roce 1945 krátce ministrem války.\n\n"}
{"id": "822939", "url": "https://cs.wikipedia.org/wiki?curid=822939", "title": "Bohuslav Peka", "text": "Bohuslav Peka\n\nBohuslav Peka (* 26. listopadu 1943) byl český a československý politik, po sametové revoluci poslanec Sněmovny lidu Federálního shromáždění za HSD-SMS, později komunální politik za ČSSD.\n\nV roce 1989 pracoval jako učitel na strojírenském učilišti Minervy v Boskovicích, kde učil technické obory. Na škole založil organizaci Občanského fóra.\n\nVe volbách roku 1990 byl zvolen za HSD-SMS do Sněmovny lidu (volební obvod Jihomoravský kraj). Hnutí HSD-SMS na jaře 1991 prošlo rozkolem, po němž se poslanecký klub rozpadl na dvě samostatné skupiny. Peka pak v květnu 1991 přestoupil do klubu Hnutí za samosprávnou demokracii – Společnost pro Moravu a Slezsko 1. Ve Federálním shromáždění setrval do srpna 1991, kdy rezignoval na mandát. V parlamentu ho nahradil Stanislav Florián. Z vrcholné politiky odešel podle svých slov rozladěn, protože HSD-SMS se zpolitizovalo.\n\nPocházel z Boskovic. V roce 2006 se uvádí jako důchodce a člen rady města Boskovice. Od 90. let se angažoval v komunální politice, nyní za ČSSD. Poprvé za tuto stranu kandidoval v komunálních volbách roku 1994, ale nebyl zvolen. Uspěl v komunálních volbách roku 1998 i komunálních volbách roku 2002. Kandidoval, ale nebyl zvolen v komunálních volbách roku 2006 a komunálních volbách roku 2010. Profesně se postupně uvádí jako učitel, středoškolský učitel a důchodce.\n\n"}
{"id": "822940", "url": "https://cs.wikipedia.org/wiki?curid=822940", "title": "Mafadi", "text": "Mafadi\n\nMafadi (3450 m n. m.) je hora v Dračích horách. Leží na hranici mezi Jihoafrickou republikou (region KwaZulu-Natal) a Lesothem (distrikt Mokhotlong). Jedná se o nejvyšší horu Jihoafrické republiky. Nedaleko se nachází nejvyšší hora Lesotha, Dračích hor a celé jižní Afriky Thabana Ntlenyana (3482 m).\n\n"}
{"id": "822942", "url": "https://cs.wikipedia.org/wiki?curid=822942", "title": "Alfonz Petrovič", "text": "Alfonz Petrovič\n\nAlfonz Petrovič (* 9. května 1937) byl slovenský a československý politik, po sametové revoluci poslanec Sněmovny lidu Federálního shromáždění za Kresťanskodemokratické hnutie, později za Slovenské kresťansko-demokratické hnutie.\n\nVe volbách roku 1990 zasedl za KDH do Sněmovny lidu (volební obvod Středoslovenský kraj). Na jaře 1992 přešel do poslaneckého klubu Slovenského křesťansko-demokratického hnutí. Ve Federálním shromáždění setrval do voleb roku 1992.\n\n"}
{"id": "822944", "url": "https://cs.wikipedia.org/wiki?curid=822944", "title": "Zara Phillips", "text": "Zara Phillips\n\nZara Anne Elizabeth Tindall MBE, rodným jménem Zara Phillips (* 15. května 1981 Paddington, Londýn) je britská aristokratka (nemá však formálně žádný šlechtický titul) a sportovkyně. Je dcerou britské princezny Anne Mountbatten-Windsor a vnučkou britské královny Alžběty II. Pochází z prvního manželství princezny Anny, jejím otcem je britský jezdec na koni a olympijský vítěz z roku 1972 Mark Phillips. V pořadí následnictví na britský královský trůn je v současnosti na 18. místě.\n\nJe provdaná za bývalého anglického hráče ragby Mikea Tindalla, ale pro sportovní kariéru v jezdectví si ponechala své dřívější příjmení. Oficiálně se však jmenuje Zara Tindall, přičemž v linii následnictví na královský trůn je podle anglického zvyku vedena jako \"Mrs Michael Tindall\".\n\nJe nejstarší vnučkou královny Alžběty II. a prince Philipa, vévody z Edinburghu. Má staršího bratra Petra Phillipse, narozeného 15. listopadu 1977, a dvě nevlastní sestry, Felicity Tonkin, narozenou v roce 1985, z krátkého poměru jejího otce s Heather Tonkin, a Stephanii Phillips, narozenou 2. října 1997 z druhého manželství jejího otce se Sandy Pflueger.\n\nDěti a vnuci královské princezny Anne nemají žádný královský či šlechtický titul, také nemají automaticky po narození právo na královské postavení, tak jako vnoučata panovníka po ženské linii.\n\nBěhem jejích školních let, později v Gordonstounu, vynikala Zara Phillips v mnoha sportovních činnostech. Reprezentovala školy v pozemním hokeji, atletice a gymnastice. Později získala kvalifikaci rehabilitační pracovnice se specializací na koňskou fyzioterapii na University of Exeter.\n\n21. prosince 2010 oznámil Buckinghamský palác její zasnoubení s ragbyovým hráčem Mikem Tindallem, který hraje Premiership za Gloucester a též za anglický národní tým. Dostala od něho platinový zásnubní prsten s diamantem. Žije s manželem v jejich domově v Gloucestershire. Potkali se během ragbyového světového poháru při zápasech v Austrálii, kde je představil její bratranec, princ Harry. Svatba se konala 30. července 2011 v kanovnickém kostele v Edinburghu (Skotsko). Nevěsta měla šaty od Stewarta Parvina a čelenku (diadém) od Meandera. Tato čelenka patřila její prababičce, princeznině Alici z Battenbergu, která byla princeznou Řecka a Dánska. Nosila ji také královská princezna Anne Mountbatten-Windsor, její matka.\n\nDne 17. ledna 2014 královská rodina oznámila narození dcery manželů Tindallových. Její jméno bylo oznámeno o několik dní později – a to Mia Grace Tindall. Je to jejich první dítě, třetí vnouče princezny Anny a čtvrté pravnouče královny Alžběty II. a Philipa, vévody z Edinburghu. Byla pokřtěna 30. listopadu 2014 v kostele Sv. Nicolase.\n\n30. listopadu 2016 bylo uveřejněno, že Zara Tindall očekává druhého potomka, který se měl narodit koncem jara 2017. Ovšem 24. prosince 2016 bylo oznámeno, že těhotenství skončilo potratem.\n\nUmění jízdy na koni a záliba v jezdeckých sportech má v anglické královské rodině dlouhou tradici. Již samotná královna Alžběta II. byla ve svých mladších letech velmi dobrou jezdkyní na koni. Kromě toho pravidelně navštěvovala slavné koňské dostihy v Ascotu. Také matka Zary Phillips, královská princezna Anne, byla výkonnou jezdeckou sportovkyní a je doposud funkcionářkou mezinárodního jezdeckého sportu.\nPod jménem Zara Phillips pokračovala dcera princezny Anne v rodinné tradici a stala se výbornou jezdkyní na koni. V červnu 2003 oznámila, že je zajištěna sponzorskou smlouvou s Cantor Index, vedoucí společností na sázkovém trhu, která pomůže pokrýt její náklady s jezdeckou kariérou. V sedle svého koně Toytown sbírala medaile, zlato v jednotlivcích i družstvech v roce 2005 na evropském šampionátu v Blenheimu, individuální zlato a týmové stříbro na světových jezdeckých hrách FEI v Aachenu (Německo) a byla velmi úspěšná na mistrovstvích světa až do roku 2010.\n\nV roce 2006 se stala mistryní světa v jezdectví v soutěži jezdecké všestrannosti družstev. V témže roce byla ve veřejném hlasování stanice BBC Sports zvolena sportovkyní roku (její matka získala toto ocenění v roce 1971). Je nositelkou řádu britského impéria (MBE), který obdržela při novoročním předávání vyznamenání v roce 2007, udělen jí byl její babičkou, královnou Alžbětou II., za služby v jezdeckém sportu.\n\n25. října 2008 spadla při jízdě na koni Tsunami II na 15. proutěné překážce v soutěži cross-country v Pau ve Francii a zlomila si pravou klíční kost.\n\nPodle oznámení britského olympijského výboru se mohla Zara Phillips na koni Toytown zúčastnit již Letních olympijských her 2008 v Pekingu. Bohužel utrpěl její kůň při tréninku zranění, které mu v účasti na hrách zabránilo, a Zara Phillips proto z týmu odstoupila. Obdobně zmeškala již Letní olympijské hry 2004 v Aténách, když se kůň Toytown rovněž zranil.\n\nPo dvojnásobné neúčasti na olympijských hrách mohla Zara Phillips svoji zemi reprezentovat až na domácích Letních olympijských hrách 2012 v Londýně. 11. června 2012 oznámila, že je členkou britského jezdeckého týmu v soutěži jezdecké všestrannosti družstev. Nesla pak na svém koni High Kingdom olympijský oheň na závodišti \"Cheltenham Racecourse\". Jako členka britského reprezentačního družstva získala stříbrnou olympijskou medaili. Během soutěží bydlela společně s ostatními sportovci v olympijské vesnici.\n\nJako členka královské rodiny plní Zara Tindall řadu povinností a podporuje četné dobročinné kauzy. V roce 2003 se se svojí matkou zúčastnila prvního dvojitého křtu válečných lodí v Southamptonu. Královská princezna Anne pokřtila řadový křižník \"HMS Oceana\" a Zara sesterskou loď \"HMS Adonia\".\n\nČasto navštěvuje různé dobročinné události a vzala si za své podporu po zraněních páteře, jezdeckou charitu a dětskou charitu. V roce 2005 prodala v dražbě jedny ze svých večerních šatů (které měla při londýnské premiéře filmu \"Seabiscuit\") a utržené peníze poslala obětem tsunami v Asii. Při návštěvě Nového Zélandu se stala patronkou \"The Catwalk Trust\". V letech 1998–2005 byla prezidentkou Clubu 16–24, seskupení podporujícího mladé lidi v jejich zájmu o jezdecké závodění. Je ve spojení s INSPIRE, charitou lékařského výzkumu založenou v Salibsury, která má pomoci zvýšit kvalitu života lidí se zraněním míchy a též se \"Sargent Cancer Care for Children\", vůdčí charitativní organizací pro léčení dětské rakoviny ve Velké Británii.\n\nDále podporuje také \"Caudwell Charitable Trust\", který je zacílen na děti se zvláštními potřebami, handicapované a s vážným onemocněním. Je pokračovatelkou rodinného dlouhodobého patronátu nad \"Great Ormond Street Hospital for Children\", který často při různých příležitostech navštěvuje. V roce 2006 se zúčastnila zvláštní charitativního dne pro společnost Cantor Index, jehož personál byl zabit při útocích 11. září 2001. V roce 2007 se stala patronkou \"Mark Davies Injured Riders Fund\" (fondu pro zraněné jezdce na koních). Aby pomohla při akci \"Sport Relief 2008\", pózovala pro svůj první oficiální portrét Jacku Vettrianovi. V roce 2009 se zúčastnila pokerového turnaje osobností v Monaku na podporu Dárfúru (Súdán). V září 2010 se zúčastnila akce \"London Olympic Ball\" společně se svým bratrancem, princem Harrym. V říjnu téhož roku se zúčastnila dalšího pokerového turnaje osobností, tentokráte v Londýně, na podporu britského výzkumného centra rakoviny (\"Cancer Research UK\"), jehož je patronkou.\n\nV roce 2009 bylo oznámeno, že Zara Phillips navrhuje vlastní řadu jezdeckých úborů pro \"Musto Outdoor Clothing\". Řada je pojmenována ZP176 podle čísla, které dostala při svém prvním reprezentačním vystoupení, a byla oficiálně představena v červenci 2010.\n\nZara nese otcův erb v kosočtverci. Popis – část ševronu je azurová s figurou stříbrného koně, na základně ratolest řádně olistěného kvetoucího rozrazilu.\n\n"}
{"id": "822948", "url": "https://cs.wikipedia.org/wiki?curid=822948", "title": "Windsor (Ontario)", "text": "Windsor (Ontario)\n\nWinsdor je nejjižnější kanadské město. Nachází se v jihovýchodní provincii Ontario. Leží na břehu řeky Detroit a Jezera svaté Kláry. S městem Detroit na americké straně řeky ho spojuje most Ambassador Bridge a dálniční a železniční tunel. Město má přezdívku \"City of Roses\" (město růží).\n\nMěsto bylo založeno v roce 1749 Francouzi pod názvem \"Petite Côte\" (malá strana). Francouzská historie je doposud přítomná v názvech některých městských ulic. V roce 1858 byl Windsoru udělen status města (\"town\"). V letech 1935 a 1966 byly k městu připojeny další obce. V roce 1960 při výbuchu plynového potrubí v centru města zahynulo deset osob.\n\nV roce 1892 při rozhodování o novém názvu města byly navrženy čtyři alternativy: South Detroit, Ferry, Richmond a Windsor. Název Richmond byl jedním z nejpopulárnějších. Název Windsor byl vybrán na počest zámku Windsor v anglickém hrabství Berkshire.\n\nWindsor je jedním z center kanadského automobilového průmyslu. Ford ve městě provozuje dvě motorárny a Chrysler tu montuje minivany. Existuje zde spousta menších firem, subdodavatelů velkých automobilek. Ve Windsoru sídlí hlavní pobočka Chrysleru pro celou Kanadu. Významnými zaměstnavately jsou taky univerzity University of Windsor a St. Clair College.\n"}
{"id": "822949", "url": "https://cs.wikipedia.org/wiki?curid=822949", "title": "Pico Duarte", "text": "Pico Duarte\n\nPico Duarte (3098 m n. m.) je hora v pohoří Cordillera Central na ostrově Hispaniola. Leží na území Dominikánské republiky v provincii San Juan. Jedná se o nejvyšší horu Dominikánské republiky a všech karibských ostrovů.\n\nNa vrchol jako první vystoupil v roce 1851 Sir Robert Hermann Schomburgk.\n\n"}
{"id": "822952", "url": "https://cs.wikipedia.org/wiki?curid=822952", "title": "Petr Beneš (volejbalista)", "text": "Petr Beneš (volejbalista)\n\nPetr Beneš (* 27. listopadu 1974 v Praze) je český sportovec a ekonom, volejbalista, bratr českého volejbalisty Josefa Beneše. Jde o bývalého českého reprezentanta v plážovém volejbalu. Společně s Přemyslem Kubalou reprezentoval Českou republiku v plážovém volejbalu na Letních olympijských hrách 2012 v Londýně. Šlo o jejich první start na olympijských hrách. Sehráli zde celkem 4 zápasy a nepostoupili ze základní skupiny do osmifinále. Po ukončení svého soutěžního působení na olympijských hrách ohlásili ukončení své sportovní kariéry.\n\nS volejbalem začal v roce 1983 v dětském věku, kdy začínal v přípravce klubu Vysoké školy Praha. V roce 1990 se v kategorii dorostu stal poprvé mistrem Československa ve volejbale v týmu USK Praha, v roce 1991 začal hrát za tento tým i volejbalovou extraligu. V témže roce se poprvé objevil i v československé juniorské reprezentaci. V roce 1995 během svých vysokoškolských studií v USA se poprvé seznámil s plážovým volejbalem, první soutěžní dvojici pak vytvořil se svým starším bratrem Josefem. Později krátce hrál plážový volejbal s Martinem Tichým, v roce 2008 se jeho stálým sportovním spoluhráčem stal Přemysl Kubala. V závěru své sportovní kariéry působil jako ryzí amatér, vrcholovému sportování se věnoval až po svém stálém zaměstnání ve svém volném čase.\n\n"}
{"id": "822953", "url": "https://cs.wikipedia.org/wiki?curid=822953", "title": "Dustin Kohn", "text": "Dustin Kohn\n\nDustin Kohn (* 2. února 1987, Kanada) je kanadský lední hokejista. \n\n"}
{"id": "822955", "url": "https://cs.wikipedia.org/wiki?curid=822955", "title": "Barrie", "text": "Barrie\n\nBarrie je město ve střední části kanadské provincie Ontario. Leží na břehu zátoky Kempenfelt Bay jezera Lake Simcoe. Podle sčítání obyvatel v roce 2016 mělo Barrie 157 501 stálých obyvatel a aglomerace města je jednou z nejrychleji rostoucích v celé Kanadě. Populace v roce 1846 byla jen 500 obyvatel.\n\nPrvní usedlíci se usadili na místě na koneci války, roku 1812. Obec byla založena roku 1854, městys 1870, a městem je Barrie od roku 1959. Jméno Barrie město obdrželo v roce 1833 kdy bylo pojmenováno po veliteli kanadských námořních sil, Robertovi Barriem.\n\nStejně jako ostatní části jižního Ontaria, Barrie má vlhké kontinentální klima (Köppen klimatická klasifikace Dfb), s teplými, vlhkými léty a chladnými zimami.\n\nVe městě existuje mnoho výrobních firem a společností zaměřených na služby. Barrie je částečně považováno za bydlící komunitu pro lidi kteří dojíždějí pracovat do Toronta, které je vzdálené 90 km na jih od města. GO Transit spojuje město s oblastí Toronta prostřednictvím denního vlakového provozu podél Barrie linky.\n\nVýznamnou roli v ekonomice města hraje turistika, zvlášť historické centrum města a pobřeží. Turistický ruch ožívá ve městě hlavně v letních měsících kdy se na krásných plážích pořádaji různé festivaly. V zimních měsících dochazí k výraznému sněžení diky blízkosti Velkých jezer což je vhodné pro zimní rekreační aktivity jako lyžování, snowboarding, snowtubing, ježdění na sněžných skútrech či rybolov na ledě.\n\nV blízkosti Barrie se nachází základna kanadské armády.\n\n"}
{"id": "822956", "url": "https://cs.wikipedia.org/wiki?curid=822956", "title": "Ján Pobežal", "text": "Ján Pobežal\n\nJán Pobežal (* 7. července 1948) je český psycholog a politik ODS, slovenské národnosti, po sametové revoluci československý poslanec Sněmovny lidu Federálního shromáždění za Občanské fórum (později za ODS).\n\nProfesně působí jako klinický psycholog. V roce 1975 absolvoval Filozofickou fakultu Univerzity Karlovy.\n\nVe volbách roku 1990 byl zvolen za OF do Sněmovny lidu (volební obvod Západočeský kraj). Po rozkladu Občanského fóra přestoupil v roce 1991 do poslaneckého klubu ODS. Ve Federálním shromáždění setrval do voleb roku 1992.\n\nPozději působil jako politik ODS na krajské a místní úrovni. Byl zastupitelem pro Karlovarský kraj a zastupitelem a členem městské rady v Chebu. Do chebského městského zastupitelstva byl poprvé zvolen za ODS v komunálních volbách roku 1998. Znovu se do zastupitelstva vrátil po komunálních volbách roku 2006 a mandát obhájil v komunálních volbách roku 2010. V krajských volbách v roce 2000 zvolen zastupitelem za Karlovarský kraj. Na postu setrval do voleb roku 2004.\n"}
{"id": "822957", "url": "https://cs.wikipedia.org/wiki?curid=822957", "title": "Milan Pohanka", "text": "Milan Pohanka\n\nMilan Pohanka (31. března 1929 - únor 2002) byl český a československý politik, po sametové revoluci poslanec Sněmovny lidu Federálního shromáždění za Občanské fórum, později za ODS.\n\nDo roku 1969 působil jako vedoucí Katedry trestního práva na Univerzitě Karlově v Praze a jako soudce Nejvyššího soudu Československa. Po invazi armád Varšavské smlouvy se postavil proti nastupující normalizaci, a byl posléze vyloučen z Právní katedry. Do sametové revoluce v roce 1989 pracoval po dvacet let jako soudce u okresního soudu v Bruntálu, kam byl jmenován v roce 1971.\n\nVe volbách roku 1990 byl zvolen za OF do Sněmovny lidu (volební obvod Severomoravský kraj). Po rozkladu Občanského fóra přestoupil v roce 1991 do poslaneckého klubu ODS. Ve Federálním shromáždění setrval do voleb roku 1992.\n\nPo zániku Československa a Federálního shromáždění byl znovu přijat na Katedru trestního práva Univerzity Karlovy, pracoval jako advokát v soukromé praxi, a jako ředitel právního odboru Nejvyššího kontrolního úřadu. Zemřel počátkem roku 2002 následkem komplikací spojených s nedokrvením mozku po operaci trojitého bypassu srdce.\n\n"}
{"id": "822958", "url": "https://cs.wikipedia.org/wiki?curid=822958", "title": "László Benkő", "text": "László Benkő\n\nLászló Benkő (* 12. června 1943 Szombathely, Maďarsko) je maďarský rockový klávesista. V letech 1960-1962 byl členem skupiny Universitas. V roce 1962 spoluzaložil skupinu Omega. Spolu s Jánosem Kóborem je jediným členem skupiny, který v ní hraje po celou dobu její existence.\n\n"}
{"id": "822959", "url": "https://cs.wikipedia.org/wiki?curid=822959", "title": "Juraj Cebák", "text": "Juraj Cebák\n\nJuraj Cebák (* 29. září 1982, Prievidza, Československo) je slovenský lední hokejista.\n\n"}
{"id": "822964", "url": "https://cs.wikipedia.org/wiki?curid=822964", "title": "Jan Vošahlík", "text": "Jan Vošahlík\n\nJan Vošahlík (* 8. března 1989, Příbram) je český fotbalový záložník či útočník, od února 2017 hráč klubu FK Teplice.\nMimo ČR působil na klubové úrovni v Kazachstánu a Maďarsku.\n\nSvoji fotbalovou kariéru začal v Příbrami, odkud ve 13 letech odešel do Slavie Praha, aby se krátce na to znovu vrátil a prošel zde celou mládežnickou kariérou.\n\nV létě roku 2005 byl ve věku 16 let zařazen na soupisku A-týmu mateřského klubu 1. FK Příbram. Na hrací plochu se poprvé dostal 20. listopadu 2005 v rámci 13. kola, kdy jako střídající hráč přihlížel porážce 0:1 od FK Baník Most. V sezoně 2006/2007 již nastupoval celkem pravidelně, čemuž pomohla i jeho premiérová ligová branka hned v 1. kole soutěže. V 89. minutě vyrovnal na konečných 1:1 v domácím zápase proti Viktorii Plzeň. V základní sestavě se však objevil jen třikrát.\n\nV zimě přestoupil do Baumitu Jablonec. V jarní části v novém působišti odehrál jen 5 utkání. Následně hostoval v Čáslavi a FK Bohemians Praha. V ročníku 2009/10 už byl jedním ze základních kamenů sestavy trenéra Františka Komňackého. Odehrál 22 zápasů a vstřelil 3 branky, čímž pomohl svému týmu ke druhému místu v Gambrinus lize. I v následujících dvou sezonách byl členem základní nebo širší sestavy klubu a i jeho zásluhou se Jablonec držel ve špičce nejvyšší české soutěže. V prvním utkání třetího předkola Evropské ligy 2013/14 1. srpna 2013 jednou skóroval po centru Jana Kopice proti hostujícímu norskému týmu Strømsgodset IF, Jablonec vyhrál 2:1.\n\nV únoru 2007 odešel na půl roční hostování do Čáslavi. Během celého svého působení odehrál za mužstvo dohromady 13 střetnutí, ve kterých vstřelil 2 branky.\n\nPřed ročníkem 2008/09 zamířil na roční hostování do Bohemians Praha. Za mužstvo vsítil celkem dvě branky ve 24 zápasech.\n\nV červenci 2012 ho získala SK Slavia Praha v čele s novým trenérem Petrem Radou na roční hostování. Ihned po svém příchodu zazářil v přípravě, ale v základní sestavě pro 1. kolo Gambrinus ligy (30. července 2012) se neobjevil. Slavia v poločase prohrávala 0:3 s Jihlavou a Vošahlík šel na hřiště v 53. minutě. Dvěma góly pomohl ke konečné remíze 3:3. Třetí gól dal 31. března 2013 v zápase s domácími Teplicemi, Slavia ale vedení neudržela a v závěru inkasovala vyrovnávající gól na konečných 1:1. 13. dubna 2013 vstřelil jednu branku v derby proti Spartě, avšak pouze korigoval stav utkání, Slavia podlehla rivalovi 1:3. Po skončení sezóny se vrátil do Jablonce.\n\nPo podzimní části sezony 2013/14, kterou strávil v Jablonci přestoupil spolu s Karlem Pitákem zpátky do Slavie. V mužstvu podepsal smlouvu na dva a půl roku s následnou roční opcí.\n\nV létě 2014 odešel na půlroční hostování do SK Dynamo České Budějovice. \n\nV lednu 2015 odešel hostovat do kazašského klubu Šachter Karagandy hrajícího Premjer Ligasy. Po konci hostování se v prosinci 2015 vrátil do Slavie, kde s týmem začal zimní přípravu.\n\nV únoru 2016 odešel na půlroční hostování do 1. FK Příbram.\n\nJan Vošahlík pravidelně nastupoval za mládežnické výběry České republiky od 16 let. S výběrem U17 je vicemistrem Evropy z roku 2006, kde čeští mladíci podlehli ve finále Rusku až v penaltovém rozstřelu.\n\nHrál mj. na Mistrovství světa hráčů do 20 let 2009 v Egyptě, kde ČR vypadla v osmifinále s Maďarskem na penalty 3:4 (po prodloužení byl stav 2:2).\n\nGóly Jana Vošahlíka v české reprezentaci do 21 let \n"}
{"id": "822965", "url": "https://cs.wikipedia.org/wiki?curid=822965", "title": "Arena Riga", "text": "Arena Riga\n\nArena Riga (lotyšsky : \"Arēna Rīga\") je hokejový stadión v Rize v Lotyšsku. Kapacita je 14 000 sedadel, výstavba byla dokončena roku 2006 (použití pro Mistrovství světa v ledním hokeji 2006). Arénu od roku 2008 používá tým Dinamo Riga v KHL, také hostila hodně slavných zpěváků a koncertů.\n\n"}
{"id": "822968", "url": "https://cs.wikipedia.org/wiki?curid=822968", "title": "Agathias z Myriny", "text": "Agathias z Myriny\n\nAgathias z Myriny (532 – 580/594) byl byzantský epigramatik a historik.\n\nNarodil se kolem roku 532 v Konstantinopoli. Po studiu práv v Alexandrii působil jako curator civitatis ve Smyrně. Následně se usadil v Konstantinopoli, kde patřil k úspěšným právníkům. Kromě toho se zabýval také básnickou tvorbou a stýkal se s předními literáty. Jeho básnickou prvotinou byla \"Dafniaka\" – sbírka erotických mýtů, které sepsal v hexametru. Ta se však do současnosti nedochovala, stejně jako řada jeho dalších děl. Někdy kolem roku 560 vydal sbírku epigramů \"Kyklos\", jejichž autory byli jeho přátelé. Dnes se tato sbírka řadí k vrcholům básnické tvorby 6. století. Do současnosti se z ní dochovalo přibližně 100 epigramů, které se nacházejí ve sbírce \"Anthologia Palatina\". Po smrti císaře Justiniána I. roku 565 se rozhodl pokračovat v díle Prokopia z Kaisareie. Sepsal tak pětisvazkovou knihu \"Historie\", v níž vylíčil události z let 552-559. Ústředním tématem tohoto jeho díla se stal byzantský generál Narses – zabýval se především jeho vojenskými taženími. Dále se také zaměřoval na společenské a kulturní podmínky v říši a další události, naopak se nezabýval církevnímu záležitostmi a spory.\n\n"}
{"id": "822969", "url": "https://cs.wikipedia.org/wiki?curid=822969", "title": "Matt Keith", "text": "Matt Keith\n\nMat Keith (* 11. dubna 1983, Kanada) je kanadský lední hokejista. \n\n"}
{"id": "822973", "url": "https://cs.wikipedia.org/wiki?curid=822973", "title": "Aýrybaba", "text": "Aýrybaba\n\nAýrybaba (též \"Ajribaba\", , , 3138 m n. m.) je hora v pohoří Köýtendag v Pamíro-Alaji ve střední Asii. Leží na hranici mezi Uzbekistánem (provincie Surxondaryo) a Turkmenistánem (provincie Lebap). Jedná se o nejvyšší horu Turkmenistánu.\n\nV roce 2004 změnil turkmenský parlament na počest prezidenta Saparmurata Nijazova název hory na \"Beýik Saparmyrat Türkmenbaşy belentligi\" ( ).\n"}
{"id": "822979", "url": "https://cs.wikipedia.org/wiki?curid=822979", "title": "Kořenovník", "text": "Kořenovník\n\nKořenovník (\"Rhizophora\") je rod z čeledě kořenovníkovitých s pantropickým rozšířením po celém světě. Zahrnuje slanomilné dřeviny vytvářející těžce prostupné porosty – mangrovy v přílivových lagunách, pobřežních močálech a širokých říčních deltách s brakickou vodou. Největší počet kořenovníků vyrůstá na východních pobřežích Indického oceánu. Je to nejrozšířenější rod v mangrovech, některé druhy např. \"Rhizophora mucronata\" vyrůstá nejraději v oblastech se sladší vodou, \"Rhizophora stylosa\" a \"Rhizophora mangle\" zase rostou přímo na mořských březích a \"Rhizophora apiculata\" v brakických vodách ústí řek. Vyskytují se po obou stranách rovníku na pobřeží tropických a částečně i subtropických moří, špatně snášejí kolísání teploty.\n\nJsou to stálezelené stromy které mohou dorůst do výše až 50 m, většinou jsou vysoké jen 8 až 10 m. Jejich kmeny jsou tlusté 15 až 35 cm, měřeno těsně nad posledním odbočujícím kořenem. Stromy bývají cylindrického vzrůstu, mnohdy i neuspořádaného tvaru, mívají mohutné robustní a hustě spletené kořeny, které jsou často chůdovité. Z nejnižších větví vyrůstají ještě vzdušné kořeny, pomoci kterých rostliny získávají vzdušný kyslík nepřítomný v bahnité půdě a napomáhají stabilitě rostlin, nekoření hlouběji než 2 m. Na okrajích mangrovů rostou i vícekmenné stromy podobné mohutným keřům. Borka je poměrně tlustá, hladká nebo i silně rozpukaná, barvy olivové až žlutě hnědé.\n\nListy s opadavými úzkými a načervenalými palisty vyrůstají vstřícně a mají řapíky dlouhé až 4 mm. Jejich eliptické až vejčité čepele jsou tlustě kožovité, celokrajné, s peřenou žilnatinou, u řapíku jsou klínovité, na konci tupé nebo hrotité. Lícní strana je hladká a lesklá, spodní bývá řídce pokryta bradavčitými výrůstky. Výrazná je pouze hlavní žilka listu, ostatní jsou málo zřetelné. Rozličnost listů jednotlivých druhů je velká. Během vlhkého letního období staré listy částečně opadávají a na koncích nových větví narůstají nové.\n\nŽluté, krémové nebo nazelenalé květy asi 1 cm veliké jsou oboupohlavné. Vyrůstají z úžlabí listů na koncích větví a to jednotlivě nebo v několikráte se větvícím vrcholičnatém květenství. Listeny a listence jsou variabilní. Kalich mívá čtyři, ojediněle tři neopadavé kopinaté nebo obvejčité lístky u báze krátce srostlé. Lístky koruny jsou podlouhlé nebo kopinaté, někdy bývají vykrojené, po okrajích chlupaté a vždy o málo kratší kališních. V květu bývá 8 až 12 světložlutých tyčinek přisedlých nebo s krátkými nitkami. Ze dvou plodolistů je složen dvoupouzdrý, většinou spodní semeník se dvěma vajíčky, z něhož vyrůstá krátká zelená čnělka, od báze konická, která je zakončena bliznou nejčastěji se dvěma laloky. Doba kvetení je na severní polokouli od února do června, na jižní od srpna po prosinec.\n\nPlodem je oválná, hnědá nebo olivově zelená nepukavá bobule s kožovitým oplodím která obsahuje 1 semeno. S dozráváním dostávají bobule hruškovitý tvar a délka se prodlužuje.\n\nKořenovníky jsou \"živorodé\" rostliny, jejich semena klíčí ve zralém ovoci které je ještě spojeno s mateřskou rostlinou, dosud visí na stromě. Klíček semene protrhne postupně osemení a z plodu vyrůstá rozmnožovací útvar hypokotyl, který může dosáhnout délky až 60 cm a šířky 2 cm, na svrchní straně má tzv. \"límec\" který obklopuje embryo a klíček z kterého později vyraší listy. Z paždí listu jich může viset i více, podle počtu opylených květů v květenství, jejich rozměry jsou velmi variabilní. Dozralé hypokotyly padají do bahna, kde rychle koření, na severní polokouli od května do července, na jižní od listopadu do ledna.\n\nMohutné, husté a z vody vyčnívající kořeny nejen rostliny dobře ukotvují při silných poryvech větrů a stoupání hladiny, ale také zabraňují odplavování jemné půdy přinášené řekami do svého ústí z horních toků do moře. Kořenovníky vytvářejí nárazníkovou zónu zpomalující účinky silného vlnobití nebo přílivové vlny, např. při tsunami. Jsou to stromy které od pradávna chrání pobřeží před neutuchající vodní erozi.\n\nKořenovníky poskytují dále vhodné životní prostředí pro veliké množství živočichů kteří nacházejí v úživném bahně bohatém na organické látky dostatek potravy nebo vhodný úkryt; sami jsou následně prostřeným stolem pro své predátory v potravinovém řetězci. Místní obyvatelé ze stromů získávají tvrdé a vodě odolné dřevo, kterého také používají k topení, dále kůru obsahující třísloviny a tradiční domorodé drogy k léčení mnoha nemocí.\n\nV současnosti se nejčastěji rozeznává 6 až 7 druhů rodu kořenovník.\nNěkteří odborníci ještě uznávají za samostatný rod z východní polokoule:\nDále se rozlišují hybridy:\nMnohé druhy jsou si velmi podobné, např. \"Rhizophora mucronata\" a \"Rhizophora stylosa\", je pravděpodobné, že ve skutečnosti se jedná o stejný druh. Pro objasnění této a dalších existujících nejasností je nutno u rodu podrobně prozkoumat morfologické a genetické znaky.\n\n \n"}
{"id": "822991", "url": "https://cs.wikipedia.org/wiki?curid=822991", "title": "Agentes in rebus", "text": "Agentes in rebus\n\nAgentes in rebus (lat. „konající ve věcech“) bylo označení úředníků na císařském dvoře v Byzantské říši. Jejich přímý nadřízený měl označení magister officiorum. Úkolem těchto úředníků bývalo doručování císařových rozkazů, vyhlášených zákonů a dalších závazných dokumentů do rukou úředníků v jednotlivých provinciích. Dále také dohlíželi na správné vykonáváních povinností úředníků v jednotlivých provinciích, na vybírání daní a cla, na stavby objektů ve státním zájmu (především mosty) či na odvody vojáků. Dalším úkolem bylo zjišťování nálady mezi obyvatelstvem provincií a sledovat možná ohniska vzniku nepokojů či povstání. Pro tyto účely fungovaly tzv. \"curiosi\", tedy jakási obdoba tajné policie. Pro vykonávání svých povinností navíc zdarma využívali státní poštu (tzv. \"cursus publicus\" či \"dromos\"), což jí způsobovalo značné potíže. Je známo, že v 5. století pracovalo na 1 200 takovýchto úředníků a jediný, kdo je mohl případně odvolat, byl sám císař. K zániku došlo v době rozpadu státní správy v 7. století.\n\n"}
{"id": "822993", "url": "https://cs.wikipedia.org/wiki?curid=822993", "title": "Katedrála Notre-Dame (Rouen)", "text": "Katedrála Notre-Dame (Rouen)\n\nKatedrála \"Notre-Dame-de-l'Assomption\" (česky Nanebevzetí Panny Marie) ve francouzském městě Rouen je (katolická) raně gotická katedrála a sídlo rouenského arcibiskupa, který je zároveň primasem Normandie. Trojlodní stavba se dvěma věžemi v průčelí a vysokou věží nad křížením vznikla v letech 1180–1237 a byla také pohŕebištěm normandských vévodů.\n\nRaně gotická stavba vznikla v letech 1180–1237 na místě starší románské stavby z 11. století. V letech 1145–1164 vznikla nejprve severní věž sv. Romana jako volně stojící zvonice. Od roku 1180 se stavěla netypicky nejprve loď, pak příční loď a nakonec chór. Stavbou věže nad křížením v letech 1230–1237 byla katedrála dokončena. V letech 1260–1270 následovaly boční kaple a koncem 13. století úprava obou průčelí příční lodi ve stylu pozdní gotiky (\"flamboyant\"). V letech 1350–1470 se stavělo nové západní průčelí s neobyčejně bohatou plastickou výzdobou. Ze stejného období pochází i přilehlý arcibiskupský palác a další budovy. Stejně jako většina velkých staveb normanské gotiky, také katedrála má vysokou věž nad křížením. Dřevěná špice pokrytá olovem v renesančním slohu, která věž zakončovala, byla zničena požárem po úderu bleskem v roce 1822. V letech 1825–1876 byla nahrazena litinovou konstrukcí dosahující výše 151 metrů. Tím se katedrála Nanebevzetí Panny Marie v Rouenu stala nejvyšší stavbou ve Francii a rovněž do roku 1880, kdy byla dokončena katedrála sv. Petra v Kolíně nad Rýnem (157 metrů), i nejvyšší na světě. Rovněž co se týče šířky západního průčelí (61,60 metrů) drží zdejší katedrála francouzský rekord. Poslední částečnou rekonstrukcí a restaurováním prošla stavba v letech 1944–1956.\n\nKatedrálu proslavil Claude Monet svým cyklem 28 obrazů dnes rozptýlených po celém světě.\n\nStavba se nachází v chráněné zóně města. Katedrála, jejíž součástí je i klášter a budovy kapituly, je od roku 1862 chráněná jako historická památka. Arcibiskupství, především palác Estouteville je chráněno od roku 1909. Archeologické pozůstatky souboru arcibiskupství a všech budov, které mu předcházely, podléhá klasifikaci historických památek od 10. května 1995.\n\n"}
{"id": "822998", "url": "https://cs.wikipedia.org/wiki?curid=822998", "title": "Kim Čong-mu", "text": "Kim Čong-mu\n\nKim Čong-mu (anglickým přepisem: \"Kim Jung-moo\"; * 3. června 1986 Soul) je korejský hokejový brankář. Odehrál jednu sezónu za Anyang Halla.\n\n"}
{"id": "822999", "url": "https://cs.wikipedia.org/wiki?curid=822999", "title": "Achilleis", "text": "Achilleis\n\nAchilleis je název byzantského rytířského románu sepsaného pravděpodobně ve 14. nebo v 15. století ve stylu politikos stichos. Dochoval se ve třech různých verzích, které byly vytvořeny podle jedné předlohy. Líčí život bájného hrdiny Achillea, ovšem obsahuje řadu motivů a prvků převzatých z eposu o Digenisovi Akritovi. Společnost, kterou román znázorňoval, pak představovala směsici s řeckými a franckými prvky, tedy podobu typickou pro oblasti dobyté v době po roce 1204 křižáky. Po stránce stylizace se pak podobá jiným byzantským románům – Belthandros a Chryzantza.\n\n"}
{"id": "823001", "url": "https://cs.wikipedia.org/wiki?curid=823001", "title": "Rūta Meilutytė", "text": "Rūta Meilutytė\n\nRūta Meilutytė (* 19. března 1997, Kaunas) je litevská plavkyně, několikanásobná rekordmanka v plavání, evropská a olympijská rekordmanka.\n\nNarodila se v Kaunasu, momentálně bydlí v Plymouthu, v Jihozápadní Anglii. První její trenér byl Giedrius Martinionis, nynější je Jon Rudd. V roce 2010 se se dvěma bratry odstěhovala do Plymouthu za svým emigrovavším otcem, který zde našel zaměstnání. Její matka zemřela na následky autohavárie, když jí byly 4 roky. Počátek kariéry: roku 2004 v plaveckém bazénu v Kaunaské čtvrti Šilainiai. Do Anglie Rūta Meilutytė neodcestovala ze sportovních důvodů, ale z ekonomických a rodinných. Její otec Saulius Meilutis, který se do Anglie přestěhoval již dříve, chtěl, aby Rūta vyrůstala s ním a před jejím příjezdem se postaral o dobré podmínky k tréninku. V Anglii se rodina usadila jen dočasně, dokud se nevyřeší finanční situace. V Plymouthu trénuje v plaveckém klubu Plymouth Leander.\n\nV roce 2011 vybojovala zlatou medaili v plavání na 100 m prsa, stříbro ve volném stylu na 50 m, a bronz ve volném stylu na 100 m na evropském olympijském festivalu juniorů. V témže roce Meilutytė splnila OQT normu, což jí zajistilo start na LOH 2012. V roce 2013 se Ruta kvalifikovala i na mistrovství světa v plavání a v semifinále na 100 metrů prsa vytvořila nový světový rekord o hodnotě 1:04,35, který vylepšila 29. července o 10 setin sekundy.\n"}
{"id": "823002", "url": "https://cs.wikipedia.org/wiki?curid=823002", "title": "Kateřina Pivoňková", "text": "Kateřina Pivoňková\n\nKateřina Pivoňková (* 6. května 1979 ve Vlašimi, Československo) je bývalá česká plavkyně, mistryně Evropy na trati 200 metrů znak a vicemistryně Evropy na 100 metrů znak z roku 1996.\n\nZávodila za klub USK Praha.\n\nV roce 1996 a 2004 reprezentovala Českou republiku na olympijských hrách.\n\n"}
{"id": "823004", "url": "https://cs.wikipedia.org/wiki?curid=823004", "title": "Roman Jurák", "text": "Roman Jurák\n\nRoman Jurák (* 21. února 1991 v Trnavě) je slovenský hokejista.\n\n"}
{"id": "823005", "url": "https://cs.wikipedia.org/wiki?curid=823005", "title": "Seznam mytických patronů v českých zemích", "text": "Seznam mytických patronů v českých zemích\n\nTento seznam obsahuje nadpřirozené a mytické patrony, strážné duchy a ochranitele jednotlivých oblastí českých zemí.\n"}
{"id": "823017", "url": "https://cs.wikipedia.org/wiki?curid=823017", "title": "Alojz Rajnič", "text": "Alojz Rajnič\n\nAlojz Rajnič (* 12. července 1939 Lackovce) byl slovenský a československý politik, po sametové revoluci poslanec Sněmovny lidu a Sněmovny národů Federálního shromáždění za Kresťanskodemokratické hnutie, později politik SDKÚ a poradce slovenského premiéra.\n\nVe věku 14 let odešel na studia průmyslové školy do Prešova, pak začal studovat vysokou železniční školu v Praze, ale studium dokončil na Vysoké škole dopravní v Žilině. Měl tři syny (jeden z nich ale zemřel ve věku dvou let). V roce 1989 byl vedoucím technicko-investičního odboru na Vysoké škole technické v Košicích. Během sametové revoluce se začal politicky angažovat, do té doby nebyl členem žádné strany. Vstoupil do KDH.\n\nVe volbách roku 1990 zasedl za KDH do Sněmovny lidu (volební obvod Východoslovenský kraj). Ve volbách roku 1992 přešel do Sněmovny národů. Ve Federálním shromáždění setrval do zániku Československa v prosinci 1992.\n\nPo vzniku samostatného Slovenska přijal nabídku prezidenta Slovenské republiky a pracoval v prezidentské kanceláři. V roce 2001 se uvádí jako krajský předseda SDKÚ a od roku 1998 působil coby poradce slovenského premiéra Mikuláše Dzurindy (poradce pro bezpečnost a krizové situace). V roce 2001 čelil kritice, když se zjistilo, že zároveň působí ve vedení firmy \"Inžinierske stavby Košice\", která získala státní zakázku na dostavbu mostu Márie Valérie mezi Štúrovem a Ostřihomí nebo na dálniční stavby. Rajnič se hájil tím, že výběrové řízení splňovalo přísná kritéria a nebylo zmanipulováno. Rajnič měl tehdy kandidovat na předsedu krajské samosprávy v krajských volbách na Slovensku roku 2001 v Košickém kraji. V důsledku této kauzy a neúspěchu v krajských volbách v prosinci 2001 na post krajského předsedy SDKÚ rezignoval.\n\n"}
{"id": "823018", "url": "https://cs.wikipedia.org/wiki?curid=823018", "title": "Miroslav Richter", "text": "Miroslav Richter\n\nJméno a příjmení Miroslav Richter má více nositelů:\n\n"}
{"id": "823020", "url": "https://cs.wikipedia.org/wiki?curid=823020", "title": "Zdeněk Venera", "text": "Zdeněk Venera\n\nIng. Zdeněk Venera (* 20. září 1957 Hranice) je český hokejový trenér a bývalý extraligový hráč. Od 4. dubna 2018 je poté, co na vlastní žádost skončil u mužstva HC Olomouc, bez trvalého angažmá.\n\nS hokejem začal v tehdejším Gottwaldově (dnešním Zlíně), postupně jako obránce nastupoval v mládežnických reprezentačních výběrech, k jeho největším úspěchům patřil start na Mistrovství Evropy osmnáctiletých v roce 1976. V domácí nejvyšší hokejové soutěži odehrál 457 utkání a vstřelil 43 branek. Aktivní hráčskou kariéru ukončil v Dánsku, s týmem Frederikshavnu získal mistrovský titul.\n\nSvou trenérskou kariéru začal ve Vsetíně, posléze ve Zlíně, vždy s dorosteneckými týmy. Mužstvo dospělých začal trénovat v roce 1997 (Zlín).\n\nS mužstvy PSG Zlín (1999), HC Energie Karlovy Vary (2008) a HC Kometa Brno (2012) se probojoval do finále extraligy, kde se mu však nepodařilo dosáhnout vítězství. Ve všech třech případech získal ocenění pro nejlepšího trenéra extraligy. Kromě Zlína, Varů a Brna trénoval v extralize ještě Pardubice a Olomouc. \n\nZdeněk Venera je ženatý, má dva syny. \n"}
{"id": "823027", "url": "https://cs.wikipedia.org/wiki?curid=823027", "title": "Ilf a Petrov", "text": "Ilf a Petrov\n\nIlf a Petrov, celým jménem Ilja Ilf (3. října 1897 – 13. dubna 1937) a Jevgenij Petrov (30. listopadu 1903 – 2. července 1942), oba narození v Oděse, byli sovětští spisovatelé, spoluautoři. Psali své prózy společně a obecně jsou známi jako „Ilf a Petrov“. Jejich spolupráce trvala deset let. Proslavily je zejména satirické romány, z nichž hned ten první společný, \"Dvanáct křesel\" (1928), se stal klasikou literárního humoru, byl přeložen do mnoha jazyků a dočkal se bezpočtu vydání. Román má i své pokračování, \"Zlaté tele\" (1931). V obou románech hraje hlavní roli „velký kombinátor“ Ostap Bender, mimořádně schopný manipulátor a podvodníček. Oba romány byly přeloženy do češtiny a dočkaly se filmových i televizních zpracování. Roku 1935 společně projeli Spojené státy americké a napsali o tom satirický cestopis \"Odnoetažnaja Amerika\" (1936). Zážitky z Ameriky využili i ve svém románu \"Tonja\" z roku 1937. \n\nIlja Ilf, vlastním jménem Jechijel-Leib ben Arje Fajnzilberg, zemřel roku 1937 na TBC, která u něho byla opětně diagnostikována během cesty do Ameriky. Jeho smrt se pokusila zneužít nacistická propaganda v listu \"Der Angriff\" tvrzením, že spáchal sebevraždu v důsledku údajné kritiky na Moskevském sjezdu spisovatelů. Toto tvrzení bezprostředně odmítl v deníku \"Pravda\" Petrov, přesto tato verze občas přežívá u některých životopisců.\n\nJevgenij Petrov, vlastním jménem Jevgenij Petrovič Katajev, po smrti svého partnera pokračoval především v publicistické činnosti v časopisech \"Literarnaja gazeta\" a \"Ogoňok,\" orientoval se zejména na uměleckou reportáž a filmový scénář. Padl na frontě v roce 1942 během „Velké vlastenecké války“, zahynul v troskách letadla jako válečný zpravodaj. Jeho bratr spisovatel Valentin Petrovič Katajev popsal společné dětství v románu \"Na obzoru plachta bílá\". \n\n"}
{"id": "823028", "url": "https://cs.wikipedia.org/wiki?curid=823028", "title": "Bitva u Světlé", "text": "Bitva u Světlé\n\nBitva u Světlé se odehrála 14. nebo 25. března 1427 poblíž rakouského města Zwettl, pravděpodobně v místě, jež se dnes nazývá \"Na Vinici\". Husité pod velením kněze Prokopa Holého zde rozdrtili vojsko rakouského vévody Albrechta Habsburského, do jehož čela byl jmenován zkušený válečník Reinprecht z Walsee. Bitva byla jediným vojenským pokusem domácí šlechty postavit se první velké husitské rejse, pro české oddíly se stala prvním zahraničním vítězstvím v rámci husitských válek.\n\nV roce 1426 rozdrtili příslušníci většiny husitských svazů vojenskou výpravu z území římskoněmecké říše v bitvě u Ústí nad Labem. Uzavření ve vozové hradbě na vrcholu kopce \"Na Běhání\", utrpěli po prvním útoku protivníka ztrátu několika vozů a němečtí vojáci se dostali za první vozový řad, nicméně za použití značného množství střelných zbraní soupeře z tohoto ohroženého úseku vytlačili a posléze po zdařilém protiútoku zcela rozprášili. Po dosažení vítězství a dobytí Ústí nad Labem se vojáci táborské a sirotčí polní obce obrátili k Poděbradům, kde oblehli někdejšího Žižkova spojence Hynka Bočka z Kunštátu, jenž uzavřel spojenectví s některými katolickými pány. Jejich snaha však narazila na odhodlanou obranu a akce se protáhla až do podzimních měsíců. Právě v tu dobu na jižní Moravu vpadlo vojsko shromážděné zetěm krále Zikmunda Lucemburského rakouským vévodou Albrechtem, jenž se svou vojenskou mocí oblehl Břeclav. Prokop Holý, kterého patrně obě husitské obce uznaly za formálního vůdce, záhy upustil od akcí ve středních Čechách a rychlým pochodem vyrazil na Moravu. V druhé polovině listopadu pak vítězně udeřil na Albrechtovy síly u Břeclavi a dodal posádce vyčerpané tříměsíčním obležením zásoby potravin, pití i střeliva. Po své porážce se rakouský vévoda neodhodlal dál stavět husitům na odpor a své síly stáhl zpět na domovské území. V období kolem Nového roku však v jeho stopách vyrazil oddíl českého šlechtice Jindřicha ze Stráže, který se pokusil dobýt město Světlá. Když narazil na tuhý odpor a zjistil, že v krátké době nedosáhne úspěchu, vyloupil alespoň nedaleko stojící stejnojmenný klášter. Zhruba tři měsíce po těchto událostech se před městem objevilo značně silnější táborsko-sirotčí vojsko, v jehož čele byl i nadále kněz Prokop Holý. Husité zahájili obléhání 23. března, avšak již o dva dny později byli nuceni čelit útoku rakouských a českých šlechticů, kteří se shromáždili pod korouhvemi vévody Albrechta.\n\nO bitvě, která se odehrála nedaleko hradeb Světlé, informuje poměrně lakonicky několik písemných pramenů jak z české, tak zahraniční provenience. K obsahově významným v první řadě patři latinsky psané anonymní dílo, jež historičtí badatelé pojmenovali \"Kronika starého kolegiáta pražského\". Z autorova kratičkého záznamu se kromě skutečnosti, že rakouským sborům velel Reinprecht z Walsee, lze dozvědět, že proti husitům stanuly i oddíly českobudějovického hejtmana Lipolta Krajíře z Krajku, páni z Majsova, Lichtenštejna, Puchheima a Neiperku. Stejně kuse o události informuje i katolický prelát Ondřej Řezenský, nicméně díky jeho záznamu v díle \"Sämtliche Werke\" lze předpokládat, že střetnutí mělo podobný průběh jako bitva u Ústí nad Labem. Zdá se, že první nájezd feudální jízdy dosáhl určitého úspěchu, avšak protiútok husitů do jejích řad vnesl paniku, jež měla v závěru čtyřhodinového boje za následek masakr, kterému padlo za oběť několik tisíc vojáků. Další, pouze informativní sdělení, konstatující, že \"léta Páně 1427 v postu byla veliká bitva u města Světlé v Rakousích, ve které táboři a sirotci pobili mnoho Němců a město vypálili\", obsahuje soubor drobných kronik, které do jediného díla pod názvem \"Staré letopisy české\" jako první soustředil historik František Palacký.\n\nKromě nejasností, které souvisí s průběhem bitvy, zůstává otazník také nad datem, kdy se odehrála. Část moderních historiků (František Šmahel) se přiklání k F. M. Bartošovi, jenž toto datum stanovil na 25. března, avšak řada starších i novodobých členů historické obce (Otakar Frankenberger, Josef Macek, František Palacký) se přiklání k datu 14. března.\n\n\"Staré letopisy české\" naznačují, že po ústupu rakouského vojska husité město Světlou dobyli a zapálili. Posléze se obrátili k moravským hranicím a zpět do Čech. Vítězství se pro ně stalo významným nejen svým výsledkem, ale i tím, že otevřelo novou kapitolu husitského válečnictví, neboť dosáhli prvního výrazného úspěchu na zahraničním území a zasadili tvrdou ránu jednomu z jejich nejnebezpečnějších protivníků. Pokud jde o výčet ztrát na jejich straně, soudobí kronikáři žádná čísla nezaznamenali, naproti tomu pokud jde o ztráty na straně protivníka, dochovaly se hned dva údaje. Autor \"Kroniky starého kolegiáta pražského\" uvádí 9000 mrtvých, Ondřej Řezenský rozhořčeně konstatuje, že \"v bitvě u Světlé ti zlořečení čeští kacíři pobili na 4000 křesťanů\".\n\n\n\n Husité u Světlé\n"}
{"id": "823029", "url": "https://cs.wikipedia.org/wiki?curid=823029", "title": "Bitva na řece Mbororé", "text": "Bitva na řece Mbororé\n\nBitva na řece Mbororé, která se odehrála 11. března 1641, představuje jednu z nejdůležitějších bitev vybojovaných v oblasti Jižní Ameriky v 17. století. Indiánské milice zorganizované jezuity z Guaraníú žijících v jezuitských redukcích v ní rozdrtily obrovskou výpravu portugalských otrokářů a ukončily tak období systematického plundrování redukcí a španělských pohraničních držav portugalskými obchodníky s lidmi. Zároveň se touto bitvou stabilizovala hranice mezi portugalskými a španělskými državami v oblasti.\n\nVelká výprava otrokářů ze Sao Paola, která měla potrestat jezuity a Guaraní za jejich vzdor, zlomit sílu redukcí a ulovit maximum otroků, byla v jezuitských redukcích očekávána. Jezuité a jejich indiáni byli varováni velkým množství kánoí, které přinesla povodeň, i uprchlými otroky a vyslali výpravě naproti průzkumníky, kteří 25. a 26. února svedli s otrokáři několik menších průzkumných a zdržovacích šarvátek.\n\nHlavní síly redukcí se poté shromáždily na řece Mboroné, kam ustoupil i zmíněný průzkumný oddíl. Zde se 11. března Guaraní z redukcí střetli s nepřítelem. Střelci redukcí zaútočili na kánojích na postupující flotilu otrokářů a lučištníci a prakovníci je podpořili z břehu. Zaskočení otrokáři byli rychle poraženi a přinuceni k ústupu. Kus po proudu pak vystoupili na břeh a v rychlosti vybudovali improvizovanou pevnost chráněnou palisádou.\n\nOtrokáři doufali, že vojsko z redukcí na ně v nedočkavosti zaútočí a oni je díky větší palebné síle a opevnění zmasakrují. Milice redukcí však na improvizovanou pevnost přímo nezaútočily: oblehly ji a spokojily se s jejím ostřelováním. Tupíové si rychle uvědomili beznadějnost situace svých nemilovaných pánů, kterým docházely zásoby, a začali masově dezertovat z jejich služeb. Někteří prchali zpět do svých sídel, někteří se vzdávali jezuitům a prosili je, aby je přijali do svých redukcí, přičemž jim samozřejmě ochotně poskytovali přesné informace o situaci otrokářů.\n\nPo několika dnech se zoufalí otrokáři, s nimiž vůdci Guaraníů odmítli vyjednávat, pokusili o průlom. Přes obléhací jednotky sice snadno prorazili, rychle ale zjistili, že cestu zpět po řece blokují síly příliš silné, než aby přes ně mohli projít. Museli se tedy pokusit projít skrz prales, kde je indiáni pronásledovali za podmínek pro sebe velmi výhodných. Domů se jich vrátilo jen pár jednotlivců.\n"}
{"id": "823030", "url": "https://cs.wikipedia.org/wiki?curid=823030", "title": "Miroslav Richter (politik ODS)", "text": "Miroslav Richter (politik ODS)\n\nIng. Miroslav Richter CSc. (* 9. dubna 1956) je český místní politik ODS, po sametové revoluci československý poslanec Sněmovny lidu Federálního shromáždění za Občanské fórum, později za ODS.\n\nOd roku 1988 pracoval v podnikovém výzkumu v \"Lučebních závodech v Kolíně\". Předtím studoval vysokou školu v Praze. Angažoval se v čáslavské pobočce Českého svazu ochránců přírody. V roce 1989 patřil mezi zakladatele Občanského fóra v Čáslavi a patřil mezi hlavní řečníky na tehdejších demonstracích. První takový veřejný mítink se zde konal 25. listopadu 1989.\n\nVe volbách roku 1990 byl zvolen za OF do Sněmovny lidu (volební obvod Středočeský kraj). Po rozkladu Občanského fóra přestoupil v roce 1991 do poslaneckého klubu ODS. Mandát obhájil ve volbách roku 1992. Ve Federálním shromáždění setrval do zániku Československa v prosinci 1992.\n\nV 90. letech působil jako přednosta okresního úřadu v Kutné Hoře. Pak se angažoval v komunální politice. V komunálních volbách roku 2002 byl zvolen do zastupitelstva Čáslavi za ODS. Mandát obhájil v komunálních volbách roku 2006. V komunálních volbách roku 2010 kandidoval, ale nebyl zvolen. K roku 2002 a 2006 se uvádí profesně jako ředitel VZP v Kolíně, k roku 2010 jako obchodní zástupce. Před senátními volbami v roce 2010 se o něm spekulovalo jako o jednom z možných kandidátů ODS na post senátora za senátní obvod č. 40 - Kutná Hora. Nakonec ale za ODS kandidovala Lucie Talmanová.\n\n"}
{"id": "823033", "url": "https://cs.wikipedia.org/wiki?curid=823033", "title": "Richard Richterek", "text": "Richard Richterek\n\nRichard Richterek (* 11. února 1942) byl český a československý politik, po sametové revoluci poslanec Sněmovny lidu Federálního shromáždění za Komunistickou stranu Československa, později za KSČM.\n\nVe volbách roku 1990 zasedl do Sněmovny lidu (volební obvod Severomoravský kraj) jako bezpartijní za KSČ (KSČS), která v té době byla volným svazkem obou republikových komunistických stran. Po jejím postupném rozvolňování se rozpadla na samostatnou stranu na Slovensku a v českých zemích. V roce 1991 proto Richterek přešel do poslaneckého klubu KSČM. Ve Federálním shromáždění setrval do voleb roku 1992.\n\n"}
{"id": "823035", "url": "https://cs.wikipedia.org/wiki?curid=823035", "title": "Margitta Pufeová", "text": "Margitta Pufeová\n\nMargitta Pufeová (rozená Ludewigová, rozvedená Droeseová; * 10. září 1952, Gera, Durynsko) je bývalá východoněmecká atletka, jež se specializovala na vrh koulí a hod diskem.\n\nV roce 1970 vybojovala na juniorském mistrovství Evropy v Paříži bronzovou medaili ve vrhu koulí. Ta témže šampionátu obsadila také 6. místo v disku. V roce 1976 reprezentovala na letních olympijských hrách v Montrealu, kde skončila ve finále vrhu koulí na 6. místě (19,79 m). Na halovém ME 1977 ve španělském San Sebastiánu skončila těsně pod stupni vítězů, na 4. místě i přesto, že přehodila dvacetimetrovou hranici (20,09 m). Bronzovou medaili získala Eva Wilmsová ze Západního Německa za 20,87 m.\n\nV roce 1978 získala stříbrnou medaili na halovém ME v Miláně, kde v koulařském sektoru prohrála jen s Helenou Fibingerovou. V témže roce vybojovala dvě medaile na evropském šampionátu v Praze. 30. srpna uspěla na strahovském stadionu Evžena Rošického ve vrhu koulí, kde vybojovala výkonem 20,58 m bronzovou medaili. O den později získala stříbro v disku. Nejdelší hod předvedla ve čtvrté sérii, kdy disk poslala do vzdálenosti 64,04 metru. Mistryní Evropy se stala její krajanka Evelin Jahlová.\n\nPosledního velkého úspěchu dosáhla na letních olympijských hrách v Moskvě v roce 1980, kde získala bronzovou medaili ve vrhu koulí. Hned v první sérii zaznamenala pokus dlouhý 21,20 m a celkem šestkrát ve finále poslala kouli za dvacetimetrovou hranici. Suverénní olympijskou vítězkou se stala Ilona Slupianeková taktéž z NDR, která by zvítězila každým z jejich šesti platných pokusů. Zúčastnila se také finále disku, když v kvalifikaci předvedla výkonem 65,52 m nejdelší hod ze všech 17 závodnic. Ve finále nakonec obsadila 5. místo, když nejdelší hod z šesté série měřil 66,12 m.\n\n\nJejím manželem byl východoněmecký atlet, sprinter Michael Droese, který v roce 1974 vybojoval na evropském šampionátu v Římě bronzovou medaili ve štafetě na 4×100 metrů.\n\n"}
{"id": "823038", "url": "https://cs.wikipedia.org/wiki?curid=823038", "title": "Tcheng-čou", "text": "Tcheng-čou\n\nTcheng-čou () je městský okres v Čínské lidové republice. Leží v městské prefektuře Cao-čuang v provincii Šan-tung. Má rozlohu 1 485 čtverečních kilometrů a zhruba půldruhého milionu obyvatel.\n\nV Období Jara a Podzimu byl na území současného Tcheng-čou stát Tcheng.\n\nV Tcheng-čou je stanice na vysokorychlostní trati Peking — Šanghaj.\n\n"}
{"id": "823039", "url": "https://cs.wikipedia.org/wiki?curid=823039", "title": "Williams County", "text": "Williams County\n\nWilliams County je název dvou okresů ve Spojených státech amerických:\n"}
{"id": "823040", "url": "https://cs.wikipedia.org/wiki?curid=823040", "title": "Wells County", "text": "Wells County\n\nWells County je název dvou okresů ve Spojených státech amerických:\n"}
{"id": "823041", "url": "https://cs.wikipedia.org/wiki?curid=823041", "title": "Steele County", "text": "Steele County\n\nSteele County je název dvou okresů ve Spojených státech amerických:\n"}
{"id": "823042", "url": "https://cs.wikipedia.org/wiki?curid=823042", "title": "Stark County", "text": "Stark County\n\nStark County je název tří okresů ve Spojených státech amerických:\n\n"}
{"id": "823043", "url": "https://cs.wikipedia.org/wiki?curid=823043", "title": "Ebner", "text": "Ebner\n\nEbner:\n"}
{"id": "823044", "url": "https://cs.wikipedia.org/wiki?curid=823044", "title": "Renville County", "text": "Renville County\n\nRenville County je název dvou okresů ve Spojených státech amerických:\n"}
{"id": "823045", "url": "https://cs.wikipedia.org/wiki?curid=823045", "title": "Ramsey County", "text": "Ramsey County\n\nRamsey County je název dvou okresů ve Spojených státech amerických:\n"}
{"id": "823046", "url": "https://cs.wikipedia.org/wiki?curid=823046", "title": "Morton County", "text": "Morton County\n\nMorton County je název dvou okresů ve Spojených státech amerických:\n"}
{"id": "823047", "url": "https://cs.wikipedia.org/wiki?curid=823047", "title": "McLean County", "text": "McLean County\n\nMcLean County je název tří okresů ve Spojených státech amerických:\n"}
{"id": "823048", "url": "https://cs.wikipedia.org/wiki?curid=823048", "title": "McHenry County", "text": "McHenry County\n\nMcHenry County je název dvou okresů ve Spojených státech amerických:\n"}
{"id": "823049", "url": "https://cs.wikipedia.org/wiki?curid=823049", "title": "Newport County", "text": "Newport County\n\nNewport County může odkazovat k:\n"}
{"id": "823050", "url": "https://cs.wikipedia.org/wiki?curid=823050", "title": "Ultimate Kylie", "text": "Ultimate Kylie\n\nUltimate Kylie je třetí kompilace australské zpěvačky Kylie Minogue, vydané v listopadu 2004 hudebním vydavatelstvím Parlophone. Toto album podařilo na kompilaci Kylie \"Greatest Hits\" (1992) a kompilaci \"Hits+\" (2000).\n\n"}
{"id": "823054", "url": "https://cs.wikipedia.org/wiki?curid=823054", "title": "Právní věta", "text": "Právní věta\n\nPrávní věta je vybraná část odůvodnění soudního rozhodnutí (v praxi zejména rozsudku či nálezu), která má obsahovat to podstatné, o co v dané věci šlo, a jaký právní názor k tomu soud zaujal. Používají se proto především jako důležité vodítko při práci s judikaturou. \n\nPrávní věty jsou v českém právu poměrně tradiční, objevují se nejpozději již v 16. století. Vytváří je buď přímo daný soud sám, zejména v rámci svého pléna či některého kolegia, nebo vydavatelé soukromých sbírek rozhodnutí. Kvůli svému informačnímu významu bývají zvýrazňovány a umísťovány na začátcích textů jednotlivých rozhodnutí, pokud jsou publikována, např. u českého Nejvyššího soudu ve Sbírce soudních rozhodnutí a stanovisek. Z hlediska jazykového nicméně není větou jedinou, většinou ji tvoří vět několik.\n\nProtože právní věta je až dodatečná anotace založená na textu odůvodnění zpracovávaného rozhodnutí a je vytvořena především za účelem jeho publikace, shrnuje pouze právní názor soudu na určitou právní otázku, kterou se v dané věci zabýval. Tento výklad právního názoru právní věta zpravidla shrnuje do obecnějšího pravidla, může ale jít i o doslovně převzatou citaci z textu odůvodnění konkrétního judikátu. Jelikož má stručně shrnovat právní úvahy a argumentaci soudu, měla by se také překrývat s \"ratio decidendi\" a být v případě judikátů základní informací o jejich případném precedenčním působení. Právní věty přesto obecně nemusí odpovídat normativnímu jádru rozhodnutí, jak je naopak zvykem v anglosaském právu. V praxi ovšem někdy začínají žít svůj „vlastní život“ obdobný abstraktnímu právnímu předpisu přijatému zákonodárcem, jsou používány a aplikovány jako právní předpisy, což je stav nazývaný také jako tzv. kasuistický pozitivismus (\"case positivism\"). Problematické v tomto ohledu může být, že jsou vyjádřením právního názoru, který soud zaujal v určité konkrétní skutkové situaci. Neměly by se tudíž „slepě“ aplikovat na případy, které se svými skutkovými okolnostmi liší.\n\nUž i vrcholné soudy v České republice se k významu a aplikaci právních vět v právní praxi musely vyjádřit. Nejvyšší správní soud sám publikoval právní větu, podle níž jde o shrnutí právního názoru vytvořeného pro účely publikace ve sbírce soudních rozhodnutí a právní věta proto „nepředstavuje obecně platné pravidlo schopné samostatné existence, nýbrž je třeba ji vnímat jednak v kontextu právní normy, kterou má vykládat, a jednak v kontextu skutkových a právních okolností rozhodnutí, z nějž pochází“. Taktéž podle Nejvyššího soudu jsou právní závěry vždy obsaženy právě v odůvodnění rozhodnutí, přičemž právní věta není součástí daného rozhodnutí, jde jen o stručné shrnutí toho, co tvůrce právní věty považoval v odůvodnění za nejdůležitější. Nelze proto opomíjet právní závěry, ke kterým soud dospěl, ale které nebyly autorem právní věty zohledněny. Právní věty především slouží ke snazší orientaci v judikatuře.\n\nPrávní věty jsou na rozdíl od zbytku soudního rozhodnutí kratší a v právní praxi se často při odkazování na soudní rozhodnutí odkazuje pouze na tuto právní větu. Pokud daná právní věta skutečně pochází ze soudního rozhodnutí, nemusí to představovat problém. Pokud je však právní věta uměle zformulovaným shrnutím, pak její používání v odůvodňování soudních rozhodnutí představuje podle Terezie Smejkalové zásadní problém, protože jí chybí potřebná legitimita.\n\n"}
{"id": "823055", "url": "https://cs.wikipedia.org/wiki?curid=823055", "title": "Severní Korea na Letních olympijských hrách 2012", "text": "Severní Korea na Letních olympijských hrách 2012\n\nSeverní Koreu na Letních olympijských hrách v roce 2012 v Londýně reprezentuje výprava 51 sportovců v 10 sportech.\n\n"}
{"id": "823056", "url": "https://cs.wikipedia.org/wiki?curid=823056", "title": "North American AJ Savage", "text": "North American AJ Savage\n\nNorth American AJ Savage (později A-2 Savage) byl palubní bombardovací letoun postavený pro námořnictvo Spojených států (US Navy) společností North American Aviation. Kontrakt na dodání letounů byl uzavřen v červnu 1946, letoun poprvé vzlétnul 3. července 1948 a vstoupil do služby v druhé polovině roku 1949.\n\nPo skončení 2. světové války, US Navy cítilo potřebu získat prostředky pro úder jadernými zbraněmi, aby si udrželo svůj politický vliv. V krátkodobém horizontu bylo ideálním řešením vytvořit nosič jaderných zbraní z letounu působícího z letadlové lodi. Jaderná výzbroj té doby byla však velice objemná a velká, a proto vyžadovala velké letouny. Námořnictvo zatím zvolilo provizorní řešení, které spočívalo v úpravě hlídkových letounů Lockheed P2V Neptune pro starty z letadlové lodě pomocí přídavných raketových motorů (JATO), přičemž první test proběhl v roce 1948. Nevýhodou bylo, že Neptune nemohl zpátky přistát na palubě letadlové lodi, takže posádka by musela po úderu vyhledat přátelské pozemní letiště nebo sednout na mořskou hladinu poblíž plavidla US Navy.\nAJ Savage byl velký palubní útočný bombardér se smíšeným pohonem, který byl navržen k bombardování jadernými zbraněmi. Sloužil také jako letoun pro fotografický průzkum a později i jako tankovací letoun pro doplňování paliva ve vzduchu. Letouny North American AJ-1/2 a AJ-1/2P Savage sloužily u řady složených těžkých útočných letek námořnictva Spojených států mezi roky 1948–1956. Také sloužily u několika letek námořnictva pro fotografický průzkum. Verze letounů sloužících u těžkých útočných letek byly prvními bombardéry s jadernou výzbrojí, které byly schopny nejen startovat, ale i přistávat na palubě letadlové lodi.\n\nNávrh letounu vznikal v době, kdy námořnictvo si chtělo pořídit stroje, které by poháněly v té době vznikající proudové motory, přesto se muselo ale spoléhat na jednoduché, ale osvědčené pístové motory. Proudové motory té doby byly nespolehlivé a měly velkou spotřebu paliva. Na druhou stranu, bylo jasné, že mohou poskytovat výkon, který pístový motor nebude moci nikdy poskytnout. Kompromisem bylo vybavit letoun Savage dvojicí pístových hvězdicových motorů Pratt & Whitney R-2800 s velkým dmychadlem, které byly umístěny v motorových gondolách na křídlech letounu. Navíc byl na zádi letounu umístěn jeden proudový motor Allison J33. Zajímavé bylo, že oba typy motorů používaly stejný druh paliva. Tento smíšený pohon přidával letounu na výkonu při vzletu a v boji. Ve velkých výškách dosahoval tento na první pohled trochu neohrabaný letoun (avšak aerodynamicky velice čistý) pozoruhodných rychlostí. Často přes 740 km/h (460 mph), přičemž soudobé proudové stíhačky nebyly o mnoho rychlejší.\nPrvní sériový Savage poprvé vzlétnul v květnu 1949 a první přistání na letadlové lodi USS \"Coral Sea\" (CV-43) se uskutečnilo 31. srpna 1950.\n\nPrvní verze letounu AJ-1 byla později přestavěna na letouny pro doplňování paliva ve vzduchu, přičemž veškeré potřebné vybavení bylo umístěno v pumovnici letounu. Toto vybavení zahrnovalo hadice, palivová čerpadla, zdroj elektrické energie a další. Zásoba paliva byla zvětšena pomocí přídavných nádrží na koncích křídel. Tankovací letouny AJ-1 byly použity při doplňování paliva během pokusu o transkontinentální rychlostní rekord (\"Projekt Bullet\"), který provedl John Glenn na stroji F8U Crusader.\n\nVerze AJ-2 poprvé vzlétla 19. února 1953. Tato verze měla vylepšené motory, větší svislou ocasní plochu a vodorovné ocasní plochy bez vzepětí na rozdíl od předchozí verze, která měla tyto plochy skloněné směrem nahoru.\n\nDalší verze s označením AJ-2P sloužila pro fotografický průzkum. Tato verze nesla i osvětlovací bomby pro noční fotografování. Letoun nesl 18 kamer, přičemž většina z nich pracovala zcela automaticky. Letoun byl schopen průzkumu v noci a v malých výškách. I verze AJ-2P měla zvětšenou zásobu paliva.\n\nLetoun Savage nezůstal ve službě příliš dlouho. Letectví v té době prodělávalo bouřlivý rozvoj a sám letoun byl považován za provizorní řešení. V době kdy letoun prodělával svůj první let, americké námořnictvo již zadalo práci na mnohem lepším nástupci, kterým byl plně proudový stroj Douglas A-3 Skywarrior.\n\nDo dnešních dnů se zachoval pouze jediný exemplář stroje. Jedná se o letoun A-2B Savage, BuNo \"130418\", který je vystaven v Národním muzeu námořního letectví (\"National Museum of Naval Aviation\") na námořní letecké základně Pensacola na Floridě. Nicméně, je známo, že vrak tohoto letounu (BuNo \"134060\") se nachází i v pobřežních vodách Filipín, kam se potopil po selhání motoru v lednu 1957.\n\nXAJ-1\nAJ-1 (A-2A)\nAJ-2 (A-2B)\nAJ-2P\n\n\"Technické údaje pocházejí z oficiálních „Standard Aircraft Characteristics AJ-1 \"SAVAGE\"“.\n\n\n\n\n Spojené státy americké\n\n\n\n"}
{"id": "823060", "url": "https://cs.wikipedia.org/wiki?curid=823060", "title": "Jachting na Letních olympijských hrách 2012", "text": "Jachting na Letních olympijských hrách 2012\n\nJachting se na Letních olympijských her 2012 se uskutečnil ve dnech 29. července až 11. srpna 2012 ve Weymouthu v Anglii.\n"}
{"id": "823061", "url": "https://cs.wikipedia.org/wiki?curid=823061", "title": "Urška Žolnirová", "text": "Urška Žolnirová\n\nUrška Žolnir, (* 9. říjen 1981 Celje, Jugoslávie) je bývalá reprezentantka Slovinska v judu. Je majitelkou zlaté olympijské medaile.\n\n\n\nS judem začala v obci Žalec, kde vyrůstala a žije dodnes. V juniorském věku patřila k velkým příslibům slovinského juda, ale přechod mezi seniorky jí nevyšel podle představ. Důvodem byla především její nepřesná judistická technika. Byla vyznavačkou tzv. zápasnických chvatů - do roku 2010 legrabing (útok na nohu) a ne-waza. Po zákazu útoku na nohu přidala jako tokui-waza pro sebe upravenou techniku seoi-nage, kterou kombinovala s kata-gurumou, sode-curikomi-goši a dalšími technikami plynoucích z ne-waza. V pozdějším věku brala medaile hlavně díky zkušenostem a vůli na sobě pracovat.\n\nJako zlom v její sportovní kariéře se dá považovat příprava na olympijské hry v Athénách v roce 2004. Tehdy byla ve stínu svých krajanek Raši Srakové a Petry Nareksové, ale obě v Athénách výsledkově překonala. V turnaji musela čelit náročnému losu, který jí v prvním a druhém kole přidělil soupeřky velkého formátu. Kubánku Gonzálezovou vyřadila 20 s před koncem druhým šidem a ve druhém kole porazila na ippon Belgičanku Vandecaveye. V semifinále na ní však dolehla tíha úspěchu a zápas proti Rakušance Heillové protaktizovala. V poslední minutě zápasu měla k dobru juko, ale 2 sekundy před koncem dostala čtvrté šido a hansoku-make (diskvalifikace). Boj o třetí místo, ale psychicky zvládla a vybojoval první olympijskou medaili pro slovinské judo.\n\nV roce 2008 musela opět čelit náročnému losu na olympijských hrách v Pekingu. Francouzka Lucie Décosse jí ke konci první minuty poslala na zem technikou sasake-curikomi-aši a následně nasadila páčení. V opravách se do bojů o bronzovou medaili nedostala a obsadila 7. místo.\n\nV roce 2012 patřila k adeptkám na jednu z medailí na olympijských hrách v Londýně. Potom co se v prvním kole vypořádala se svou velkou rivalkou Němkou Malzahn se dostala do tempa a postoupila až do finále, kde nedala příležitost Číňance Sü Li-Li. Vybojovala zlatou olympijskou medaili. Vzápětí ukončila sportovní kariéru a věnuje se trenérské práci po boku svého bývalého trenéra Fabjana. Kvalitní sportovní úroveň si však udržovala i v dalších sezonách. V roce 2014 byla na soupisce slovinského týmu, který vybojoval bronzové medaile na mistrovství Evropy družstev.\n\n\n"}
{"id": "823062", "url": "https://cs.wikipedia.org/wiki?curid=823062", "title": "Legální licence", "text": "Legální licence\n\nLegální licence je ústavní princip, vyjadřující svobodu jednání člověka v rámci státu, a to \"praeter legem\", tedy v souladu se zákonem. Souvisí s ní i další zásada, podle níž mohou být povinnosti ukládány jen zákonem nebo na základě zákona a v jeho mezích (\"secundum et intra legem\").\n\nV českém ústavním pořádku je zakotvena v čl. 2 odst. 4 Ústavy („Každý občan může činit, co není zákonem zakázáno, a nikdo nesmí být nucen činit, co zákon neukládá.“) a čl. 4 odst. 1 („Povinnosti mohou být ukládány toliko na základě zákona a v jeho mezích a jen při zachování základních práv a svobod.“) Listiny základních práv a svobod.\n\n"}
{"id": "823067", "url": "https://cs.wikipedia.org/wiki?curid=823067", "title": "Georgios Akropolites", "text": "Georgios Akropolites\n\nGeorgios Akropolites (1217 nebo 1220 – 1282) byl byzantský státní úředník, profesor a historik.\n\nNarodil se v rodině vysokých státních úředníků původem z Konstantinopole. Po studiu v Nikaii nastoupil na dvoře císaře Ioanna III. Vatatza jako vychovatel jeho syna Theodora II. Laskarise. Poté, co Theodor nastoupil na trůn, byl Georgios jmenován logothetem a praitorem a jeho úkolem bylo dohlížet na císařské oddíly v Makedonii. Po dobytí Konstantinopole jej Michael VIII. Palaiologos povýšil na megas logotheta. Ještě za svého působení v Nikaii byl pověřen vedením diplomatických poselství. V roce 1274 se z pověření císaře zúčastnil 2. církevního koncilu v Lyonu, kde se jménem svým i císařovým zavázal uznat postavení papeže jako hlavy celé církve. Po návratu do Konstantinopole jej císař pověřil vedením a obnovením vysoké školy, na které učil filosofii a matematiku. Zde se také věnoval tvorbě spisů. Tím nejvýznamnějším bylo historické dílo nazvané \"Chronike syngrafe\", v němž navázal na dílo Nikety Chroniata a zabýval se zde dobou mezi léty 1203 a 1261.\n\nV jeho stopách pak pokračoval jeho syn Konstantinos Akropolites, zakladatel kláštera při chrámu Anastasis a autor ikony Matky Boží s dítětem (dnes v Treťjakovské galerii v Moskvě).\n\n"}
{"id": "823068", "url": "https://cs.wikipedia.org/wiki?curid=823068", "title": "Straube", "text": "Straube\n\nPříjmení Straube nosí více různých osobností:\n\n"}
{"id": "823069", "url": "https://cs.wikipedia.org/wiki?curid=823069", "title": "Straub", "text": "Straub\n\nStraub [\"štraub\"] může znamenat:\n\n"}
{"id": "823073", "url": "https://cs.wikipedia.org/wiki?curid=823073", "title": "İskenderun", "text": "İskenderun\n\nİskenderun (arabsky الإسكندرون, \"Al-'Iskandarūn)\" je město v Hatayské provincii v jihovýchodním Turecku. Leží na východním pobřeží İskenderunského zálivu \"(İskenderun Körfezi),\" nejvýchodnějšího výběžku Středozemního moře. Za městem se zvedá pohoří Nur \"(Nur Dağları).\" V minulosti bylo toto město známo pod názvem Alexandretta (starořecky \"Ἀλεξανδρέττα),\" na počest Alexandra Velikého. Arabové v dobách islámského chalífátu jméno upravili na \"Iskandarún.\"\n\nİskenderun je rušné obchodní centrum a je jedním z největších měst v Hatayské provincii, velikostí srovnatelné s provinčním hlavním městem Antakií. Je to jeden z největších tureckých přístavů ve Středozemním moři, který zahrnuje i námořní výcvikovou základnu.\n\nV období mezi světovými válkami byl İskenderun i většina dnešní Hatayské provincie součástí Francií spravované Sýrie. Pod správu Turecké republiky se dostal až v roce 1939.\n\n"}
{"id": "823076", "url": "https://cs.wikipedia.org/wiki?curid=823076", "title": "Johannes Nollé", "text": "Johannes Nollé\n\nJohannes Nollé (* 22. října 1953, Cáchy) je německý historik, epigrafik a numismatik.\n\nV letech 1973 až 1978 studoval historii, germanistiku, pedagogiku a politologii na RWTH Aachen. V roce 1978 složil státní zkoušku pro učitelství na středních školách. V období 1976 až 1981 pokračoval ve studiu na kolínské univerzitě, kde 1981 promoval s prací na téma \"Nundinas instituere et habere. Epigraphische Zeugnisse zur Einrichtung und Gestaltung von ländlichen Märkten in Afrika und in der Provinz Asia\". V Kolíně od 1979 do 1982 spolupracoval na projektu \"Inschriften griechischer Städte aus Kleinasien\" pod vedením Reinholda Merkelbacha, který zkoumal nápisy z města Efes. V období 1982 až 1985 byl kurátorem sbírky papyrů kolínské univerzity. V tomto období podnikl několik expedic do Turecka. V roce 1985 se stal vědeckým referentem komise pro historii a epigrafiku Německého archeologického institutu v Mnichově. V roce 1991 habilitoval a začal vyučovat na mnichovské univerzitě.\n\nJeho vědecká práce je zaměřená na dějiny Malé Asie od doby Chetitů do raného středověku, ekonomické a náboženské dějiny římského císařství a zejména na numismatiku a epigrafiku.\n\n\n\n"}
{"id": "823078", "url": "https://cs.wikipedia.org/wiki?curid=823078", "title": "Muzeum Svatopluka Čecha a Jarmily Novotné", "text": "Muzeum Svatopluka Čecha a Jarmily Novotné\n\nMuzeum Svatopluka Čecha a Jarmily Novotné sídlí v Litni, v Sadech Svatopluka Čecha.\n\nObjekt je příkladem farního areálu s hospodářským zázemím z 19. století. Vzhled je velmi utilitární. Budova připomíá nádražní architekturu Rakousko-Uherska.\nPřízemní budova bývalé fary je situována v Sadech Svatopluka Čecha v Litni ( v ulici Pode Zděmi čp. 2, na pozemku p.č. 550 o výměře 959 m³), západně od brány zámku a jižně od kostela sv. Petra a Pavla.\nNa pozemku jižně směrem k Náměstí ve dvoře fary jsou další 2 hospodářské budovy (chlév a kolna), ke kterým je přístup branou v západní části ohradní zdi.\n\nPůvodní fara stála západně proti hlavnímu vchodu kostela sv. Petra a Pavla. V roce 1639 byla spolu s kostelem vypálena Švédy a nebyla obnovena. V letech 1867 – 1868 byla na místě vypálené fary postavena jednopatrová budova školy později rozšiřovaná až do současné podoby. Proto bylo působiště faráře již v 70. letech 18. století umístěno do zchátralého domu po Bernardu Rumplerovovi, který po jeho smrti přešel do majetku vrchnosti. Po roce 1782 dosáhl administrátor Weibert převodu domu na farnost a v roce 1795 příspěvku vrchnosti na částečnou opravu domu. Pro přetrvávající technické nedostatky byla budova v roce 1882 prohlášena okresním hejtmanstvím v Hořovicích za nebezpečnou k obývání. Po osmi letech byla na místě tohoto domu od 30. 6. 1889 – do dubna 1890 s finančním přispěním majitele panství a patrona farnosti Josefa Šebestiána Daubka postavena nová fara, do které se 24. 4. 1890 liteňský farář přestěhoval. V roce 1892 byla k faře ve dvoře postavena kolna a chlév. Bývalá liteńská fara s ohradní zdí je zapsána v Ústředním seznamu kulturních památek České republiky pod rejstříkovým číslem 17336/2-344 s účinností od 3. 5. 1958.\n\nV liteňské farnosti působili v 19. století dva významní obrozenečtí kněží: na budově fary je osazena pamětní deska připomínající působení Václava Beneše Třebízského jako kaplana v liteňské farnosti od 28. července 1875 do listopadu 1875, tedy v původní budově fary v Rumplerově domě. Název liteňské školy Základní škola Františka Josefa Řezáče v Litni a pamětní deska u jejího vchodu připomíná liteňského faráře od 23. 12. 1865 (fakticky od 31. 1. 1866) a reformátora školství Františka Josefa Řezáče a jeho zásluhy zřízení liteňské školy. Zasloužil se i o stavbu nové farní budovy, ale jejího zahájení a dokončení se nedožil. Na úřad faráře rezignoval v roce 1879 a 25. 12. 1879 zemřel. Prvním farářem v budově nově postavené fary byl Řezáčův nástupce v úřadu liteňského faráře P. František Havlíček (v úřadu faráře od 3. 12. 1879 do 23. 10. 1891). Havlíčkův nástupce P. Josef Kreisinger (farářem od 18. 2. 1892) z farních kronik a dalších dokumentů sepsal a vlastním nákladem vydal knihu Liteň a přifařené k ní obce. Zde podrobně popisuje posloupnost duchovních správců v Litni a okolnosti výstavby fary. Posledním farářem liteňské farnosti byl P. Stanislav Nováček, po jehož smrti (1995) už v Litni další farář nepůsobil a od roku 1996 je Liteń v obvodu Římskokatolické farnosti v Řevnicích. V letech 1995 - 2004 byla budova fary nevyužitá.\n\nOd 5. 6. 2004 je v budově bývalé fary umístěno Muzeum Svatopluka Čecha a Jarmily Novotné. Muzeum obsahově navazuje na původní muzejní expozici umístěnou v letech 1964 - 2001 v Čechovně zaměřenou pouze na osobnost Svatopluka Čecha. \n\nKromě fotografií a kopií dokumentů jsou zde instalovány i předměty a mobiliář z pozůstalosti liteňských osobností a liteňského zámku. Expozice muzea se člení na tři části:\n\n\nMuzeum je veřejnosti přístupné celoročně o víkendech a svátcích od 10.00 do 17.00 hodin. Návštěvníkům je umožněna prohlídka s dětskými kočárky, se psy na vodítku (případně s náhubkem). Muzeum nabízí vlastní turistickou známku č. 1580. Severně od budovy fary v Sadech Svatopluka Čecha je pomník Svatopluka Čecha. Muzeum je od roku 2013 jedním ze zastavení Naučné stezky Liteň, která tématy svých zastavení navazuje na muzejní expozici. V parku u pomníku jsou tři informační panely Naučné stezky Liteň seznamující návštěvníky s muzeem, osobnostmi Svatopluka Čecha a Jarmily Novotné Návštěva muzea v rámci výletu do Litně je veřejností vnímána jako zajímavá pro poznávací aktivity ve volném čase. \n\n\n\n\n"}
{"id": "823079", "url": "https://cs.wikipedia.org/wiki?curid=823079", "title": "Radomil Ropek", "text": "Radomil Ropek\n\nRadomil Ropek (* 27. února 1926 Choceň) byl český a československý politik, po sametové revoluci poslanec Sněmovny lidu Federálního shromáždění za Občanské fórum, později po zjištění jeho spolupráce s StB vytlačen z OF.\n\nPo invazi vojsk Varšavské smlouvy do Československa za nastupující normalizace ho Komunistická strana Československa zařadila na seznam „představitelů a exponentů pravice“ v armádě, bezpečnosti, soudech a prokuraturách. V té době je uváděn jako pracovník štábu okruhu Tábor. Státní bezpečnost v Českých Budějovicích ho zařadila roku 1984 do evidence zájmových osob.\n\nVe volbách roku 1990 byl zvolen za OF do Sněmovny lidu (volební obvod Jihočeský kraj). Na základě závěrečné zprávy Parlamentní komise pro vyšetření událostí 17. listopadu 1989 byl označen za agenta StB. Odmítl rezignovat na poslanecký post. V květnu 1991 proto vystoupil z poslaneckého klubu OF a dále působil jako nezařazený poslanec. V dubnu 1992 ke konci funkčního období byl členem poslaneckého klubu HSD-SMS 2 (jedna ze dvou parlamentních frakcí, na které se v roce 1991 rozpadlo hnutí HSD-SMS). Ve Federálním shromáždění setrval do voleb roku 1992.\n\nV roce 2011 se mezi únorovými jubilanty ve městě Milevsko uvádí Radomil Ropek, 85 let.\n\n"}
{"id": "823081", "url": "https://cs.wikipedia.org/wiki?curid=823081", "title": "Seznam zemí podle ekologické stopy", "text": "Seznam zemí podle ekologické stopy\n\nTato stránka je seznam zemí podle ekologické stopy. Tabulka vychází z údajů za rok 2007 organizace \"Global Footprint Network\" publikované v roce 2010. Údaje jsou uvedeny v globálních hektarech na osobu. Světové průměrná ekologická stopa v roce 2007 činila 2,7 globálních hektarů na osobu (18,0 miliard celkem). Díky světově průměrné biokapacitě 1,8 globálních hektarů na osobu (12 miliard celkem), vychází ekologický schodek 0,9 globálních hektarů na osobu (6 miliard celkem). Pokud země nemá dostatek ekologických zdrojů na svém vlastním území, pak jde o lokální ekologický deficit a země se nazývá ekologicky dlužná. V opačném případě má ekologický přebytek a nazývá se ekologicky věřitelská.\n\n\"Pozn, tento seznam nezahrnuje všechny země, obsahuje 153 z 192 zemí světa.\"\n\n\n"}
{"id": "823083", "url": "https://cs.wikipedia.org/wiki?curid=823083", "title": "Organa", "text": "Organa\n\nSlovo Organa může mít různé významy:\n\nfirma \nfiktivní postavy\n"}
{"id": "823085", "url": "https://cs.wikipedia.org/wiki?curid=823085", "title": "Diecéze jihlavská", "text": "Diecéze jihlavská\n\nDiecéze jihlavská je některými skupinami navrhovaná, v současné administrativní praxi neexistující římskokatolická diecéze na Vysočině, jejímž sídlem by měla být Jihlava nebo Žďár nad Sázavou, popřípadě Třebíč. Její vznik v roce 2012 navrhla skupina aktivistů v čele s Tomášem Zdechovským, záměr však má také řadu odpůrců. Počátkem 21. století se pokusil iniciovat její založení i tehdejší hejtman František Dohnal.\n\nV červenci 2012 několik aktivistů zaslalo dopis České biskupské konferenci se žádostí o slyšení ve věci návrhu na zřízení nové diecéze na území Kraje Vysočina. Jako důvod uvádějí zejména skutečnost, že kraj je rozdělen mezi tři diecéze, a to českobudějovickou, královéhradeckou a brněnskou (malá část také leží v pražské arcidiecézi), a vzhledem k vysoké religiozitě je vnímáno jako nežádoucí, pokud tam není trvale přítomen žádný biskup. Podobný dopis od nich dostal i papež Benedikt XVI. Záměr podporuje například lidovecký politik Jan Kasal.\n\nPodle iniciátorů by biskupství mohlo sídlit při kostele sv. Jakuba Staršího v Jihlavě, avšak tamní farnost se k celému záměru postavila odmítavě. Tato farnost navíc nepatří mezi diecézní, nýbrž je spravována Královskou kanonií premonstrátů na Strahově. \n\nDalší problém spočívá v tom, že zamýšlená diecéze by nerespektovala stávající uspořádání na Českou a Moravskou církevní provincii (ležela by částečně v Čechách a částečně na Moravě). Zřízení této diecéze by vedlo ke změně hranic mezi českou a moravskou církevní provincií, neboť by ležela částečně v Čechách a částečně na Moravě.\n\nOdpůrci záměru rovněž zaslali otevřený dopis kardinálu Dukovi a vyjádřili v něm svůj nesouhlas se záměrem, neboť současný stav považovali za vyhovující. Na Celostátním setkání mládeže 2012 oznámil Dominik Duka, že záměru velké šance nedává, avšak volání věřících po větší přítomnosti biskupa na Vysočině označil za legitimní. Brněnská diecéze tehdy měla pouze jediného pomocného biskupa, který působil převážně v zahraničí, neboť byl pověřen duchovní péčí o české krajany, a navíc již dovršil kanonický věk. V říjnu 2012 se touto iniciativou zabývala Česká biskupská konference.\n\n"}
{"id": "823086", "url": "https://cs.wikipedia.org/wiki?curid=823086", "title": "Karel Dostál (fotbalista)", "text": "Karel Dostál (fotbalista)\n\nKarel Dostál (* 4. srpna 1956) je bývalý český fotbalista, obránce.\n\nV československé lize hrál za Slavii Praha a TJ Vítkovice. Nastoupil v 15 ligových utkáních. Gól v lize nedal.\n\n\n"}
{"id": "823087", "url": "https://cs.wikipedia.org/wiki?curid=823087", "title": "Alexandros z Tralleis", "text": "Alexandros z Tralleis\n\nAlexandros z Tralleis (asi 525 – asi 605) byl řecký lékař, učitel medicíny a autor řady lékařských spisů. Spolu s Galénem bývá považován za největšího řeckého lékaře.\n\nJeho nejvýznamnějším dílem byla dvanáctisvazková encyklopedie \"Therapeutika\". Uvádí v ní mimo jiné také svůj humánní přístup k pacientům a smysl pro aktivní terapii. Stejně jako v dalších spisech se i v encyklopedii zabývá podrobným popisem symptomů a průběhem jednotlivých nemocí a také způsoby jejich léčení. Dále se v ní nachází přesné a podrobně popisy oftalmologických případů, nemocí jater, ledvin, plic apod. Ačkoliv tehdejší doba věřila v moc různých amuletů, soustředil se Alexandros především na předepisování správných léků. V jeho dílech jsou zaznamenány přípravky původem z Dálného Východu, které získal díky dobrým stykům s mořeplavcem Kosmou Indikopleustem. Díky svým přístupům bývá v odborné literatuře označován za \"nejmodernějšího z byzantských lékařů\".\n\n"}
{"id": "823088", "url": "https://cs.wikipedia.org/wiki?curid=823088", "title": "Gabriela Rothmayerová", "text": "Gabriela Rothmayerová\n\nGabriela Rothmayerová (* 14. března 1951 Gelnica) je slovenská spisovatelka a novinářka, bývalá československá politička, po sametové revoluci poslankyně Sněmovny lidu Federálního shromáždění za Komunistickou stranu Slovenska, později za Stranu demokratické levice, v 90. letech poslankyně Slovenské národní rady a Národní rady SR.\n\nZákladní a střední vzdělání získala v rodné Gelnici. Maturovala v roce 1969, pak pracovala ve Východoslovenských železárnách v Košicích a později působila jako redaktorka \"Výchoslovenských novín\". V letech 1970-1975 vystudovala Filozofickou fakultu Univerzity Komenského (obor žurnalistika). Po absolvování vysoké školy nastoupila do kulturní rubriky deníku Smena, v letech 1983-1987 zastávala post šéfredaktorky dětského časopisu \"Ohník\", potom byla vedoucí redaktorkou listu \"Smena na nedeľu\".\n\nVe volbách roku 1990 zasedla do Sněmovny lidu (volební obvod Bratislava) za KSS, která v té době byla ještě slovenskou územní organizací celostátní Komunistické strany Československa (KSČS). Postupně se ale osamostatňovala a na rozdíl od sesterské strany v českých zemích se transformovala do postkomunistické Strany demokratické levice, do jejíhož klubu roku 1991 přešla. Ve Federálním shromáždění setrvala do voleb roku 1992.\n\nVe volbách v roce 1992 usedla za SDĽ do Slovenské národní rady, která se v roce 1993 po vzniku samostatného Slovenska přetvořila v nejvyšší zákonodárný sbor (Národní rada Slovenské republiky). Zde zasedala do konce funkčního období, tedy do parlamentních voleb na Slovensku roku 1994. Pak se opět vrátila k novinářské profesi. V letech 1994-1997 byla redaktorkou \"Nedělní Pravdy\" a v letech 1998-2003 zastávala funkci šéfredaktorky rozhlasové stanice Rádio Devín. Žije v Bratislavě.\n\nPublikovala i beletrii. Jejím debutem byla sbírka povídek \"Lastovičie hniezdo\" (1982). Další povídky s ženskou tematikou přinesla sbírka \"Po prvej skúške\" (1984). Následovala novela \"Šťastie je drina\" (1989) a \"Tak o čo ide?\" (2004). Politické zkušenosti shrnula do knihy úvah \"Zo zápisníka poslankyne\" (1994). Je rovněž autorkou rozhovorů s politickými osobnostmi \"Dusno\" (1997).\n\n"}
{"id": "823089", "url": "https://cs.wikipedia.org/wiki?curid=823089", "title": "Áron Chorin", "text": "Áron Chorin\n\nÁron Chorin nebo Aaron Chorin (3. srpna 1766 v Hranicích na Moravě – 24. srpna 1844 v Aradu) byl maďarský reformní rabín.\n\nJako 14letý studoval Chorin na Mattersdorfské ješivě, ve studiu pak pokračoval u rabína Ezechiela Landaua v Praze, kde se mu dostalo znalostí ve všeobecné filosofii, naučil se němčině a začal se zajímat o kabalu. Roku 1783 se oženil a neúspěšně se pokusil o kariéru obchodníka. Roku 1789 byl jmenován rabínem v rumunském Aradu a tento úřad vykonával až do své smrti. V roce 1803 v Praze publikoval svou knihu \"Emek ha-šave\", v níž napadal tehdejší zvyky, jež podle jeho prohlášení nemají žádné podklady v židovství, přičemž své reformní kroky založil na zákonech z Talmudu. Kniha v ultraortodoxních kruzích vyvolala bouři hněvu a byla označena za kacířskou. Mordechaj Benet z Mikulova požadoval po aradské obci, aby nad knihou vyhlásila klatbu („cherem“). Chorin byl předvolán k rabínskému soudu, po jehož rozsudku měla být kniha spálena a na Chorinovi bylo požadováno písemné odvolání. Chorin však podal nové odvolání u uherské vlády, po němž byl rozsudek zrušen.\nNejdůležitější novoty, jichž se Chorinovo dílo dotýká byla synagogální liturgie. Pozměnil text některých modliteb, vyňal modlitbu Kol nidre, povolil modlitby v místním jazyce bez pokrývky hlavy a povolil použití varhan při šabatu. Navíc povolil jízdu na koni a psaní o šabatu a zkrátil sedm dní smutku držených po smrti člena rodiny („šiva“). Jako přesvědčený bojovník za světské vztahy a za zlepšení sociálního a kulturního statusu Židů v Uhrách podpořil založení rabínského semináře a školy, kde se Židé měli naučit řemeslným a zemědělským znalostem. Ve svém článku \"Kin'at ha-emet\" (\"Žárlivost pravdy\") podpořil reformy zavedené Izraelem Jacobsonem. V \"Davar be-ito\" (\"Slovo doby\", německy \"Ein Wort zu seiner Zeit\", vydaném hebrejsky a německy v roce 1820) zdůraznil, že Boží láska a lidství mají mít přednost před pozitivními příkazy. Jeho článek \"Hillel\", sepsaný ve formě dialogu mezi rabi Hilelem a jeho žákem Jochananem ben Zakajem, je naspaný ve stejném duchu. V ortodoxních kruzích byl označován pohrdavě jako \"Acher\" (\"jiný\"), což je za prvé akronym jeho jména \"Aaron Chorin Rabbi\" a za druhé bylo toto označení použito jako přezdívka pro Elišu ben Abuja po jeho apostázii.\n\n"}
{"id": "823090", "url": "https://cs.wikipedia.org/wiki?curid=823090", "title": "Jimmy Barnes", "text": "Jimmy Barnes\n\nJames Dixon Swan (* 28. dubna 1956), známý pod uměleckým jménem Jimmy Barnes, je australský rockový zpěvák skotského původu. Jeho otec, Jim Swan, byl profesionální boxer a jeho starší bratr John Swan je též rockovým zpěvákem. Byl to vlastně John, kdo ho podporoval a naučil zpívat, i když v té době o to neměl zájem. Jako sólový zpěvák rockové skupiny Cold Chisel se stal jedním z nejpopulárnějších a nejprodávanějších australských umělců všech dob. V žebříčku Australian Top 40 albums měl 14 alb se skupinou Cold Chisel a 13 sólových alb, z toho devět na prvním místě, čímž se stal australským umělcem s nejvyšším počtem alb.\n\nJimmy Barnes se narodil v Glasgow ve Skotsku a přišel do Adelaide v Austrálii když mu byly čtyři roky. Společně s ním tam přišli i rodiče Jim a Dorothy Swanovi, a sourozenci John, Dororthy, Linda, Lisa a Alan.\n\n\n\n"}
{"id": "823092", "url": "https://cs.wikipedia.org/wiki?curid=823092", "title": "Petr Kokeš", "text": "Petr Kokeš\n\nPetr Kokeš (* 4. března 1952) je bývalý český fotbalista, útočník.\n\nV československé lize hrál za Frýdek-Místek a Vítkovice. V lize nastoupil ve 31 utkáních a dal 2 góly. V nižších soutěži hrál i za ŽD Bohumín.\n\n"}
{"id": "823095", "url": "https://cs.wikipedia.org/wiki?curid=823095", "title": "Walter Runciman", "text": "Walter Runciman\n\nWalter Runciman, 1. vikomt Runciman z Doxfordu (19. listopadu 1870 – 14. listopadu 1949) byl britský vikomt a politik. V srpnu a září roku 1938 vedl diplomatickou misi Velké Británie do Československa, která měla zprostředkovat jednání mezi Sudetoněmeckou stranou a československou vládou (tzv. Runcimanova mise). Jeho synem byl britský historik Steven Runciman.\n\nRunciman byl poprvé zvolen jako člen anglického parlamentu v doplňujících volbách do zastupitelstva pro Oldham v roce 1899. Ve volbách porazil konzervativce Jamese Mawdsleyho a Winstona Churchilla. Po volbách Runciman vzkázal Churchillovi: „\"Don't worry, I don't think this is the last the country has heard of either of us.\". \"Následující volby v roce 1900 stál Runciman znovu proti Churchillovi a prohrál.\n\nOd politické kariéry se Runciman v roce 1938 odpoutal, když ho premiér Spojeného království Chamberlain poslal do Československa, aby zjistil, jaká je situace mezi československou vládou a sudetoněmeckými obyvateli v Sudetech. Na začátku své mise se přikláněl k švýcarskému modelu a preferoval pro Sudety autonomii v rámci Československa. Avšak kvůli propagandě podporované Hitlerovým Německem většina Němců chtěla, aby se sudetoněmečtí obyvatelé stali součástí Třetí říše. Runciman ve své konečné zprávě tento návrh podpořil, čímž podpořil tehdejší politiku appeasementu. Toto prohlášení vedlo k podepsání Mnichovské dohody.\n\nWalter Runciman referoval britské vládě:\nWalter Runciman z Doxfordu si vzal Hildu, dceru Jamese Cochrana Stevensona, v roce 1898. Měli dva syny a tři dcery. Jejich dcera Margaret Fairweather (vdaná za Douglase Fairweathera, který založil Air Movements Flight v roce 1942, později byla jeho spolupracovnicí) byla první ženou létající na Spitfirech a byla jedna z osmi pilotek vybraných Pauline Gowerovou, aby se přidaly k Air Transport Auxiliary. Margaret se zabila v roce 1944 při přistávání Proctoru. Jejich druhý syn, Sir Steven Runciman, byl historikem. Lord Runciman z Doxfordu zemřel v listopadu 1949 ve věku 78 let a byl pohřben se svým nejstarším synem Walterem. Jeho manželka zemřela v roce 1956 v 87 letech.\n"}
{"id": "823099", "url": "https://cs.wikipedia.org/wiki?curid=823099", "title": "Jiří Ruml", "text": "Jiří Ruml\n\nJiří Ruml (8. července 1925 Plzeň – 20. února 2004 Praha) byl český a československý novinář, do roku 1968 člen KSČ, za normalizace disident, signatář Charty 77, po sametové revoluci šéfredaktor obnovených Lidových novin a poslanec Sněmovny lidu Federálního shromáždění za Občanské fórum.\n\nVystudoval reálné gymnázium v rodné Plzni a v roce 1945 se stal členem KSČ. Nejprve pracoval jako novinář v regionálním komunistickém tisku, po únorovém převratu v roce 1948 přešel do Prahy, kde byl redaktorem Československého rozhlasu, Večerní Prahy i Československé televize, tehdy jako přesvědčený radikální stalinista. V 60. letech se profiloval jako reformní komunista. Od roku 1966 působil v listu Reportér, během pražského jara zde působil jako zástupce šéfredaktora. Tehdy také zastával funkci člena předsednictva Československého svazu novinářů. Odsoudil invazi vojsk Varšavské smlouvy do Československa a v následujících měsících představoval společenský proud odmítající normalizaci.\n\nZa nastupující normalizace ho Ústřední výbor Komunistické strany Československa zařadil na seznam „představitelů a exponentů pravice“. V té době je uváděn jako redaktor časopisu Reportér. V roce 1969 byl vyloučen z KSČ a vytlačen z žurnalistiky. Působil pak v manuálních profesích jako jeřábník a jeřábní technik. Během 70. let se postupně zapojoval do disentu. Byl signatářem Charty 77 (v roce 1984 i jako mluvčí Charty 77) a od roku 1978 členem Výboru na obranu nespravedlivě stíhaných. Od roku 1987 se podílel na vydávání obnovených Lidových novin (v této fázi ještě jako samizdatového periodika). Dvakrát byl komunistickým režimem zadržován ve vyšetřovací vazbě, nejprve v letech 1981–1982, podruhé koncem 80. let, přičemž ve vazbě byl ještě k 17. listopadu 1989.\n\nKrátce po sametové revoluci byl propuštěn z vazby. Do června 1990 pak působil jako šéfredaktor nyní již legálních Lidových novin. Ve volbách roku 1990 byl zvolen za OF do Sněmovny lidu (volební obvod Praha). V parlamentu se stal předsedou komise pro vyšetření událostí 17. listopadu 1989. Po rozkladu Občanského fóra roku 1991 se nepřidal k žádné z nástupnických stran a zůstal nejprve v klubu \"Nezávislí poslanci Občanského fóra\". V roce 1992 pak vystupoval v parlamentu jako nezařazený poslanec. Ve Federálním shromáždění setrval do voleb roku 1992.\n\nPo odchodu z parlamentu se stáhl z politického života. Jeho synem je bývalý český politik ODS a US-DEU a ministr českých vlád Jan Ruml.\n\n"}
{"id": "823100", "url": "https://cs.wikipedia.org/wiki?curid=823100", "title": "Cushmanovo jezero", "text": "Cushmanovo jezero\n\nCushmanovo jezero je 16,2 km² rozlehlá vodní nádrž na severním rameni řeky Skokomish v okrese Mason v americkém státě Washington. Původně se jednalo pouze o dlouhé rozšíření řeky Skokomish vzniklé v ledovcovém sedle a přehrazené ledovcovou morénou z poslední doby ledové.\n\nJezero bylo zvětšeno při konstrukci Cushmanovy přehrady, která jej zahrazuje nyní a poskytuje elektřinu systému Tacoma Power obsluhujícímu velkoměsto Tacoma.\n\nJelikož se jedná o oblíbenou destinaci pěších turistů, rybářů nebo kajakářů, nachází se na jeho pobřeží četná letoviska a chalupy k pronájmu. Jezero je známé pro svou křišťálově čistou modrou vodu a okolo se nacházející velké kulaté skály a rozlehlé porosty jedlovců, jedlí a cedrů.\n\nSvé jméno nádrž nese po Orringtonu Cushmanovi, který sloužil jako tlumočník guvernéra Isaaca Stevense při jednání s místními indiány ohledně Smlouvy z Point Elliottu v roce 1854.\n\nNedaleko jezera se nachází malé město pojmenované Lake Cushman. Přestože je stále nezačleněné, jedná se o nejrychleji rostoucí obec celého okresu Mason.\n"}
{"id": "823101", "url": "https://cs.wikipedia.org/wiki?curid=823101", "title": "Vlastní gól", "text": "Vlastní gól\n\nVlastní gól nebo vlastní branka (lidově také \"vlastňák\" či \"vlastenec\"), je v týmových sportech, ve kterých se skóre počítá na branky, označení pro gól, který dá hráč vlastnímu týmu. Takovýto gól platí jako regulérní a dle druhu sportu je přiznán buď přímo hráči, který vlastní gól dal, popřípadě poslednímu hráči soupeře, který se dotknul míče či puku. Přeneseně také označuje situaci, při níž se libovolná akce obrátí proti svému původci.\n\nZatímco u fotbalu je vlastní gól připsán tomu hráči, který ho dal, v ledním hokeji je připsán poslednímu hráči ze soupeřova týmu, který se jako poslední dotknul puku (může být tudíž připsán i brankáři soupeře, pokud se jako poslední dotknul puku).\n\n"}
{"id": "823105", "url": "https://cs.wikipedia.org/wiki?curid=823105", "title": "Quinaultské jezero", "text": "Quinaultské jezero\n\nQuinaultské jezero se nachází na Olympijském poloostrově na západě amerického státu Washington. Jedná se o vodní nádrž v ledovcovém Quinaultském údolí řeky Quinault, nedaleko jižní hranice Olympijského národního parku. Mimo jiné je jezero také zajímavé tím, že se nachází v Quinaultském deštném pralese.\n\nJelikož se nachází v indiánské rezervaci, je jeho vlastníkem kmen Kinóltů. Přístupné je po silnici U.S. Route 101.\n\nMezi oblíbené aktivity zdejších návštěvníků patří rybaření, jenž je povoleno jen s povolenkou od kmene, a pěší turistika. Také kolem jezera krouží zhruba 50 kilometrů dlouhá scénická silnice. Na jižním pobřeží jezera se nachází systém turistických stezek, které spravuje Národní lesní správa.\n\nNa jižním břehu se rovněž nachází historický hotel Lake Quinault Lodge a letovisko Rain Forest Resort Village. Jižní pobřeží je také chráněno v rámci Olympijského národního lesa. Na severním břehu jezera se nachází především soukromé chalupy a menší letoviska zaměřená na Olympijský národní park.\n\nPrůměrný roční úhrn srážek jezera je 333 centimetrů.\n"}
{"id": "823107", "url": "https://cs.wikipedia.org/wiki?curid=823107", "title": "Miroslav Havlíček", "text": "Miroslav Havlíček\n\nMiroslav Havlíček (* 12. února 1954) je bývalý český fotbalista, brankář.\n\nV lize hrál za TJ Vítkovice. V československé lize nastoupil v 6 utkáních.\n\n"}
{"id": "823110", "url": "https://cs.wikipedia.org/wiki?curid=823110", "title": "Jacques Plante", "text": "Jacques Plante\n\nJoseph Jacques Plante (17. ledna 1929, Notre-Dame-du-Mont-Karmel, Kanada – 27. února 1986, Ženeva, Švýcarsko) byl kanadský profesionální hokejový brankář. Během své kariéry, trvající od roku 1947 do roku 1975 byl považován za jednoho z největších hokejových inovátorů. V letech 1953 až 1963 hrál Plante za Montreal Canadiens, během tohoto období vyhrál Stanleyův pohár šestkrát, včetně pěti po sobě jdoucích vítězství.\n\nPlante odešel z aktivního hokeje v roce 1965, ale byl přemluven k návratu do National Hockey League. Po návratu do NHL v roce 1968 hrál Plante za tým St. Louis Blues. Později v roce 1970 byl vyměněn do týmu Toronto Maple Leafs, roku 1973 byl opět vyměněn, tentokrát do týmu Boston Bruins. Svoji poslední (1973-1974) sezónu odehrál za Edmonton Oilers, poté doopravdy ukončil svoji aktivní hokejovou kariéru.\n\nPlante byl úplně první brankář který nosil hokejovou masku. Svoji masku si vyrobil sám, později vyvíjel více verzí a kombinoval je. Plante byl také první brankář který pravidelně hrál s pukem a podporoval obránce ve hře, často svým spoluhráčům radil zpoza brankoviště. Plante byl v roce 1978 uveden do hokejové síně slávy. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nPlante se narodil na farmě nedaleko Notre-Dame-du-Mont-Karmel u města Québec v Kanadě jako první z 11 děti. Jeho rodina byla časem nucena se přestěhovat do Shawinigan Falls, kde jeho otec pracoval jako továrník v místní továrně. V roce 1932 začal Plante hrát hokej s tenisovým míčkem. Když mu bylo pět, spadl ze žebříku a zlomil si ruku. Zlomenina se nikdy nepodařila doléčit. To hodně ovlivnilo jeho styl chytání. Plante trpěl v dětství astmatem, to mu zabránilo v delším pobytu na bruslích a proto se přiklonil ke hře na brankářském postu.\n\nPlante vstoupil do organizovaného hokeje ve 12 letech. Dostal se do školního týmu, ale vlastně hrál jen proto, že nebyl dostupný žádný jiný brankář.\n\nV roce 1947 dokončil střední školu. Po dokončení studia vzal práci jako úředník v továrně Shawinigan. O několik týdnů později mu nabídl tým Quebec Citadelles $ 85 za týden aby hrál pro ně, to byl začátek jeho profesionální kariéry.\nJeho přezdívka byla Snake (had).\n\nPlante se připojil ke Quebec Citadelles v roce 1947. Od začátku sezóny chytal svým stylem, který byl účinný a navíc uchvátil fanoušky. Právě díky němu ještě téhož roku prorazily Citadelles do finále Montreal Junior Canadiens ligy. Po sezóně byl Plante vyhlášen nejužitečnějším hráčem svého týmu.\n\nGenerální manažér Frank J. Selke si nadaného brankáře všimnul a 17. srpna mu nabídl smlouvu s organizací Canadiens. Plante samozřejmě přijal. Vydělal si 4500 dolarů za sezónu a 500 dolarů za cvičení s Canadiens.\n\nV roce 1949 se oženil s Jacqueline Gagne, měli dva syny, Michela a Richarda.\n\nV lednu 1953 byl Plante povolán hrál za Montreal Canadiens, protože Gerry McNeil, tehdejší brankář, odešel kvůli zlomené čelisti.\n\nPozději v průběhu sezóny 1952-1953 hrál Plante v play-off proti Chicago Black Hawks. Vyhrál svoje první playoff, Montreal získal tuto sérii a nakonec i Stanley Cup. Planteho jméno bylo tedy vyryto na poháru poprvé. Na začátku roku 1953 se vrátil Gerry McNeil, ale byl předělen do Buffala. Na jaře roku 1954 se Plante podrobil operaci levé ruky. Operace byla úspěšná.\n\nPlante hrál v Montrealu až do roku 1963 během tohoto období vyhrál Stanley Cup ještě pětkrát.\n\nPlante odešel poprvé z profesionálního hokeje v roce 1965 a podruhé se k hokeji vrátil v roce 1968. Doopravdy z hokeje odešel během sezóny 1974-75. Během let 1968 a 1975 vystřídal kluby: New York Rangers, St. Louis Blues, Toronto Maple Leafs, Boston Bruins, Edmonton Oilers a kluby z nižších lig. Plante odešel kvůli smrti svého mladšího syna a zdravotním problémům.\n\nPlante po ukončení aktivní hokejové kariéry trénoval brankáře a konzultanty v několika týmů NHL, včetně týmů Oakland Seals, Philadelphia Flyers, Montreal Canadiens a St. Louis Blues. Poté, co přestal trénovat, odstěhoval se Plante do Švýcarska se svou druhou manželkou Raymonde Udrisardovou. Roku 1978 byl Jacques Plante slavnostně uveden do hokejové síně slávy. Na podzim roku 1985 mu byla diagnostikována rakovinou žaludku, na kterou v Ženevě v nemocnici 29. února 1986 zemřel.\n\nPo jeho smrti byla založena Jacques Plante Memorial Trophy v Americe a Jacques Plante Trophy ve Švýcarsku, také hlavní hokejová aréna ve Shawiniganu (městě kde vyrůstal) byla pojmenována po něm – Aréna Jacques Plante. Plante se hlavně zasloužil o rozvoj hokejové masky, kterou vlastně vymyslel.\n\n"}
{"id": "823111", "url": "https://cs.wikipedia.org/wiki?curid=823111", "title": "Alexej Navalnyj", "text": "Alexej Navalnyj\n\nAlexej Anatoljevič Navalnyj ( , * 4. června 1976, Moskevská oblast) je ruský právník a politický opoziční aktivista. Od roku 2009 je známý jako kritik korupce v Rusku a také režimu Vladimira Putina. Podílel se na organizování demonstrací a psal články do ruských periodik. V červenci 2013 byl odsouzen k pětiletému nepodmíněnému trestu za zpronevěru, který mu byl v říjnu téhož roku změněn na podmíněný. V prosinci 2014 dostal další podmíněný trest v délce 3,5 roku a jeho bratr Oleg Navalnyj nepodmíněný téže délky za údajnou zpronevěru prostředků francouzské kosmetické firmy Yves Rocher. Její zástupce však prohlásil, že firma neutrpěla žádnou škodu. Evropský soud pro lidská práva ve Štrasburku rozhodl 16. října 2017, že v případě obou bratrů došlo ve věci údajné zpronevěry ve firmě Yves Rocher k právnímu pochybení a byli odsouzeni neprávem. Soud má bratrům vyplatit za právní výlohy a odškodnění 80.000 euro. Ruský soud pochybení odmítl.\n\nNavalného otec pochází z Ukrajiny. Navalnyj se narodil v obci Butyn' v Odinocovském rajónu Moskevské oblasti. Vyrůstal ve městě Obninsk, které leží asi 100 km jihozápadně od Moskvy, léta trávil u babičky na Ukrajině. \n\nV roce 1998 úspěšně ukončil studia práva na Ruské univerzitě družby národů, následně studoval finance na Finanční univerzitě v Moskvě.\n\nV roce 2010 studoval půl roku v rámci programu Yale World Fellows na Yaleově univerzitě.\n\nJe ženatý, s manželkou Julií má dvě děti.\n\nNavalnyj vlastní čtvrtinový podíl v rodinné společnosti, která vyrábí a obchoduje s proutěným zbožím. Dalšími vlastníky společnosti jsou jeho rodiče a bratr.\n\nV roce 1997 založil společnost Аллект, kde v letech 1998 až 2005 působil jako náměstek ředitele pro právní záležitosti. Při volbách v roce 2007 společnost zajišťovala reklamu pro Svaz pravicových sil. V roce 2011 byla společnost zlikvidována. V letech 1998 až 1999 pracoval v developerské společnosti СТ-групп.\n\nV roce 2000 se spolužáky z Finanční univerzity založili obchodníka s cennými papíry Н. Н. Секьюритиз, Navalnyj ve společnosti vlastil 35% podíl a zabýval se účetnictvím. Společnost však ve spekulacích nebyla úspěšná a zkrachovala, o jistou finanční částku přišel i Navalnyj.\n\nV roce 2009 úspěšně složil advokátní zkoušky a založil advokátní kancelář Навальный и партнёры, která však zanikla v roce 2010, nadále však působil jako samostatný advokát.\n\nV letech 2012 až 2013 byl členem představenstva ruské letecké společnosti Aeroflot jako zástupce společnosti Национальный резервный банк Alexandra Lebeděva, která ve společnosti držela 15% podíl.\n\nV roce 2000 se Navalnyj stal členem ruské liberální strany Jabloko, od roku 2002 byl členem vedení moskevské pobočky. Ze strany byl vyloučen v roce 2007 kvůli svým nacionalistickým postojům.\n\nV roce 2006 začal publikovat svůj blog na platformě Livejournal, který se postupně stal velmi populární.\n\nV roce 2007 začal skupovat akcie velkých ruských veřejně obchodovaných společností jako Gazprom, Rosněfť či Transněft a působil jako aktivní minoritní akcionář. Vyžadoval po společnostech různé informace včetně akcionářské struktury a začal napadat jejich nevýhodné obchody. Podařilo se mu dosáhnout mj. obvinění jednoho z manažerů Gazpromu či rezignace ředitele jedné z bank.\n\nV roce 2010 na svém blogu publikoval článek (včetně důkazních dokumentů), podle kterého vedení společnosti Transněft zpronevěřilo 120 miliard rublů v projektu stavby ropovodu Východní Sibiř – Tichý oceán.\n\nV únoru 2011 při rozhlasovém rozhovoru označil vládnoucí stranu Jednotné Rusko za „stranu podvodníků a zlodějů\" (партия жуликов и воров). Toto označení se stalo populární a hojně používané, podle průzkumu veřejného mínění, který provedl Levanda Center, s tímto označením v červenci 2011 souhlasilo 33 % oslovených. \n\nV květnu 2011 jej začala vyšetřovat policie, což bylo v západních médiích označováno jako pomsta za stoupající Navalného popularitu. Navalnyj obvinění označil na výmysl tajných služeb.\n\nV srpnu 2011 zveřejnil dokumenty týkající se transakce s nemovitostmi, ve které Maďarsko prodalo budovu své ambasády v Moskvě za 23 mil. dolarů společnosti vlastněné Viktorem Vekselbergem, která ji následně prodala ruské vládě za 111 mil. dolarů. V Maďarsku bylo v souvislosti s touto kauzou obviněno několik pracovníků ambasády, když dle maďarských vyšetřovatelů měla nemovitost hodnotu asi 52 mil. dolarů.\n\nV prosinci 2011, po ruských parlamentních volbách, se aktivně účastnil protestů v Moskvě a byl mezi 300 zadrženými demonstranty. Byl odsouzen k 15 dnům vězení za neuposlechnutí výzvy veřejného činitele. Po propuštění z vězení o něm BBC mluvila jako o „možná jediné výrazné opoziční osobnosti, která se v Rusku za posledních pět let objevila“. Téhož roku uvedl v rozhovoru pro Reuters, že Putinův politický systém je tak oslaben korupcí, že by v Rusku do pěti let mohlo dojít k revoluci ve stylu Arabského jara.\n\nNásledně začal vyzývat Rusy, aby se spojili proti Putinovi, který se pokusí „ukrást vítězství\" v prezidentských volbách v roce 2012. Uvedl, že sám kandidovat nebude, protože Kreml nepřipustí, aby volby byly spravedlivé. \n\nPoté, co byl Putin zvolen prezidentem, Navalnyj spoluvedl protestní pochod, kterého se účastnilo 14 až 20 tisíc lidí. Po demonstraci byl opět mezi zadrženými. Po demonstraci při příležitosti Putinovy inaugurace byl znovu zadržen a opět odsouzen k 15 dnům vězení. Amnesty International ho v této souvisloti označila za vězně svědomí. V červnu 2012 byla v jeho bytě 12hodinová domovní prohlídka. Nedlouho poté se jeho soukromé e-maily objevily na stránkách prokremelských aktivistů.\nV květnu 2012 obvinil tehdejšího vicepremiéra Igora Šuvalova z korupce, když jeho společnosti měly dostat desítky milionů dolarů od společnosti Romana Abramoviče a Ališera Usmanova. Zároveň zveřejnil i dokumenty prokazující tyto transakce. Šuvalov a Usmanov pravost dokumentů potvrdili, uvedli však, že nešlo o nic nezákonného.\n\nV červenci 2012 na svůj blog umístil dokumenty, které měly údajně prokazovat, že Alexandr Bastrykin, který vede Vyšetřovací výbor Ruské federace a je považován za Putinova spojence, tajně podniká v České republice, což Bastrykin popřel. Dne 30. července pak byl Navalnyj obviněn ze zpronevěry, které se měl dopustit v roce 2009 v Kirovské oblasti, kde působil jako poradce guvernéra Nikity Belycha. V roce 2012 jej The Wall Street Journal označil za muže, kterého se Vladimir Putin bojí nejvíc. Byl jediným Rusem, který se dostal v roce 2012 do seznamu sta nejvýznamnějších lidí dle týdeníku Time.\n\nDne 17. července 2013 se zaregistroval jako kandidát ve volbách starosty Moskvy. Následujícího dne byl odsouzen k 5 letům vězení. \n\nStarostou Moskvy se v září 2013 již v prvním kole znovu stal Sergej Sobjanin, blízký spolupracovník prezidenta Vladimira Putina. Navalnyj byl druhý s 27 procenty hlasů. Vyslovil podezření, že volby byly zmanipulované a jejich výsledek proto soudně napadl. \nV říjnu 2013 soud Navalnému nepodmíněný pětiletý trest změnil na podmíněný a odsoudil jej k zaplacení pokuty půl milionu rublů (téměř 300 000 korun). Podle ruských komentářů úřady přistoupily ke změně trestu proto, aby dlouhodobé uvěznění populárního kritika režimu nedostalo do ulic opozičně naladěné Rusy v době příprav na zimní olympiádu v Soči. I podmíněný trest mu ovšem brání v tom, aby se mohl ucházet o veřejné funkce.\nIhned po skončení olympiády byl Navalnyj v březnu 2014 odsouzen ke dvěma měsícům domácího vězení bez přístupu na internet. Nesměl také posílat zprávy ani mluvit s nikým kromě rodiny. Trest mu byl uložen za údajné porušení zákazu opustit Moskvu. Zákaz byl vydán v rámci vyšetřování údajných finančních podvodů Navalného a jeho bratra ve firmě Yves Rocher Vostok. Domácí vězení poté bylo Navalnému dvakrát prodlouženo – poprvé v závěru dubna o šest měsíců, podruhé v říjnu, a to do 14. ledna 2015.\n\nPočátkem prosince 2014 vyhrál s dalším opozičním politikem Iljou Jašinem u Evropského soudu pro lidská práva ve Štrasburku spor proti Rusku. Podle soudu je protiprávně zadrželo při povoleném protestním pochodu po parlamentních volbách v prosinci 2011, a porušilo tak mj. právo na shromažďování a svobodu projevu. Rusku bylo nařízeno vyplatit oběma politikům po 26 tisících eur (asi 713 tis. Kč).\n\nDne 30. prosince 2014 dostal podmíněný trest v délce 3,5 roku za údajnou zpronevěru 27 milionů rublů (asi 10,8 milionu korun) kosmetické firmy Yves Rocher. Finanční ředitel její ruské pobočky Christian Melnik však uvedl, že firma neutrpěla žádnou škodu. Ke stejně dlouhému trestu, ovšem nepodmíněnému, byl zároveň odsouzen i bratr Navalného Oleg. Každý z bratrů ještě musí zaplatit pokutu ve výši půl milionu rublů (asi 200 tisíc korun). Téhož dne večer byl zatčen policií pro porušení domácího vězení cestou na neohlášenou demonstraci svolanou jeho příznivci.\n\n20. února 2015 dostal Navalnyj dvoutýdenní nepodmíněný trest za narušení veřejného pořádku, když rozdával letáky v moskevském metru. 27. února byl zastřelen neznámým pachatelem vůdce opozice Boris Němcov, který byl Navalného spojencem. Navalnyj žádal u moskevského soudu na 3. března pozastavení trestu, aby mohl navštívit pohřeb, ale soud žádost zamítl s odůvodněním, že nebyli příbuznými.\n\n6.12.2015 byl zveřejněn film z dílny Navalného fondu, jenž rozkrývá obrovskou korupční síť, do které je prostřednictvím svého syna zapleten generální prokurátor Ruské federace Jurij Čajka. Zároveň s filmem byl zveřejněn text, který slouží jako úvod k filmu. Film je dostupný zdarma s českými titulky. Prezident Vladimir Putin se k celé kauze odmítl vyjádřit.\n\n2.03.2017 byl zveřejněn film z dílny Navalného fondu, ve kterém vypráví o korupčních schématech a majetcích ruského premiéra Dmitrije Medveděva. Vyšetřování o Medveděve bylo impulsem pro protesty 26. března a 12. června 2017 \n\nDne 13.prosince 2016 oznámil svůj záměr kandidovat na prezidenta Ruska ve volbách v roce 2018. 25. prosince 2017, volební komise hlasovala, že Navalnyj nezpůsobilý kandidovat na prezidenta. Navalnyj odpověděl na rozhodnutí komise tím, že vyzval své příznivce k bojkotu voleb. \n\n"}
{"id": "823113", "url": "https://cs.wikipedia.org/wiki?curid=823113", "title": "Statuta Arnošta z Pardubic", "text": "Statuta Arnošta z Pardubic\n\nStatuta Arnošta z Pardubic ( ) je církevní zákoník Arnošta z Pardubic z roku 1349 psaný latinsky, který systematicky stanovil hlavní zásady církevního práva. Vymezil kompetenci a způsob jednání biskupského soudu. Statuta Arnošta z Pardubic zajišťovala jednotný právní výklad pro řízení duchovní správy.\n\nDůležitý je též pozdější vydání statut tiskem roku 1476 v Plzni anonymním tiskařem (označovaným Tiskař Arnoštových statut). Jde o nejstarší datovaný prvotisk českého původu. Je pravděpodobné, že se jedná o nejstarší prvotisk tištěný v Čechách, ovšem to je předmětem odborných sporů. Starší by mohla být Kronika trojánská, vydaná též v Plzni.\n\n\n"}
{"id": "823114", "url": "https://cs.wikipedia.org/wiki?curid=823114", "title": "Hranice (zámek)", "text": "Hranice (zámek)\n\nZámek v Hranicích je barokní stavba vzniklá na původních základech staršího hradu vybudovaného Pernštejny. Je chráněn jako kulturní památka České republiky.\n\nRoku 1427 se Hranice staly součástí rozlehlého panství nepsaných vládců husitské a pohusitské Moravy - pánů z Cimburka. Za vlády Jana a Ctibora Tovačovských z Cimburka byly Hranice opevněny kamennými hradbami (1435-1460) a původně dřevěná městská tvrz, již pravděpodobně vybudovali v místech dnešního zámku někteří ze zástavních držitelů města, byla přestavěna na malý kamenný hrádek.\n\nRoku 1470 získal hranické panství společně s hradem pan Albrecht Kostka z Postupic, nejvyšší komorník zemského soudu v Olomouci. Na hradě ovšem mnoho nepobýval a pro značné zadlužení byl brzy nucen hrad s městem zastavit panu Janu Bělíkovi z Kornic. Nehledě na tuto zástavu ale hrad s přináležejícím zbožím roku 1475 prodal za 4000 zlatých a tři životy (termín „tři životy“ znamená možnost držby v zástavě po dobu tří generací rodu, tj. po dobu života pana Viléma a jeho dvou nástupců) pánům Vilémovi a Janovi z Pernštejna. Tato obchodní transakce ovšem poněkud komplikovala situaci, poněvadž právoplatnými majiteli jednoho a téhož panství se stali zároveň pan Jan Bělík a pan Vilém z Pernštejna. Není známo, jak se celá věc urovnala, ale k roku 1477 byl již pánem na Hranicích Vilém. Pernštejnové vlastnili město Hranice mezi léty 1475–1547. S jejich vládou je spojen rozkvět hranického panství i města samotného. Došlo také k další přestavbě městského hradu, jenž byl významně rozšířen (snad mezi rokem 1480 a 1514). Z této doby také pochází válcový základ dnešní zámecké věže.\n\nPod vlastnictvím Jana Kropáče z Nevědomí zažilo město jednu z posledních renesancí svého rozkvětu. Poněvadž si Jan Kropáč vybral Hranice jako sídelní město, došlo k novým urbanisticko-architektonickým úpravám historického jádra, přičemž pozornost se soustředila především na sídlo samotné – tedy původně pernštejnský hrad, který byl přebudován na výstavný trojkřídlý renesanční zámek. Vlastní budova zámku se od dnešní stavby se lišila pouze západním křídlem, jež bylo o něco kratší než dnes, a také severním zakončením zámku, neboť severní arkádové křídlo ještě nestálo a zámek tak byl v tuto stranu oddělen od hospodářské části pouze příkopem, a úpravou vstupní (dnes Zámecké) ulice. Stará pernštejnská původně cele válcová věž dostala osmibokou nástavbu a byla zastřešena kuželovou střechou s podsebitím.\n\nPo smrti Jana Kropáče se na Hranicích vystřídalo několik majitelů (Jan mladší ze Žerotína, Bedřich ze Žerotína, Jan Jetřich z Kunovic), mezi léty 1600–1609 vlastnil město Zdeněk Žampach z Potštejna (z období jeho působení pochází korouhvička na zámecké věži a unikátní arkádové severní křídlo zámku).\n\nV současnosti slouží zámek jako městský úřad, kdy po rekonstrukci bylo nádvoří opatřeno skleněným příkrovem, čímž vzniklo světlé atrium.\n"}
{"id": "823116", "url": "https://cs.wikipedia.org/wiki?curid=823116", "title": "Eva Sahligerová", "text": "Eva Sahligerová\n\nEva Sahligerová (20. července 1953 - 28. března 1999) byla slovenská a československá pedagožka a politička, po sametové revoluci poslankyně Sněmovny lidu Federálního shromáždění za VPN (respektive za nástupnický subjekt ODÚ-VPN), později za slovenskou organizaci ODS.\n\nPřed rokem 1989 působila jako překladatelka. V listopadu 1989 patřila mezi předáky VPN v Levicích. 24. listopadu zde spoluorganizovala první veřejné vystoupení a stávku studentů. Byla též první přednostkou okresního úřadu v Levicích.\nVe volbách roku 1990 byla zvolena za VPN do Sněmovny lidu (volební obvod Západoslovenský kraj). Po rozkladu VPN v roce 1991 nastoupila do poslaneckého klubu jedné z nástupnických formací ODÚ-VPN. Odtud ovšem ještě v únoru 1992 přestoupila do klubu ODS, která tehdy budovala svou stranickou strukturu i na Slovensku. Ve Federálním shromáždění setrvala do voleb roku 1992.\n\n2. kongres ODS v dubnu 1992 ji zvolil do výkonné rady ODS jako zástupkyni slovenské organizace.\n\nV 90. letech se podílela na vzniku překladatelské firmy a jazykové školy ve městě Levice. Zemřela na vážnou nemoc. Firmu pak převzal její syn Matej Haško.\n\n"}
{"id": "823124", "url": "https://cs.wikipedia.org/wiki?curid=823124", "title": "Wim Schermerhorn", "text": "Wim Schermerhorn\n\nWillem \"Wim\" Schermerhorn (17. prosince 1894 – 10. března 1977) byl nizozemský sociálnědemokratický politik. V letech 1945-1946 byl premiérem Nizozemska. Byl historicky prvním holandským ministerským předsedou z řad nizozemské Strany práce (\"Partij van de Arbeid\"). Byl prvním premiérem v nizozemské historii, který si dovolil jmenovat politické úředníky na ministerstvech a v kabinetu (měli přezdívku \"Schermerboys\"). Za války se podílel na hnutí odporu proti nacistické okupaci, za což byl Němci i vězněn. Před zahájením politické kariéry byl profesorem na největší holandské technické univerzitě v Delft (\"Technische Universiteit Delft\"), věnoval se zvláště kartografii.\n\n"}
{"id": "823129", "url": "https://cs.wikipedia.org/wiki?curid=823129", "title": "NaZemi", "text": "NaZemi\n\nNaZemi je česká nevládní nezisková organizace, která hájí důstojné pracovní podmínky lidí ve světě. Zaměřuje se na propojenost našeho spotřebního chování s problémy v tzv. rozvojových zemích (zemích globálního Jihu) a motivuje jednotlivce, firmy i státy přijmout za tyto problémy odpovědnost.\n\nNaZemi se snaží docílit, aby se spotřebitelé zajímali o původ svého zboží a svou nákupní sílu používali cíleně a pozitivně. Dbá proto na to, aby veřejnost dostávala dostatek informací o podmínkách, jež při výrobě spotřebního zboží panují. Činí tak například prostřednictvím veřejných happeningů, petic či kampaní.\n\n\n\n\nOrganizace vznikla v roce 2003 a v prvních letech byla rozvíjena pouze díky práci dobrovolníků a členů. Nyní organizace zaměstnává 13 lidí. V roce 2013 založila sociální podnik s názvem Obchod NaZemi, s. r.o. Zisky z prodeje používá na financování vzdělávací a osvětové činnosti. NaZemi působí v rámci národních (např. FORS, FAIRTRADE Česko a Slovensko) i evropských struktur (např. Clean Clothes Campaign, EU Fair Trade Advocacy Network). Působí rovněž v akademickém prostředí – její experti například vedli kurz „Kritické myšlení a globální témata\" na Katedře sociologie na Fakultě sociálních studií MU v Brně či s Institutem výzkumu inkluzivního vzdělávání při Pedagogické fakultě MU spolupracovali na výzkumu k projektu „Rozšiřování participativní výuky globálních témat na 1. stupni ZŠ metodou storylines\".\n\nNaZemi funguje jako spolek a činnost je financována z národních a mezinárodních grantů, z prostředků soukromých a firemních dárců a z výnosů vlastní činnosti.\n\n\n"}
{"id": "823130", "url": "https://cs.wikipedia.org/wiki?curid=823130", "title": "Peterborough (Ontario)", "text": "Peterborough (Ontario)\n\nPeterborough je město v kanadské provincii Ontario. Leží 125 kilometrů severovýchodně od Toronta. V Peterborough se nachází Canadian Canoe Museum, jediné specializované muzeum kánoí v severní Americe. V Ontariu je město známé jako výchozí základna do jezerní rekreační oblasti Kawarthas Lakes. Peterborough je pojmenováno po Petru Robinsonovi, kanadském politikovi, jednom z organizátorů přistěhovalectví do regionu.\n\nMezi největší privátní zaměstnavatele města patří General Electric a potravinářský konglomerát Quaker Oats Company. Nejvíc zaměstnanců má nemocniční komplex \"Peterborough Regional Health Centre\". Město je ale taky obytnou komunitou pro lidi, zaměstnané v Torontu a Oshawě. Ve městě sídlí menší univerzita \"Trent University\".\n\n"}
{"id": "823137", "url": "https://cs.wikipedia.org/wiki?curid=823137", "title": "Neufchâtel-en-Bray", "text": "Neufchâtel-en-Bray\n\nNeufchâtel-en-Bray je francouzská obec v departementu Seine-Maritime v regionu Normandie. V roce 2009 zde žilo 4 872 obyvatel. Je centrem kantonu Neufchâtel-en-Bray.\n\n"}
{"id": "823138", "url": "https://cs.wikipedia.org/wiki?curid=823138", "title": "Jozef Bognár", "text": "Jozef Bognár\n\nJozef Bognár je bývalý slovenský fotbalista, útočník.\n\nV lize hrál za Slovan Bratislava. Nastoupil v 8 ligových utkáních a dal 1 ligový gól. Se Slovanem získal v roce 1970 mistrovský titul.\n\n\n"}
{"id": "823139", "url": "https://cs.wikipedia.org/wiki?curid=823139", "title": "Sovětské letectvo", "text": "Sovětské letectvo\n\nVojenské vzdušné síly SSSR (VVS SSSR, ) nebo zkráceně také Sovětské vzdušné síly, (v letech 1918 - 1924 -Dělnicko-rolnické vzdušné síly, v letech 1924 - 1946 - Vojenské vzdušné síly Dělnicko-rolnické Rudé armády nebo zkráceně Vojenské vzdušné síly RKKA (VVS RKKA), v letech 1946 - 1991 - \"Vojenské vzdušné síly SSSR\" (\"VVS SSSR\")), byly jednou ze složek ozbrojených sil SSSR. Sovětské letectvo bylo zformováno ze složek carských vzdušných sil v roce 1917. Mezi významnými vojenskými konflikty 20. století se zúčastnilo druhé světové války, kdy stálo před svou nejtěžší zkouškou, začátkem 50. let se zapojilo i do Korejské války, v 80. letech se zapojilo do války v Afghánistánu. Podílelo se i na odstraňování následků havárie v Černobylu.\n\n\n\n\n\n\n\n\n\nIdentifikačním označením letadel, vrtulníků a ostatních letadel, které sloužily ve VVS SSSR, byla rudá pěticípá hvězda, která se aplikovala na křídlech (ze shora i ze zdola), na bocích trupu (ne vždy) a svislé ocasní plochy. Tento znak prošel během let několika změnami.\n"}
{"id": "823141", "url": "https://cs.wikipedia.org/wiki?curid=823141", "title": "Alexandr Bastrykin", "text": "Alexandr Bastrykin\n\nAlexandr Ivanovič Bastrykin ( , * 27. srpen 1953, Pskov) je od 21. ledna 2011 předseda Vyšetřovacího výboru Ruské federace. Předtím byl prvním náměstkem generálního prokurátora Ruské federace a předsedou Vyšetřovacího výboru úřadu generálního prokurátora.\n\nJe absolventem Leningradské státní univerzity. Studium tam ukončil v roce 1975 a jeho spolužákem na univerzitě byl pozdější ruský prezident a premiér Vladimir Putin.\n\nV červenci 2012 jej veřejně obvinil politický aktivista Alexej Navalnyj, že má utajené vazby na Českou republiku, kde prý mimo jiné tajně podniká, což se neslučuje s tím, že má přístup ke státním tajemstvím. Bastrykin obvinění odmítl a vysvětlil, že v České republice sice koupil byt, ale před nástupem do státní správy, a tento byt přenechal bývalé manželce. O pár dní později obvinil Bastrykinův úřad Alexeje Navalného ze zpronevěry.\n\nVládní administrativa prezidenta USA Baracka Obamy zařadila Bastrykina na seznam osob, na které jsou uvaleny finanční a vízové sankce pro spoluvinu v případě umučení a nedostatečného vyšetření smrti Sergeje Magnitského. Bastrykin také jako předseda Vyšetřovacího výboru úřadu generálního prokurátora bránil důkladnému vyšetření vraždy Borise Němcova, když nedovolil vyslechnout jednoho z organizátorů vraždy, majora Ruského ministerstva vnitra Ruslana Geremeyeva. Ten byl zařazen na černou listinu osob sankcionovaných podle Magnitského zákona v květnu 2019.\n"}
{"id": "823144", "url": "https://cs.wikipedia.org/wiki?curid=823144", "title": "Přemysl Kubala", "text": "Přemysl Kubala\n\nPřemysl Kubala (* 16. prosince 1973 Frýdek-Místek) je český volejbalový trenér, volejbalista, reprezentant České republiky ve volejbalu a plážovém volejbalu. Společně se Petrem Benešem se kvalifikoval na Letní olympijské hry 2012 v Londýně do soutěže v plážovém volejbalu. Sehráli zde společně celkem 4 zápasy a nepostoupili ze základní skupiny do osmifinále. Po ukončení svého soutěžního působení na olympijských hrách ohlásili ukončení své sportovní kariéry.\n\nOd svých 17 let hrál českou volejbalovou extraligu. V roce 1997 byl vyhlášen nejlepším volejbalistou České republiky. Plážový volejbal hrával s Michalem Palinkem, od roku 2008 se stabilně věnuje plážovému volejbalu společně s Petrem Benešem.\n\n\n"}
{"id": "823145", "url": "https://cs.wikipedia.org/wiki?curid=823145", "title": "Berill", "text": "Berill\n\nBerill (rusky Берилл, do roku 1955 název Berija, rusky Берия) je se svou výškou 2 934 metrů druhá nejvyšší hora hřbetu Suntar-Chajata (někdy brán jako část Verchojanského pohoří). Nachází se na hranici Republiky Sacha a Chabarovského kraje, jehož je nejvyšší horou.\n\nVrchol se nachází na hlavním (rozvodném) hřbetu Suntar-Chajata v jeho střední části. Vrchol tvoří rozvodí mezi řekami Ochota (přes řeku Delkju Ochotskaja, úmoří Ochotského moře a Tichého oceánu), Lena (přes řeky Judoma - Aldan, úmoří Moře Laptěvů a Severního ledového oceánu) a Indigirka (přes řeky Agajakan – Kjuente, úmoří Východosibiřského moře a Severního ledového oceánu). Z vrcholu stéká 6 ledovců délky 3 – 5 km, z nich největší ledovec Berill má délku 5,3 km a plochu 6,9 km² a stéká až do výšky 1 920 metrů.\n\nNa vrchol vystoupili jako první dne 10. 8. 1959 glaciologové M.M. Korejša a V. Kalašnikov po západním hřebenu (1B ruské stupnice obtížnosti horolezeckých výstupů). Další prošlé výstupové trasy jsou:\n"}
{"id": "823146", "url": "https://cs.wikipedia.org/wiki?curid=823146", "title": "Richard Ettinghausen", "text": "Richard Ettinghausen\n\nRichard Ettinghausen (5. února 1906, Frankfurt nad Mohanem – 2. dubna 1979, Princeton) byl německý historik umění se specializací na islámské umění.\n\nV roce 1931 promoval na frankfurtské univerzitě a poté pracoval pro berlínské islámské muzeum. Jako Žid emigroval v roce 1934 přes Spojené království do USA, kde se stal profesorem na University of Michigan v Ann Arbor (1938-1944). V období 1944 až 1966 byl kurátorem Freer Gallery of Art ve Washingtonu. Od roku 1966 byl profesorem islámského umění na Institute of Fine Arts (New York University), od roku 1969 vedoucí islámského oddělení Metropolitního muzea. V roce 1975 se stal členem Pour le Mérite.\n\n\n"}
{"id": "823147", "url": "https://cs.wikipedia.org/wiki?curid=823147", "title": "Barry Wilmore", "text": "Barry Wilmore\n\nBarry Eugene Wilmore (* 29. prosince 1962 Murfreesboro, Tennessee, USA), původně pilot Námořnictva Spojených států amerických, je od července 2000 astronaut NASA. Do vesmíru se dostal na deset dní jako člen posádky raketoplánu Atlantis při letu STS-129 na Mezinárodní vesmírnou stanici (ISS) v listopadu 2009. V září 2014 vzlétl do vesmíru na půl roku jako člen Expedice 41/42 na ISS.\n\nBarry Wilmore se narodil v Murfreesboro, městě v Tennessee nedaleko Nashville. Po střední škole studoval elektrotechniku na Tennesseeské technologické univerzitě (), kde roku 1985 získal titul bakaláře. \n\nOd roku 1985 sloužil v Námořnictvu Spojených států amerických. Stal se pilotem, létal na A-7Ea F/A-18 z letadlových lodí USS Forrestal, USS John F. Kennedy, USS Enterprise a USS Dwight D. Eisenhower. Byl bojově nasazen v Iráku (operace Pouštní bouře, Pouštní štít a Jižní stráž) a Bosně.\n\nRoku 1992 absolvoval Školu zkušebních pilotů námořnictva () na námořní letecké základně Patuxent River v Marylandu. Jako zkušební pilot se podílel na vývoji a testech cvičného proudového letounu T-45 Goshawk. Roku 1994 získal dva magisterské tituly – na Tennesseeské univerzitě () v Knoxville v oboru letecké systémy a na Tennesseeské technologické univerzitě z elektrotechniky. Do roku 2000 byl instruktorem ve Škole zkušebních pilotů letectva na Edwardsově základně.\n\nPřihlásil se k 17. náboru astronautů NASA roku 1998, ale dostal se pouze mezi 121 finalistů. Uspěl v následujícím, 18., náboru a 26. července 2000 byl zařazen mezi americké astronauty. V základním kosmonautickém výcviku získal kvalifikaci „pilota“ raketoplánu. \n\nDne 30. září 2008 NASA zveřejnila jeho jmenování do posádky letu STS-129. Do vesmíru odstartoval 16. listopadu 2009 na palubě raketoplánu Atlantis. Cílem mise byla doprava zásob a vybavení na Mezinárodní vesmírnou stanici (ISS) a příprava stanice na připojení nového modulu Tranquility. Let trval 10 dní, 19 hodin a 16 minut. \n\nV prosinci 2011 byl zařazen do posádky Expedic 41 a 42 na ISS s plánovaným startem v září 2014, posádka byla současně záložní pro Expedici 39/40 startující v březnu 2014. Ke svému druhému letu odstartoval 25. září 2014 na palubě Sojuzu TMA-14M ve funkci palubního inženýra lodi. Po necelých šesti hodinách letu se Sojuz spojil se stanicí ISS a kosmonauti se zapojili do práce Expedice 41. V posádce stanice zastával funkci palubního inženýra Expedice 41 a velitele Expedice 42; během letu čtyřikrát vystoupil do vesmíru. Se Samokuťajevem a Serovovou 12. března 2015 v Sojuzu TMA-14M přistál na Zemi po 167 dnech, 5 hodinách a 42 minutách letu. \n\nBarry Wilmore je ženatý, bezdětný.\n\n"}
{"id": "823150", "url": "https://cs.wikipedia.org/wiki?curid=823150", "title": "Vladimír Savčinský", "text": "Vladimír Savčinský\n\nVladimír Savčinský (* 10. března 1963) je slovenský pedagog a politik SDKÚ-DS, po sametové revoluci československý poslanec Sněmovny lidu Federálního shromáždění za VPN, později za nástupnický subjekt ODÚ-VPN, od 90. let politik Demokratické strany.\n\nV roce 1989 působil jako čerstvě promovaný učitel a vedoucí mládežnické organizace na gymnáziu v Bardejově. V listopadu 1989 se podílel na průběhu sametové revoluce v Bardejově, patřil k zakladatelům místní organizace VPN a mezi hlavní řečníky na demonstracích. Později byl i členem Republikové rady VPN.\n\nVe volbách roku 1990 byl zvolen za VPN do Sněmovny lidu (volební obvod Východoslovenský kraj). Po rozkladu VPN v roce 1991 nastoupil do poslaneckého klubu jedné z nástupnických formací ODÚ-VPN. Ve Federálním shromáždění setrval do voleb roku 1992. Zvolení do parlamentu původně neočekával, ale díky prudkému nárůstu voličské podpory VPN mandát ve FS získal. Byl členem předsednictva Federálního shromáždění a předsedou poslaneckého klubu VPN. V roce 1992 už mandát neobhajoval a rozhodl se centrální politickou úroveň opustit.\n\nV roce 1995 se zmiňuje jako signatář veřejných výzev Demokratické strany. V roce 2004 se uvádí jako ředitel bardejovského gymnázia, člen Republikové rady Demokratické strany a pokladník jejího místního sdružení. Zasedal v městském zastupitelstvu. Zastával koncepci samostatné existence DS, byť dočasně jen na komunální a regionální úrovni.\n\nV slovenských parlamentních volbách v roce 2010 byl na 49. místě kandidátky SDKÚ-DS, do parlamentu nebyl zvolen.\n\n"}
{"id": "823151", "url": "https://cs.wikipedia.org/wiki?curid=823151", "title": "Žalov", "text": "Žalov\n\nŽalov, kdysi samostatná obec, tvoří dnes západní část města Roztoky v okrese Praha-západ, oficiálně se ale město nečlení na části obce. Název Žalov nese jedno ze dvou katastrálních území města Roztoky, které je tvořeno jednou z 8 základních sídelních jednotek města Roztoky. Na území Žalova se nachází historické hradiště Levý Hradec.\n\nHistorie Žalova je úzce spjata s historií Levého Hradce a Roztok. Roku 1867 se Žalov od Roztok oddělil, roku 1960 se k nim opět připojil.\n\nV roce 1932 žilo v obci 1767 obyvatel a byly zde evidovány tyto živnosti a obchody: výroba cementového zboží, cihelna, továrna na kůže, drogerie, obchod s dřívím, obchod s uhlím, družstvo pro rozvod elektrické energie v Žalově, 7 hostinců, 10 obchodů se smíšeným zbožím, konsum Včela, 2 krejčí, pekař, pokrývač, porodní asistentka, radiopotřeby, 10 rolníků, 3 řezníci, galanterie, 2 holiči, švadlena, 3 trafiky, truhlář, zahradnictví, 2 zámečníci, 2 zedničtí mistři a 2 kapelníci.\n\nŽalov obsluhují dvě denní a jedna noční autobusová linka Pražské integrované dopravy, které jej spojují s Roztokami a přes Sedlec s Dejvicemi. Linka 350 (ČSAD MHD Kladno) pokračuje přes Žalov směrem na Velké Přílepy, část spojů až do Noutonic či Okoře, linka 340 (Dopravní podnik hl. m. Prahy) končí na otočce Levý Hradec. Na noční lince 604 (ČSAD MHD Kladno) jeden pár spojů spojuje Prahu s Žalovem, v sobotu a v neděli spoj z Prahy pokračuje přes Velké Přílepy do Holubice. Před zaintegrováním zde jezdily linky dopravců JUDr. Jan Hofmann, Hubáček a ČSAD KNV Praha.\n\nV Žalově se v údolí Vltavy nacházejí železniční zastávky Roztoky-Žalov a Úholičky na železniční trati Praha – Kralupy nad Vltavou.\n\n"}
{"id": "823153", "url": "https://cs.wikipedia.org/wiki?curid=823153", "title": "Jiří Sedlák", "text": "Jiří Sedlák\n\nJiří Sedlák (* 21. srpna 1938) byl český a československý politik, po sametové revoluci poslanec Sněmovny lidu Federálního shromáždění za Komunistickou stranu Československa, později za KSČM.\n\nVe volbách roku 1990 byl zvolen do Sněmovny lidu (volební obvod Severočeský kraj) jako bezpartijní za KSČ (KSČS), která v té době byla volným svazkem obou republikových komunistických stran. Slib složil až dodatečně v červenci 1990. Po postupném rozvolňování se KSČM rozpadla na samostatnou stranu na Slovensku a v českých zemích. V roce 1991 proto Sedlák přešel do poslaneckého klubu KSČM. Ve Federálním shromáždění setrval do voleb roku 1992.\n\n"}
{"id": "823156", "url": "https://cs.wikipedia.org/wiki?curid=823156", "title": "Vlasta Havelková", "text": "Vlasta Havelková\n\nVlasta Havelková, rozená Wanklová (16. prosince 1857 Blansko – 16. června 1939 Praha), byla česká etnografka, zaměřená především na výzkum výšivky a ornamentu ve slovanském lidovém umění, a muzejnice.\n\nByla dcerou lékaře a amatérského archeologa Jindřicha Wankela. V roce 1876 se provdala za středoškolského profesora Jana Havelku a přestěhovala se do Olomouce.\n\nV roce 1884 spoluzaložila Vlastivědný spolek musejní, který vydával vlastní časopis, a zároveň s ním Vlastivědné muzeum v Olomouci, kde se podílela především na přípravě výstav výšivek a krojů. Ve svém raném díle, které publikovala v Časopisu vlasteneckého spolku musejního v Olomouci a v trojsvazkovém sborníku Moravské ornamenty, se odráží její silné národnostní cítění a nekritický obdiv k lidové výtvarné kultuře. Kromě dobového vlastenectví ji v tom ovlivnily jak názory jejího otce, který považoval Slovany za praobyvatele Evropy, tak jejího manžela, který věřil v autochtonnost Slovanů na českém území. Od svého spolupracovníka Ignáta Wurma zase přejala metodu srovnávání mezi ornamenty lidovými a pocházejícími z archeologických nálezů. V tomto duchu například považovala halštatskou kulturu za slovanskou.\n\nAž v 90. letech počala částečně opouštět názor o slovanském původu evropské kultury a připustila, že základní ornamentální prvky mohly existovat v různých kulturách nezávisle na sobě. Později spolupracovala na moravské kolekci na Národopisné výstavě českoslovanské v roce 1895 a v roce 1906 byla Luborem Niederlem ustanovena kustodkou Národopisného muzea, načež svoji publikační činnost téměř ukončila.\n\n\n"}
{"id": "823157", "url": "https://cs.wikipedia.org/wiki?curid=823157", "title": "Karel Sedlář", "text": "Karel Sedlář\n\nKarel Sedlář, též Karol Sedlář (* 25. května 1952), byl slovenský politik české národnosti, po sametové revoluci československý poslanec Sněmovny lidu Federálního shromáždění za ODÚ-VPN.\n\nPo sametové revoluci patřil mezi vedoucí aktivisty VPN v Banské Bystrici. Ve volbách roku 1990 kandidoval za VPN do Sněmovny lidu (volební obvod Středoslovenský kraj). Mandát nabyl až dodatečně jako náhradník v únoru 1992 poté, co na mandát rezignoval poslanec Ernest Valko. V té době již VPN neexistovalo a Sedlář proto nastoupil do poslaneckého klubu jedné z nástupnických formací ODÚ-VPN. Ve Federálním shromáždění setrval do voleb roku 1992.\n\nV roce 1995 se zmiňuje jako signatář veřejných výzev Demokratické strany.\n\n"}
{"id": "823159", "url": "https://cs.wikipedia.org/wiki?curid=823159", "title": "Victor Marijnen", "text": "Victor Marijnen\n\nVictor Gerard Marie Marijnen (21. února 1917 – 5. dubna 1975) byl nizozemský pravicový politik, představitel dnes již zaniklé Katolické lidové strany (\"Katholieke Volkspartij\"). V letech 1963–1965 byl premiérem Nizozemska. V letech 1959–1963 byl nizozemským ministrem zemědělství (ve vládě Jana de Quaye), v roce 1961 byl ve stejném kabinetu též krátce ministrem zdravotnictví a sociálních věcí. Po odchodu z vysoké politiky zamířil do té regionální, v letech 1968–1975 byl starostou Haagu.\n\n"}
{"id": "823161", "url": "https://cs.wikipedia.org/wiki?curid=823161", "title": "Jozef Tarčák", "text": "Jozef Tarčák\n\nJozef Tarčák (25. duben 1959, Oravská Polhora) je slovenský politik a člen Ľudové strany - Hnutie za demokratické Slovensko.\n\n\n\n"}
{"id": "823162", "url": "https://cs.wikipedia.org/wiki?curid=823162", "title": "Alfabetos", "text": "Alfabetos\n\nAlfabetos (česky \"Abeceda\") je označení pro byzantské veršované moralizující básně napsané spisovným i lidovým jazykem. Název vychází z počátečních písmen buď jednotlivých veršů, nebo strof, které tvoří tzv. akrostich – první písmena jdou po sobě stejně jako u řecké abecedy. Původ těchto básní vychází z církevních hymnů a autory byli např. Grégorios z Nazianzu, císař Leon VI. či Symeón Metafrastés. Lidové básně řadící se do tohoto druhu vznikaly až v pozdně byzantské době.\n\n\n\n"}
{"id": "823163", "url": "https://cs.wikipedia.org/wiki?curid=823163", "title": "Nikolaj Jakovlevič Mjaskovskij", "text": "Nikolaj Jakovlevič Mjaskovskij\n\nNikolaj Jakovlevič Mjaskovskij (; , Modlin, dnes Nowy Dwór Mazowiecki v Polsku – 8. srpna 1950, Moskva) byl ruský sovětský hudební skladatel a kritik.\n\nPocházel z vojenské rodiny. Otec byl zaměstnán v modlinské vojenské pevnosti. Matka mu brzy zemřela a vychovávala jej otcova sestra. Od dětství hrál na klavír a na housle, ale v duchu rodinné tradice začal studovat na vojensko-inženýrské škole. Jako student vyslechl \"Patetickou symfonii\" Petra Iljiče Čajkovského, která v něm zanechala takový dojem, že se rozhodl, že bude hudebním skladatelem. Souběžně s vojenským studiem se snažil získat i hudební vzdělání. Studoval u Reingolda Moriceviče Gliera v Moskvě a Ivana Ivanoviče Kryžanovského v Petrohrad]ě. Již jako vojenský inženýr vstoupil na Petrohradskou konzervatoř, kde byli jeho učiteli Anatiolij Konstantinovič Ljadov a Nikolaj Rimskij-Korsakov. Absolvoval v roce 1911 a již v té době kromě skladatelské činnosti začal psát i kritiky pro moskevský časopis \"Музыка\".\n\nHned na počátku 1. světové války byl povolán na frontu v hodnosti důstojníka ženijního vojska. V roce 1916 byl těžce zraněn a po propuštění z nemocnice byl odvelen na stavbu pevnosti v Revelu (dnes Tallinn, hlavní město Estonska). Tam se nadchl pro ideje bolševické revoluce a v době občanské války přešel na stranu Rudé armády. Jeho otec tyto ideje nesdílel a v průběhu občanské války padl na Ukrajině. Památce svého otce věnoval skladatel svou \"Šestou symfonii\" (1923). Po demobilizaci v roce 1921 se stal profesorem skladby na Moskevské konzervatoři.\n\nV letech 1925–1927 skladatel experimentoval s moderními skladebnými technikami. Jeho \"Sedmá symfonie\" vychází z ruského Romantismus (hudba)romantismu, ale je ovlivněna francouzským impresionismem Claude Debussyho. V \"8. symfonii\" pak používá atonalitu v duchu Druhé vídeňské školy a kombinuje ji s prvky baškirského folklóru. V této době také ztratil mnoho času v boji s fanatiky z \"Ruské asociace proletářských hudebníků\", kteří považovali masovou píseň za jedinou možnou hudební formu v Sovětském Svazu. Pod tímto tlakem se také ve třicátých letech poněkud změnil jeho skladebný styl. Začínají převládat durové tóniny a zjednodušuje se polyfonie.\n\nNa začátku 2. světové války byl Mjaskovskij evakuován na Kavkaz. Zde vytvořil 3 vlastenecké symfonie (22.–23.), při čemž použil i motivů místního folklóru. Kromě těchto symfonií a komorní hudby zkomponoval i několik pochodů, které považoval za svůj vklad v boji proti nacistickému vpádu.\n\nPo válce sice obdržel titul \"Národní umělec SSSR\", ale navzdory tomu byl zařazen na seznam tzv. formalistů. Jeho hudba byla označena za pochmurnou a nedostatečně optimistickou a téměř zcela se přestala jeho díla v SSSR provádět. Jeho lyricko-nostalgická \"25. symfonie\" byla charakterizována jako filosofické nesmysly, cizí pracujícímu lidu. Kantáta \"Kreml v noci\" pak sklidila příval kritiky za to, že dvojsmyslný text představuje Stalina jako orientálního despotu.\n\nV té době projevil Mjaskovskij mimořádnou odvahu. Ve třicátých letech byl k režimu zcela loajální a protestoval jen zřídka (např. proti uvěznění hudebního skladatele Nikolaje Sergejeviče Žiljajeva). V roce 1948 se veřejně zastal svých kolegů Sergeje Prokofjeva, Dmitrije Šostakoviče a Arama Chačaturjana a na zasedání \"Svazu skladatelů\" označil „\"Usnesení k boji proti formalizmu\"“ (tzv. Ždanovovy teze) za hysterické.\n\nPoslední dva roky svého života prožil na venkovském sídle u Nikolinské Hory, kde pořádal celoživotní dílo a pracoval na své poslední, \"27. symfonii\". Zemřel na rakovinu v roce 1950. Je pohřben na Novoděvičim hřbitově v Moskvě.\n\nZa svou skladatelskou a pedagogickou práci byl přes všechny spory mnohokrát odměněn nejvyššími státními vyznamenáními:\n\n\n\n\n\n\n\n"}
{"id": "823164", "url": "https://cs.wikipedia.org/wiki?curid=823164", "title": "Legální definice", "text": "Legální definice\n\nLegální definice nebo také zákonná definice je obsažena v textu právního předpisu a závazně definuje určitý pojem, se kterým tento právní předpis pracuje. Jestliže není uvedeno, že jde o definici pouze pro účely tohoto předpisu a jestliže se definice stejného pojmu neobjevuje jinde, je závazná pro celý právní řád. Např. v § 13 odst. 1 českého trestního zákoníku je pro celý právní řád České republiky definován trestný čin („Trestným činem je protiprávní čin, který trestní zákon označuje za trestný a který vykazuje znaky uvedené v takovém zákoně.“). \n\nDefinice nemusí být konstruována jen pomocí rodových a druhových znaků, může jít i o definici \"generickou\", např. smlouva je zákonem definována tím, jak ji lze uzavřít. Časté jsou i definice \"kontextové\", kdy lze obsah pojmu pochopit z kontextu, ve kterém je uveden. Např. vražda je uvedena v § 140 českého trestního zákoníku pouze ve formě marginální rubriky a teprve z textu „Kdo jiného úmyslně usmrtí, bude potrestán ...“ lze odvodit, co se vraždou míní.\n"}
{"id": "823166", "url": "https://cs.wikipedia.org/wiki?curid=823166", "title": "Iskenderunský záliv", "text": "Iskenderunský záliv\n\nIskenderunský záliv () je nejvýchodnějším výběžkem Středozemního moře. Římané ho nazývali \"Mare Issicum\" nebo \"Issicus Sinus.\" Nachází se v jihovýchodním Turecku nedaleko jeho hranic se Sýrií. Má přibližně tvar obdélníku směřujícího z jihozápadu na severovýchod. Na západě je ohraničen Karataşským mysem \"(Karataş Burnu),\" na jihu mysem Akıncı \"(Akıncı Burnu).\" Ze severu, východu a jihovýchodu je lemován pohořím Nur \"(Nur Dağları),\" které dosahuje nadmořských výšek přes 2 000 m. Na západním konci leží nížina Yüreğir \"(Yüreğir Ovası),\" kde se do moře vlévá řeka Ceyhan ().\"\n\nVýchodní břeh zálivu patří do turecké provincie Hatay, západní do provincie Adana. Největší města na březích zálivu jsou İskenderun (historická Alexandretta) a Dörtyol. Severní břehy patří k historické zemi Kilíkie, ve starověku zde stálo město Issus (viz též Bitva u Issu).\n\n"}
{"id": "823169", "url": "https://cs.wikipedia.org/wiki?curid=823169", "title": "Veslování na Letních olympijských hrách 2012 - mužský skif", "text": "Veslování na Letních olympijských hrách 2012 - mužský skif\n\nSoutěž mužského skifu na Letních olympijských hrách 2012 v Londýně se konala od 28. července do 3. srpna v lokalitě Dorney Lake (Eton Dorney).\n\nPozn. Všechny časy jsou v britském letním čase (UTC+1).\nQ = postup do další fáze, R = účast v opravách\n\nPrvní tři z každé rozjíždky postoupili do čtvrtfinále, ostatní se zúčastnili oprav.\n\nPrvní dva z každé opravy postoupili do čtvrtfinále, zbylí se zúčastnili semifinále E/F.\n\nPrvní tři z každého čtvrtfinále postoupili do semifinále, ostatní se zúčastnili semifinále C/D.\n\nPrvní tři z každého semifinále postoupili do finále E, ostatní do finále F.\n\nPrvní tři z každého semifinále postoupili do finále C, ostatní do finále D.\n\nPrvní tři z každého semifinále postoupili do finále A, ostatní do finále B.\n"}
{"id": "823173", "url": "https://cs.wikipedia.org/wiki?curid=823173", "title": "György Molnár", "text": "György Molnár\n\nGyörgy Molnár (* 12. září 1949 Budapešť, Maďarsko) je maďarský rockový kytarista. Byl zakládajícím členem skupiny Decca. V roce 1967 nahradil ve skupině Omega původního člena Andráse Kovacsicse a ve skupině hraje dodnes. V roce 1989 vydal své jediné sólové album s názvem \"Megszakadt kapcsolat\".\n"}
{"id": "823177", "url": "https://cs.wikipedia.org/wiki?curid=823177", "title": "72 (číslo)", "text": "72 (číslo)\n\nSedmdesát dva je přirozené číslo. Následuje po číslu sedmdesát jedna a předchází číslu sedmdesát tři. Řadová číslovka je \"sedmdesátý druhý\" nebo \"dvaasedmdesátý\". Římskými číslicemi se zapisuje LXXII.\n\n72 je abundantní číslo\n\n\n\n"}
{"id": "823178", "url": "https://cs.wikipedia.org/wiki?curid=823178", "title": "Karol Tibenský", "text": "Karol Tibenský\n\nIng. Karol Tibenský (14. dubna 1930 – 9. února 1992) byl slovenský fotbalový brankář.\n\nV československé lize hrál za Tatran Prešov a Slovan Bratislava. Se Slovanem získal v roce 1955 mistrovský titul.\n\n"}
{"id": "823179", "url": "https://cs.wikipedia.org/wiki?curid=823179", "title": "Kánon (fikce)", "text": "Kánon (fikce)\n\nPojmem kánon je internetové slangové slovo odvozené z anglického Canon (původem řecké, dříve semitské a hebrejské). Používá se zejména ve vztahu k fiktivnímu dílu s rozsáhlou fanouškovskou základnou. Ve fiktivních dílech se rozumí materiál, přijímaný tvůrci a fanoušky tohoto díla jako oficiální. Veškerý jiný obsah, který se sice pojí s daným dílem, ale není uznán za kánon, je považován za nekanonický. Sem patří např. fanfiction, tj. materiál vytvořený fanoušky tohoto díla.\n\nPojem kánon se používá ve dvou mírně odlišných významech:\n\nPojem kánon je odvozen od řeckého výrazu kánon, znamenající normu či pravidlo. Řecký pojem je odvozen od semitského kanna a označoval původně rákos, potom prut, hůl, přeneseně měřítko, míru, normu, seznam normativních spisů.\n\nNapř. pod pojmem novozákonní kánon rozumíme sbírku 27 novozákonních spisů, které pro všechny křesťany tvoří Nový zákon, součást Písma svatého Starého a Nového zákona, křesťanské Bible (více zde.)\n\nTento pojem byl v novodobé literatuře poprvé použit pro příběhy o Sherlocku Holmesovi, aby odlišil původní příběhy psané Arthurem Conanem Doylem od navazujících děl dalších autorů. Nějaká fanouškovská fikce byla dokonce vydána knižně. Z Nejznámějších například Mr. Holmes od Mich Cullin a z České republiky například tvorba Rudolfa Čechury. \n\nOd té doby byl pojem kánon (Canon) použit pro mnoho světů, např. ve sci-fi, mj. pro svět Star Treku, Star Wars aj., v nichž je mnoho příběhů vylíčených v jiných médiích, než původní děj (ten se odehrává např. ve filmu, zatímco rozšiřující příběhy mohou vyjít knižní formou). \n\nTato následná díla jsou často nekonzistentní s původním kánonem i s jinými následnými díly. Na druhé straně v komediálních dílech jsou rozpory uvnitř kánonu někdy záměrné.\n"}
{"id": "823181", "url": "https://cs.wikipedia.org/wiki?curid=823181", "title": "Viliam Soboňa", "text": "Viliam Soboňa\n\nViliam Soboňa (* 24. října 1947 Bardoňovo) je slovenský lékař, podnikatel v lázeňství a politik, po sametové revoluci československý poslanec Sněmovny lidu Federálního shromáždění za VPN, později za HZDS, počátkem 90. let ministr zdravotnictví Slovenska, počátkem 21. století poslanec Národní rady SR.\n\nVe volbách roku 1990 byl zvolen za VPN do Sněmovny lidu (volební obvod Západoslovenský kraj). Po rozkladu VPN v roce 1991 nastoupil do poslaneckého klubu HZDS. Ve Federálním shromáždění setrval do voleb roku 1992.\n\nV druhé vládě Vladimíra Mečiara v období červen 1992 – listopad 1993 zastával post slovenského ministra zdravotnictví (do prosince 1992 ještě coby slovenský ministr v rámci československé federace).\n\nV slovenských parlamentních volbách roku 2002 byl za HZDS zvolen do Národní rady SR.\n\nOd roku 1995 bydlí na Sliači, kde do roku 1999 zastával post ředitele Lázní Sliač. Patřil mezi politiky, kteří se v éře Vladimíra Mečiara podíleli na privatizaci státního majetku. V roce 1999 byla ovšem zrušena privatizační smlouva a Lázně Sliač a Lázně Kováčová byly exministrovi zabaveny. V roce 2010 se Soboňa vyjádřil, že požaduje vrácení obou zařízení. V roce 2003 ho slovenský parlament vydal k trestnímu stíhání poté, co ho policie obvinila z machinací při zřízení a provozu akciové společnosti \"Casino Sliač Slovakia\". Prokuratura ale později vyšetřování zastavila.\n\nK roku 2004 se zmiňuje jako šéf volebního týmu Vladimíra Mečiara před prezidentskými volbami na Slovensku 2004.\n\n"}
{"id": "823186", "url": "https://cs.wikipedia.org/wiki?curid=823186", "title": "Oktadekan", "text": "Oktadekan\n\nOktadekan (CH(CH)CH) (sumární vzorec CH) je uhlovodík patřící mezi alkany, má osmnáct uhlíkových atomů v molekule.\n"}
{"id": "823208", "url": "https://cs.wikipedia.org/wiki?curid=823208", "title": "Peklo (Raspenava)", "text": "Peklo (Raspenava)\n\nPeklo je základní sídelní jednotka města Raspenava ležícího na severu České republiky, ve Frýdlantském výběžku Libereckého kraje. Vznikla roku 1780 v místech, kde do té doby hospodařil poplužní dvůr. Mezi roky 1783 a 1850 bylo sice Peklo samostatné, ale jinak spadalo pod Lužec a od roku 1950 je součástí Raspenavy. Rozvoj obce v 19. století měl za následek vznik základní školy a hasičského sboru. Na konci tohoto století zde fungovala i malá porcelánka. Po druhé světové válce ale počet obyvatel poklesl a z Pekla se stala především chalupářská lokalita. Pobýval zde i spisovatel Václav Kaplický, který tu vytvořil některá svá díla.\n\nOsadou protéká Pekelský potok, na jehož přítoku se nachází chovný rybník Petr, a od raspenavské aglomerace ji odděluje Pekelský vrch. Celá oblast je součástí přírodního parku Peklo.\n\nOsada pojmenovaná Peklo vznikala z křesťanské představy o místech hrozivých muk a úpěnlivě bědujících zatracených lidí. Toto pojmenování proto nesou například hlučné mlýny v hlubokých údolích nebo hostince či osady s ne příliš lichotivou pověstí. Opakem tohoto místa jsou lokality pojmenované Nebesa nebo Ráj, která se někdy nacházejí v blízkosti Pekla.\n\nPrvotní označení lokality poblíž Raspenavy je Frowergen in Heller (pocházející z roku 1601). Posléze název přecházel přes Höllner Schafferey (1713), Höllner Meyerhof (1780), Karolinenthal nebo Carolinenthal (1784), Karolinthal (1787), Karolinsthal (1790), až po Karolinthal (1834). Tento název platil do poloviny roku 1947, kdy byl na základě vyhlášky tehdejšího československého ministra vnitra Václava Noska změněn na Peklo.\n\nOblast Pekla pokrývaly v 16. století (a možná ještě i na počátku 17. století) temné lesy. Od nich se lokalitě říkalo „Pekelské údolí“, popřípadě jen „v Pekle“. Až zdejší nálezy železné rudy (zřejmě limonitu) měly za následek pronikání lidí do této oblasti. Vytěženou rudu využíval raspenavský hamr a s ukončením jeho provozu skončilo i dobývání rudy v Pekle. Místa, kde se ruda dolovala, bylo nutné před započetím těžby nejprve vymýtit. Na odlesněných plochách pak vznikaly louky, jejichž trávu spásal dobytek. Po zrušení hamru, ale možná ještě za jeho provozu, vznikl v Pekle statek nazývaný „Pekelský dvůr“. V urbáři (soupisu) zdejšího panství z roku 1631 je uváděno, že místní zemědělské plochy jsou vhodné k obdělávání a sedlákům z Libverdy se stanoví dopravovat zde vypěstované obilí do Hejnic a do dvora v Hajništi. Robotovat na tyto plochy chodili poddaní z blízkých Hejnic. Po roce 1631 také došlo k přeměně dvora na ovčín, jenž je prvně písemně zmiňován k roku 1701. Následující rok (1702) nechala vrchnost okolo ovčína postavit šest domů, které obývali zdejší poddaní, jimž jednotlivé objekty prodala. Každý domek navíc disponoval malým pozemkem. Nájemci těchto objektů pracovali v zemědělství a živili se též ručními pracemi. Lokalita se nazývala Hellen a správně spadala pod rychtáře v Lužci.\n\nVrchnostenská přiznávací tabela poplužních dvorů vyhotovená roku 1713 uvádí, že pekelský ovčín obhospodařoval plochu o výměře 51,75 strychu, tedy asi 14,7 hektaru. Zdejší ovčín je roku 1717 zmiňován jako poplužní dvůr, na němž sídlil místní fojt. V roce 1722 zde byl zbudován ještě jeden, sedmý, domek. Protože ale poplužní dvůr nepřinášel očekávaný výnos, došlo ve druhé polovině 18. století, kdy zdejší panství patřilo Kristiánu Filipu Clam-Gallasovi, k jeho zrušení. Pozemky patřící dvoru se roku 1780 v rámci raabizace rozdělily mezi nové osadníky, kteří pocházeli především ze sousedních obcí. Právo prvního výběru parcely, na níž postaví svůj dům, měl údajně bývalý fojt z původního poplužního dvora. Na nových parcelách vzniklo celkem 33 domů. V té době také došlo k vymýcení příkrých úbočí na sluneční straně zdejších kopců a k proměně těchto míst na pole a ovocné sady.\n\nVzhledem k tomu, že k soupisu smluv o rozdělení parcel a domů na nové nájemníky došlo především ke dni 1. prosince 1780, je tento den považován za den založení zdejší osady. Její pojmenování – Peklo – se nelíbilo Kristiánu Filipu Clam-Gallasovi, a proto jej roku 1784 nechal změnit na (tedy \"Karolinino údolí\") vycházející ze jména Clam-Gallasovy manželky Karoliny, rozené Šporkové. Intenzita růstu sídla vedla roku 1783 k jeho odtržení od Lužce a jmenování vlastního rychtáře. Tím se stal Johann Christoph Demuth, jemuž patřil objekt původního poplužního dvora (dům čp. 11). O dva roky později objekt koupil Josef Tschiedel, syn učitele z Arnoltic, a stal se tak zdejším rychtářem. Jeho syn, Josef Tschiedel ml., se stal posledním obecním rychtářem. Během let 1832 a 1833 pobýval v Pekle na handlu, tedy výměnném pobytu, Antonín Zeman, otec spisovatele Antala Staška a děda Ivana Olbrachta. Žil zde v německé rodině, jejíž potomek zas ten čas trávil u Zemanů ve Stanové. Zeman se zde učil německy, zatímco německý chlapec ve Stanové zase česky. Ve svých vzpomínkách Zeman popisoval, jak chodil do místní školy, dále zmiňoval život v chalupě, cesty s – jak uvádí – německým tatínkem na trhy do Žitavy a další vzpomínky. Zeman se zmiňuje také o zdejším hojném počtu zvěře, o pytlácích, ale popisuje též, že se ve svém životě již nikdy tak dobře neměl jako tehdy v Pekle. Domů chodil jen na velké svátky a na konci školního roku. Cestoval tenkrát pěšky přes Smědavu trasou dlouhou 40 kilometrů.\n\nRoku 1850 se osada opět stala součástí Lužce, ale své číslování domů si i přes to ponechala. Od roku 1857 navštěvovaly zdejší děti místní školu. Do té doby chodily do Raspenavy. Od května roku 1892 mělo Peklo svůj hasičský spolek, pro který zbudovalo hasičskou zbrojnici. Stála v místech, kde se silnice od Lužce ostře lomí k západu. Zbourána byla nejpozději po druhé světové válce a na jejím místě vyrostla plechová stodola. Sbor žil bohatým společenským životem, pořádal osvětové akce, plesy či výroční oslavy.\nObdobí před první světovou válkou představovalo pro Peklo, Raspenavu, Luh i Lužec hospodářský rozvoj. Fungovaly zde soukromé živnosti, v provozu byly hostince či obchody a od 3. května 1900 jezdí vlaky po železniční trati z Raspenavy do Bílého Potoka, která jižně od Pekla prochází také Lužcem. Tento rozvoj ukončila až válka. Po ní došlo 28. října 1918 k vyhlášení Československa. Zdejší pohraničí obývané především Němci se ovšem pokusilo od nově vzniklého státu odtrhnout. Vyhlásilo samostatnou provincii nazvanou , tedy Německé Čechy, jejímž centrem se stal Liberec. Obdobné provincie se v té době vytvořily i v pohraničních oblastech severní Moravy a Slezska, dále na jižní Moravě a v jižních Čechách. Československá vláda vyslala k obnově svrchovanosti země armádu, která území během prosince 1918 obsadila. Rozhodnutí Pařížské mírové konference (1919) a ustanovení Saint-germainské smlouvy (1919) přisoudila pohraniční oblasti obývané převážně Němci Československu.\n\nPo válce začali do pohraničí přicházet noví obyvatelé české národnosti. Vedle vojáků a příslušníků policie a četnictva mezi ně patřili úředníci či drážní zaměstnanci. Rozpad Rakouska-Uherska však znamenal ztrátu tradičních odbytišť zdejších průmyslových podniků, které se tak z válečných útrap vzpamatovávaly jen pozvolna. Mezi nejpostiženější patřily textilní továrny. To vedlo k radikalizaci místní společnosti, jež vyústila ve vítězství sociálních demokratů v prvních poválečných obecních volbách v roce 1919. Starostou se stal zdejší truhlář sociální demokrat Julius Scholz. Následující rok (1920) se zastupitelé Lužce (15 členů), kam patřilo i Peklo, sešli se zastupiteli Luhu (24 zastupitelů) a Raspenavy (30 zastupitelů) na společné schůzi a odsouhlasili sloučení těchto tří obcí v jeden celek. Následně žádost podali na ministerstvu vnitra, jež ji ale nevyřídilo a k sloučení tehdy nedošlo.\n\nRoku 1923 nechala Okresní správní komise vybudovat spojovací silnici mezi Lužcem a Peklem, jejíž stavba byla dokončena roku 1926. Projekt pro ni vytvořil okresní cestmistr Alfred Scholz a zbudovali ji stavitelé Rudolf Kollitz z Frýdlantu spolu s Karlem Suskem z Nového Města pod Smrkem.\n\nVypuknutí světové hospodářské krize na počátku třicátých let 20. století mělo za následek snižování počtu zaměstnanců ve zdejších průmyslových podnicích či dokonce zastavování výroby. Následný vzestup fašismu v sousedním Německu vedl německé obyvatelstvo žijících na československém území ke snaze získat autonomii pro příhraniční oblasti osídlené především Němci. Například majitelé textilky v Luhu, bratři Richterové, se tajně ještě s dalšími průmyslníky z okolí scházeli v Dolním Polubném a spolu s představiteli Henleinovy Sudetoněmecké strany (SdP) plánovali společný postup proti Československu.\n\nV komunálních volbách konaných roku 1938 se do patnáctičlenného lužeckého zastupitelstva dostalo 11 příslušníků Henleinovy Sudetoněmecké strany. Následkem Mnichovské dohody opustili příslušníci Stráže obrany státu (SOS) i československé armády zdejší oblast a 2. října 1938 ji obsadily jednotky německé armády. Stala se tak součástí Sudetské župy. Následně začalo probíhat zatýkání názorových odpůrců fašistů, včetně sociálních demokratů a komunistů. Když 2. prosince 1938 navštívil Adolf Hitler Liberec, objevila se nad Raspenavou a jejím okolím v rámci propagačního letu vzducholoď Graf Zeppelin.\n\nBěhem války zůstali zdejší obyvatelé ušetřeni průchodu válečné fronty. Po válce zde byl v červnu 1945 ustaven Sbor národní bezpečnosti (SNB) a své domovy muselo v rámci odsunu opustit německé obyvatelstvo. Následkem odsunu přestal existovat pekelský hasičský sbor. Jeho požární stříkačku převzali hasiči z Lužce. V tu dobu také skončilo vyučování v pekelské základní škole. Roku 1947 se navíc změnil dosavadní název osady z „“ na „Peklo“ a o tři roky později se Raspenava, Luh a Lužec sloučily do jedné obce, která byla roku 1965 povýšena na město. Po dalších jedenácti letech (1976) získala Raspenava svůj městský znak. Na počátku roku 1980 (k 1. lednu) proběhlo v Luhu, Lužci i Pekle přečíslování domů na jednotnou číselnou řadu a své jméno dostaly i jednotlivé ulice. V polovině osmdesátých let 20. století (1986) vybudoval Petr Krumphanzel v pekelském údolí v místech původních rašelinných luk rybník Petr. V těchto místech se dříve do rašeliny při morových epidemiích ukládala těla zemřelých.\nPo sametové revoluci se začalo v Pekle rozbíhat soukromé podnikání. Sídlí zde například grafická společnost Arteport nebo zemědělská Farma Raspenava, na níž od roku 1995 hospodaří Jan Chytil (od roku 1998 v ekologickém režimu). Jeho společnost se řadí mezi největší soukromé zemědělce v celém městě. Na sklonku léta roku 2011 vyrostly v Pekle tři dřevěné stojany, na něž byly následně instalovány informační tabule popisující historii i současnost lokality. V osadě je po roce 1989 trvale obydleno pouze osm domů. Zbylé slouží jako chalupy k rekreaci. Další chaty si lidé postavili na rozvalinách původních domů.\n\nOblast se nachází na severu České republiky, ve Frýdlantském výběžku Libereckého okresu ve stejnojmenném kraji. Tvoří jednu ze dvou základních sídelních jednotek města Raspenava. Je tak součástí stejnojmenného katastrálního území (o výměře 41,22 km²) zahrnující celé území tohoto města. Centrum Raspenavy leží od Pekla asi tři kilometry západním směrem. Ve vzdálenosti přibližně 7,5 kilometru na severozápad se nachází město Frýdlant, asi 4,5 kilometru severovýchodním směrem Nové Město pod Smrkem a dva a půl kilometru na jihovýchod město Hejnice. Jeden a půl kilometru jihovýchodním směrem leží centrum Lázní Libverdy se zdejší kolonádou. Části Pekla ležící na severním úbočí Dubového vrchu směrem k lázeňské obcí se říká Nebe či Nebíčko.\n\nZdejší údolní oblast je kvartérního stáří. Východní svahy směrem k Lázním Libverdě jsou tvořeny fylity a svory. Naopak severní, západní a jižní ortorulou a místy též migmatickou rulou. Okolí zdejších vodních toků tvoří nivní sediment, který od zmíněných hornin po všech stranách odděluje pás kamenitého až hlinito-kamenitého sedimentu. Podloží rybníka Petr tvoří slatina, rašelina a hnilokal.\n\nOkolí Pekla patří do České vysočiny, přesněji do Krkonošsko-jesenické subprovincie a do její Krkonošské oblasti, v níž tvoří Frýdlantskou pahorkatinu. Jihozápadně od Pekla se do výše 487 m n. m. vypíná Pekelský vrch a na druhé straně údolí, jihovýchodně od Pekla, Dubový vrch (474 m n. m.). Severozápadně od sídla se ještě nachází bezejmenný vrchol o výšce 440 m n. m. Z pedologického hlediska je celá zdejší oblast tvořena podzolovými půdami.\n\nZdejší oblast patří do úmoří Baltského moře. Je součástí povodí řeky Smědé, která se posléze jižně od polské Radomierzyce pravostranně vlévá do Lužické Nisy. Peklem protéká Pekelský potok pramenící v pastvinách na úbočí Závorníku (697 m n. m.). Prameniště se nachází u Přebytku ležícím východně od Pekla. Následně vodoteč ve směru od východu na západ protéká Peklem, kde se do něj levostranně vlévá bezejmenný potok, a dále pokračuje východním směrem až do Raspenavy, v níž se u zdejšího kostela Nanebevzetí Panny Marie pravostranně vlévá do Smědé. Na zmíněném bezejmenném přítoku Pekelského potoka leží chovný rybník Petr, jenž je součástí rybářského revíru číslo 441 055/9 spravovaného frýdlantskou místní organizací Českého rybářského svazu. Nádrž samotnou zbudoval roku 1986 Petr Krumphanzel, který jí také dal své jméno. Dle jiných zdrojů je ovšem rybník pojmenován podle svatého Petra, patrona rybářů.\n\nDle Quittovy klasifikace podnebí náleží oblast Pekla do mírně teplé oblasti MT2. V ní po dobu 140 až 160 dní během roku překročí teploty 10 °C. Lednová teplota se obvykle pohybuje mezi −3 a −4 °C, v dubnu 6 až 7 °C a během července průměrně dosahuje 16 až 17 °C. Na podzim, v říjnu, oscilují teploty kolem hodnot 6 či 7 °C. V průběhu kalendářního roku se objeví 120 až 130 dní, jejichž průměrný denní úhrn dešťových srážek dosáhne minimálně 1 milimetru na metr čtvereční. Dále je obvykle po dobu 80 až 100 dní zdejší krajina pokryta sněhovou pokrývkou.\n\nPotenciální přirozenou vegetaci okolí Pekla tvoří biková bučina. V ní se uchovaly druhově bohatá bylinná patra. Vyskytují se zde jak dub zimní (\"Quercus petraea\"), tak také letní (\"Quercus robur\"), dále lípy srdčité (\"Tilia cordata\") a velkolisté (\"Tilia platyphyllos\"), olše lepkavé (\"Alnus glutinosa\"), vrby bílé (\"Salix alba\") či topoly osika (\"Populus tremula\"). Roste tu ale také kopytník evropský (\"Asarum europaeum\"), strdivka nicí (\"Melica nutans\"), jaterník podléška (\"Hepatica nobilis\") nebo zvláště chráněné lilie zlatohlávek (\"Lilium martagon\"), prstnatec májový (\"Dactylorhiza majalis\"), sněženka jarní (\"Galanthus nivalis\"), měsíčnice vytrvalá (\"Lunaria rediviva\") či vachta třílistá (\"Menyanthes trifoliata\"). Mezi nejcennější a současně též druhově nejrozmanitější zdejší oblasti patří mokřady v nivě Pekelského potoka, dále oblasti okolo rybníka Petr a jihovýchodní svahy vrchu Chlum. Roste tu například zábělník bahenní (\"Potentilla palustris\") a další rostliny.\n\nZe zvířat zde žije daněk evropský (\"Dama dama\"), jelen evropský (\"Cervus elaphus\"), kuna skalní (\"Martes foina\"), rejsek horský (\"Sorex alpinus\"), mlok skvrnitý (\"Salamandra salamandra\") nebo ještěrka obecná (\"Lacerta agilis\") a slepýš křehký (\"Anguis fragilis\"). Z ptáků sem zaletí též výr velký (\"Bubo bubo\"), sýček obecný (\"Athene noctua\"), včelojed lesní (\"Pernis apivorus\"), holub doupňák (\"Columba oenas\"), lejsek malý (\"Ficedula parva\") a poblíž vodních ploch skorec vodní (\"Cinclus cinclus\"), konipas horský (\"Motacilla cinerea\"), bekasina otavní (\"Gallinago gallinago\") nebo moták pochop (\"Circus aeruginosus\"). Zahlédnout je možné batolce duhového (\"Apatura iris\"), martináčka bukového (\"Aglia tau\"), tesaříka pilunu (\"Prionus coriarius\") nebo roháčka bukového (\"Sinodendron cylindricum\"). V potocích žije střevle potoční (\"Phoxinus phoxinus\") nebo mihule potoční (\"Lampetra planeri\"). Na loukách se zde vyskytuje kriticky ohrožený střevlík zlatý (\"Carabus auratus\"). Rybník Petr dává každým rokem asi 2,5 tuny ryb, a to kaprů (\"Cyprinus\"), candátů (\"Sander\"), línů (\"Tinca\"), amurů (\"Ctenopharyngodon\"), pstruhů (\"Salmo\") či tolstolobiků (\"Hypophthalmichthys\"). Až do poloviny 18. století se v okolí osady pohybovali vlci (\"Canis\"). Svědčí o tom vlčí jáma, která se nacházela na úbočí Pekelského vrchu.\n\nCelé Peklo leží na území přírodního parku Peklo, který vznikl na základě rozhodnutí libereckého okresní úřadu v roce 1997. Na jižní straně u Lužce tento park plynule přechází do chráněné krajinné oblasti Jizerské hory vyhlášené roku 1967. V ní se nachází ptačí oblast Jizerské hory vyhlášená k ochraně hnízdišť tetřívka obecného (\"Tetrao tetrix\") a sýce rousného (\"Aegolius funereus\"). Přímo v Pekle, severovýchodně od hráze zdejšího rybníka Petr roste od roku 1993 památkově chráněná devětadvacet metrů vysoká lípa malolistá (\"Tilia cordata\"), která je někdy zvaná též Filipova lípa. Obvod kmene tohoto jedince dosahuje 312 centimetrů. Na západní straně Pekelského vrchu roste ještě pětadvacetimetrový buk lesní (\"Fagus sylvatica\") zvaný též Sluneční buk, jehož obvod kmene dosahuje 532 centimetrů.\n\nÚdaje o počtu obyvatel v Pekle jsou k dispozici od roku 1771 až do roku 1991. Nejvyššího počtu dosáhl podle dostupných dat při sčítání v roce 1843 (468 obyvatel). K mírnému poklesu došlo po první světové válce. Ovšem výrazný pokles nastal po druhé světové válce v souvislosti s odsunem původního německého obyvatelstva z Československa.\n\nNárodnostní složení obyvatelstva je dostupné ze sčítání konaných na počátku 20. století. Podle něj v roce 1900 žilo v Pekle výhradně obyvatelstvo německé národnosti a stejná situace se opakovala i o deset let později (1910). Další sčítání roku 1921 již zaznamenalo i jiné národnosti, byť Němci převažovali. K nim se zde hlásilo 269 obyvatel, k Čechům 33 a zbylých 17 obyvatel označovaly statistiky za cizince. Dle stejného sčítání zde žilo 145 mužů (45 %) a 174 žen.\n\nPřímo v Pekle není žádný kostel ani sbor. Celé sídlo spadá od 18. století do raspenavské farnosti římskokatolické církve. Bohoslužby se slouží v jejím farním kostele Nanebevzetí Panny Marie. Administrátorem excurrendo je k roku 2015 Pavel Andrš z Hejnic. Českobratrští evangelíci (ČCE) mají svůj sbor v Novém Městě pod Smrkem a členové Církve československé husitské (CČSH) spadají pod náboženskou obec ve Frýdlantě.\n\nZdejší obyvatelé nepatřili mezí příliš majetné a své zaměstnání nacházeli v hejnických či raspenavských továrnách. Jiní se věnovali práci v okolních lesích. Někteří ale také pytlačili, takže se jich báli nejen hajní, ale i četníci.\n\nV místě, kde stojí objekt bývalé školy, stávala dříve zahradnická usedlost, ve které žil domácí tkadlec Gottfried Richter. Zde do jeho řemesla pronikal i jeho syn Anton (1805–1877), jenž se pak stal zakladatelem pozdějšího velkoprůmyslnického rodu, jehož továrny v Luhu na počátku 21. století ještě stojí. Dva místní rodáci, Adolf Rösler a Wilhelm Wildner pracující v hejnické Kratzerově porcelánce, založili roku 1887 v Pekle porcelánku vlastní. Disponovala jednou vypalovací pecí a vyráběla například rukojeti k nožům, písařské potřeby či stojánky na nože a posléze též figurky, vázy na květiny, držadla slunečníků, flakóny nebo hlavičky na hole. Produkce továrny se distribuovala jak v tehdejším Rakousko-Uhersku (například v Jablonci nad Nisou v Praze nebo ve Vídni), tak také v zahraničí (Lipsko, Berlín, Varšava, Londýn, Birmingham). Hrnčířskou hlínu si podnik nechal dovážet z okolí Karlových Varů a dřevo na topení v peci těžil v lesích podél silnice z Pekla do Lužce. Zájem o zdejší výrobky zapříčinil rozvoj továrny, jejíž počet zaměstnanců postupně vzrostl až na padesát pracovníků. V letech 1893–1896 například zaměstnával na pozici malířů sedm mužů a sedmnáct žen, dále dvanáct modelářů a sedm pracovníků u pece. Roku 1887 se provoz rozšířil zvětšením malířské haly, přistavěním modelárny, sklepa k uskladnění výrobní suroviny a přistavěním dalších součástí provozu. O šest let později (1893) opustil továrnu jeden ze společníků – Wilhelm Wildner – a společnost tak nadále patřila pouze Röslerovi. Ten roku 1895 firmu dále rozšířil vybudováním skladiště. Počátkem února téhož roku ale zasáhl závod požár vzniklý od předehřátého dřeva, který poškodil strop a několik dveří v objektu. Na přelomu 19. a 20. století došlo k nasycení trhu (jen v Čechách tehdy existovalo 68 porcelánek), což vedlo k ukončení produkce luxusních předmětů, jež do té doby tvořily hlavní výrobní artikl pekelského podniku. Továrna dále vyráběla již pouze hlavičky k holím, okenní kliky a nábytkové knoflíky. Postupně klesal i počet dělníků (až na třináct). Navíc se majitel společnosti stal obětí několika finančních podvodů a samotnou výrobu zasáhlo též několik požárů. Ty měly příčinu v chybějících provozních prostorách, které neumožňovaly vhodné uskladnění dřeva, jež se tak několikrát vznítilo. Dne 11. května 1904 (dle jiných zdrojů 4. května 1907) továrna vyhořela a s ohledem na hospodářskou kondici majitele již nebyla obnovena.\nNa počátku 20. století působila v Pekle dvě kramářství, dále prodejce galanterního zboží a hraček či Franz Richter prodávající umělá hnojiva. V provozu byla též tabáková trafika. Mezi roky 1892 a 1906 zde pekl své výrobky pekař Franz Frenzel mladší. V průběhu století působilo v Pekle pastvinářské družstvo, jemuž po druhé světové válce pomáhali i skauti, kteří v okolí osady tábořili. Například během července 1947 stanovali na zdejších loukách skauti z Broumova, mezi jejichž členy patřil i pozdější hudebník Václav Hybš. Od sametové revoluce (1989) působí v Pekle soukromí podnikatelé. Počínaje rokem 1995 zde například hospodaří zemědělec Jan Chytil, jenž se řadí k největším soukromým zemědělcům v celé Raspenavě, nebo zde také sídlí grafické studio Arteport.\n\nV domě čp. 407 postaveném roku 1893 existovala od roku 1898 až do roku 1913 restaurace, která se jmenovala „U třešňové aleje“. Pak zanikla, ale ve stejném objektu otevřel roku 1925 Hermann Krause jiné pohostinství, tentokrát pod názvem „U čerstvého pramene“. Po jejím zrušení je z objektu obytný dům, jenž na počátku 21. století rekonstruoval Petr Bíma z Liberce. Druhý pekelský hostinec se jmenoval „V zeleném lučním údolí“ (dle jiného zdroje „Zelené luční údolí“). Sídlil v objektu bývalé rychty poté, co její prostory opustila škola. Strávníkům podniky nabízely prostá jídla, mezi které například patřily chléb s máslem podávaný ještě s mlékem nebo čerstvý koláč. Na počátku léta prý na stolech restaurací ležela vždy ještě miska s třešněmi, neboť tímto ovocem byla zdejší lokalita vyhlášená.\n\nPeklem prochází silnice III/29014, která sídlo spojuje s Lužcem na jihu. Na ni plynule navazuje asfaltová místní cesta, která Peklo spojuje s Raspenavou na západě, kde ústí do silnice III/29011. Jihovýchodním směrem vede z centra osady komunikace do zdejší části Nebe a dále do Lázní Libverdy. Přímo Peklem neprochází žádná železniční trať. Nejbližší zastávka v Lužci na trati číslo 038 spojující Raspenavu s Bílým Potokem je vzdálena vzdušnou čarou asi 1,5 kilometru. Do Pekla nezajíždí ani žádná autobusová linka. Nejbližší zastávka je opět v Lužci, u tamní železniční zastávky, a jmenuje se „Raspenava, Interier“. Jezdí zde autobusové linky do Frýdlantu, Nového Města pod Smrkem, Hejnic, Lázní Libverdy, Bílého Potoka a k turistické chatě Smědava. Všechny spoje zajišťuje společnost ČSAD Liberec.\n\nZdejší děti navštěvovaly školu v Raspenavě, která je prvně zmiňována jako protestantská v roce 1589. Další její zmínka je spojena s rokem 1611, ale tehdy již byla protestantská. Protože však byla cesta dlouhá, pro menší děti obtížná a navíc po zavedení povinné školní docházky (1774) počet žáků rychle stoupal, vznikla na konci 18. století (zřejmě roku 1778) v Pekle pokoutní škola, která se pak změnila na školu výpomocnou k raspenavské škole. Vyučovalo se nejprve v soukromých objektech v Pekle, ale roku 1860 koupila obec od Antona Wildnera dům čp. 70, v němž se učilo dopoledne vždy od 8 do 11.30 hodin. Když se 1. října 1872 škola osamostatnila a vznikla tak obecná jednotřídka, byl k její budově přistavěn učitelský byt. Prvním učitelem na samostatné škole se stal Josef Rutte. Postupně však budova školy chátrala, až od roku 1892 vyzýval okresní školský úřad obec Peklo k výstavbě nové budovy. Po devíti letech se zdejší samospráva rozhodla zakoupit pozemek a na něm od dubna 1902 novostavbu budovat. Jejím stavitelem se stal Josef Neißer z Frýdlantu. Finančně na školu přispěli například majitel zdejšího panství Franz Clam-Gallas či průmyslníci Gustav a G. Alfred von Richter a Max Richter z Lužce. Stavbu se podařilo dokončit ještě téhož roku a po vysvěcení 22. října 1902 v ní začala výuka. Objekt se skládal z jedné třídy a bytu pro vedoucího školy. Původní budova byla již v červnu 1902 prodána, ale až do vysvěcení nové budovy v ní výuka probíhala. Vedle dětí z Pekla do školy chodili i školáci ze čtyř blízkých domů patřících již do Libverdy. Škola fungovala až do roku 1945, kdy zanikla. Jejím posledním učitelem byl Josef Schindler. Na počátku 21. století se v objektu školy nacházela restaurace „Diana“. Jedinou vzpomínkou na školní výuku se tak stal zvon osazený na zvoničce. Před roztavením během válek ho zachránila skutečnost, že je vyroben ze železa.\n\nV osadě je možné najít podhorské lidové stavby, často hrázděné a roubené. Sice se tu nenachází žádná kulturní památka, ale celá lokalita představuje poměrně hodnotný, přesto téměř neznámý soubor lidové architektury. Nejcennějším objektem je dům čp. 55 stojící v jihozápadních partiích osady. Patrový dům má zděné přízemí s jednoduchým kamenným portálem. Ve střední části Pekla stojí kovový kříž s kamenným podstavcem, na němž je malba Madony. Zbudován byl roku 1810 a během roku 2006 prošel rekonstrukcí. Obyvatelem jednoho z pekelských domů byl spisovatel Václav Kaplický, který zde sepsal román \"Železná koruna\" pojednávající o kováři Andreasi Stelzigovi pocházejícím z Dolní Řasnice na Frýdlantsku, jenž se postavil do čela zdejšího selského povstání (1680). Publicista Květoslav Matějka sem navíc umístil děj svého detektivního příběhu \"Dědictví v Pekle\" vydaného roku 1982.\n\nV Pekle nemá sídlo žádný sportovní klub. Prochází tudy však žlutě značená turistická trasa spojující zdejší lokalitu s raspenavskou aglomerací a s Lázněmi Libverdou. U zdejšího zemědělského areálu stojí rozcestník turistických tras pojmenovaný „Peklo“. Nachází se zde také kontaktní místo (takzvaný trauma bod) spravovaný Vojenskými lesy a statky České republiky (VLS), jehož poloha je známá všem složkám integrovaného záchranného systému. Příznivcům cykloturistiky jsou k dispozici dvě cyklotrasy procházející Peklem, a sice číslo 3006 a 3063. Východně od Pekla vedou trasy Singltreku pod Smrkem. U sousední obce Lázně Libverda se nacházejí také dvě nástupní místa na singltrekové trasy. Jedno je u restaurace Obří sud a druhé je od roku 2014 přímo v lázeňské obci. Plavci mohou využít i rybník Petr. Jeho voda je ještě stále zbarvená zbytky nevytěžené rašeliny.\n\nKe zdejším osobnostem patří:\n\n"}
{"id": "823209", "url": "https://cs.wikipedia.org/wiki?curid=823209", "title": "Jiří Soukup", "text": "Jiří Soukup\n\nJiří Soukup (* 8. září 1953) je český lékař a bývalý politik, po sametové revoluci československý poslanec Sněmovny lidu Federálního shromáždění za Občanské fórum, později za Občanské hnutí.\n\nPromoval v roce 1978. Od té doby pracoval se svou ženou, která je rovněž lékařka, jako pediatr na dětském oddělení nemocnice Jilemnice. V roce 1991 byl náměstkem ředitele OÚNZ v Semilech. Od roku 1992 oba působí ve zdravotním středisku v Harrachově, Rokytnici nad Jizerou a Kořenově jako praktičtí lékaři pro děti a dorost (od roku 2004 i pro dospělé).\n\nVe volbách roku 1990 zasedl do Sněmovny lidu (volební obvod Východočeský kraj) za OF. Po rozkladu Občanského fóra v roce 1991 přešel do poslaneckého klubu OH. Ve Federálním shromáždění setrval do voleb roku 1992.\n\nK roku 2010 se uvádí jako člen rady Konta Bariéry.\n\n"}
{"id": "823210", "url": "https://cs.wikipedia.org/wiki?curid=823210", "title": "Khazret Sultan", "text": "Khazret Sultan\n\nChazret Sultan či Khazret Sultan () je hora v Hissarském hřbetu v západní části Pamíro-Alaje ve střední Asii, vysoká 4643 m n. m. Nachází se na státní hranici mezi Uzbekistánem (provincie Surchandario) a Tádžikistánem (Centrálně spravovaná oblast). Jedná se o nejvyšší vrchol Uzbekistánu.\n\nHora se původně jmenovala \"Štít 22. sjezdu Komunistické strany\".\n\n"}
{"id": "823213", "url": "https://cs.wikipedia.org/wiki?curid=823213", "title": "Allelengyon", "text": "Allelengyon\n\nAllelengyon byl právní institut, který v raném byzantském období fungoval jako vzájemné ručení nebo společná zodpovědnost dvou a více osob za splacení dluhu či splnění jiné povinnosti. Během reforem rozdělil Justinián I. tyto povinnosti na dva druhy. Podle prvního druhu byla zodpovědnost zúčastněných stran rozdělena mezi tyto strany rovným dílem, zatímco druhý druh vytvářel zvláštní smlouvu, podle které došlo k určení přesného podílu plnění jednotlivých účastníků. Tyto smlouvy zajišťovaly zámožnějším jedincům povinnost splatit pouze určený podíl, ovšem nenesli zodpovědnost za plnění závazků dalších účastníků.\n\nVe středním byzantském období se pak v právních dokumentech objevuje jako společná zodpovědnost vůči státní pokladně. Zde zřejmě nahradil institut epibole. V roce 1002 vydal Basileios II. nařízení, podle kterého měli dlužné částky a nedoplatky platit dynatoi. V roce 1028 nechal Romanos III. allelengyon zrušit, ovšem v právních dokumentech se objevuje až do konce 12. století.\n\n"}
{"id": "823214", "url": "https://cs.wikipedia.org/wiki?curid=823214", "title": "Lila", "text": "Lila\n\nLila je ženské křestní jméno různého původu.\nV Sanskrtu se vykládá jako \"veselá, hravá\".\nV perštině se vykládá jako \"tmavovlasá kráska\".\nVe svahilštině se vykládá jako \"dobrá\".\n\n\n"}
{"id": "823216", "url": "https://cs.wikipedia.org/wiki?curid=823216", "title": "Gore Vidal", "text": "Gore Vidal\n\nGore Vidal, vlastním jménem Eugene Luther Vidal jr., (3. října 1925, West Point, USA – 31. července 2012, Los Angeles, Kalifornie, USA) byl americký spisovatel, scenárista a politik. Psal také pod pseudonymy Edgar Box, Cameron Kay a Katherine Everard.\n\nNarodil se v rodině leteckého instruktora na vojenské akademii ve West Pointu ve státě New York. V letech 1943-46 sloužil v armádě, ale už v tomto raném údobí svého života napsal během svého vojenského pobytu v Tichomoří svůj první román - Williwaw (1946) – strohý a zdařilý popis boje mužů s živly.\n\nV románu The City and the Pillar (1948, Město a sloup) rozmnožuje počet mužských postav, jejich různých problémů, jejich hledání a bloudění. Senzaci vzbudil motiv homosexuality, jež se přenáší i do dalšího románu The Season of Comfort (1949, Období pohody).\n\nJeho dědeček, populární slepý senátor za Oklahomu, snil o tom, že si jeho vnuk, který ho už jako desetiletý vodil do Kongresu, zvolí politickou kariéru, ale ten dal nakonec přednost spisovatelské dráze. Politika ale stále byla předmětem jeho zájmu a dokonce se dvakrát ucházel o významné politické funkce – jednou o křeslo člena Sněmovny reprezentantů za New York, podruhé o senátorství v Kalifornii. \n\nVydal hodně přes dvacet románů a jeden povídkový soubor, napsal pět divadelních her a řadu filmových a televizních scénářů a byl výrazně činný publicisticky. Velmi otevřeně hovořil o homosexualitě i politice. Se svým životním partnerem Howardem Austenem se seznámil v roce 1950.\n\n"}
{"id": "823222", "url": "https://cs.wikipedia.org/wiki?curid=823222", "title": "Jaroslav Suchánek (politik)", "text": "Jaroslav Suchánek (politik)\n\nJaroslav Suchánek (* 26. ledna 1955) je český fyzik, bývalý československý politik, po sametové revoluci poslanec Sněmovny lidu Federálního shromáždění za Občanské fórum, později za ODS, v 90. letech 20. století velvyslanec ČR v Austrálii.\n\nPřed rokem 1989 pracoval jako fyzik ve společnosti Vítkovické železárny a ČEZ.\nVe volbách roku 1990 kandidoval za OF do Sněmovny lidu (volební obvod Severomoravský kraj). Poslanecký slib složil v červenci 1990. Po rozkladu Občanského fóra přestoupil v roce 1991 do poslaneckého klubu ODS. Mandát obhájil ve volbách roku 1992. Ve Federálním shromáždění setrval do zániku Československa v prosinci 1992.\n\nV letech 1993-1998 působil jako velvyslanec České republiky v Austrálii. Pak byl aktérem aféry, v níž o něm podřízený atašé Miroslav Kníž šířil pomluvy, že nechal zastavit budovu velvyslanectví. Kauze se pak věnovala média a v roce 1998 byl Suchánek za neupřesněných okolností propuštěn ze služeb ministerstva zahraničních věcí. Několik let pak byl bez práce. V roce 2002 Suchánek vyhrál spor na ochranu osobnosti a soud konstatoval, že informace o machinacích s budovou ambasády byly pomluvami. O rok později ale vrchní soud v Olomouci tento verdikt zvrátil.\n\nV senátních volbách roku 2000 kandidoval coby nestraník za hnutí NEZÁVISLÍ do horní komory českého parlamentu v obvodu č. 71 - Ostrava-město. Získal ale jen 7 % hlasů a nepostoupil do 2. kola. Později ale opět vystupuje coby politik ODS. V komunálních volbách roku 2006 a komunálních volbách roku 2010 neúspěšně za ODS kandidoval do zastupitelstva městského obvodu Ostrava-Jih. Profesně se uvádí jako fyzik a překladatel.\n\n"}
{"id": "823224", "url": "https://cs.wikipedia.org/wiki?curid=823224", "title": "Anacharsis", "text": "Anacharsis\n\nAnacharsis (též Ananias) je anonymní pamflet vytvořený v Byzantské říši ve 12. století.\n\nHlavní postavou je zde potomek bohaté a urozené rodiny jménem Anacharsis, ovšem vylíčen je přesně opačně než jak by měl příslušník společenské elity vypadat. Znázorněn je zde coby zbabělý bojovník, špatný jezdec i lovec s nedostatečným vzděláním, který ani neumí pořádně psát. Z pamfletu se dá vysledovat antisemitské podbarvení příběhu. Anacharsis si na podnět žida Mordechaie vezme za svou druhou manželku židovku Annu. Ta se sice nechá pokřtít, ale její chování zůstává nevalné pověsti.\n\n"}
{"id": "823228", "url": "https://cs.wikipedia.org/wiki?curid=823228", "title": "Remanence", "text": "Remanence\n\nMagnetická remanence (z lat. \"remanet\", zůstává) je zbytková magnetizace, kterou si podrží feromagnetický materiál (například ocel), když na něj přestane působit vnější magnetické pole.\n\nMagnetické vlastnosti feromagnetických materiálů se znázorňují hysterezní křivkou, která zobrazuje vztah mezi intenzitou vnějšího magnetického pole H (v A/m) a magnetickou indukcí B (v T). Na vedlejším grafu si ocel, na kterou působila maximální síla pole 140 A/m, při poklesu této síly na 0 A/m zachová remanentní (zbytkovou) magnetizaci B. K odstranění této remanence je třeba aplikovat vnější pole opačné polarity s intenzitou H (koercitivní síla).\n\nPři některých technických aplikacích se vyžaduje vysoká remanence, při jiných naopak nízká.\n\nVysoká remanence je třeba u permanentních magnetů a zejména u všech magnetických záznamových médií, jako jsou magnetické pásky, disky, diskety a podobně. Záznam, který vzniká zmagnetováním jednotlivých zrnek materiálu, musí zůstat, i když magnetovací pole zmizelo.\n\nNaopak nízká magnetická remanence je žádoucí u jader elektromagnetů, relé, elektromotorů, transformátorů, tlumivek a jiných silnoproudých zařízení na střídavý proud, kde se materiál přemagnetovává a jeho remanence tak působí ztráty.\n\n"}
{"id": "823231", "url": "https://cs.wikipedia.org/wiki?curid=823231", "title": "Lithium-polymerový akumulátor", "text": "Lithium-polymerový akumulátor\n\nLithium-polymerový akumulátor (Li-pol, LiPo) je relativně nový typ elektrického akumulátoru. Lze jej použít téměř ve všech osobních elektronických zařízeních (např. mobilní telefony, fotoaparáty, notebooky, RC modely, …). Jsou vyvinuty z Lithium-iontových akumulátorů (Li-ion) a zlepšují jejich vlastnosti (nízká hmotnost, relativně vysoká kapacita, minimální samovybíjení a velká výkonnost). Výroba akumulátorů je technologicky i energeticky náročná.\n\n\nZjednodušená rovnice chemické reakce:\nPlně nabitý článek má až 4,23 V a pokud napětí klesne pod 2,7 V může být akumulátor nenávratně zničen. Článek by měl být vnitřně chráněn elektronickým obvodem proti přebití, přílišnému vybití a přehřátí.\n\nKapacita článku je daná jeho objemem, běžně se pohybuje od 100mAh do 5000mAh.\n\nVybíjecí proud baterie je dán její konstrukcí a kapacitou, běžné baterie jsou schopny dodávat přibližně 0,5 – 1C (C = kapacita) článku. Speciálně konstruované baterie, například pro elektro modely, jsou schopny dodávat i 20-50C, to při kapacitě 5Ah dělá proud až 250A bez poškození článku.\n\n\n\n"}
{"id": "823232", "url": "https://cs.wikipedia.org/wiki?curid=823232", "title": "Sayův zákon", "text": "Sayův zákon\n\nSayův zákon či Sayův zákon trhů (francouzsky \"loi de débouchés\") je ekonomický princip klasické ekonomie, který objasňuje vztah mezi agregátní poptávkou a agregátní nabídkou. Často bývá shrnut do věty: \"Nabídka si vytváří svou vlastní poptávku\", popř. \"Agregátní nabídka se musí rovnat agregátní poptávce\". Taktéž se dá stručně interpretovat jako \"nabídka zboží X tvoří poptávku po zboží Y\". Nemůže tak docházet ke krizím z nedostatečné spotřeby.\n\nSayův zákon nese název podle francouzského ekonoma Jean-Baptiste Saye, který tvrdil, že:\n\nSayův zákon trhů byl reakcí na v té době rozšířené teorie podspotřeby, které varovaly před tím, že si nabídka nebude schopna vytvořit dostatečnou poptávku. Tento zákon budil až do 20. století významné kontroverze. Asi nejživější diskuze o něm proběhla v době působení J. M .Keynese, který se proti němu ohradil, a vytvořil solidní teoretický základ, který vysvětloval jeho nefunkčnost. Za ní je odpovědná i Keynesem vytvořená spekulační poptávka po penězích a preference likvidity. Podle Milana Sojky patří Sayův zákon trhů k významným omylům ekonomické teorie.\nJiní, jako např. Steven Kates se ho pokouší rehabilitovat.\n\nSayův zákon byl obecně přijímán během 19. století, ačkoli byl upraven tak, aby zahrnul myšlenku cyklu konjunktury a krize (\"boom and bust cycle\"), který byl vnímán jako přirozený a nevyhnutelný. Během světové hospodářské krize v první polovině 20. století vznikla škola keynesiánské ekonomie, která rozporovala Sayovy závěry. Debata mezi klasickými ekonomy a keynesiánci pokračuje dodnes.\n\nSám Jean-Baptiste Say však neobjevil Sayův zákon o nic víc, než např. Thomas Gresham tzv. Greshamův zákon. Název podle Saye se nicméně ustálil během propagace ekonomických teorií, jež byly aktuální na počátku průmyslové revoluce.\n\nPostupně začaly být rozlišovány dvě verze Sayova zákona. \"Sayova totožnost\", která nepřipouští recese a \"Sayova rovnost\", která existenci recesí a funkce peněz jako uchovatele hodnot připouští.\n\n\n"}
{"id": "823235", "url": "https://cs.wikipedia.org/wiki?curid=823235", "title": "Pach krve 2: Cesta nikam", "text": "Pach krve 2: Cesta nikam\n\nPach krve 2: Cesta nikam (ang. titul: Wrong Turn 2: Dead End) je americký hororový film z roku 2007, který je pokračováním předchozího dílu \"Pach krve\". Film režíroval Joe Lynch.\n\nReality show se zúčastní několik lidí pod vedením režiséra Dalea Murphyho, kteří mají za úkol přežít v lesnaté západovirginijské pustině pod kamerovým dohledem. Avšak do hry se připojuje i místní pětičlenná zmutovaná kanibalská rodina, která začne účastníky lovit, čímž hru změní ve skutečný boj o život. Je jen otázkou času, kdy se účastníci přesvědčí o jejich řádění a rozhodnou se s hrou skoncovat.\n"}
{"id": "823238", "url": "https://cs.wikipedia.org/wiki?curid=823238", "title": "Zawinul (album)", "text": "Zawinul (album)\n\nZawinul je studiové album Joea Zawinula. Jeho nahrávání probíhalo během roku 1970 v studiu Atlantic Recording Studios v New York City za produkce Joela Dorna. Album vyšlo v roce 1971 u vydavatelství Atlantic Records.\n\nAutorem všech skaldeb je Joe Zawinul.\n\n"}
{"id": "823245", "url": "https://cs.wikipedia.org/wiki?curid=823245", "title": "Stanislav Stolárik", "text": "Stanislav Stolárik\n\nStanislav Stolárik (* 27. února 1955, Rožňava) je slovenský římskokatolický duchovní, biskup rožňavský (od 2015) Dříve byl pomocným biskupem a generálním vikářem košické arcidiecéze.\n\nKněžské svěcení přijal 11. června 1978. V roce 2004 jej papež Jan Pavel II. jmenoval pomocným biskupem košické arcidiecéze a titulárním biskupem barickým. V roce 2010 byl novým košickým arcibiskupem Bernardem Boberem jmenován generálním vikářem.\n\nDo funkce rožňavského biskupa byl uveden 16. května 2015.)\n"}
{"id": "823247", "url": "https://cs.wikipedia.org/wiki?curid=823247", "title": "Paul Messier", "text": "Paul Messier\n\nPaul Edmond Messier (* 27. ledna 1958) je bývalý hokejový hráč. Je to starší bratr hráče NHL Marka Messiera. \n\nMessier se narodil v Nottinghamu v Anglii, jeho rodina se poté přestěhovala do Kanady, vyrůstal v Edmontonu. Krátce hrál v NHL za Colorado Rockies.\n\nMessier má dvě děti a je ženatý, v současnosti řídí jednu z bratrových investic, malý hotel Harbour Island.\n"}
{"id": "823248", "url": "https://cs.wikipedia.org/wiki?curid=823248", "title": "Pach krve 3", "text": "Pach krve 3\n\nPach krve 3 (ang. titul: Wrong Turn 3: Left for Dead) je americký hororový film z roku 2009, který režíroval Declan O'Brien. Film, jehož děj se odehrává v USA, byl natáčen v Bulharsku.\n\nMladí lidé se po raftingu rozhodnout dát si pauzu ve virginijských lesích. Náhle se stanou obětí kanibala, který je jednoho po druhém začne lovit. Avšak jednomu z nich se podaří utéct a po namáhavém utíkání před kanibalem se v hlubokém lese střetne s uprchlou skupinou vězňů, jejichž „šéf“ se zmocil téměř všech zbraní policistů, kteří je směřují z lesa ven. Legendární Three-finger začne lovit i vězně a otázkou je, kdo si krutějšího trestu zaslouží víc.\n"}
{"id": "823250", "url": "https://cs.wikipedia.org/wiki?curid=823250", "title": "Jindřich VI. Berengar", "text": "Jindřich VI. Berengar\n\nJindřich VI. Berengar (†1150) byl nejstarším legitimním synem římskoněmeckého krále Konráda III. z rodu Štaufů. Jeho matkou byla Gertruda ze Sulzbachu, dcera hraběte Berengara I.\n\nOtec jej nechal 30. března 1147 v Cáchách korunovat. V dopise byzantskému císaři Manuelovi I. Komnenovi a jeho manželce, Jindřichově tetě z matčiny strany, byl prohlášen vítězným velitelem bitvy u Flochbergu (1150) nad Welfem VI. a Welfem VII. Mladý král zemřel dva roky před svým otcem a byl pohřben v klášteře Lorch.\n"}
{"id": "823252", "url": "https://cs.wikipedia.org/wiki?curid=823252", "title": "Aréna Jacques Plante", "text": "Aréna Jacques Plante\n\nAréna Jacques Plante je 3700 sedadlová aréna v Shawiniganu v Québecu v Kanadě. Aréna byla postavenu roku 1937 se jménem Shawinigan Municipal Auditorium, ale na počest hokejové legendy Jacquese Planta byla přejmenována na Aréna Jacques Plante. V roce 2008 byla budova uzavřena ve prospěch nového centra \"Bionest\" sousedícího s arénou.\n"}
{"id": "823253", "url": "https://cs.wikipedia.org/wiki?curid=823253", "title": "Hannes Aigner", "text": "Hannes Aigner\n\nHannes Aigner (* 19. března 1989 Augsburg) je německý vodní slalomář, kajakář závodící v kategorii K1.\n\nV letech 2010 a 2011 získal zlaté medaile na mistrovství světa v závodech K1 družstev, stříbrné medaile z K1 družstev pomohl vybojovat též na mistrovstvích Evropy 2010, 2012 a 2013 a v roce 2015 hlídky na ME vyhrál. Z evropských šampionátů 2012 a 2016 si odvezl i bronz z individuálního závodu K1. Tentýž kov v kategorii K1 získal i na Letních olympijských hrách 2012 v Londýně. Na LOH 2016 v Riu de Janeiru byl čtvrtý. Další úspěch zaznamenal na Mistrovství světa 2018, které se rovněž konalo v Brazílii – zde se stal mistrem světa v kategorii K1.\n"}
{"id": "823269", "url": "https://cs.wikipedia.org/wiki?curid=823269", "title": "Pach krve 4: Krvavý počátek", "text": "Pach krve 4: Krvavý počátek\n\nPach krve 4: Krvavý počátek (v anglickém originále Wrong Turn 4: Bloody Beginnings) je americký hororový film z roku 2011, který režíroval režisér předchozího dílu Declan O'Brien.\n\nDěj filmu začíná v psychiatrickém sanatoriu, kde jde primář výzkumné profesorce ukázat oddělení velice nebezpečných pacientů, kteří svým jednáním poškozují sami sebe i ostatní a proto jsou zavření za mřížemi. Cestou okolo cel vytrhne jeden pacient profesorce z vlasů sponku a po jejich odchodu z oddělení ji hodí 3 zmutovaným \"dětem\" které si pomocí sponky odemknou mříže, otevřou mříže všem pacientům a povraždí veškerý personál sanatoria.\nO několik let později se skupinka studentů vydává na sněhových skútrech na horskou chatu, ale zabloudí ve sněhové bouři. Když si myslí, že jsou ztraceni a umrznou spatří v dálce ono sanatorium a rozhodnou o přečkání noci v něm. Nic netušící studenti si v sanatoriu užívají zábavu, při níž je nenápadně pozorují teď již 3 dospělí mutanti. \nRáno nemůžou studenti najít jednoho z nich a postupně zjišťují kde se vlastně na konec ocitají.\n\n"}
{"id": "823272", "url": "https://cs.wikipedia.org/wiki?curid=823272", "title": "Ferenc Szőcs", "text": "Ferenc Szőcs\n\nFerenc Szőcs (* 22. srpna 1935 Obid) je slovenský vědec maďarské národnosti, chemik a fyzik, bývalý československý politik, po sametové revoluci poslanec Sněmovny lidu za hnutí Együttélés, respektive za Maďarské křesťanskodemokratické hnutí, později místopředseda formace Maďarská ľudová strana, od konce 90. let politik SMK.\n\nV letech 1947-1950 studoval na gymnáziu v Budapešti, středoškolské vzdělání dokončil v Komárně v roce 1953. V roce 1958 promoval na Univerzitě Komenského v Bratislavě, kde studoval fyziku. V letech 1958-1961 pracoval ve výzkumném ústavu v Bratislavě, od roku 1961 působil jako vědecký pracovník v ústavu pro polymery Slovenské akademie věd. Zaměřoval se na fyzikální a chemický výzkum. Pobýval na zahraničních stážích (roku 1962 Leningrad, v letech 1968-1969 Darmstadt). Počátkem 80. let působil jako výzkumník v oboru fyzikální chemie a petrochemie v Iráku. Publikoval četné odborné studie. V roce 1967 získal titul kandidát věd, od roku 1986 doktorem věd.\n\nVe volbách roku 1990 zasedl do Sněmovny lidu (volební obvod Západoslovenský kraj) za hnutí Együttélés, zasedal pak v poslaneckém klubu Maďarského křesťanskodemokratického hnutí. Později byl členem klubu MĽS. Ve Federálním shromáždění setrval do konce funkčního období parlamentu, tedy do voleb roku 1992. V lednu 1992 byl na sjezdu Maďarské ľudové strany v Komárně zvolen jejím místopředsedou.\n\nV parlamentních volbách na Slovensku roku 1998 kandidoval za Stranu maďarské koalice na 121. pozici kandidátní listiny. Nebyl zvolen. Uváděn je bytem v Bratislavě. V roce 2009 se zmiňuje jako člen Rady pro strategické záležitosti při Straně maďarské koalice.\n\n"}
{"id": "823275", "url": "https://cs.wikipedia.org/wiki?curid=823275", "title": "Zinetula Biljaletdinov", "text": "Zinetula Biljaletdinov\n\nZinetula Biljaletdinov (rusky : Зинэтула Хайдарович Билялетдинов, tatarsky : Зиннәтулла Хәйдәр улы Билалетдинев, arabsky: Zanet-ullah Hajdar ibn Belal al-Din → التهاب اولاه حيدر بلال بن الدين), (narozen 13. března 1955 v Moskvě) je bývalý ruský hokejový hráč s tatarskými kořeny, který hrál pro SSSR a bývalý trenér ruské hokejové reprezentace. Od roku 1973 do roku 1988 hrál také za HC Dynamo Moskva.\n\nV letech 1994 a 1995 byl asistentem trenéra týmu Winnipeg Jets a v roce 1997 byl asistentem trenéra v týmu Phoenix Coyotes. Jako hlavní trenér vyhrál Gagarinův pohár s týmem Ak Bars Kazaň.\n\nV červnu 2011 byl jmenován hlavním trenérem ruské hokejové reprezentace. V roce 2012 vyhrál MS v ledním hokeji v Helsinkách. Rusko pod jeho vedením dokázalo vyhrát všechny zápasy na MS. Biljaletdinov byl po ukončení MS vychválen i vlastními hráči.\n"}
{"id": "823276", "url": "https://cs.wikipedia.org/wiki?curid=823276", "title": "Runaway", "text": "Runaway\n\nRunaway může být:\n\n"}
{"id": "823280", "url": "https://cs.wikipedia.org/wiki?curid=823280", "title": "Suntar-Chajata", "text": "Suntar-Chajata\n\nSuntar-Chajata (rusky Сунтар-Хаята z jakutského Сунтар - hluboká řeka a Хаята - pohoří ) je horský hřbet na východní Sibiři. Bývá buď považován za součást Verchojanského pohoří, nebo za samostatný horský systém. Má středohorský ráz, jeho nejvyšším bodem je hora Mus-Chaja, vysoká 2959 metrů. Pohoří tvoří rozvodí mezi Severním ledovým (řeky Lena a Indigirka) a Tichým oceánem (Urak, Ochota a další). Tvoří také hranici mezi Chabarovským krajem a Republikou Sacha.\n\nVětšinu pohoří pokrývá tundra. Hranice lesa je ve výšce přibližně 1 300 metrů nad mořem, níže je východosibiřská mechová tajga, tvořená převážně modřínem dahurským (\"Larix gmelinii\"), při hranici lesa rostou porosty borovice zakrslé (\"Pinus pumila\").\n\nV pleistocenních glaciálech pokrývalo pohoří Suntar-Chajata, spolu s okolními pohořími, štítové zalednění kordillerského typu. Tento štítový ledovec zřejmě obkružoval celé Ochotské moře a stékal až k jeho pobřeží, sněžná čára byla velmi nízko. Plocha štítového ledovce pokrývajícího pohoří Suntar-Chajata, Verchojanské a Čerského, byla 1 240 000 km.\n\nV dnešní době se v pohoří nachází už pouze horské zalednění. Celkem je zde 208 ledovců o celkové ploše 201,6 km. Největší z nich dosahuje délky 7,2 km a plochy 7,5 km, většinou však mají délku do 3 km. Nadmořská výška sněžné čáry se pohybuje mezi 2230 a 2440 metry nad mořem, její střední hodnota je 2350 m n. m. Splazy ledovců dotékají nejčastěji do výšky 2120 m n. m.\n\nCelé pohoří je v oblasti souvislého permafrostu. Při vodních tocích jsou v některých místech rozsáhlé naledě.\n"}
{"id": "823282", "url": "https://cs.wikipedia.org/wiki?curid=823282", "title": "Pavel Šebek", "text": "Pavel Šebek\n\nPavel Šebek (* 21. června 1935) byl český a československý politik, po sametové revoluci poslanec Sněmovny lidu Federálního shromáždění za Občanské fórum, později za ODS.\n\nV listopadu 1989 se podílel na vzniku Občanského fóra v Kladně. Reprezentoval Kladno na prvním sněmu OF koncem prosince 1989.\n\nVe volbách roku 1990 kandidoval za OF do Sněmovny lidu (volební obvod Středočeský kraj). Po rozkladu Občanského fóra přestoupil v roce 1991 do poslaneckého klubu ODS. Ve Federálním shromáždění setrval do voleb roku 1992.\n\n"}
{"id": "823283", "url": "https://cs.wikipedia.org/wiki?curid=823283", "title": "Šebek", "text": "Šebek\n\nPříjmení Šebek nosí tyto osobnosti:\n\n"}
{"id": "823284", "url": "https://cs.wikipedia.org/wiki?curid=823284", "title": "Daniele Molmenti", "text": "Daniele Molmenti\n\nDaniele Cristoforo Molmenti (* 1. srpna 1984 Pordenone) je italský vodní slalomář, kajakář závodící v kategorii K1.\n\nJedinou medaili z individuálního závodu na mistrovství světa získal v roce 2010, kdy šampionát vyhrál. Kromě toho je držitelem jedné zlaté, dvou stříbrných a dvou bronzových medailí ze závodů hlídek. Mistrovství Evropy v závodě K1 vyhrál v letech 2009, 2011 a 2012. V roce 2010 zvítězil v celkovém pořadí Světového poháru v závodech K1. Na Letních olympijských hrách 2008 v Pekingu byl desátý, v Londýně 2012 získal zlatou medaili.\n\n"}
{"id": "823287", "url": "https://cs.wikipedia.org/wiki?curid=823287", "title": "CR2032", "text": "CR2032\n\nBaterie typu CR2032 je knoflíková baterie tvořená lithiovým článkem. Využívá se v počítačové technice (pro zálohu pamětí nastavení), drobných svítilnách, hodinkách, cyklistických tachometrech, snímacích zařízeních.\n\nJejí parametry jsou velmi univerzální a proto je hojně využívána „hobby elektroniky“ při výrobě štěnic, miniaturních LED svítilen, či tzv. „LED Throwies“. Parametry jsou standardizované pro všechny výrobce.\n\n\n\n\n"}
{"id": "823297", "url": "https://cs.wikipedia.org/wiki?curid=823297", "title": "Bratři Zangakiové", "text": "Bratři Zangakiové\n\nAdelphoi Zangaki (George a Constantine Zangaki, bratři Zangakiové, aktivní v letech 1870-1890) byli dva řečtí fotografové, kteří se specializovali na fotografie historických nebo starověkých egyptských scén, které pak prodávali turistům jako pohlednice. Občas spolupracovali s fotografem Hippolytem Arnouxem z města Port Said.\n\nO činnosti obou bratrů je toho známo velmi málo. Své fotografie označovali písmeny C. a G. a pracovali v Port Said a v Káhiře. Jejich fotografie z konce 19. století Egypta byly sice určené ke komerčnímu prodeji během tehdy prosperujícího turistického ruchu Evropanů do Egypta, ale v moderní době jsou velmi ceněné historiky a sběrateli pro jejich vhled do života tamních obyvatel. Snímky zahrnují pohledy na pyramidy (např. Cheopsovu pyramidu nebo Sfingu) a města (např. Suez nebo Alexandrie), stejně jako portréty Egypťanů a jejich každodenní život (např. učitel s žáky, muži u rozvodněného Nilu, nebo ženy v domácnosti).\n\nJsou známé tyto používané názvy:\n\n"}
{"id": "823302", "url": "https://cs.wikipedia.org/wiki?curid=823302", "title": "Jozef Šepetka", "text": "Jozef Šepetka\n\nJozef Šepetka (* 4. června 1969) je manažer J&T banky působící v Česku, bývalý slovenský a československý politik, po sametové revoluci poslanec Sněmovny lidu Federálního shromáždění za Verejnosť proti násiliu, později za ODÚ-VPN.\n\nZa sametové revoluce patřil mezi vedoucí aktivisty VPN ve Zvolenu. Byl tehdy vysokoškolákem.\n\nVe volbách roku 1990 byl zvolen za VPN do Sněmovny lidu (volební obvod Středoslovenský kraj). Poté, co se VPN v roce 1991 rozpadlo, nastoupil Šepetka do poslaneckého klubu jedné z nástupnických formací ODÚ-VPN. Ve Federálním shromáždění setrval do voleb roku 1992.\n\nVystudoval Právnickou fakultu Univerzity Karlovy. Po rozdělení Československa působil v Česku. Od roku 1992 pracoval na Ministerstvu zahraničních věcí České republiky. V roce 1998 nastoupil do J&T banky na pozici poradce. Od roku 2008 zastává post člena dozorčí rady banky J&T. Je evidován bytem v Praze.\n\n"}
{"id": "823303", "url": "https://cs.wikipedia.org/wiki?curid=823303", "title": "Wrong Turn 5: Bloodlines", "text": "Wrong Turn 5: Bloodlines\n\nPach krve 5: Krvavý masakr je americký hororový film z roku 2012 a v pořadí pátým dílem v této slasherové sérii, která započala filmem \"Pach krve\" a pokračovala filmy \"\", \"Pach krve 3\" a \"\". Film je sequelem předchozího dílu a, stejně jako samotný předchozí díl, zároveň prequelem prvního dílu v sérii \"Pach krve\".\n\nV městečku Fairlake v Greenbrier v Západní Virginii je pořádán festival plný hudby, zrovna na svátek Halloween a do města se hlásí zástupy vysokoškoláků aby si užili noc plnou sexu. Celý festival je pak v noci překažen zmutovanou rodinou kanibalů z hor, kteří by si rádi pochutnali na místní omladině.\n\n"}
{"id": "823309", "url": "https://cs.wikipedia.org/wiki?curid=823309", "title": "Ehrlich", "text": "Ehrlich\n\nEhrlich (něm. \"poctivý\") je příjmení:\n\n"}
{"id": "823310", "url": "https://cs.wikipedia.org/wiki?curid=823310", "title": "Mikuláš Šidík", "text": "Mikuláš Šidík\n\nMikuláš Šidík (6. března 1941 - 13. listopadu 2015) byl slovenský a politik, rusínské respektive ukrajinské národnosti, po sametové revoluci československý poslanec Sněmovny lidu Federálního shromáždění za Komunistickou stranu Slovenska, později za Stranu demokratické levice.\n\nVe volbách roku 1990 zasedl do Sněmovny lidu (volební obvod Východoslovenský kraj) za KSS, která v té době byla ještě slovenskou územní organizací celostátní Komunistické strany Československa (KSČS). Postupně se ale osamostatňovala a na rozdíl od sesterské strany v českých zemích se transformovala do postkomunistické Strany demokratické levice, do jejíhož klubu roku 1991 přešel. Mandát obhájil ve volbách roku 1992. Ve Federálním shromáždění setrval do zániku Československa v prosinci 1992.\n\nProfesí byl zemědělský inženýr, v parlamentu obhajoval existenci zemědělských družstev.\n\n"}
{"id": "823319", "url": "https://cs.wikipedia.org/wiki?curid=823319", "title": "Kurnat as-Saudá", "text": "Kurnat as-Saudá\n\nKurnat as-Saudá ( , 3088 m n. m.) je hora v pohoří Libanon. Leží na území Libanonu v guvernorátu Severní Libanon na hranici okresů Minja-Danja a Baszarri. Jedná se o nejvyšší horu státu i celého pohoří. Vrchol hory je 6 měsíců v roce pokryt sněhem.\n\n"}
{"id": "823322", "url": "https://cs.wikipedia.org/wiki?curid=823322", "title": "Kleština", "text": "Kleština\n\nUpínací kleština je strojní prvek, sloužící k upnutí nástrojů s válcovou stopkou o daném jednotném průměru nebo k upínání tyčového materiálu zejména na soustruhu. K upínání různých průměrů slouží sklíčidlo.\n\nKleština (neboli „kleštinové pouzdro“) je těleso s vnější kuželovou plochou, které je podélně rozříznuté tak, aby při zasouvání do vnitřní kuželové plochy stejné kuželovitosti se svíralo a upnulo tak upínané těleso. Výhodou je podstatně jednodušší a tužší konstrukce než konstrukce čelisťového sklíčidla, z čehož plyne dlouhodobě stabilní přesnost. Nevýhodou je malý rozsah upínání a tím i zvýšený nárok na přesnost upínané plochy.\n\nAxiální síla k sevření kleštiny se vyvozuje obvykle pomocí závitu převlečné matice, což zaručuje samosvornost upnutí. U přípravků je možno použít hydraulický nebo pneumatický válec k otevření kleštiny, když sevření je zaručeno tlakem pružiny.\n\npodle určení:\n\npodle konstrukčního uspořádaní:\n\nUpínání nástrojů (fréz, brusných kotoučků) do mikrofrézek (zubní, modelářská), přímých fréz (fortunek), stolařských horních i spodních fréz. Pro spolehlivost a vysokou přesnost jsou kleštiny vhodné k upínání nástrojů na rychloběžných strojích.\n\n"}
{"id": "823325", "url": "https://cs.wikipedia.org/wiki?curid=823325", "title": "Eduard Šimko", "text": "Eduard Šimko\n\nEduard Šimko (* 21. prosince 1942) byl slovenský a československý politik, po sametové revoluci poslanec Sněmovny lidu a Sněmovny národů Federálního shromáždění za VPN, později za HZDS.\n\nVe volbách roku 1990 byl zvolen za VPN do Sněmovny lidu (volební obvod Východoslovenský kraj). Po rozkladu VPN v roce 1991 nastoupil do poslaneckého klubu HZDS. Ve volbách roku 1992 přešel do Sněmovny národů. Ve Federálním shromáždění setrval do zániku Československa v prosinci 1992.\n\nPřed parlamentními volbami na Slovensku roku 1994 se uvádí jako člen Slovenské volební komise za HZDS. V roce 1998 mu byl udělen Řád Andreje Hlinky. V 90. letech zasedal v slovenském Fondu národního majetku. Později čelili funkcionáři fondu veřejné kritice a zájmu policie za machinace s nadstandardními byty. I Eduard Šimko patřil mezi členy výkonného výboru FNM, kteří prodali byt sami sobě. V roce 2004 se ale uvádí, že vyšetřování kauzy bude nejspíš zastaveno.\n\nK březnu 2002 měl nastoupit na post vedoucího organizačního odboru Prešovského samosprávného kraje. Uvádí se tehdy bytem v Prešově.\n"}
{"id": "823331", "url": "https://cs.wikipedia.org/wiki?curid=823331", "title": "Jaromír Šlápota", "text": "Jaromír Šlápota\n\nJaromír Šlápota (* 29. října 1939) je předseda Československého ústavu zahraničního, bývalý český a československý politik, po sametové revoluci poslanec Sněmovny lidu Federálního shromáždění za KDU-ČSL.\n\nVystudoval stavební průmyslovou školu a pracoval jako vedoucí investiční výstavby. Od roku 1969 byl členem Československé strany lidové. Po sametové revoluci se stal členem nejvyššího zákonodárného sboru.\n\nVe volbách roku 1990 zasedl do Sněmovny lidu (volební obvod Jihomoravský kraj) za KDU-ČSL. Ve Federálním shromáždění setrval do voleb roku 1992. V roce 1992 byl zvolen do čestné funkce předsedy Československého ústavu zahraničního, kterou od té doby zastává trvale. V roce 2008 ho senát navrhl na udělení Medaile Za zásluhy.\n\nV polovině 90. let působil jako člen Ústředního výboru KDU-ČSL a místopředseda MO KDU-ČSL Znojmo.\n\nNezávislé noviny Petra Cibulky ho označily za důvěrníka Státní bezpečnosti, krycí jméno JAROMÍR. Archiv bezpečnostních složek uvádí osobu jménem Jaromír Šlápota (nar. 29. října 1939) ve třech registračních sadách. Protokol registrace svazků spolupracovníků Správy VKR 1. VO z 12. července 1958 ho eviduje pod krycím jménem Limrt Karel. V roce 1977 (krycí jméno JAROMÍR) a 1988 (krycí jméno POT) byl evidován v Protokolu registrace svazků agenturního a kontrarozvědného rozpracování SEO KS SNB Brno.\n\nV letech 2002 až 2012 se podílel na realizacích několika pomníků T. G. Masaryka v zahraničí (Petrohrad, Užhorod, Ciudad de México, Washington). Za tuto činnost obdržel na 5. sněmu Masarykova demokratického hnutí dne 12. září 2015 v Praze čestnou medaili T. G. Masaryka za věrnost jeho odkazu.\n\nV roce 2016 obdržel Medaili za zásluhy I. stupně.\n\n"}
{"id": "823334", "url": "https://cs.wikipedia.org/wiki?curid=823334", "title": "Bílé útesy doverské", "text": "Bílé útesy doverské\n\nBílé útesy doverské (anglicky White Cliffs of Dover) jsou proslulé útesy na britském pobřeží v hrabství Kent. Rozkládají se v okolí Doveru mezi městy Folkestone na západě a Deal na východě. Nacházejí se na nejužším místě Lamanšského průlivu a od francouzského města Calais je dělí jen 34 km. Právě sem proto směřovali a směřují všichni, kdo se chtějí dostat z evropské pevniny na britské ostrovy, takže přestože se podobné útesy nacházejí i na jiných místech, nejznámější jsou ty poblíž Doveru. Díky strategické poloze a zářivě bílé barvě byly útesy vyhlášené již v antice a patrně podle nich vznikl i původní název Anglie - Albion (z latinského \"alba\" - bílý).\n\nBílou barvu skal způsobuje jejich geologické složení - tvoří je čistá křída, místy obsahující valouny pazourku. Útesy jsou součástí kuestového hřbetu North Downs budovaného právě z bílé psací křídy a glaukonitických pískovců, který společně s protilehlým South Downs vytváří podloží jihovýchodního pobřeží Anglie. Zdejší horniny vznikaly na konci druhohor, ve svrchní křídě (zhruba před 70 miliony lety), kdy se na dně mělkého moře hromadily kalcitové schránky odumřelých mikroorganismů, zejména řas kokolitek. Obrovské množství těchto schránek, nahromaděné během tisíců let, vytvořilo desítky metrů mocné sedimenty. V současné době jsou strmé skalní stěny neustále narušované erozí, takže pomalu ustupují směrem do vnitrozemí a každoročně se zmenšují zhruba o centimetr. V březnu 2012 se rozsáhlá část jednoho z útesů zřítila do moře. K dalšímu zřícení došlo i o rok později v zátoce St. Margaret mezi Doverem a Dealem, skála sjela jen pár metrů od domu, který kdysi patřil tvůrci Jamese Bonda Ianu Flemingovi.\n\nSpecifické křídové prostředí, které popisovali učenci již v 16. století, obývá množství vápnomilných a slanomilných rostlin. Převážná část útesů je v majetku společnosti National Trust, která pozemky vykoupila, aby mohla pobřeží spravovat v souladu s přírodou a zpřístupnit jej veřejnosti.\n\n\n"}
{"id": "823336", "url": "https://cs.wikipedia.org/wiki?curid=823336", "title": "Josef Šulc", "text": "Josef Šulc\n\nJméno a příjmení Josef Šulc nese více známých osobností:\n\n\n"}
{"id": "823337", "url": "https://cs.wikipedia.org/wiki?curid=823337", "title": "Josef Šulc (atlet)", "text": "Josef Šulc (atlet)\n\nJosef Šulc (12. září 1907, Staré Čívice – 10. července 1977) byl československý atlet, běžec, který se věnoval dlouhým tratím, zejména maratonu, účastník LOH 1936.\n\nReprezentoval Československo na Letních olympijských hrách 1936 v Berlíně, kde v maratonu doběhl na 38. místě s časem 3:11:47,4.\nSvůj osobní rekord v maratonském běhu vytvořil 17. září 1933 ve Vídni, kde doběhl jako druhý v čase 2:37:31 a zařadil se tak v tomto roce na deváté místo ve světě. Na Mistrovství Evropy v atletice 1934 v Turínu skončil v maratonu na 9. místě. V letech 1939–1941 vytvořil na dlouhých tratích čtyři československé rekordy.\nV letech 1931–1942 získal v maratonském běhu šest mistrovských titulů (třikrát za klub Sparta Praha a třikrát za Explosii Semtín), rovněž zvítězil jako první Čechoslovák v Mezinárodním maratonu míru v Košicích v roce 1934 časem 2:41:26.\n\n"}
{"id": "823338", "url": "https://cs.wikipedia.org/wiki?curid=823338", "title": "NHL 07", "text": "NHL 07\n\nNHL 07 (vydaná 12. září 2006) je hokejová videohra, nástupce videohry NHL 06. Hra je plná nových realistických prvků a zlepšení jako například \"stickhandling\" a širší paleta řídících systémů. Verze pro Xbox 360 je vybavena zcela novou grafikou, zatímco ostatní verze hry zaostávají co se týče grafické stránky. NHL 07 je také jediná verze z herní série která je přístupná pro PSP.\n\nNa obalu hry je Alexandr Ovečkin.\n\nNHL 07 má kromě NHL také 4 Evropské ligy - Deutsche Eishockey Liga, Elitserien, SM-liiga a Tipsport Extraliga. Zápasy komentují Gary Thorne a Bill Clement.\n\nDemo pro Xbox 360 bylo vydáno přes Xbox Live Marketplace dne 7. září 2006, nabízí zápas mezi týmy Edmonton Oilers a Carolina Hurricanes.\n"}
{"id": "823339", "url": "https://cs.wikipedia.org/wiki?curid=823339", "title": "Slézovka trojklaná", "text": "Slézovka trojklaná\n\nSlézovka trojklaná (\"Malope trifida\") je jednoletá rostlina z čeledi slézovité (\"Malvaceae\"). Občas se pěstuje jako okrasná jednoletka s nápadnými velkými květy. Pochází ze Španělska a ze severozápadní Afriky.\n\nSlézovka trojklaná je jednoletá bylina dorůstající výšky až 1,5 metru. Listy jsou široce vejčité až téměř okrouhlé, 5 až 8 cm dlouhé, 6 až 10 cm široké, čepel listů je celistvá nebo se 3 až 5 laloky, na obou stranách téměř lysá. Palisty jsou drobné, vejčitě kopinaté. Květy vyrůstají jednotlivě v paždí listů. Stopky květů jsou 8 až 13 cm dlouhé, za plodu se prodlužující. Kalich je 5-četný, se široce kopinatými až vejčitými cípy, na ploše lysý, na okraji brvitý. Na bázi kalicha je vyvinut kalíšek tvořený 3 široce vejčitými a na bázi srdčitými cípy, za plodu se zvětšující. Kalich je 1,5 až 2x delší než kalíšek. Koruna je růžová až purpurová, o průměru 5 až 6 cm. Korunní lístky jsou asi 2x delší než kalich, obvejčité, na bázi chlupaté. Tyčinky jsou srostlé v 1 až 1,5 cm dlouhou trubku. Plody jsou rozpadavé na množství plůdků (merikarpií).\n\nSlézovka trojklaná se vyskytuje v severní Africe a v jihozápadní Evropě ve Španělsku.\n\nV minulosti byl rod \"Malope\" na základě schizokarpních plodů s plůdky uspořádanými ve spirále nebo v několika překrývajících se řadách řazen do tribu \"Malopeae\" spolu s rody \"Kitaibelia\" a \"Palaua\". S nástupem molekulárních metod došlo k reorganizaci čeledi slézovité a tento tribus byl zrušen. V současnosti jsou rody \"Malope\" a \"Kitaibelia\" řazeny do tribu \"Malveae\" a podtribu \"Malvinae\". Nejblíže příbuznými rody jsou topolovka (\"Alcea\") a proskurník (\"Althaea\").\n\nOd nejblíže příbuzného rodu \"Kitaibelia\" lze slézovku nejsnáze rozlišit podle počtu listenů kalíšku. Od všech ostatních evropských zástupců čeledi slézovitých se liší zejména kulovitými rozpadavými (schizokarpními) plody.\n\nSlézovka je stále častěji pěstována jako okrasná letnička, nápadná svými velkými květy. Byly vypěstovány i různé barevné kultivary, např. 'White Queen' (bílé květy), 'Red Queen' a 'Vulcan' (jasně purpurově červené květy) a 'White For Windows' (zakrslý kultivar s bílými květy).\n\nSlézovka se podobně jako jiné letničky pěstuje každoročně ze semen. Ta je možno vysévat na jaře přímo na záhon, případně předpěstovat při pokojové teplotě již na sklonku zimy nebo v předjaří. Semena se přikrývají tenkou vrstvou substrátu. Slézovka se pěstuje na plném slunci a je třeba ji nezalívat přespříliš. Kvete od léta do podzimu.\n\n"}
{"id": "823342", "url": "https://cs.wikipedia.org/wiki?curid=823342", "title": "Hippolyte Arnoux", "text": "Hippolyte Arnoux\n\nHippolyte Arnoux (aktivní asi v letech 1860 – asi 1890) byl francouzský fotograf a vydavatel působící ve městě Port Said na severu Egypta. Během 60. let 19. století dokumentoval budování Suezského průplavu a výsledné fotografie publikoval jako \"Album du Canal de Suez\". Současně občas spolupracoval s bratry Zangakiovými, což byli dva řečtí fotografové vlastnící fotografické studio ve městě Port Said. Na konci 60. let se Arnoux stal partnerem Antonia Beata.\n\n\n"}
{"id": "823343", "url": "https://cs.wikipedia.org/wiki?curid=823343", "title": "Kanoistika na Letních olympijských hrách 2012 - C1 slalom muži", "text": "Kanoistika na Letních olympijských hrách 2012 - C1 slalom muži\n\nZávod ve vodním slalomu C1 mužů na Letních olympijských hrách 2012 se konal na kanále Lee Valley White Water Centre ve Waltham Cross ve dnech 29.–31. července 2012. Z českých závodníků se jej zúčastnil Stanislav Ježek (5. místo), zlatou medaili získal Francouz Tony Estanguet.\n\nČasy jsou uvedeny v UTC+1.\n\n"}
{"id": "823349", "url": "https://cs.wikipedia.org/wiki?curid=823349", "title": "Ruth Šormová", "text": "Ruth Šormová\n\nRuth Šormová, též Rút Šormová (* 14. prosince 1965 Praha), je česká sociální pracovnice a speciální pedagožka, bývalá politička, za normalizace opoziční aktivistka, po sametové revoluci československá poslankyně Sněmovny lidu Federálního shromáždění za Občanské fórum, později za Občanské hnutí.\n\nMatka Ruth Šormové je socioložka Eliška Novotná, otec byl ekonom Pavel Eisler, v 60. letech působil na Vysoké škole ekonomické, ale v roce 1966 tragicky zahynul během bouřky v Alpách. Bratr žil v Londýně, kam za ním mohla Ruth Šormová v sedmnácti letech vycestovat na dvoje prázdniny. Během návštěvy Anglie pracovala na brigádě v domově pro lidi s mentálním postižením, což ji velmi ovlivnilo v dalším životním směřování. Po návratu do Prahy se dostala do prostředí evangelické mládeže, kde se seznámila se svým manželem, evangelickým farářem Zdeňkem Šormem.\n\nKoncem 80. let byla aktivní v opozičních hnutích mládeže (Nezávislé mírové sdružení). V roce 1988 podepsala Chartu 77. V té době žila v Soběslavi, v tamním farním sboru působil její manžel. Tehdy se ji pokusil kontaktovat agent Státní bezpečnosti Ludvík Zifčák, který se snažil proniknout do opozičních struktur. Během Sametové revoluce vznikalo v Soběslavi Občanské fórum u Šormů na faře.\n\nVe volbách roku 1990 zasedla do Sněmovny lidu (volební obvod Jihomoravský kraj) za OF. Po rozpadu Občanského fóra v roce 1991 přešla do poslaneckého klubu OH. Ve Federálním shromáždění setrvala do voleb roku 1992, kdy ještě kandidovala za OH, které ale ve volbách neuspělo.\n\nPůsobí jako sociální pracovnice a speciální pedagožka. Překládá z angličtiny odbornou literaturu. Založila středisko Diakonie \"Rolnička\" v Soběslavi, zaměřené na sociální, vzdělávací, terapeutické, pracovní a rehabilitační služby pro postižené. Poté byla ředitelkou Portimo, o.p.s. v Novém Městě na Moravě. V roce 2017 zvítězila v anketě Žena regionu. Od září 2018 je ředitelkou pražského hospicu Cesta domů.\n\n"}
{"id": "823352", "url": "https://cs.wikipedia.org/wiki?curid=823352", "title": "Kazachstán na Letních olympijských hrách 2012", "text": "Kazachstán na Letních olympijských hrách 2012\n\nKazachstán na Letních olympijských hrách v roce 2012 v Londýně reprezentuje výprava 115 sportovců v 16 sportech.\n\n"}
{"id": "823358", "url": "https://cs.wikipedia.org/wiki?curid=823358", "title": "Nokaut", "text": "Nokaut\n\nNokaut (makedonsky Нокаут, místní přepis slova \"knokaut\") je severomakedonská popová a rocková skupina založená roku 1997 zpěvákem Nikolou Perevským a kytaristou Vladimirem Krstevským. V původní sestavě účinkovali také zpěvák Kiril Kolemiševski a bubeník Aco Bogdanovski. Skupina se rozpadla v roce 2003, ale roku 2006 se obnovila v obměněném a rozšířeném složení. Za dobu své existence vydala tři alba.\n\n"}
{"id": "823360", "url": "https://cs.wikipedia.org/wiki?curid=823360", "title": "Pratt &amp; Whitney PW4000", "text": "Pratt &amp; Whitney PW4000\n\nPratt & Whitney PW4000 je řada dvouproudových leteckých motorů s vysokým obtokovým poměrem s tahem od 231 do 436 kN. Motor byl postaven jako nástupce řady motorů Pratt & Whitney JT9D a dočkal se i podstatně většího rozšíření.\n\nŘada motorů PW4000 se rozděluje do tří skupin podle průměru dmychadla.\n\nPrvní skupinou jsou motory PW4000-94 s průměrem dmychadla \"94 palců\" (2,4 m), které mají tah od 231 do 276 kN. Tyto motory pohánějí letouny Airbus A310-300, Airbus A300-600, Boeing 747-400, Boeing 767-200/300 a MD-11. Pokud jsou tyto motory použity na dvoumotorových strojích mají tyto stroje certifikaci ETOPS-180. Mezi tyto motory patří modely PW4052, PW4056, PW4060, PW4062, PW4062A, PW4152, PW4156A, PW4156, PW4158, PW4460 a PW4462.\n\nDruhou skupinou jsou motory PW4000-100 s průměrem dmychadla \"100 palců\" (2,5 m), které byly speciálně vyvinuty pro dvoumotorové letouny Airbus A330. Tyto motory mají tah od 285 do 302 kN. Mezi tyto motory patří modely PW4164, PW4168 a PW4168A. V roce 2006 společnost oznámila prodej prvních modernizovaných motorů v rámci programu s názvem „Advantage70“. Modernizovány mohou být i dříve vyrobené motory. Tento balíček modernizací zvýšil tah motorů na 311 kN, snížil spotřebu paliva asi o 1% a snížil i náklady na údržbu. Snížení spotřeby paliva o 1% znamená úsporu kolem 140 000 USD ročně na letoun.\n\nTřetí skupinou jsou motory PW4000-112 s průměrem dmychadla \"112 palců\" (2.8 m), které byly speciálně vyvinuty pro letouny Boeing 777. Tyto motory mají tah od 329 do 436 kN. Mezi tyto motory patří modely PW4074, PW4077, PW4077D, PW4084, PW4084D, PW4090 a PW4098. Motory vstoupily do služby v červnu 1995 u společnosti United Airlines, přičemž se jednalo o první motory s certifikací ETOPS-180. V květnu 2000 motor získal certifikaci ETOPS-207.\n\nNa motory řady PW4000 byly použity vysoce kvalitní materiály zpracované nejnovějšími technologiemi výroby. Motory mají plně digitalizované řízení (FADEC), výbornou spotřebu paliva a spolehlivost.\n\nTah motorů: 231 kN – 275 kN\n\nTah motorů: 285 kN – 311 kN\nTah motorů: 329 kN – 436 kN\n\n\n\"Data pocházejí z oficiálního prapagačního materiálu výrobce „Pratt & Whitney's PW4000 100-inch-fan“\".\n\n\n\n\n\n\n"}
{"id": "823362", "url": "https://cs.wikipedia.org/wiki?curid=823362", "title": "Kanoistika na Letních olympijských hrách 2012 - K1 slalom muži", "text": "Kanoistika na Letních olympijských hrách 2012 - K1 slalom muži\n\nZávod ve vodním slalomu K1 mužů na Letních olympijských hrách 2012 se konal na kanále Lee Valley White Water Centre ve Waltham Cross ve dnech 29. července – 1. srpna 2012. Z českých závodníků se jej zúčastnil Vavřinec Hradilek (stříbro), zlatou medaili získal Ital Daniele Molmenti.\n\nČasy jsou uvedeny v UTC+1.\n\n"}
{"id": "823363", "url": "https://cs.wikipedia.org/wiki?curid=823363", "title": "Antonio Cañizares Llovera", "text": "Antonio Cañizares Llovera\n\nAntonio kardinál Cañizares Llovera (* 10. října 1945 Utiel, Španělsko) je španělský římskokatolický kněz, kardinál, arcibiskup valencijský. V letech 2008–2014 byl prefektem Kongregace pro bohoslužbu a svátosti.\n\nStudoval v semináři ve Valencii, kněžské svěcení přijal 21. června 1970. Působil v arcidiecézích Valencie a Madrid, na univerzitě v Salamance získal doktorát z teologie, kde později také vyučoval. V Madridě vedl Institut náboženství a katecheze sv. Damase. Byl členem několika komisí Španělské biskupské konference a šéfredaktorem časopisu \"Teología y Catequésis\".\n\nV březnu 1992 byl jmenovaný biskupem diecéze Ávila, biskupské svěcení přijal 25. dubna téhož roku. O čtyři roky později, v prosinci 1996, byl jmenován arcibiskupem v Granadě a současně se stal členem Kongregace pro nauku víry. Od ledna do října 1998 plnil funkci administrátora diecéze Cartagena, v roce 1999 stanul v čele komise výchovy a katecheze Španělské biskupské konference. V září 2002 se stal arcibiskupem v Toledu.\n\nV únoru 2006 ohlásil papež Benedikt XVI. jeho kardinálskou nominaci, o měsíc později na konzistoři se stal kardinálem s titulárním kostelem – bazilikou sv. Pankráce za hradbami. 9. prosince 2008 ho stejný papež jmenoval prefektem Kongregace pro bohoslužbu a svátosti. Jeho nástupcem ve funkci arcibiskupa Toleda se stal arcibiskup Braulio Rodríguez Plaza.\n\nDne 28. srpna 2014 byl jmenován arcibiskupem Valencie.\n\nPro svou názorovou blízkost s Benediktem XVI. (Josephem Ratzingerem) získal přezdívku „malý Ratzinger“.\n\n\n\n"}
{"id": "823366", "url": "https://cs.wikipedia.org/wiki?curid=823366", "title": "Soňa Tarhoviská", "text": "Soňa Tarhoviská\n\nSoňa Tarhoviská (* 15. února 1960) je česká pedagožka slovenské národnosti a politička, po sametové revoluci československá poslankyně Sněmovny lidu Federálního shromáždění za Občanské fórum, později za Občanské hnutí, počátkem 21. století místní politička za ČSSD.\n\nObčanské fórum ji roku 1990 nominovalo do voleb. Profesně je tehdy uváděna jako učitelka. Ve volbách roku 1990 zasedla do Sněmovny lidu (volební obvod Severomoravský kraj) za OF. Po rozkladu Občanského fóra v roce 1991 přešla do poslaneckého klubu OH. Ve Federálním shromáždění setrvala do voleb roku 1992.\n\nOd roku 2001 působí jako ředitelka \"Církevní základní školy a mateřské školy Přemysla Pittra\" v Ostravě.\n\nPoliticky se angažuje v ČSSD. Za tuto stranu byla v komunálních volbách roku 2002 zvolena do zastupitelstva ostravského městského obvodu Lhotka. Mandát obhájila v komunálních volbách roku 2006 i komunálních volbách roku 2010. Profesně je uváděna jako ředitelka církevní ZŠ. Byla aktivní i v krajské organizaci ČSSD.\n\n"}
{"id": "823373", "url": "https://cs.wikipedia.org/wiki?curid=823373", "title": "Milan Tejkl", "text": "Milan Tejkl\n\nMilan Tejkl (5. ledna 1934 Litoměřice – 9. září 2014) byl český politik, po sametové revoluci československý poslanec Sněmovny lidu Federálního shromáždění za Občanské fórum, později za ODS, v 90. letech starosta Litoměřic.\n\nV dětství prožil násilné vysídlení etnických Čechů z rodných Litoměřic po Mnichovské smlouvě. Po válce se rodina vrátila do Litoměřic. Milan Tejkl zde dokončil gymnázium a od roku 1952 studoval na Lesnické fakultě ČVUT v Praze. Po promoci byl přidělen do Chodovské Huti na Karlovarsku, po dvou letech následovalo přeložení do Petrohradu na Lounsku. Zde setrval pět let a od roku 1965 po dobu 15 let pracoval u Lesního závodu v Litvínově. Od roku 1979 zastával post vedoucího výrobního úseku Lesního závodu v Litoměřicích. Po sametové revoluci se angažoval v Občanském fóru v Litoměřicích. Byl členem jeho ekologické sekce. Profesně byl tehdy uváděn jako výrobní náměstek ředitele Lesního závodu.\nVe volbách roku 1990 byl zvolen za OF do Sněmovny lidu (volební obvod Severočeský kraj). Po rozkladu Občanského fóra přestoupil v roce 1991 do poslaneckého klubu ODS. Ve Federálním shromáždění setrval do voleb roku 1992.\n\nNa podzim 1993 se stal ředitelem úřadu Okresní agrární komory.\n\nV roce 1996 se uvádí jako starosta Litoměřic. V komunálních volbách roku 1994 byl zvolen do zastupitelstva Litoměřic jako bezpartijní kandidát. Mandát obhájil v komunálních volbách roku 1998 (profesně uváděn jako starosta, politicky stále bezpartijní). K roku 2012 byl uváděn jako člen obecní komise pro životní prostředí, přičemž byl členem Masarykovy demokratické strany.\n\n"}
{"id": "823375", "url": "https://cs.wikipedia.org/wiki?curid=823375", "title": "Veslování na Letních olympijských hrách 2012 - mužská osma", "text": "Veslování na Letních olympijských hrách 2012 - mužská osma\n\nSoutěž mužské osmiveslice s kormidelníkem na Letních olympijských hrách 2012 v Londýně se konala od 28. července do 1. srpna v lokalitě Dorney Lake (Eton Dorney).\n\nPozn. Všechny časy jsou v britském letním čase (UTC+1).\nQ = postup do další fáze, R = účast v opravách\n\nPrvní z obou rozjížděk postoupili do finále A, ostatní se zúčastnili oprav.\n\nPrvní čtyři posádky postoupily do finále A, zbylé dvě se zúčastnily finále B.\n"}
{"id": "823376", "url": "https://cs.wikipedia.org/wiki?curid=823376", "title": "Kyrgyzský hřbet", "text": "Kyrgyzský hřbet\n\nKyrgyský hřbet, též Kyrgyzský Alatau (kyrgyzsky Кыргыз Ала-Тоо, rusky Киргизский хребет) je pohoří o délce 350 km a šířce až 60 km v Kyrgyzstánu a Kazachstánu, součást Ťan-šanu. Táhne se od města Taraz rovnoběžkovým směrem k jezeru Issyk-Kul. Od Talaského Alatau na jihu jej odděluje údolí řeky Talas, ze severu jej obklopuje údolí řeky Ču a Kazašská pahorkatina. Nejvyšším vrcholem je 4895 metrů vysoký Pik Semjonova Ťanšanskogo. K dalším významným vrcholům patří Pik Kyrgyzstan, Pik Korona nebo Pik Svobodnaja Koreja.\n"}
{"id": "823378", "url": "https://cs.wikipedia.org/wiki?curid=823378", "title": "Veslování na Letních olympijských hrách 2012 - ženská dvojka bez kormidelníka", "text": "Veslování na Letních olympijských hrách 2012 - ženská dvojka bez kormidelníka\n\nSoutěž ženské dvojky bez kormidelníka na Letních olympijských hrách 2012 v Londýně se konala od 28. července do 1. srpna v lokalitě Dorney Lake (Eton Dorney).\n\nPozn. Všechny časy jsou v britském letním čase (UTC+1).\nQ = postup do další fáze, R = účast v opravách\n\nPrvní dvě posádky z obou rozjížděk postoupily do finále A, ostatní se zúčastnily oprav.\n\nPrvní dvě posádky postoupily do finále.\n"}
{"id": "823379", "url": "https://cs.wikipedia.org/wiki?curid=823379", "title": "Viorica Viscopoleanuová", "text": "Viorica Viscopoleanuová\n\nViorica Viscopoleanuová rozená Viorica Belmegaová (* 8. srpna 1939, Storožynec, Rumunské království, dnes Černovická oblast, Ukrajina) je bývalá rumunská atletka, olympijská vítězka, halová mistryně Evropy a někdejší držitelka světového rekordu ve skoku do dálky.\n\nTřikrát reprezentovala na letních olympijských hrách. Poprvé v roce 1964 na olympiádě v Tokiu. Zde obsadila v kvalifikaci dělené čtvrté místo a postoupila do sedmnáctičlenného finále. V něm předvedla nejdelší pokus 635 cm ve druhé sérii, což v konečném součtu stačilo na 5. místo. Od bronzové pozice ji dělilo sedm centimetrů. Zlato získala v novém světovém rekordu 676 cm Britka Mary Randová.\n\nO čtyři roky později na Letních olympijských hrách v Mexiku ve finále hned v první sérii skočila do vzdálenosti 682 cm, čímž o šest centimetrů vylepšila čtyři roky starý světový rekord. V dalších sériích se již nezlepšila (X, 664 cm, 654 cm, 652 cm, 657 cm) a stala se olympijskou vítězkou. Ze soupeřek předvedla druhý nejlepší výsledek Britka Sheila Sherwoodová, která za výkon 668 cm brala stříbro a bronz sovětská dálkařka Taťjana Talyševová (666 cm). Dne 3. září 1970 v Turíně světové maximum vylepšila Heide Rosendahlová ze Západního Německa na 684 cm.\n\nV roce 1972 na olympijských hrách v Mnichově skončila ve finále na 7. místě. Nejdelší pokusy se ji podařily ve druhé a třetí sérii, kdy shodně dolétla na 648 cm. Bronzovou medaili vybojovala výkonem 667 cm československá dálkařka Eva Šuranová.\n\nO olympijský rekord přišla Rumunka až na Letních olympijských hrách 1980 v Moskvě, kde zlato získala Taťjana Kolpakovová skokem dlouhým 706 cm.\n\nTřikrát startovala rovněž na ME v atletice. Nejlepšího výsledku dosáhla na evropském šampionátu v Athénách v roce 1969, kde získala stříbrnou medaili (645 cm). Na ME v atletice 1966 v Budapešti skončila pátá, o pět let později obsadila na evropském šampionátu v Helsinkách 6. místo.\n\nNa evropských šampionátech v hale celkově vybojovala jednu zlatou a tři bronzové medaile.\n\n\n"}
{"id": "823381", "url": "https://cs.wikipedia.org/wiki?curid=823381", "title": "Vajont", "text": "Vajont\n\nVajont, též Vaiont může být:\n\n"}
{"id": "823384", "url": "https://cs.wikipedia.org/wiki?curid=823384", "title": "Benjamin Tucker", "text": "Benjamin Tucker\n\nBenjamin Ricketson Tucker (17. dubna 1854 Dartmouth, Massachusetts – 22. června 1939 Monako) byl americký anarchoindividualista, editor a vydavatel anarchistického periodika Liberty. Znal se s dalším americkým anarchoindividualistou Josiah Warrenem, se kterým ho seznámil Ezra Heywood. Měl vztah s Victorií Woodhull, který trval 3 roky. Benjamin Tucker přeložil do angličtiny knihu Maxe Stirnera \"Jediný a jeho vlastnictví\".\n\nV názoru na zajišťování bezpečnosti Tucker předjímá pozdější anarchokapitalistické koncepty, z Tuckera kriticky vycházel Murray Rothbard. Tucker tvrdí, že „obrana občanstva před násilím je službou, jíž by bylo možno platiti jako každou jinou; zůstavena soukromé iniciativě, nebyla by – následkem svobodné soutěže – příliš drahou; v rukou státu je však nesmírně nákladná, jakmile tento se jí jen jistou měrou zabývá.“\n\nTucker tvrdil, že za špatný stav amerických dělníků je výsledkem čtyř monopolů:\n\n"}
{"id": "823395", "url": "https://cs.wikipedia.org/wiki?curid=823395", "title": "Kateřina Zohnová", "text": "Kateřina Zohnová\n\nKateřina Zohnová (* 7. listopadu 1984 Kraslice) je česká basketbalistka hrající na pozici křídla nebo rozehrávačky, několikanásobná bronzová medailistka české basketbalové ligy s týmem BK Loko Trutnov. Od mládežnických kategorií je členkou české reprezentace.\n\nV roce 2009 získala s klubem Gorzów Wielkopolski druhé místo v polské lize a v anketě fanoušků byla zvolena Miss ligy. Zúčastnila se Mistrovství Evropy 2009, které se konalo v Lotyšsku.\n\nV sezóně 2009/2010 se s družstvem Wisła Can-Pack Kraków probojovala mezi čtyři nejlepší účastníky euroligy Final Four. Na svých premiérových Letních olympijských hrách 2012 v Londýně byla členkou českého týmu, který se jako jediný kolektivní zástupce země kvalifikoval na olympijský turnaj.\n\nV sezóně 2011/12 nastupovala za francouzský prvoligový klub USO Mondeville a od podzimu 2012 by měla přestoupit do italské nejvyšší soutěže.\n\nPo absolvování 1. Českého gymnázia v Karlových Varech pokračovala k roku 2012 dálkovým vysokoškolským studiem na Fakultě ekonomicko-správní Univerzity Pardubice.\nMěří 179 centimetrů, k roku 2012 hrála v reprezentaci s číslem \"7\".\n\n\n"}
{"id": "823396", "url": "https://cs.wikipedia.org/wiki?curid=823396", "title": "Josef Wunsch", "text": "Josef Wunsch\n\nJosef Wunsch (* 15. června 1958) je bývalý český fotbalový útočník.\n\nV československé lize hrál za RH Cheb a TJ Sklo Union Teplice. Nastoupil ve 23 ligových utkáních a dal 3 góly. Začínal v TJ Mariánské Lázně.\n\n"}
{"id": "823397", "url": "https://cs.wikipedia.org/wiki?curid=823397", "title": "Skywalker", "text": "Skywalker\n\nJméno Skywalker má více významů:\n\n\n\n"}
{"id": "823398", "url": "https://cs.wikipedia.org/wiki?curid=823398", "title": "Geena Davisová", "text": "Geena Davisová\n\nVirginia Elizabeth Davis (* 21. ledna 1956, Wareham, Massachusetts, USA) je americká herečka.\n\nStudium herectví v Bostonu ukončila v roce 1979. Od té doby hrála v řadě filmů a získala několik ocenění.\n\nV roce 1999 se účastnila olympijské kvalifikace v lukostřelbě na Letní olympijské hry 2000 v Sydney, na olympijské hry se však nekvalifikovala.\n\nV roce 2001 uzavřela své čtvrté manželství s Rezou Jarrahym. Narodily se jim tři děti, v roce 2002 dcera a v roce 2004 chlapci dvojčata. Předtím byla vdaná za Jeffa Goldbluma a režiséra Rennyho Harlina.\n\nJe členkou Mensy.\n\n\n\n\n\n"}
{"id": "823408", "url": "https://cs.wikipedia.org/wiki?curid=823408", "title": "Červenec 2012", "text": "Červenec 2012\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "823412", "url": "https://cs.wikipedia.org/wiki?curid=823412", "title": "Aron Modig", "text": "Aron Modig\n\nAron Modig (* 13. června 1985) je švédský politik. Od roku 2011 je předsedou Mladých křesťanských demokratů, mládežnického křídla švédské Křesťanské demokracie KDU.\n\nModig v červenci 2012 navštívil Kubu s cílem věnovat se podpoře prodemokratických aktivistů. Dne 22. července byl zraněn v autě, ve kterém cestoval s předním disidentem a nositelem Sacharovovy ceny Oswaldo Payáem. Sám Payá byl při nehodě zabit. \n"}
{"id": "823420", "url": "https://cs.wikipedia.org/wiki?curid=823420", "title": "Milford Track", "text": "Milford Track\n\nMilford Track je turistická trasa na Novém Zélandu, která vede uprostřed hor a mírného deštného pralesu v národním parku Fiordland na Jižním ostrově. Jedná se o jeden z devíti tzv. Great Walks na Novém Zélandu. Trasa je dlouhá 53,5 km a začíná u jezera Te Anau a končí u fjordu Milford Sound na místě zvaném Sandfly Point. Doprava na začátek a z konce trasy je možná loděmi. Trasa vede deštným pralesem, mokřady a horským průsmykem. Podél trasy leží také vodopád Sutherland Falls. Maorové v minulosti používali trasu pro sbírání ceněného minerálu Pounamu. \n\nBěhem letní sezóny, od konce října do konce dubna, je přístup na trasu regulován. Turisté musí projít trasu za čtyři dny, a to pouze v severním směru. Kempování je zakázáno. Turisté mohou jít nezávisle nebo s placeným průvodcem. Maximálně 90 chodců může začít tuto trasu každý den v letní sezóně; 40 nezávislých turistů a 50 s průvodcem. Turisté bez průvodce musí strávit každou noc v chatách vlastněných a spravovaných Department of Conservation, platí se počet nocí předem. Chaty jsou vybaveny suchými toaletami, kuchyňským zařízením, postelemi s matracemi a rezervoárem dešťové vody. Cestovatelé si musí nést vlastní vybavení a jídlo. Turisté s průvodcem přespávají v luxusnějších chatách s restauracemi, které jsou umístěny jinde než chaty pro nezávislé turisty. Cestovatelé by se měli zapsat do knihy, která je vystavena na začátku trasy. Je jim také doporučeno říci někomu o svých plánech a sdělit datum, kdy mají být zpátky, aby daná osoba mohla případně vyhlásit pátrání po nich. \n\nMimo sezónu není počet turistů omezen, je možno jít oběma směry libovolně dlouho, avšak trasa je nebezpečnější, např. kvůli možným lavinám. Pro cestu mimo sezónu je nutné mít důvěru, že daná skupina má nutné navigační a vysokohorské dovednosti, je v dobré kondici a má kompletní zimní výbavu. Department of Conservation doporučuje mít na cestu jídlo na dva dny navíc, teplé a nepromokavé oblečení, teplý spací pytel, izotermickou fólii, přenosný vařič, zapalovač nebo zápalky, cepín, mačky, toaletní papír, baterku na svícení, sluneční brýle, opalovací krém, lékárničku, topografickou mapu, osobní lokátor (tzv. \"personal locator beacon\", zmáčknutím tlačítka se přivolá záchranný vrtulník), a zařízení pro záchranu v lavině, jako je např. lokátor pro vyhledávání osoby v lavině (\"avalanche beacon\") a lopatku. \n\n"}
{"id": "823421", "url": "https://cs.wikipedia.org/wiki?curid=823421", "title": "Josef Tomsa", "text": "Josef Tomsa\n\nJosef Tomsa (* 18. prosince 1929 Jestřebí) je bývalý český duchovní církve československé, za komunistického režimu pronásledován a vězněn, po sametové revoluci československý politik a poslanec Sněmovny lidu Federálního shromáždění za KDS.\n\nNarodil se v etnicky převážně německém regionu Českolipska, rodina ale odtud uprchla před nacisty. Za války se vyučil na knihaře a po válce vystudoval teologii na Husově československé bohoslovecké fakultě. Působil potom jako farář v západních Čechách. V roce 1955 nastoupil základní vojenskou službu u jednotek PTP. Pak se oženil v Jaroměři a působil v okolí (farářem církve československé zde byl v letech 1956-1961). V roce 1961 byl ovšem zatčen a odsouzen na čtyři roky. Zároveň byl zbaven na deset let občanských práv. Propuštěn byl předčasně na amnestii. Nemohl už ale nadále vykonávat profesi faráře. Až do roku 1989 pracoval v dělnických profesích.\n\nV listopadu 1989 se v Jaroměři zapojil do sametové revoluce a vystoupil na mítinku na jaroměřském náměstí s projevem proti komunistickému režimu. Politicky se začal angažovat v Křesťanskodemokratické straně. K povolání duchovního již se nevrátil. K roku 2005 se uvádí jako penzista.\n\nVe volbách roku 1990 zasedl do Sněmovny lidu (volební obvod Východočeský kraj) za KDS, která tehdy kandidovala v rámci koalice Křesťanská a demokratická unie společně s Československou stranou lidovou. Ve Federálním shromáždění setrval do voleb roku 1992.\n\n"}
{"id": "823422", "url": "https://cs.wikipedia.org/wiki?curid=823422", "title": "Česká ženská basketbalová reprezentace", "text": "Česká ženská basketbalová reprezentace\n\nČeská basketbalová reprezentace žen představuje reprezentační družstvo České republiky v basketbale pod vedením České basketbalové federace. Před vznikem samostatného českého státu v roce 1993 nastupovaly košíkářky za československý výběr.\n\nV rámci nové koncepce bylo v říjnu 2015 oznámeno, že kromě A-týmu vznikne reprezentační B-tým s přibližně třiceti pěti basketbalistkami, jehož jádro mělo být zformováno z hráček v kategorii 20letých.\n\nNa mistrovství Evropy se tým poprvé probojoval v roce 1995 a v konečné klasifikaci obsadil 7. místo. Nejlepší výsledky přišly v polovině první dekády třetího milénia, když v roce 2003 hráčky nejdříve získaly stříbrné medaile a na dalším šampionátu roku 2005 se již staly mistryněmi Evropy. Na tomto evropském turnaji konaném v turecké Ankaře postoupily z šestičlenné základní skupiny bez jediné porážky. Ve čtvrtfinále zdolaly domácí Turkyně 86:60, v semifinále si poradily se Španělkami 76:66 a v boji o titul porazily v dramatickém závěru Rusko rozdílem dvou bodů 72:70.\n\nNa mistrovství světa se družstvo poprvé probojovalo v sezóně 2006, když obsadilo 7. místo. Po výhře v základní skupině D podlehlo mezi posledními osmi celky domácím Brazilkám 51:75. Do světového šampionátu 2010 hraného v České republice, nastupovaly jako domácí tým. V brněnské základní skupině se umístily na druhé příčce za Ruskem. V osmifinálové skupině konané v Karlových Varech skončily třetí. Mezi posledními osmi týmy narazily na obhájkyně titulu Australanky. Výhrou 79:68 prošly do semifinále, v němž zvítězily nad Běloruskem 81:77 a ve finále nestačily na favorizovný tým Spojených států, jemuž podlehly o 20 bodů poměrem 69:89. Češky tak získaly stříbrné medaile.\n\nNa letní olympijské hry se hráčky probojovaly od roku 1993 třikrát. Premiérový start družstvo zaznamenalo na LOH 2004 v Athénách, kde po třetím místu v základní skupině, na něj ve čtvrtfinále čekalo Rusko. Poté, co mu podlehlo v poměru 49:70, sehrálo utkání o konečné páté místo. V něm Češky zdolaly Španělsko a zaznamenaly nejlepší olympijský výsledek. Na LOH 2008 v Pekingu hráčky obsadily celkové 7. místo. V základní skupině londýnského turnaje na LOH 2012 obsadily čtvrtou postupovou příčku, když si připsaly dvě výhry s Angolou a Chorvatskem. Ve čtvrtfinále sehrály vyrovnaný duel s vítězem druhé skupiny Francií. Do poslední čtvrtiny nastupovaly s desetibodovým náskokem a dvě minuty před koncem vedly o jeden bod. Přesto utkání ztratily a favoritkám podlehly 66:69. Umístily se tak opět na sedmém místě.\n\n\"Seznam trenérů.\"\n\n\n\n\n\n\n"}
{"id": "823426", "url": "https://cs.wikipedia.org/wiki?curid=823426", "title": "Koloc", "text": "Koloc\n\nPříjmení Koloc nosí tyto osobnosti:\n\n\n"}
{"id": "823427", "url": "https://cs.wikipedia.org/wiki?curid=823427", "title": "Zuzana Tvrdá", "text": "Zuzana Tvrdá\n\nZuzana Tvrdá (* 3. prosince 1944) byla slovenská a československá politička, po sametové revoluci poslankyně Sněmovny lidu Federálního shromáždění za Slovenskou národní stranu, později politička za formaci Slovenská národná koalícia - Slovenská vzájomnosť.\n\nPočátkem roku 1990 patřila mezi zakladatele SNS a byla členkou přípravného výboru strany. Ve volbách roku 1990 byla zvolena za SNS do Sněmovny lidu (volební obvod Bratislava). Ve Federálním shromáždění setrvala do voleb roku 1992 .\n\nV roce 1994 se na sněmu SNS stala ústřední tajemnicí strany.\n\nPřed parlamentními volbami na Slovensku roku 2006 se uvádí jako členka formace Slovenská národná koalícia - Slovenská vzájomnosť, která vznikla odtržením od Slovenské národní strany. Kandidovala za ni na 81. místě kandidátní listiny. Uváděna je jako důchodkyně, bytem Valaská Belá. Strana ovšem ve volbách neuspěla.\n\n"}
{"id": "823433", "url": "https://cs.wikipedia.org/wiki?curid=823433", "title": "Gris Nez", "text": "Gris Nez\n\nGris Nez (francouzsky \"Cap Gris Nez\", anglicky \"Grey Nose Cap\", nizozemsky \"Swartenesse\", česky mys \"Šedý Nos\" nebo \"Šedý výčnělek\") je mys na francouzském pobřeží kanálu La Manche, přesněji v Doverské úžině a je nejbližším výběžkem kontinentální Evropy směrem k Britským ostrovům. Vzádlenost mezi anglickým pobřežím a Cap Gris Nez je 34 km a za jasného počasí jsou z francouzských břehů vidět slavné Bílé útesy v Doveru.\n\nDíky své blízkosti Anglii, býval mys ve středověku součástí Anglie a i po vítězství Francie ve stoleté válce, zůstal mys i s celou oblastí Calais v držení Anglie až do roku 1558.\n"}
{"id": "823434", "url": "https://cs.wikipedia.org/wiki?curid=823434", "title": "Kristýna Kolocová", "text": "Kristýna Kolocová\n\nKristýna Hoidarová Kolocová, přezdívaná Kiki, (* 1. dubna 1988 Nymburk) je česká volejbalistka, česká reprezentantka v plážovém volejbalu, vicemistryně Evropy, mistryně Evropy do 23 let, čtyřnásobná česká mistryně.\n\nŠestkový volejbal hrála za tým PVK Olymp Praha. Od roku 2005 se věnuje plážovému volejbalu, od roku 2008 profesionálně. Až do roku 2015 tvořila tým s Markétou Slukovou, se kterou reprezentovaly Česko na Letních olympijských hrách 2012 v Londýně, kde skončily na 5. místě. Také spolu dvakrát zvítězily na mistrovství ČR (v letech 2011 a 2014). Dvojice se v roce 2015 ke konci sezony rozešla. Novou spoluhráčkou Kolocové se stala Hana Skalníková a společně zvítězily na mistrovství České republiky v roce 2015. Od roku 2016 vytvořila pár s Michalou Kvapilovou. Spolu se v roce 2017 staly vicemistryněmi Evropy a mistryněmi ČR. V polovině srpna 2018 na tiskové konferenci oznámila konec svojí kariéry. A to i přesto, že zvažovala účast na Olympijských hrách v Tokiu v roce 2020.\n\nKolocová vystudovala sportovní management na Fakultě tělesné výchovy a sportu Univerzity Karlovy, kde získala titul bakalář. Je vdaná, jejím manželem je manažer Martin Hoidar. \n\n"}
{"id": "823436", "url": "https://cs.wikipedia.org/wiki?curid=823436", "title": "Ragnar Granit", "text": "Ragnar Granit\n\nRagnar Arthur Granit (30. října 1900, Riihimäki, Finsko – 12. března 1991, Stockholm, Švédsko) byl finsko-švédský neurofyziolog a nositel Nobelovy ceny.\n\nV období 1935 až 1940 působil jako profesor na helsinské univerzitě, poté na švédském Karolinska Institutet. Byl také prezidentem Královské švédské akademie věd. V roce 1967 obdržel spolu s Georgem Waldem a Haldanem Kefferem Hartlinem Nobelovu cenu za fyziologii a medicínu za průzkum fyziologických a chemicko vizuálních procesů v oku.\n\n"}
{"id": "823438", "url": "https://cs.wikipedia.org/wiki?curid=823438", "title": "HC Vorony Sumy", "text": "HC Vorony Sumy\n\nHC Vorony Sumy (Ukrajinsky: Ворони Суми) je hokejový tým ze Sumy v Ukrajině. Tým byl založen roku 2002 jako HC Sums’ki Vorony Sumy. Klub hraje Ukrajinskou ligu ledního hokeje.\n\n"}
{"id": "823439", "url": "https://cs.wikipedia.org/wiki?curid=823439", "title": "Miroslav Tyl", "text": "Miroslav Tyl\n\nMiroslav Tyl (* 18. února 1943 Praha) je český botanik, za normalizace disident, signatář Charty 77, po sametové revoluci československý politik, poslanec Sněmovny lidu Federálního shromáždění za KDS, v 90. letech poslanec Poslanecké sněmovny za ODS.\n\nVystudoval Vysokou školu zemědělskou v Praze a profesně působil jako botanik, odborník v oboru pěstování léčivých rostlin. Kromě toho u Jana Patočky studoval filozofii a sociologii. V letech 1965-1969 byl studentským aktivistou. V roce 1977 podepsal Chartu 77. Krátce po sametové revoluci od 6. ledna 1990 byl mluvčím Charty 77.\n\nVe volbách roku 1990 zasedl do Sněmovny lidu (volební obvod Středočeský kraj) za KDS, která tehdy kandidovala v rámci koalice Křesťanská a demokratická unie společně s Československou stranou lidovou. Od roku 1991 zasedal v samostatném poslaneckém klubu KDS. Mandát obhájil ve volbách roku 1992, nyní za koalici ODS-KDS. Ve Federálním shromáždění setrval do zániku Československa v prosinci 1992. Od vzniku KDS byl jejím místopředsedou. V parlamentu se podílel na přijetí zákona o půdě a transformaci družstev. Je ženatý, má tři děti.\n\nDo nejvyššího zákonodárného sboru se vrátil v 90. letech. Ve volbách v roce 1996 byl zvolen do Poslanecké sněmovny Parlamentu České republiky za ODS (do níž se mezitím integrovala KDS) a poslanecký mandát zastával až do voleb roku 1998.\n\nV ODS se angažoval i později. V roce 2008 se účastnil její ideové konference, kde přednesl projev a byl zde zmiňován jako člověk, který se zasloužil na budování programu ODS v zemědělské oblasti. V roce 2010 pak byl jmenován členem poradního týmu premiéra Petra Nečase pro oblast zemědělství.\n\n"}
{"id": "823441", "url": "https://cs.wikipedia.org/wiki?curid=823441", "title": "Johann Elias Ridinger", "text": "Johann Elias Ridinger\n\nJohann Elias Ridinger (I.E.Ridinger, I.El.Ridinger, J.E.Ridinger, J.El.Ridinger či Martin Eliáš Ridinger; 15. únor 1698, Ulm – 10. duben 1767, Augsburg) byl německý mědirytec, rytec, malíř, kreslíř a nakladatel působící v celé centrální Evropě v 18. století. Spolu s Jeanem-Baptistem Oudrym je považován za jednoho z nejlepších umělců, zachycujících život zvířat, celého 18. století.\n\n"}
{"id": "823442", "url": "https://cs.wikipedia.org/wiki?curid=823442", "title": "Jacques Plante Trophy", "text": "Jacques Plante Trophy\n\nJacques Plante Trophy je trofej ve Švýcarsku, která je každý rok udělována nejlepšímu brankáři v Nationalliga A (nejvyšší švýcarská liga ledního hokeje). Trofej je udělována od roku 1987 na počest brankáře Jacquese Planta.\n"}
{"id": "823443", "url": "https://cs.wikipedia.org/wiki?curid=823443", "title": "Markéta Sluková", "text": "Markéta Sluková\n\nMarkéta Nausch (* 28. června 1988 Praha, roz. Sluková) je česká volejbalistka, česká reprezentantka v plážovém volejbalu, mistryně Evropy v plážovém volejbalu do 23 let, dvojnásobná mistryně České republiky v plážovém volejbalu z let 2011 a 2014. Spolu s Kristýnou Kolocovou reprezentovala Českou republiku na Letních olympijských hrách 2012 v Londýně, kde skončily na 5. místě. Na světovém okruhu FIVB získala tři zlaté a jednu bronzovou medaili.\n\nVolejbal hrála do roku 2007 za tým PVK Olymp Praha. Od roku 2005 se začala také věnovat plážovému volejbalu a od roku 2008 se profesionálně věnuje výhradně jemu. Až do roku 2015 byla její spoluhráčkou Kristýna Kolocová, se kterou se umístily páté na LOH v Londýně 2012 a na světovém okruhu FIVB získaly dvě vítězství (Prague Open 2014, Berlin Grand Slam 2014) a jedno třetí místo (Gstaad Grand Slam 2014). V roce 2015 se dvojice rozešla a Markéta začala hrát s Barborou Hermannovou, se kterou se pravidelně účastní turnajů v plážovém volejbale světové série FIVB i národních turnajů v ČR. Spolu se také kvalifikovaly na Letní olympijské hry 2016 v Riu, kde vypadly v předkole play-off, takže skončily na 17.–18. místě. V roce 2018 vyhrály 2 turnaje světové série FIVB ve Vídni a Ostravě a 2× skončily na druhém místě (Haag, Hamburg), díky čemuž se na krátkou chvíli ocitly na prvním místě světového žebříčku FIVB.\n\nV letech 2004–2008 studovala na gymnáziu na Praze 10. Poté studovala obor Veřejná správa na Metropolitní univerzitě v Praze, který absolvovala v roce 2011.\n\nJejím manželem a trenérem je Rakušan Simon Nausch.\n\n"}
{"id": "823444", "url": "https://cs.wikipedia.org/wiki?curid=823444", "title": "Jižní Korea na Letních olympijských hrách 2012", "text": "Jižní Korea na Letních olympijských hrách 2012\n\nJižní Koreu na Letních olympijských hrách v roce 2012 v Londýně reprezentuje výprava 245 sportovců ve 22 sportech.\n\n"}
{"id": "823445", "url": "https://cs.wikipedia.org/wiki?curid=823445", "title": "Louis Beel", "text": "Louis Beel\n\nLouis Joseph Maria Beel (12. dubna 1902 – 11. února 1977) byl nizozemský pravicový politik z dnes již neexistující Katolické lidové strany (jež splynula se stranou Křesťanskodemokratická výzva). Dvakrát byl premiérem Nizozemska, v letech 1946-1948 a 1958-1959. Ve dvou obdobích zastával funkci ministra vnitra (1945–1947, 1951–1956), v roce 1952 zastával krátce funkci ministra sociálních věcí. V letech 1952–1956 byl ve vládě Willema Dreese prvním místopředsedou vlády. Roku 1956 mu byl udělen čestný titul \"Minister van Staat\", který v nizozemské politice zajišťuje neformální autoritu.\n\n"}
{"id": "823446", "url": "https://cs.wikipedia.org/wiki?curid=823446", "title": "Natalie Cooková", "text": "Natalie Cooková\n\nNatalie Cook (* 19. ledna 1975) je australská sportovkyně, plážová volejbalistka, olympijská vítězka v plážovém volejbalu z Letních olympijských her 2000 v Sydney a bronzová olympijská medailistka z Letních olympijských her 1996 v Atlantě.\n\nJakožto jediná žena v historii plážového volejbalu ze zúčastnila všech prvních pěti olympijských turnajů v plážovém volejbalu v letech 1996, 2000, 2004, 2008 a 2012. V roce 2012 si na Letních olympijských hrách 2012 zahrála i proti české dvojici Markéta Sluková a Kristýna Kolocová, což byl prozatím její poslední zápas na olympijských hrách, který prohrála 2:1 na sety.\n\n"}
{"id": "823449", "url": "https://cs.wikipedia.org/wiki?curid=823449", "title": "Jo Cals", "text": "Jo Cals\n\nJozef Maria Laurens Theo „Jo“ Cals (18. července 1914 – 30. prosince 1971) byl nizozemský pravicový politik z dnes již neexistující Katolické lidové strany (jež splynula se stranou Křesťanskodemokratická výzva). Byl premiérem Nizozemska v letech 1965–1966. V letech 1952–1963 byl ministrem školství a kultury, a to ve čtyřech kabinetech (dvou Willema Dreese, Louise Beela a Jana de Quaye). Roku 1966 mu byl udělen čestný titul \"Minister van Staat\", který v nizozemské politice zajišťuje neformální autoritu.\n\n"}
{"id": "823450", "url": "https://cs.wikipedia.org/wiki?curid=823450", "title": "The J. Geils Band", "text": "The J. Geils Band\n\nThe J. Geils Band () je americká skupina založená v roce 1967 v Bostone v Massachusetts, někdy označovaná jako „The Bad Boys from Boston“. Je nejvíce známá svým hitem „Centerfold“, který dosáhl 1. místo v USA počátkem roku 1982. Skupina hrála během 70. let blues-rock ovlivněn žánrem R&B, přičemž později se přeorientovala na více popem ovlivněn zvuk v 80. letech. Od jejího prvotního přerušení v roce 1985 se skupina několikrát znovu sjednotila.\n"}
{"id": "823452", "url": "https://cs.wikipedia.org/wiki?curid=823452", "title": "Vysoká škola obchodní", "text": "Vysoká škola obchodní\n\nVysoká škola obchodní může označovat:\n"}
{"id": "823453", "url": "https://cs.wikipedia.org/wiki?curid=823453", "title": "Vysoká škola obchodní v Praze", "text": "Vysoká škola obchodní v Praze\n\nVysoká škola obchodní v Praze, o.p.s., je česká soukromá vysoká škola neuniverzitního typu.\n\n\n\nAbsolvent získá titul Bc.\n\nŠkola umožňuje absolventům vyšších odborných škol ve zkrácené době (1 rok) absolvovat bakalářský studijní program na základě uznání předchozího vzdělání na vyšší odborné škole.\nAbsolvent získá titul Bc.\n\n\nAbsolvent získá titul Ing.\n\n"}
{"id": "823454", "url": "https://cs.wikipedia.org/wiki?curid=823454", "title": "Vajont (řeka)", "text": "Vajont (řeka)\n\nVajont je levý, asi 10 km dlouhý přítok řeky Piave v Benátsku z autonomní oblasti Furlansko-Julské Benátsko severovýchodně od města Belluno. Vzniká soutokem dvou potoků ve výšce kolem 900  m n. m. a ústí ve výšce 473 m n. m. u obce Longarone.\n\nVajont přitéká z východu z jižních Karnských Alp a vytváří úzké, hluboko zaříznuté, štěrkem naplněné údolí, jehož italský název je \"Val Vajont\". Údolím prochází silnice SS 251 z Longarone přes Erto e Casso do Cimolais. V \"Erto\" ústí do Vajontu řeka \"Torrente Pezzeit\" ze severu. Dále na východ, u San Martino, pokračuje silnice údolím \"Tuara\" přes průsmyk \"Passo di San Osvaldo\" dále na východ.\n\nÚdolí řeky Vajont se však stáčí od jihu, od 2472 m vysokého vrcholu Col Nudo, na jehož úbočí pramení dva přibližně stejné potoky, z nichž západní se nazývá také \"Col Nudo\" a východní \"Rio Frugna\". Vajont teče obloukem k severozápadu okolo úpatí kopce Monte Toc. Část jeho severního svahu se roku 1963 sesula a zasypala vodní nádrž, která byla ve zkušebním provozu částečně naplněná vodou. Sesuv způsobil částečné přetečení nádrže. Pod obcí \"Casso\" stojí přehradní hráz. Naproti hrázi leží v údolí sesuvem vytvořený kopec.\n"}
{"id": "823456", "url": "https://cs.wikipedia.org/wiki?curid=823456", "title": "Veslování na Letních olympijských hrách 2012 - ženská párová čtyřka", "text": "Veslování na Letních olympijských hrách 2012 - ženská párová čtyřka\n\nSoutěž ženské párové čtyřky na Letních olympijských hrách 2012 v Londýně se konala od 28. července do 1. srpna v lokalitě Dorney Lake (Eton Dorney).\n\nPozn. Všechny časy jsou v britském letním čase (UTC+1).\nQ = postup do další fáze, R = účast v opravách\n\nPrvní posádky z obou rozjížděk postoupily do finále A, ostatní se zúčastnily oprav.\n\nPrvní čtyři posádky postoupily do finále A.\n\nPozn. Silný protivítr.\n"}
{"id": "823457", "url": "https://cs.wikipedia.org/wiki?curid=823457", "title": "Hydroelektrický projekt řeky Skagit", "text": "Hydroelektrický projekt řeky Skagit\n\nHydroelektrický projekt řeky Skagit obsahuje sérii přehrad s vodními elektrárnami na toku řeky Skagit v americkém státě Washington. Přehrady vlastní i provozuje společnost Seattle City Light, která poskytuje elektřinu městu Seattle a okolním obcím. Projekt generuje asi 25 procent elektřiny, kterou metropolitní oblast potřebuje.\n\nTři nejvýznamnější přehrady projektu jsou Gorge Dam, Ďáblova přehrada a Rossova přehrada. Všechny se nachází v okrese Whatcom, severně od obce Newhalem a západně od národního parku Severní Kaskády. Rossovo jezero, které vytváří Rossova přehrada, je tak dlouhé, že jeho část se nachází v kanadské provincii Britská Kolumbie, 30 kilometrů proti proudu řeky od přehrady. Jezero chrání národní rekreační oblast Ross Lake.\n\nStavba přehrady Gorge Dam byla zahájena v roce 1921, první elektřina pro město Seattle byla doručena o tři roky později. Její stavba stála 13 milionů dolarů, v roce 1961 byla však nahrazena modernější 91metrovou přehradou, která se mimo jiné objevila ve filmu Alana Pakuly \"The Parallax View\" z roku 1974.\n\nKonstrukce Ďáblovy přehrady začala roku 1927, téměř deset kilometrů proti proudu od první přehrady. Stavba byla dokončena roku 1930, v té době se jednalo o nejvyšší přehradu celého světa (119 metrů), dokud nebyla postavena Havajská přehrada. Až do roku 1936 Ďáblova přehrada neprodukovala elektřinu.\n\nV roce 1937 byla zahájena stavba přehrady Ruby Dam, kousek po proudu od soutoku řeky Skagit a potoku Ruby Creek. Po smrti správce projektu, Jamese Delmage Rosse, byla přejmenována na Rossovu přehradu. První fáze stavby byla dokončena v roce 1940, zbytek o třináct let později, kdy vyrostla do výšky 165 metrů.\n\nVšechny tři přehrady jsou zapsány v Národním rejstříku historických míst.\n"}
{"id": "823459", "url": "https://cs.wikipedia.org/wiki?curid=823459", "title": "Leopoldo Calvo-Sotelo", "text": "Leopoldo Calvo-Sotelo\n\nLeopoldo Calvo-Sotelo y Bustelo (14. dubna 1926 Madrid – 3. května 2008 Pozuelo de Alarcón) byl španělský politik, člen již zaniklé strany \"Unión de Centro Democrático\", středové strany vedené Adolfo Suárezem. Byl premiérem Španělska v letech 1981–1982, v době přechodu mezi frankistickou diktaturou a demokracií. Roku 1976 byl krátce ministrem veřejných prací.\n\n\n"}
{"id": "823462", "url": "https://cs.wikipedia.org/wiki?curid=823462", "title": "Pavel Bělíček", "text": "Pavel Bělíček\n\nPavel Bělíček (* 29. prosince 1946 Seninka) je český lingvista, literární historik, filosof a estetik. Ve svých literárních pracích se profiloval jako autor sbírek poezie, literární kritik, dramatik a spisovatel humoristické prózy. Aby nevznikaly kolize mezi jeho literárními výtvory a pedagogickým povoláním, zveřejňoval svá básnická a literární díla pod pseudonymy Martin Kobalt a Josef Vodvaz.\n\nNarodil se v Senince u Vsetína a roku 1964 maturoval na vsetínském gymnáziu. V letech 1964–1969 vystudoval obor angličtina-čeština na Filosofické fakultě Palackého university v Olomouci. Tamtéž získal roku 1988 doktorát z učitelství anglického jazyka. Od roku 1971 žije a publikuje v Praze.\n\nV mládí se věnoval časopisecké literární kritice a uvádění matematických metod do lingvistiky a literární vědy. Působil jako vysokoškolský učitel odborné angličtiny na filosofické a pedagogické fakultě University Karlovy a odborný asistent anglistiky na regionálních pedagogických fakultách. Zde přednášel anglickou lexikologii a úvod do studia anglického jazyka. Posléze na nich vedl pro budoucí učitele také přednášky z anglické syntaxe, morfologie a fonetiky. Mimoto od počátku 90. let vyučoval v anglickém jazyce na lékařské fakultě Karlovy university filosofii a metodologii věd pro cizí studenty. Vydal desítky učebnic a skript určených pro vysokoškolské studenty, aspiranty a budoucí anglisty.\n\nSouběžně napsal řadu učebnic a programových materiálů v projektu ÚJOP UK Malá universita. Od 1990 řídí nakladatelství odborné literatury Urania a věnuje se vydávání učebnic a publikaci knih zaměřených na systematizaci základů humanitních věd. Na obranu vědecké metodologie proti vlně okultní iracionality v postmoderních humanitních oborech edituje webové stránky sdružení \"Democritus Association\".\n\nVýbor z rané poezie Pavla Bělíčka odrážel ještě dobové metafyzické nálady a vyšel opožděně až ve sbírce \"Holá duše\". Pod vlivem nových formalistních proudů publikoval stati o matematické lingvistice a pracoval s Janem Kratochvílem na avantgardní performanci \"Hra na Ježíše\" (1967), v níž se neuvědoměle promítla řada programových tendencí „totálního divadla“ rakouského dramatika Petera Handkeho a jeho průlomového kusu \"Ostouzení publika\" (1966). Vytvořili koncept „bezjevištního divadla“, kde diváci seděli ve dvou protichůdných hledištích a skrytí herci mezi nimi je podněcovali k improvizovaným happeningům, výstupům a spontánním výpadům proti protilehlému hledišti. Jejich teoretická spolupráce tíhla už tehdy k estetickému programu, pro nějž se později v 70. letech ujal termín proprealismus (\"le réalisme propre\").\n\nV 70. až 80. letech rozvíjel Pavel Bělíček poetiku proprealismu v rámci fakultních divadelních  kroužků, jež hrály jeho avantgardní hry a pořádaly text-appealy ve studentských klubech. Její teoretické estetické principy vyjádřil programově ve veršové skladbě \"Manifest proprealismu\" (1979) navazující na modernistický experiment Majakovského a Chlebnikovovy poezie a Sanguinetiho lámaný verš s dynamicky eruptivním obsahem. Jeho verše ze 70. let, sebrané opožděně v básnické knížce \"Vozataj slov\", strhávaly mladistvým elánem, výbušným nábojem a velkou experimentální invencí poučenou na anglosaských, francouzských a italských vzorech. Také jeho epická skladba \"Řadový krkavec\" sršela formalistními inovacemi a ironickým sarkasmem hledícím úsměvně na bujaré vylomeniny a eskapády své generace. Formou výpravného verše se u nás pokoušela zdomácnit eliotovský žánr civilizační epiky a podat duchovní kroniku generace moravských \"hippies\" 60. let.\n\nPo hospodářské krizi 1975–1976 zavanul v české literární tvorbě nový vítr a únava z přetechnizované civilizace se projevila únikem do historické prózy a nostalgické idyliky „chatařského ruralismu“. Na mohutnou vlnu ekologie a environmentalismu a reagovala Bělíčkova poetika přechodem k novému žánru “ekologické balady“. Jeho verš neztrácel novátorský žár, ale ztemněl hořkou skepsí a vizemi kosmického pesimismu. Místo adresné sociální kritiky mířil k nevelkým baladickým skladbám jako \"Apokalypsa nafukovací civilizace\". Tyto humoreskní kompozice naznačovaly nové ladění kulminující v oddílu \"Apocalyptica\" pozdějšího výboru veršů \"Totálka\" (2008).\n\nHoustnoucí dusno v kulturním ovzduší se v Bělíčkově tvorbě odrazilo podtóny elegické melancholie a vábením baladické výpravnosti. Od 80. let se jeho básnický výraz ustaloval v žánrové poloze diskursivní epiky anglosaské linie eliotovských a poundovských skladeb. Na povrchu v ní sílila nota životní skepse, i když vespod stále ještě doutnala jiskra ironického nadhledu a kousavé kritické satiry.\n\nStředobodem vesmíru malých homunkulů byli v proprealistickém období excentričtí hrdinové zosobňující komickou karikaturou předsudky doby. Jako u všech periodických návratů realistické prózy nezbytně asistoval eulenspiegelovský pikareskní hrdina, tak se v proprealistické tvorbě stala pyrotechnikem ohňostroje švejkáren postava soudobého netesaného týpka z pouliční party štamgastů. Na počátku jeho geneze stál u Bělíčka oplešatělý „řadový krkavec“ užívající \"toupée \"pro simulaci rozmarů vlasaté módy \"hippies\". Na konci 80. let byl jeho dědicem už „fekální terorista“ Lála, který se rozparádil naplno ve skladbě \"Totálka\" nesoucí podtitul \"Sobotní nokturno v automatu u Rozvařilů.\" Smích budil svou naivistickou „záchodkovou revoltou“ proti aparátčíkům podnikového továrního managementu.\n\nNa přelomu tisíciletí Bělíčkovu poetiku zachvátila mánie účtování s poválečným půlstoletím a bilancování uběhlého milénia lidské civilizace. Ve skladbě \"Commedia postmoderna\" se epický hrdina prezentoval jako zcestovalý světoběžník obhlížející znechuceně a blazeovaně kulturní stav přesycené civilizace z podhledu neustále okopávaného stárnoucího trampa. Byl mu bytostně vlastní zorný úhel „projíždějícího cyklisty“, jemuž se z tmářských genocid a kulturních pogromů 20. století vybavoval jako jediná vábná meta jen „marmeládový šunkismus Marilyn Monroe“. Přitom tu whitmanovský a eliotovský výpravný verš jevil ctižádostivou snahu podat validní výpověď o excesech soudobé choré civilizace. Uměle předstíral státnickou vážnost, jaká přísluší jen každoročním zprávám amerických presidentů o celkovém stavu unie.\n\nZ téže doby pocházela delší skladba \"Sobáš překrásné Vasilisy s kostlivcem,\" která inklinuje k poloze menippské satiry dolující komično z hlubokých šachet mytického podsvětí. Ukazovala, jak se české i evropské nebe rychle zatahuje mračny apokalyptických nálad, jak doba propadá vizím kosmického katastrofismu a hledá sóterické spasení v „západních hodnotách“. Na kulisách výjevů z ruského pohádkového bájesloví se tu svatební veselí zvrhávalo v davové šílenství padající do temnot posmrtného ráje. Z baladického motivu ženicha umrlce se tu vykřesal démonický kazatel falešných sekt svádějících evropské mozky k hromadnému odchodu do zásvětní utopie rajského Nového Yorku.\n\nVíce šťavnaté humorné inspirace čekalo čtenáře ve skladbě \"Velebnost přírody\", která se nechávala unášet oslavnou apoteózou krásy žen různých zemí a kontinentů na motivy deskriptivního eposu \"Vznešenost přírody\" od Miloty Zdirada Poláka. Jevila se jako módní přehlídka \"Miss World\" zkalená jen zpitomělou pozorovatelskou optikou popleteného dementního starce. Jeho národopisné úvahy odpovídaly rozhledu předškolního věku a jeho pseudonaučné nonsensy prskaly jako zápašné rachejtle ze slepičích záprdků. Výpravná řeč se nesla nesoudržnou dikcí a zabíhavou samomluvou, která nedokázala udržet moč ani myšlenku.\n\nKorunou Bělíčkovy básnické tvorby se stala velká epická skladba \"Orfeova plavba zátokou smrti\" (2012) pojatá jako dantovské putování všemi zákoutími zásvětí, očistce a pekla. Byla inspirována dvěma léty neúspěšného zápasu o život jeho drahé choti umírající po ataku apoplexie mozku. Jeho verš tu dozrál a zvážněl tváří v tvář krutému osudu a tragickému životnímu konci. Básník zde putoval jako Orfeus hájemstvím lidských dějin, navštěvoval krajinu světového básnictví a belhal se i okrskem zabydleným příbytky největších českých poetů. Zpytováním jejich moudrostí získal jeho verš široký rozmáchlý záběr a odrazový pražec k nejobecnějším úvahám o smyslu lidské existence.\n\nUž v závěru vysokoškolských studií jevil Pavel Bělíček hlubší zájem o matematickou lingvistiku, a zejména o její sémanticky orientovaný směr zacílený k zmapování významové stavby jazyka. Ze světového kontextu ho silně ovlivnila Fillmorova „pádová gramatika“ a Lakoffova „generativní sémantika“. Schůdné východisko mu v práci na prvních skriptech k přednáškám z lexikologie ukazovala E. H. Bendixova “komponenční analýza” anglické slovní zásoby. Jako účinný nástroj k její matematické formalizaci se nabízely Lakoffovy sémantické rovnice typu \"kill = make die\". Že obsahový rozbor jazykové formy a metodu analytického rozkladu složených významů do element lze účinně rozvíjet v teoretické i praktické jazykové výuce, dokazovaly jeho trojí skripta odborné angličtiny pro posluchače Karlovy university z 80. let.\n\nHlavní obrysy vlastní ucelené koncepce sémantického popisu přirozených jazyků dozrály už v jeho práci \"Handbook of English Semantics\" (1988). Do konečné výsledné podoby rozpracovalo její algebraickou formalizaci ovšem až teoretické pojednání \"English Semantics\" (2005). Obě studie podávaly utřídění mluvnických kategorií a slovního lexika angličtiny nárysem výstavby sémantických polí a grafy jejich celkového uspořádání. Konečným výstupem byl nástin základů nového oboru umělé inteligence zvaný algebraická sémantika.\n\nBělíčkův sémantický popis doloval v několika rovinách jazykové modality, již pronikavě členili jazykovědci v čele s F. R. Palmerem a formálně studovali průkopníci modální logiky R. Carnap, C. I. Lewis a W. Quine. Mluvnický vztah \"begin to know\" pojímal jako algebraickou operaci zřetězení \"begin\" * \"know\" = \"learn\". Oblast sloves poznání navrhoval axiomatizovat prostřednictvím následujících sémantických rovnic:\n\n\"to learn = to begin to know = cease not to know ,\"\n\n\"to remember = to continue to know = not to forget ,\"\n\n\"to forget = to cease to know = to begin not to know .\"\n\nTakový aparát naznačoval velké možnosti konceptuálního programování (\"concept-oriented programming\"), k jehož ideálu směřovaly programovací jazyky Prolog, COP a OOP.\nV letech 1991 až 1993 Pavel Bělíček koordinoval výzkumný grant ministerstva průmyslu na konceptuální programování v přirozených jazycích, jehož výstupem byla série softwarových aplikací v počítačově spustitelných souborech. S pomocí pedagogů matematicko-fyzikální fakulty vyvíjeli v Pascalu programy, jež dokázaly významově interpretovat jednoduché anglické texty a zadané příkazy jako “\"Draw a small yellow triangle and put it into the right upper corner of the desktop\"”. Jejich slovník zahrnoval omezený inventář 2000 jednoduchých anglických slov a přiřazoval jim algebraické výrazy složené z nejjednodušších významových komponentů. Rozkládal slova na „generující podmnožinu“ slovního jádra složenou ze 40 výrazů jako \"be\", \"have\", \"begin\", \"do\", \"make\" a \"let\". Redukoval přirozený jazyk \"English\" na jeho malou podtřídu \"Benglish\" a překládal jeho slovní řetězce do algebraických výrazů.\n\nPodobné teoretické postupy byly aplikovány v zjednodušené podobě i na metodiku praktické jazykové výuky. Už v druhé půli 70. let k nám šířil „funkční komunikativní přístup“ G. N. Leeche exeterský lektor John Nuttal a Bělíček se stal jeho prvním nadšeným propagátorem. Nejvíce ho však zaujal jeho vedlejší teoretický podsměr proslavený D. A. Wilkinsovým projektem „pojmových osnov“ (\"Notional Syllabus\"). Aby rozvíjel tuto metodiku v kursech angličtiny pro širší veřejnost, založil na jeho počest jazykovou školu \"Wilkins Language School\".\n\nV mládí Bělíček obdivoval srovnávací slovník V. M. Illiče-Svityče, který vychází z nostratické hypotézy Holgera Pedersena a odvozuje zrod indoevropských, semitských a altajských jazyků z jedné nostratické rodiny. Ve svém dvoudílném pojednání \"Prehistoric Dialects\" (2001) se vydal cestou Trubetzkého \"Kettentheorie\" a rozvinul ji v nový teoretický přístup \"Transparenztheorie\". Stojí na předpokladu, že jazyky paleolitických kmenů zanikly jen zčásti a dosud prosvítají transparentně v současných hybridních národních jazycích.\n\nJeho zájem o neoevolucionismus byl veden snahou vytvořit soustavnou taxonomii lidských kultur založených jako soustavná zoologie na darwinských genealogiích živočišných druhů. Poukazuje, že jejich současné třídění míchá jako linnéovská přírodověda v jednom tyglíku nesourodé hybridní jednotky a rodové skupiny. Proto se snaží všechny velké makrorodiny nejdříve rozčlenit na komponenty čistých rodin a eteo-jazyků podobných ryzí eteokrétštině. Takové postupy rozkládají druhotně asimilované skupiny na čisté primární jednotky acheulských, levalloiských, leptolitických, microlitických a makrolitických kultur. Do neolitu přežívaly jejich migrační trasy v rozšíření europoidních, kavkazoidních a turkoidních kmenů. Na společné kořeny ukazují migrace uralských, sumeroidních a sarmatoidních jazyků.\n\nVe své \"Historické poetice\" a jejím prvním dílu \"Poetika folklóru\" (2001) se Bělíček pokoušel dohledat obecné zákonitosti vývoje pravěkého folklóru až po antický horizont. Výsledky svých výzkumů systematicky utřídil ve čtyřech dílech jeho \"Encyklopedie soustavné literární vědy\" (2011) a v trojdílné práci \"Systematic Poetics\" (2017). Mimořádné výsledky etnosociologické metody se mu podařilo prokázat reklasifikací Aarneho a Thompsonova indexu pohádkových motivů (). Dělí pravěký folklór na zemědělské (sběračské), pastevecké (lovecké), rybářské a laponoidní kmeny a tomuto dělení napovídá i odlišný vývoj prosodie, meter a hudebních nástrojů.\n\nBělíčkovo pojetí historiografie se vymyká tradičnímu chápání dějin literatur, estetiky a filosofie, jež chápe dějepisectví jako „sběratelské starožitnické vetešnictví“ a soustřeďuje se pouze na chronologickou kompilaci izolovaných děl, autorů a tzv. „velkých jmen“. Jeho ideovým vzorem jsou „směrové dějiny beze jmen“ (\"histoire sans noms\"), popsané Arnoldem Hauserem v \"The Social Philosophy of Art\" z roku 1951 a \"Soziologie der Kunst\" z roku 1974, a Lefebvrovy „dějiny viděné zezdola, a nikoli odshora“ (\"histoire vue d’en bas et non d’en haut\"), jež pokládají masové sociální a ideové proudy za důležitější než izolované osobnosti klasiků a tzv. \"velkých autorů\".\n\nZpracování encyklopedických příruček literární teorie neumožnilo Bělíčkovi jen statistické sledování žánrů, stylů, směrů a epoch v dějinách literatury a umění, ale rýsovalo vhodnou směrovou taxonomii i v dalších humanitních oborech. Většina jeho zralejších studií připojovala v závěru jako přílohu podrobné přehledy ideových kulturních směrů od řecké antiky až po evropský středověk. Podkladem tabulek mapujících vývoj anglické, americké, české, francouzské, italské a německé literatury byly statistické roční průřezy žánrů vydaných knih a žánrů.\n\nPavel Bělíček je celoživotně bezpartijním vysokoškolským pedagogem a publicistou bez stranické příslušnosti, ale angažuje se jako editor webového portálu \"Democritus Association\", který sympatizuje s aktivitami občanského sdružení \"Sisyfos\" (Český klub skeptiků). Ve svých metodických materiálech \"Postmoderní krize humanitních věd a úkoly jejich obnovy \"(2004), The Post-Modern Crisis of Humanities and Goals of their Recovery a \"Ad reformandum universitatem\" (2004) se pokouší o soustavné třídění iracionálních a pseudovědeckých ideologií v soudobých naukách. Inspirován myšlenkami studie Karla Jasperse \"Psychologie der Weltanschauungen\" (1921) a navrhuje utříděnou metodologii formou systematické diagnostiky jejich chorob. Závěrem konstatuje, že moderní vědy už přestaly sloužit náboženství jako \"ancilla theologiae\" ‚služka teologie‘ a začaly se bezděčně prostituovat jako \"ancilla ideologiae\" ‚služka ideologie‘.\n\n\n\n\n\n\n\n\nliterární pseudonym Martin Kobalt\n\n\n\nliterární pseudonym Martin Kobalt\n\n\n\n"}
{"id": "823465", "url": "https://cs.wikipedia.org/wiki?curid=823465", "title": "Seznam premiérů Španělska", "text": "Seznam premiérů Španělska\n\nNásledující seznam obsahuje nejvyšší představitele výkonné moci Španělska od doby, kdy se tato funkce ve Španělsku vynořila. V průběhu dějin měli španělští premiéři různé formální tituly a také různé pravomoci, v několika případech byli zároveň i hlavami státu.\n\n"}
{"id": "823466", "url": "https://cs.wikipedia.org/wiki?curid=823466", "title": "Jan Kratochvíl (malíř)", "text": "Jan Kratochvíl (malíř)\n\nJan Kratochvíl (30. července 1941, Praha – 25. července 1997 Olomouc) byl český malíř, sochař, dramatik a teoretik výtvarného umění.\nNarodil se v Praze v rodině katolického publicisty Jana Scheinosta. Maturoval 1959 na Uměleckoprůmyslové škole v Jablonci nad Nisou. Po vojenské službě pokračoval v letech 1962–1967 studiem na filosofické fakultě Palackého university v Olomouci, kde se aproboval v oborech výtvarná výchova a čeština. Po jejím absolvování působil na volné noze jako malíř, sochař a výtvarník. Těžiště jeho výtvarných prací spočívalo ve velkých olejových malbách s filosoficky pointovanými sociálními výjevy ze života polomytických homunkulů. Řadu let se ale také doplňkově věnoval skleněné plastice a průmyslovému designu osvětlovací techniky.\n\nV mládí vyšel z podnětů surrealistické školy, patřil k skupině mladých umělců kolem Prokopa a Tomáše Voskovce, kteří tvořili mladší generační odřad básnického kruhu kolem Vratislava Effenbergera a Petra Krále. Během olomouckých studií výrazově dozrával v skupině mladých umělců jako Ivan (Robert) Theimer, Miloš Kuraš (Benjamin Kuras), Jiří Hůla a Pavel Bělíček. Od svých malířských vzorů Hanse Arpa a Mikoláše Medka se propracovával k budování vlastní mytologie trpasličího světa robotických homunkulů. Její přesvědčivost spočívala v optice boschovské fantaskní alegorie pohlížející se sarkastickým úsměvem na pozemský svět drobných lidiček.\n\nSvou výtvarnou poetiku vyložil v básnickém eseji \"(Po)Kleslá mytologie\" (1966), kde se představil jako filosof groteskně deformovaného mytického nadreálna odrážejícího ze sarkastického nadhledu sociální panorama doby. Svým způsobem moderně mapoval boschovské theatrum mundi a groteskně jím nastavoval zrcadlo současné společnosti. Středobodem jeho konstrukce mytologického světa byl František Hogo, který si zakládal na egoistickém sebezbožnění svého Ego, ale zároveň se od něho kriticky distancoval sofistikovaným filosofickým egotismem, uvědoměním sounáležitosti „drobnými lidičkami“, trpasličími homulkuly z rodu Homo sapiens. Zosobňoval mu ideál antropomorfního universalismu zdůrazňující malost všelidské podstaty, ale i apriorní marnost jakékoli intelektuální revolty. Neodmyslitelným doplňkem jeho obrazů byla jejich dlouhé a anekdoticky pointové názvy narážející vtipně na hlubší filosofické poselství. V jeho tvorbě jitřivě vřel svár sebestředného intelektuála odmítajícího tupě kráčet s davem a konzumními masami a breughelovského venkovského křupana nesnášejícího žádnou výstřednost, povýšenost a odchylku. Jeho obrazy z let 1967–69 v mnoha směrech předjímaly ironický humor Papouškova filmu \"Ecce Homo Homolka\" (1969) a pohybovaly se i bez realistické doslovnosti v podobných souřadnicích jako jeho další film \"Hogo fogo Homolka\" (1970). Parodovaly čecháčkovský smysl pro prostřednost bažící ovšem i po nesmělých úletech do maloměšťáckého furiantství.\n\nVývoj jeho výtvarné poetiky šel od rané mlhavé subjektivity k období matematických symbolů a algebraické zkratky (obraz Předmět čiré radosti, 1967) ovlivněnému dobovým strukturalismem a Chomského generativní mluvnicí. Jakýsi pikareskní breighelovský populismus nastupuje rokem 1968 obrazy vystihující davové sociálno a humorné kolektivní scény trpasličích pidimužíků, kteří vyrůstají ze země jako houbovité čečulky na tenkém stonku, ale s rozkuráženou hlavičkou opouzdřenou dušičkou zpodobenou jako bublina, žárovka s vláknem nebo světecká svatozář (\"U koryta\", 1968; \"Narodil se – počkáme, až povyroste, a pak mu stisknem krček\", 1969). Vypjatý rozmáchlý egotismus vrcholí 1969 v cyklu Jeho (Františkovy) sny, kde se ústřední hrdina zhlíží v pózách válečné pompy (\"František je skvělý válečník\"), nadutého byrokrata (\"František je přísný zákonodárce\") a blahosklonného národovce (\"František je velký vlastenec\"). Blahodárný vliv měla na jeho výtvarný růst spolupráce s kunsthistoriky Janem Křížem, Miroslavem Lamačem a Pavlem Zatloukalem.\n\nHumoreskní naturel prosvítal i hrami „bezjevištního hledištního divadla“, kde se mezi diváky mísili herci oblečení jako bodří vesničané a provokovali je do akce inscenováním komických happeningů. Spolu s Pavlem Bělíčkem pracovali na avantgardní performanci Hra na Ježíše (1967), v níž se neuvědoměle promítla řada programových tendencí „totálního divadla“ Petera Handkeho a jeho průlomového kusu \"Publikumsbeschimpfung\" (1966). Jejich teoretická spolupráce tíhla k estetickému programu, pro nějž se později ujal termín proprealismus (le réalisme propre). Pod vlivem matematické lingvistiky Kratochvíl rozpracovával koncem 60. let projekt „tagmématiky“ a „kategorematiky“, který se opíral o průkopnické myšlenky Louise Hjelmsleva a Kennetha L. Pikea. Jeho výstupem byla studie \"Logické základy výtvarné teorie\" (1967), která pokoušela matematicky a logicky formalizovat základní pojmy teorie umění.\n\n\n"}
{"id": "823469", "url": "https://cs.wikipedia.org/wiki?curid=823469", "title": "Johann Alexander Thiele", "text": "Johann Alexander Thiele\n\nJohann Alexander Thiele (26. března 1685, Erfurt – 22. května 1752, Drážďany) byl německý malíř a rytec.\n\nMaloval obrazy žánrové typu jako „Caroussel“ nebo krajiny, jako „Moritzburg“. Zároveň se věnoval i grafice. V ČR máme (krom jiného) „Královský zámeček Pilnitz na Labi“ (1726). Žil a pracoval v Drážďanech, kde působil v rámci dvorského okruhu. Podle v Německu běžného řazení by byl dvorním malířem, to však podsouvá ten význam, že se věnoval portrétní tvorbě pro saský královský dvůr. Leč právě portrétní malby či kresby jím nebyly tvořeny.\n"}
{"id": "823472", "url": "https://cs.wikipedia.org/wiki?curid=823472", "title": "Pavol Beňa", "text": "Pavol Beňa\n\nPavol Beňa (29. května 1935 – ?) byl slovenský fotbalista, obránce.\n\nV lize hrál za Slovan Bratislava. Se Slovanem získal v roce 1955 mistrovský titul.\n\n"}
{"id": "823482", "url": "https://cs.wikipedia.org/wiki?curid=823482", "title": "Jan Kratochvíl (rozcestník)", "text": "Jan Kratochvíl (rozcestník)\n\nJan Kratochvíl může být:\n\n"}
{"id": "823485", "url": "https://cs.wikipedia.org/wiki?curid=823485", "title": "Karol Brehovský", "text": "Karol Brehovský\n\nKarol Brehovský (1928–2001) byl slovenský fotbalista, útočník.\n\nV lize hrál za Slovan Bratislava. Se Slovanem získal v roce 1955 mistrovský titul.\n\n"}
{"id": "823488", "url": "https://cs.wikipedia.org/wiki?curid=823488", "title": "Marek Hovorka", "text": "Marek Hovorka\n\nMarek Hovorka (* 8. října 1984, Dubnica nad Váhom, Československo) je slovenský lední hokejista.\n\nStatistiky reprezentace na Mistrovstvích světa a Olympijských hrách:\n"}
{"id": "823494", "url": "https://cs.wikipedia.org/wiki?curid=823494", "title": "Eduard Hančin", "text": "Eduard Hančin\n\nEduard Hančin (14. května 1935 Divina – 9. července 2016) byl slovenský fotbalový útočník a trenér.\n\nV československé lize hrál za Dynamo Žilina a Slovan Bratislava. Se Slovanem získal v roce 1955 mistrovský titul. V lize dal 16 gólů.\n\nPo část sezóny 1977–1978 byl trenérem ZVL Žilina.\n\n"}
{"id": "823495", "url": "https://cs.wikipedia.org/wiki?curid=823495", "title": "Barend Biesheuvel", "text": "Barend Biesheuvel\n\nBarend Willem Biesheuvel (5. dubna 1920 - 29. dubna 2001) byl nizozemský pravicový politik, z dnes již nefunkční Antirevoluční strany (jež splynula se stranou Křesťanskodemokratická výzva). V letech 1971-1973 byl premiérem Nizozemska. V letech 1963-1967 zastával souběžně dva ministerské posty, byl ministrem zemědělství a ministrem pro Surinam a Nizozemské Antily. Ve stejné době byl prvním místopředsedou vlády.\n\n"}
{"id": "823496", "url": "https://cs.wikipedia.org/wiki?curid=823496", "title": "Paternitní test", "text": "Paternitní test\n\nPaternitní test (též test otcovství) je laboratorní vyšetření, které umožňuje přinést silný důkaz pro to, že konkrétní muž je otcem konkrétního dítěte. Stejným způsobem se dá provést také vyšetření, zkoumající jiné typy příbuznosti (mateřství, dědečkovství, a podobně). Podobně se dá vyšetřit i vzdálenější příbuznost po meči a po přeslici; zkoumají se však jiné části DNA, které pak nejsou umístěné na autozomálních chromozómech, ale na chromozómu Y a v mitochondriální DNA. \n\nVyšetření otcovství lze provést i tehdy, pokud není dostupný genetický materiál matky; dokonce i tehdy, pokud není dostupný genetický materiál žalovaného muže - pravděpodobného otce . Principiálně stejné typy testů se používají i pro stanovení otcovství u jiných živočišných druhů (u hospodářských zvířat, plemenných koní, psů s rodokmenem), povinně např. při obchodování s některými papoušky. \n\nVýsledkem vyšetření krátkých tandemových repetic (STR) pomocí polymerázové řetězové reakce (PCR), následované elektroforetickou detekcí namnožených úseků DNA, je „genotyp“, v kriminalistické praxi nazývaný „DNA profil“. Pokud provedeme zjištění DNA profilu matky, dítěte a možného otce dítěte, lze z Mendelových zákonů a logiky usoudit na to, jestli důkaz svědčí pro otcovství žalovaného nebo proti němu: pokud u dítěte identifikujeme alelu pocházející od matky, druhá alela musí nutně pocházet od biologického otce. Pokud nařčený muž tuto alelu nese, srovnává se s výskytem této alely ve virtuální populaci potenciálních otců. Z tohoto srovnání se vypočítá věrohodnostní poměr (pravděpodobnost DNA profilů vyšetřovaných osob, za předpokladu otcovství nařčeného, děleno pravděpodobnost DNA profilů vyšetřovaných osob, za předpokladu, že biologickým otcem dítěte je neznámý nepříbuzný muž). Při použití standardních 15 genetických markerů se tato pravděpodobnost buď blíží 100 % (při „prokázání“ otcovství) nebo 0 % (při „vyvrácení“ otcovství).\n\nDříve byla používána řada nepřímých metod analýzy včetně testování krevních skupin AB0, analýzy enzymů či MHC glykoproteinů. V současné době se téměř výlučně používá přímá analýza DNA otce, matky a dítěte pomocí stejných typizačních souprav, jako se používají v kriminalistice k porovnání DNA ze stopy a ze srovnávacího vzorku podezřelého. Genetický materiál se získává nejčastěji stěrem z ústní sliznice a vyšetření lze provést hned po narození dítěte. Existují dokonce pokusy o vyšetření z buněk dítěte, cirkulujících v krvi těhotné ženy, ale zatím nejsou dostatečně spolehlivé (viz Guo et al. 2012 ). \n\nVyšetření lze provést v režimu znaleckém (s kulatým razítkem) anebo bez náležitostí znaleckého posudku. U soudu je použitelný jen výsledek vyšetření, který byl proveden protokolárně, se znaleckým razítkem.\n"}
{"id": "823499", "url": "https://cs.wikipedia.org/wiki?curid=823499", "title": "Jelle Zijlstra", "text": "Jelle Zijlstra\n\nJelle Zijlstra (27. srpna 1918 – 23. prosince 2001) byl nizozemský pravicový politik, z dnes již nefunkční Antirevoluční strany (jež splynula se stranou Křesťanskodemokratická výzva). V letech 1966-1967 byl premiérem Nizozemska. Souběžně s funkcí předsedy vlády zastával post ministra financí. Jím byl již v letech 1958–1963, ve vládách Louise Beela a Jana de Quaye. V letech 1952-1959 byl ministrem hospodářství, pod premiéry Willemem Dreesem a Louisem Beelem. Po skončení politické kariéry se stal na dlouhá léta prezidentem nizozemské centrální banky (1967–1982).\n\n"}
{"id": "823500", "url": "https://cs.wikipedia.org/wiki?curid=823500", "title": "Miroslav Bubeník", "text": "Miroslav Bubeník\n\nMiroslav Bubeník (* 14. prosince 1956) je bývalý český fotbalista, obránce.\n\nV československé lize hrál za TJ Sklo Union Teplice, nastoupil ve 27 utkáních. Krajní obránce do Teplic přišel z Kladna a v létě 1985 se tam zase vrátil.\n\n\n"}
{"id": "823501", "url": "https://cs.wikipedia.org/wiki?curid=823501", "title": "Alex Scholpp", "text": "Alex Scholpp\n\nAlexander Scholpp je německý kytarista narozený ve Stuttgartu, který je znám zejména díky působení v kapele Farmer Boys. Jeho koníčkem je kytara, jammování s kolegy, má rád pivo a rád zkouší nové kytarové vybavení. Také rád učí své studenty hře na kytaru. Ze sportů má rád skateboard a surfování. Rád hledá nové umělce, které ještě nezná a také rád vaří se svou manželkou. V hudbě stále pracuje na něčem novém, hledá nové cesty, jak svoje pocity vyjádřit skrze kytaru. Spolupráce s Tarjou se neomezila pouze na koncertní turné, ale zahrnuje také nahrávání kytar jak na album My Winter Storm, tak i na nové album What Lies Beneath. Alex je také členem německé kapely Tieflader a Dacia & The WMD.\n\n"}
{"id": "823503", "url": "https://cs.wikipedia.org/wiki?curid=823503", "title": "Henikosan", "text": "Henikosan\n\nHenikosan (příp. \"heneikosan\", CH(CH)CH, sumární vzorec CH) je uhlovodík patřící mezi alkany, má 21 uhlíkových atomů v molekule.\n"}
{"id": "823509", "url": "https://cs.wikipedia.org/wiki?curid=823509", "title": "Seznam kulturních památek v Brtnici", "text": "Seznam kulturních památek v Brtnici\n\n"}
{"id": "823510", "url": "https://cs.wikipedia.org/wiki?curid=823510", "title": "Seznam kulturních památek v Jihlavě", "text": "Seznam kulturních památek v Jihlavě\n\nViz Seznam kulturních památek v Jihlavě - část Jihlava.\nHistorické jádro viz Seznam kulturních památek v Jihlavě - historické jádro.\n\nKatastrální území Bedřichov u Jihlavy patří k evidenční části Jihlava a MonumNet jej počítá i jako součást sídelního útvaru Jihlava.\n\nMonumNet započítává Horní Kosov k sídelnímu útvaru Jihlava.\n\nMonumNet započítává Staré Hory k sídelnímu útvaru Jihlava.\n\nMonumNet započítává Hruškové Dvory k sídelnímu útvaru Jihlava.\n\n"}
{"id": "823512", "url": "https://cs.wikipedia.org/wiki?curid=823512", "title": "Seznam kulturních památek v Polné", "text": "Seznam kulturních památek v Polné\n\nZSJ zahrnuje rozsáhlá území extravilánu na západ od vlastního města.\nZSJ zahrnuje rozsáhlá území extravilánu na sever, východ i jih od vlastního města.\n\n"}
{"id": "823513", "url": "https://cs.wikipedia.org/wiki?curid=823513", "title": "Seznam kulturních památek v Telči", "text": "Seznam kulturních památek v Telči\n\n"}
{"id": "823514", "url": "https://cs.wikipedia.org/wiki?curid=823514", "title": "Seznam kulturních památek v Třešti", "text": "Seznam kulturních památek v Třešti\n\n"}
{"id": "823516", "url": "https://cs.wikipedia.org/wiki?curid=823516", "title": "Josef Kriehuber", "text": "Josef Kriehuber\n\nJosef Kriehuber (15. prosince 1800 Vídeň – 30. května 1876 Vídeň) byl rakouský malíř a litograf. Zaměřoval se na figurální, krajinou a portrétní tvorbu. V Čechách lze nalézt např. jeho dílko „Franz Josef, Ferdinand Max a Karl Ludwig – chlapci s koněm“ pojaté jako trojportrét. Vytvořil také portréty Wilhelma von Tegetthoffa, Henricha von Hess, Františka Schlicka, K. Heidlera von Heilborn, Fany Elsler, Pauliny Lucca, Marie Luisy Rakouské nebo princezny Sofie Bavorské.\n\nSyn Friedrich Kriehuber (1834-1871) byl rovněž malíř a ilustrátor.\n"}
{"id": "823519", "url": "https://cs.wikipedia.org/wiki?curid=823519", "title": "Jiří Maliga", "text": "Jiří Maliga\n\nJiří Maliga (* 10. dubna 1957) je bývalý český fotbalista, obránce. Po skončení aktivní kariéry působí jako trenér na regionální úrovni.\n\nHrál za TŽ Třinec, TJ Sklo Union Teplice a za Ústí nad Labem. V československé lize nastoupil ve 20 utkáních.\n\n"}
{"id": "823520", "url": "https://cs.wikipedia.org/wiki?curid=823520", "title": "Ezequiel Lavezzi", "text": "Ezequiel Lavezzi\n\nEzequiel Iván Lavezzi (* 3. května 1985, Villa Gobernador Gálvez, Santa Fe) je argentinský fotbalový útočník, momentálně hráč čínského klubu Hebei China Fortune.\n\nLavezzi se také nádherně trefil do „šibenice“ v prvním utkání čtvrtfinále Ligy mistrů 2013/14 proti Chelsea FC 2. dubna 2014, čímž přispěl k výhře PSG 3:1. V odvetném utkání však jeho tým prohrál 0:2 a byl vyřazen.\n\nByl členem argentinského olympijského výběru do 23 let, který na LOH 2008 v Číně získal zlato po výhře 1:0 nad Nigérií.\n\nV A-mužstvu Argentiny debutoval 18. dubna 2007 proti Chile.\n\nTrenér Alejandro Sabella jej vzal na Mistrovství světa 2014 v Brazílii. Ve finále s Německem Argentina prohrála 0:1 v prodloužení a získala stříbrné medaile.\n\nSan Lorenzo\nSSC Neapol\nParis Saint-Germain\n\nArgentina\n\n"}
{"id": "823525", "url": "https://cs.wikipedia.org/wiki?curid=823525", "title": "Freak scene", "text": "Freak scene\n\nThe freak scene (scéna podivínů) byl termín používaný pro označení post-hippies a pre-punk styl bohémské subkultury. Je to jen překrývání mezi zpolitizovanými pacifistickými post-hippies, obecně nepolitických fanoušků progresivního rocku a nepolitických fanoušků psychedelie. Jednotlivci se pohybovali mezi rockovými festivaly, „free festivaly“, happeningy a setkáváním alternativních společností různých druhů. Název pochází, alespoň částečně, z odkazu na beat scene.\n\n\n\n\n"}
{"id": "823527", "url": "https://cs.wikipedia.org/wiki?curid=823527", "title": "Jean Gilletta", "text": "Jean Gilletta\n\nJean Gilletta (1. května 1856, Levens, Francie – 4. února 1933) byl francouzský fotograf a nakladatel, který vydával pohlednice. Působil v oblastech Nice, Provence-Alpes-Côte d'Azur a Ligurie.\n\n\n"}
{"id": "823529", "url": "https://cs.wikipedia.org/wiki?curid=823529", "title": "Oghuzové", "text": "Oghuzové\n\nOghuzští Turci nebo Oghuzové, též Oguzové ( a \"Oğuzlar\", \"Oʻgʻuzlar\", \"Оғыздар, Oğyzdar\", \"Ονξοι\" → \"Oufi\", \"اغوز\" → \"Oghūz\", \"أوغوز\" → \"Ūghūz\" a varianty: \"Ghuzz\", \"Guozz\", \"Kuz\", \"Oğuz\", \"Okuz\", \"Ouz\", \"Ouzoi\", \"Uğuz\" a Uz) byli raně-středověkou historickou kmenovou konfederaci turkiců ve střední Asii. Je třeba poznamenat, že řecké zdroje používaly jméno \"Oufi\" (nebo Ouvvi) označujíc Oguzské Turky, jménem, které také používaly k označení asijských Hunů čili Siung-nuů. Oguzové migrovali na západ z oblasti Žety-su ( Sedmiříčí) po střetu s karluckou (3-Oguzové) větví Ujgurů. Západní hranicí jejich území se pak na čas stalo Kaspické moře. Potomky Oguzů byli i pozdější zakladatelé několika různých států, například Ghaznovské říše, Seldžucké říše, Rúmského sultanátu, Chórezmské říše, Osmanské říše a několika dynastií, Safíovské dynastie, Afšárovské dynastie, Kádžárovské dynastie a dalších. Termín \"og-uz\" dnes přetrvává v označení pro jihozápadní skupinu turkických oguzských jazyků.\n\nBez pochopení ságy Ogurů a Oguzů (烏古斯人) je historie znehodnocena, zvláště když evropští historici používají termín jako „někde v hloubce Asie“ nebo „v šedi věků“. Ogurové jsou bratři Oguzů. Pravděpodobně od počátku rozdělení (nejdříve v 3. století př. n. l.) jejich společný prototurkický jazyk se začal rozcházet poněkud foneticky. Kvalifikovanou odlišnosti jsou změny přízvuku na začátku slov „Ogurského“ ‚dž,d,g‘ na „Oguzské“ ‚j,i‘ (například: Džilan, Dilom, Gilan → Jilan je označení „hada“ atd.) a v ostatní části slova ‚r‘ na ‚z‘.Lingvisté naznačují, že aplikace tohoto jednoduchého starověkého jazykového pozorování umožňuje diskriminaci a klasifikaci jazyků přímo a snadno. Tyto rozdíly byly atestovány domorodými názvy, které tradičně spojujeme s nejlidnatější subdivizemi s profesním nebo geografickým umístěním: Burtas (jak včelí úl), Agačery (Agathyrsi-lesní muž), Suas (Čuvaš-jak voda), Madžar (Maďar-lesní muž), Tauar (Tochař-horský muž), Suvar (Sabir-vodní muž) atd.\n\nJiž Hérodotos (484 př. n. l.–425 př. n. l.), popisuje detailně starověké Skýtské Agačery (Agathyrsi), kteří, stejně jako Sabiři-Suvaři, mluvili jazykem ogurské větve. Později to taky potvrzuje starověký řecký zeměpisec Ptolemaios (85-165). Staré západní zdroje umísťují starověké západní ogurské kmeny ve stepích východní Evropy a na Středním východě, zatímco čínské zdroje umísťují jejich soudobé východní ogurské kmeny ve stepích Střední Asie a pouště Taklamakan. Ptolemaios se zmiňuje o řece Jajik (Ural), jako o řece Džajik v \"„Ogurském dialektu“\", a potvrzuje že Ogurové jsou předci Bulgarů, Kangarů, nebo Hunů žijících před 2. stoletím mezi západní Sibiři a stepích Itilu.V další kapitole dějin se setkáváme s Ogurskými Huny již v manželských svazcích s Ogurskými Ujgury. Východní a západní Hunové patřili k ogurské jazykové rodině. Ujgurové, kteří patřili k tie-lejským kmenům, byli ze skupiny Ogurů. Podstatné je, že tie-lejské kmeny nebyly nutně všechny Oguzské a že ze všech tie-lejských kmenů Ogurských Hunů se vyčlenil další tie-lejský - ogurský kmen Ujgurů v manželských svazcích. Turci a další oguzské kmeny ve 2. století př. n. l. zůstávají mimo ogurskou strukturu moci na úkor ogurských kmenů. Ve východní Evropě Oguři pokračovali ve své nadvládě až do arabských válek. Třicetiletá posloupnost válek zdecimovala celé místní obyvatelstvo. Dominance Ogurů je proměnila v uprchlíky v jejich vlastní zemi, a vedla k přílivu jejich východních sousedů Oguzů. Ačkoli jazykově převládající ogurská většina ve východní Evropě přežila do 15. století, stala se stále více ovlivněna oguzskými jazyky Pečěněhů, Oguzů a Kypčaků. To znamená, že kmenová etnonyma jsou starší než -‚r‘/-‚z‘ rozdělení, a kmeny, jejichž jméno končící na -‚ar‘/-‚er‘/-‚ir‘/-‚ur‘ nemusí nutně patřit do ogurské skupiny.\n\nBez kladných důkazů, v žádné době by se nemělo předpokládat že Ogurové byli výhradně Ogurové, a odpovídajícím způsobem Oguzové byli výhradně Oguzové. Jednou z nejčasnějších turkických konfederací souhrnně známá pod názvem Tuchsové čili Tocharové, může být zahrnuta do Oguzských Aseů a Ogurských Bulgarů a Sabirů-Suvarů (Sabaroi). Označení „Azští Bulgaři“ může naznačovat jejich bývalou politickou příslušnost, a nikoli jejich jazykové vlastnosti, přesně jako etnicky různé kmeny Turkutaských kaganátů nesly ethnonym „Türk“. Subjekty kmene Azů/Asů, se samostatným tématem, z asyrštiny jako „Az-kiši“, byly historicky spjaté s téměř každým v oblasti Střední Asie, zasahující až na Střední východ, do střední Evropy a na Dálný východ. Z historických záznamů se zdá, že ‚r‘/‚z‘ rozdělení došlo v rámci kangarských kmenů, produkci dvou pra-ethosů, Kangarů a Azů. Tito Azové se nacházeli severně od Kangarů, nebo alespoň zaujímali vyšší nadmořskou výšku horských oblastí, s blízkostí horské tajgy, zatímco Ogurští Kangaři dávali přednost otevřené stepi Kazachstánu a Taklamakanu - Tarimská pánev.Pro historické období je několik svědectví že Ogurové a Oguzové koexistovali ve stejných politických organizacích, volně se míchali a sjednocovali. Tie-lejská domorodá větev Bulgarské, Turkutské, Chazarské, Kimäcké, Kypčacké, taktéž i Ogurské Ujgurské a Oguzské Kyrgyzské konfederace (kaganáty), a taky Turkické konfederace (svazy, unie, kaganáty) a její potomci, zahrnovala jak ogurské, tak i oguzské kmeny.\n\nJméno „Oguz“ je možné datovat od nejstarších dob. Čínské prameny z 2. století př. n. l. se zmiňují o kmeni O-Kut (v té době to bylo jméno \"Turek\"). Je to čínská verze domorodého jména, která se v turkických jazycích nazývá Ogur, protože některé Turkické kmeny vyslovovali hlásku ‚z‘ jako ‚r‘. Oblasti jako Tarbagataj a Kobdo, kde čínské zdroje uvádějí osady O-Kutů, jsou známé jako Turkická území.\n\nJméno „Oguz“ pochází ze slova „Ok“ → šíp, „Ok“ v turkických jazycích také znamená „kmen“. V té době byla tato slova přeložena do čínštiny jako \"kmen\". Podle tohoto je slovo \"Oguz\" tvořeno připojením „Ok“ z koncovkou ‚z‘, což ve staroturkickém jazyku znamená ukončení v množném čísle. Slovo „Oguz“ nebylo etnické jméno a přímo znamená „Turkické kmeny“. Jako příklad by mohl být název z číslicí: On-Ok → deset kmenů → On-Okové → 10-Oguzové.\n\nNázev „Oguz“ byl poprvé použit v turkutských textech v prvním runovém nápise nalezeném na břehu řeky Barlyk (Ulu-Kem → runy u Jeniseje). Ten říká o „šesti oguzských kmenech“, které vstoupily do konfederace. Tyto nápisy naznačují, že v předchozím čase Oguzové žili v tomto údolí (u Jeniseje) a vytvořili spojení. Orchonské runové nápisy nedělají rozdíl mezi Oguzy a Turkuty neboli Modrými Turky, navíc Oguzové byli hlavní složkou turkutských kaganátů. Slovo 'Türk' je politický termín. V tomto ohledu jsou Oguzové a Turkuti neboli Modří Turci → Turci stejní.\n\nObdobí Gök-tureckých kaganátů (Turkutské) se překrývá z obdobím Tchangů. V čínských zdrojích na základě písemností z období vlády Tchangů (po roku 618), Devět kmenů, v nápisech zvané \"Devět Oguzů\", někdy „Devět turkických kmenů (Turkuti a modří Turci → Gök-Turci)“ se uvádějí jako „Turci devíti kmenů (Gök-Turci)“, a někdy jako „Devět tolesských kmenů“ či „Devět tolesských Oguzů“, což se rozumí stejně jako „Devět gök-tureckých Oguzů“. Tvořící kořeny Gök-Turků jsou v oguzských kmenech. Dále jsou Oguzové uvedeni nikoli samostatně (tj. „Oguzové“), ale jako „Kchuej-sing“ → „Devět kmenů“, a překlad slova „Oguz“ je uváděn jako „Tchu-ťüe“ → „Turek“, což svědčí o absenci nutnosti volat tuto skupinu dalšími názvy. Absence v památkách z doby prvního Turkutského kaganátu k použití jména „Oguz“ svědčí o tom taky.\n\nNe-oguzská pokolení (tj. „Ogurové“) nesla název „Turci“. Slovo „Turek“, byl politický název. Turkutský stát byl vytvořen starověkou vládnoucí dynastií turkických Ašinovců, s pomocí turkických skupin které ji obklopovali, organizovaných do svazku kmenů (tj. „Oguzové“). Zmatek, který vznikl v důsledku zmínky v islámských zdrojích o Ujgurech jako o „Devíti Oguzech“, je eliminován po přesné definici ujgurského pokolení a gök-tureckých „Devíti Oguzech“.\n\nOguzské Turky můžeme považovat za předky dnešních Turků, Seldžuckých Turků, Turkmenů, Ázerbájdžánců a některých dalších národů. Původ je smíšený a komplikovaný. Utvořili se uvnitř Turkutských kaganátů z více elementů. Jádrem byly zřejmě severoíránské kmeny z přiaralských stepí, blízké k Parthům. Ty se pod turkutskou nadvládou spojují a mísí s kmeny tureckými, část mohla být i ugrofinského původu. Postupně ale všechny začaly mluvit turecky. Původním náboženstvím byl šamanismus.\n\nOguzské kmeny byly v příbuzenství s Pečeněžskými Kangary, z nichž někteří byli dohola vyholení a další, někteří byli s malými vousy. Dle knihy \"Attila a Nomad Hordes\" - \"Atila a kočovné hordy\" \"Kimäkové jim vystavěli řadu vyřezávaných dřevěných pohřebních soch, obklopených jednoduchými kamennými monolity - Balbaly.\" Autoři knihy vzaly na vědomí, že \"...Oguzští válečníci sloužili v Byzanci od 9. století. Sloužili dokonce i ve Španělsku a Maroku, a téměř ve všech islámských vojskách na Blízkém východě od jedenáctého století. Ti Uz'ové či Tork'ové kteří se usadili podél ruské hranice byli postupně slavizováni a jejich kavalerie 12. a počátku 13. století také hrála vedoucí roli v ruské armádě, kdy byli známí jako Karakalpak kmen čili Kara-kalpakové.\"\n\nJe známé, že počet domorodých seskupení nesoucích název Oguz, často s číslicí, reprezentuje množství kmenů sjednocených v kmenové unii. Jejich jméno znamenalo přibližně \"bílí (ušlechtilí) lidé\".\n\nV seznamech Mahmúda Kašgarského (Mahmud al-Kāshgharī, 11 století) a zdrojích Rašíd al-Din Hamadaniho (14 století) byl \"Oguz\" později také turkický výraz pro „kmen“. Oguzští Turci se tradičně dělí na dvě hlavní skupiny: Bozok'y – \"Sivé šípy\" a Üčok'y – \"Tři šípy\".\n\n\n\nTöre je sbírka povinných tradic a zvyků. Ochonsko-Jenisejské záznamy říkají, že stát nemůže existovat bez Töre. V epose Mahmúda Kašgarského, Divân-ı Lügati't-Türknapsaného v 11. století se uvádí: \n\nPodle Ziju Gökalpa mohou mít slova Töre a Türk jeden kořen. Azgar Muchamadiev to potvrzuje nalezenými numismatickými mincemi: první Turanské mince používají \"trgi\" k označení \"státu\" → \"zákona\"\n\nPodle tohoto konceptu, slovo Türk znamená dodržování Töre. Töre existovalo ve všech stepích, a bylo kompilováno během tisíce let. Seldžukové a Osmani nazývali tradice, které zanechaly jejich předci „Oguz-Töre“. Nicméně, Töre se skládá nejen z tradic Oguzů, ale je nedílnou součástí celého Turkického světa. Podle historických pramenů náležejících k Hunům, Turkutům, Chazarům, Oguzům a Bulgarům, Turkičtí muži, byli zpravidla dlouhovlasý a jako projev úcty měli zvyk sundávat pokrývku hlavy.\n\nJeden z dávných Turkických dastanů byl o slavném hrdinovi Alp Er Tungovi (turecky Alp Er Tunga destanı). V práci Šáhnáme básníka Firdausího (11. století) je zmíněn pod názvem „Afrasiab“. Žil po staletí v paměti Turků, jeho památka byla poctěná podle svátků Yog’i. Některé z vládnoucích rodin Turkiců (Karachánové, Ujguři, Seldžukové) se vztahují k němu. Kniha Dede Korkut (turecky Dede Korkut Kitâbı) se považuje za součást starověkých Oguzských dastanů. Zaujímá důležité literární místo kvůli svému popisu společnosti stepních Turků: jejich organizace, sociální struktury, tradice a zvyky. Další dastan, popisující život stepních Turků, je dastan o Manasovi (turecky Manas destanı), typickém hrdinovi v období Alp Era Tungu.\n\nPředstavy Turků o „Boží rozvinutosti“ směrovali k větší podstatě bytí představeného v materiální obloze. V Ochonských nápisech je výraz, který odhaluje turkické kosmogonie v jedné větě:\nZde uvedený Kek Tangri je Bůh → Nebe. Taky v průběhu doby Turkutů, Nebe pokrývající zemi a vládnoucí všem na zemi, byl v očích stepních národů Bůh. V 10. století měli Oguzové přesvědčení podobné tomuto. Na základě informací Ibn Fadlána, když Oguzové čelí nespravedlivému zacházení nebo měli jakékoli potíže, dívali se na oblohu a řekli: ”Bože!”. Základní turkické vyznání neměla antropomorfismi.\n\nPradomovinou několika kmenových svazů, které se seskupili do konfederace středověkých Og-uz'ů nazývaných také Uz'ové, byla oblast v dnešním Mongolsku a Ruské Burjatské autonomní oblasti u povodí řeky Selengy v okolí jižní části Bajkalu. .\n\nPodle mnoha historiků se použití slova \"Oguz\" datuje do příchodu Asijštích Hunů (220 př. n. l.). Titul \"Oguz\" byl dán Mao Tunu (Oguz kagan), zakladateli říše Asijských Hunů, který je často považován za první turkickou politickou entitu ve Střední Asii.\nL.Torday ve své publikaci uvádí:\n\nPravděpodobně měli souvislost s čínskými kmeny na východě.\n\nV 6-9 století Oguzové žili v oblasti řeky Selenga, jež od roku 500 byli členy turkických kmenů a později taky Turkutských kaganátů.\n\nV době nepokojů, které začaly v roce 630, padla vláda Východoturkutského kaganátu. V oblasti řek Tolga a Selenga, se Oguzové spojili do unie a vytvořili První Ujgurský kaganát (autonomie Wej-cheů (15 Ujgurských kmenů) v období bezvládí Tukutů).\n\nV roce 682 ve válce u Kravího jezera ( Inek gölü) byli v tomto autonomním kaganátě poraženi Kutluk-kaganem (682-691-4) . Znepokojeni s Kutlukovým vítězstvím, se Oguzové pokusili o spolupráci s číňany a kitany. Útok, který byl zahájen z Tonjukukova stanoviště na pobřeží Kravího jezera, proběhl pro Turkuty úspěšně a eliminoval nebezpečí Oguzů. Později byl vládci Oguzského kaganátu který zemřel v této bitvě, Baz-kaganovi (???-682) , postaven památník-balbal, přímo v Kutlukově hrobce.\n\nV důsledku Bäkčor Kapagan-kaganových (691-4–716) vojnových tažení proti oguzským kmenům, které byl nucen provést v roce 715, byl všechen jejich skot zabit. V roce 716 vypukla vzpoura 9 Oguzů (Tokuz Oguzové) a nastala smrt Kutlukova bratra Bäkčora. Kutlukův syn Kül-tegin (716–731) učinil 5 vojnových tažení proti Oguzům, u čtyř z nich se účastnil i Mokilian-kagan (716–734). V témže roce jeden z oguzských kmenů - Bajirkuové → Bajir-gur (Pa-jie-ku) - byl podroben hrozným způsobem.\n\nVojevůdce Tonjukuk společně s Kutlukem zabili mnoho Číňanů na jihu, Kitajů na východě, Oguzů na severu. Ale Oguzové nadále pokračovali bojích. I v roce, kdy z důvodu sucha zemřela spousta jejich zvířat , odhodlal se Mokilian k vojenskému tažení. 3 Oguzové → (Üč Oguzové → Karlukové), kteří napadli Ötüken, byli ze aliance vyřazeni. Oguzové se spojili s Tatary a válku začali ze zálohy, ale utrpěli porážku v boji u Agu, po němž masy Oguzů opustily zemi a uprchly na jih k čínskému příhraničí (717-718).\n\nPřed vytvořením Druhého ujgurského kaganátu, vůdce Ujgurů Bajan Čör (v čínských zdrojích známý jako kagan Mojan Čör), jež stál v čele Oguzů, nesl titul tegina. O něco později Oguzové nabrali na vážnosti vůči kaganátu. Tentokrát se jednalo o část z 8-Oguzů-Tatarů (Najmani). Mezi roky 747–750 si v Burgu a na břehu Selengy Bajan Čör-tegin podrobil Oguzy, kteří se připojili k 30 Oguzům-Tatařům. Překročením Selengy Oguzové ustoupili.\nPozdější informace o osudu Oguzů v jejich rodné zemi nejsou dostatečné, ale je jisté že přesídlili západním směrem. Členové domorodého svazu Oguzů přesídlili ve velkém množství z Orchonské oblasti do okolí Talasu a poté k Syrdarji. Dialekt Oguzů se oddělil od východoturkického dialektu spřed devátého století, a do jedenáctého století jazyk Oguzů ze Syrdarje se liší od východoturkických jazyků v lexikonu a výslovnosti.\n\nV roce 758 Karlukové stanovili nadvládu v západní oblasti Talasu za pouhých sedm až osm let s hlavním městem Balasagun. Název „\"Turkmen\"“ začal být používán jako politický. Pokračovali v uznání nadřazenosti Ötükenu (Druhého ujgurského kaganátu). Karlukští cháni přiřadili svůj rodokmen vládnoucí dynastii Turkutského kaganátu, Ašinovské dynastie. Do té doby většina z Üč-Karlukské (Üč-Oguzové, Tři Karlukové) konfederace opustila Altaj a prvenství v Žety-su přešlo na karlukské kmeny. V roce 766, poté, co karlukské kmeny obsadily Türgešský kaganát v Žety-su, vytvořili chanát soustředěný pod vládou Jabguho, obsadili Sujab a přenesli tam svoje centrum. V té době žila Oguzská konfederace v údolí řeky Ču, kde ležela jejich rezidence Stará Guzie. Poté, co prohrála boj s Karluky o vedoucí pozice v Türgešském kaganátě, významná část Žety-suštích Oguzů zůstává na úpatí pohoří Karatau a údolí řeky Ču v Issyk Kulské kotlině. V roce 770 jejich větší část odešla k západu do Máveraünnehiru (Transoxanie).\n\nPočátkem 9. století konfederace Oguzů, v spojenectví s Karluky a Kimaky, dobytím dolního toku Syrdarje a aralských stepí dobyli Kangaře a Pečeněhy, a tím zničili Kangarskou unii. Tyto kočovné kmeny Syrdarštích Kangarů byly nucené se připojit k Oguzům. Oguzové z aralských stepí vytlačili Pečeněhy z oblasti řek Emba a Ural dále na západ.O útoku Oguzů na kmeny 9 Oguzů u Ušrusany (mezi Syrdarjou a Samarkandem) v létech 820-821 se zmiňuje Al-Tabari.Koncem 9. století pak ve spojenectví s Chazary porazili Pečeněhy a pronikli do meziříčí mezi Volhou a Uralem. Část Pečeněhů se stěhovala na západ, k severní oblasti Černého moře. Oguzové přesunuli svoje centrum do Jangikentu ( Jenikent → Nové město) u Syrdarje. Boje s Pečeněhy pokračovaly i v 10. století.\n\nV první polovině 10. století žili v \"Oguzských stepích\" (Mafazul-Guzija) u Syrdarje, ve městech Karadžuk (Faráb) a Sajram (Šymkent). Podle islámských geografů (Al-Balči, Istačri, Ibn-Haukal) a Chudud ul-Alem, se území Oguzů rozšířila do Kaspického moře na západě do města Jurgenč (Ürgenč) na jihu, do osady Džit na severozápadě a Baratekin na jih od Aralského jezera, na sever od Buchary v Máveraünnehiru (Transoxanie) a do města Sabran u úpatí Karadžukských hor.\n\nNěkdy v tomto období přijali Oguzové islám a stali se spojenci středoasijské muslimské dynastie Sámánovců ze Sogdiany. Oguzové společně s Emírem Ismáílem Sámáním (892-907) bojují proti Karlukům (Karachánové 840/940-1212) v Žety-su a u Talasu . Další tažení v roce 903 dále zabezpečilo Sámánídské hranice vůči karlukským nájezdům, a dovolilo muslimštím misionárům rozšířit své aktivity v regionu. Ve stejné době, Ahmadův (907-914, Ismailův syn) oguzský generál Simdžúr přijal v Zarangu kapitulaci Al-Mu'addala . Simdžúr byl pak dosazen jako guvernér Sístánu. Chórezm na severu byl rozdělen, jižní část zůstala pod autonomií Afrigidštích vládců , zatímco severní část byla řízena Sámánidským úředníkem. Rok 940 je považován za konec kaganátu Karluků a jeho přímým pokračováním byla následná říše Karachánů.\n\nV roce 950 zavedli Oguzský jabguluk čili Oguzské knížectví , jež vytrvalo do roku 1040. Zakladatelem byl Kül Erkin-chán (950 - ????). Tvořily ho kmeny kočovné, polokočovné i částečně usedlé. Celkově se jednalo o 24 kmenů, rozdělených na dvě uskupení po 12 - Üčoky a váženější Bozoky. Rozhodující vliv měla kočovnická šlechta, vlastnící velká stáda. V čele byl jabgu (džabgu, možná obojí výslovnost), což ovšem v hierarchii kočovnických vládců není titul úplného suveréna. Trůn byl dědičný, přesto byl ale vládce volen celonárodním shromážděním. Jeho zástupcem byl kül-erkin, následník měl titul inal, armádě velel sübaši. Centrem říše byl Jangikent na dolním toku Syr-darje.\n\nV roce 960 Oguzové a Sámánové porazili Karluky čili Karachány a také je přiměli přestoupit k islámu. Oguzové v té době obývali step v oblasti řek Sarysu, Torgaj a Emba, na východě až k severním břehům jezera Balchaš. Zřejmě až v této době dochází k plné konsolidaci a dotvoření svazu.\n\nJedna část Oguzů, jenž do té doby byla pod nadvládou Sámánovců v pozici otroka (mamlúk), převzala nad svými pány vládu a založila Gaznovskou říši (963–1187). Za zakladatele dynastie Gaznovců se považuje Alp Tegin, který byl také velitelem samánovské armády.\n\nV roce 965 se Oguzové stali spojenci kyjevského knížete Svjatoslava v boji proti Chazarům v Povolží. V roce 985 opět ve spojenectví s kyjevským knížetem Vladimírem porazili Povolžské Bulhary, což zvýšilo politickou moc Oguzského státu.V tomto období se jejich říše rozkládala od Povolží po střední tok Syrdarje a byla na vrcholu moci. Jejich severním sousedem byl mocný kaganát Kimäků, se kterým ale měli v této době přátelské styky. Jejich jižním sousedem bylo polo-nezávislé knížectví v Chórezmu, do roku 1002 spravované Símdžúrovskou dynastií, což byli vojenští vůdcové a guvernéři původem z oguzských otroků (mamlúk) taktéž pod navládou sámánovců. Vzpoury vůči šlechtě se staly obzvláště silnými v druhé polovině 10. století, během vlády Ali Jabgu-chána (????-1040). Rozkol mezi vládnoucí větví Oguzů a Oguzskými Seldžuky se ukázal být na újmu státu.\n"}
{"id": "823536", "url": "https://cs.wikipedia.org/wiki?curid=823536", "title": "Seznam kulturních památek v Šatově", "text": "Seznam kulturních památek v Šatově\n\n"}
{"id": "823537", "url": "https://cs.wikipedia.org/wiki?curid=823537", "title": "Seznam kulturních památek ve Štítarech", "text": "Seznam kulturních památek ve Štítarech\n\n"}
{"id": "823538", "url": "https://cs.wikipedia.org/wiki?curid=823538", "title": "T. Enami", "text": "T. Enami\n\nT. Enami (vlastním jménem 江南 信國, \"Enami Nobukuni\"; 1859 Edo – 1929) bylo obchodní jméno japonského fotografa z období Meidži. Internetové stránky T. Enamiho, spravované Robem Oeschlem udává, že písmeno T. v názvu jeho obchodní společnosti může znamenat \"Toši\", ačkoli o tom není zmínka v žádném dokumentu.\n\nNarodil se v roce 1859 v Edu (nyní Tokio) během období Bakumacu. Byl nejprve žákem a pak asistentem známého fotografa a tiskaře Kazumasy Ogawy. Časem přesídlil do Jokohamy, kde si v roce 1892 otevřel vlastní fotografické studio na ulici Benten-dóri. Jen o několik dveří opodál se nacházelo studio tehdy už dobře známého Kózaburóa Tamamury, se kterým v průběhu několika let spolupracoval na nejméně třech projektech.\n\nEnami se postupně stal jedním z mála fotografů své doby, o kterých je známo, že pracovali ve všech populárních formátech, včetně výroby velkoformátových fotografií sestavených do takzvaného legendárního alba \"Yokohama Albums\". Postupem času se z něho stal nejplodnější japonský fotograf v oblasti fotografií malého formátu jako jsou stereofotografie a skleněných diapozitivů. Nejlepší z nich byly ručně jemně kolorované. Jeho snímky ve všech formátech se objevovaly v různých knihách a časopisech s miliónovým nákladem. Série japonských stereofotografií nejméně tří velkých amerických vydavatelů se skládá výhradně ze snímků T. Enamiho.\n\nEnami přežil zemětřesení v Kantó v roce 1923 a obnovil své studio, které zničily otřesy a následný požár. Po jeho smrti v roce 1929 převzal jeho první syn Tamocu fotografické studio a provozoval jej až do doby, kdy bylo opět zničeno v roce 1945 při bombardování Jokohamy během druhé světové války. \n\nVzhledem k tomu, že Tamocu používal v označení společnosti počáteční písmeno \"T.\" stejně jako jeho otec, historici fotografie nemohli rozeznat fotografie otce od těch, které pořídil jeho syn. Terry Bennett však ve své knize \"Photography in Japan 1853–1912\" (\"Fotografie v Japonsku 1853–1912\") nabízí zajímavé vyřešení otázky, zda je autorem fotografií \"otec nebo syn\". Rodina Enamiů v Jokohamě později záhadu vyřešila: Tamocu nebyl fotografem a T. Enami nikdy neznamenalo Tamocu Enami. Spíše to bylo tak, že syn i nadále udržoval v chodu studio a pokračoval v produkci a prodeji starých fotografií svého otce. Naštěstí díky shodnému prvnímu písmenu svého jména se svým otcem, nemusel měnit jméno společnosti, záhlaví dopisů nebo štíty společnosti. Toto odhalení a další životopisné údaje se objevily v eseji a seznamu stereofotografií, který sepsal okinawský historik fotografie a publikoval je v Bennettově následujícím svazku \"Old Japanese Photographs – Collectors' Data Guide\"\n\nPhilbert Ono ze společnosti PhotoGuide Japan spekuloval o možnosti, že T. Enami záměrně dal svému synovi křestní jméno začínající na \"T\" v domnění, že jednou rodinnou firmu převezme.\n\nPravděpodobně největší posmrtné vyznamenání pro Enamiho byl výběr jednoho z jeho snímků na obálku prvního vydání monumentálního díla \"Odyssey, The Art of Photography at National Geographic\". Jako mladý muž Enami pro tento časopis pracoval jako fotograf.\n\n"}
{"id": "823539", "url": "https://cs.wikipedia.org/wiki?curid=823539", "title": "Seznam kulturních památek ve Znojmě", "text": "Seznam kulturních památek ve Znojmě\n\n\nMístní část Znojmo sestává z katastrálních území Znojmo-město, Znojmo-Hradiště a Znojmo-Louka.\n\nS mírným přesahem do sousedních ZSJ.\n\n"}
{"id": "823546", "url": "https://cs.wikipedia.org/wiki?curid=823546", "title": "Triglavský národní park", "text": "Triglavský národní park\n\nTriglavský národní park ( '; TNP) je jediný národní park ve Slovinsku, nachází se na severozápadě republiky v obvodu osmi občin. Jeho počátky sahají do roku 1924, jako takový byl ustaven v létě 1961.\n\nJiž z období let 1906 až 1908 pochází první návrh prof. Albina Belara na park, nicméně tento nebyl realizován. V roce 1924 vznikl v údolí triglavských jezer Alpský ochranný park (\"\"). Dne 26. června 1961 přijala Lidová skupščina Lidové republiky Slovinsko (LS LRS) usnesení o vyhlášení Doliny sedmi jezer za národní park, a to pod názvem Triglavský národní park. Usnesení bylo publikováno ve slovinském promulgačním listu 29. června 1961 a účinnosti nabylo osmého dne od vyhlášení, tj. 7. července 1961. Součástí usnesení LS LRS bylo i vymezení národního parku. Současnou podobu parku zahrnující většinu východních Julských Alp vymezil zákon z roku 1981, všechny dílčí předpisy týkající se TNP byly v roce 2010 zrušeny přijetím nového zákona o Triglavském národním parku.\n\nOd roku 2003 jsou Julské Alpy a TNP součástí světové sítě biosférických rezervací.\n\nNa území TNP převládá vysokohorský kras, flora je alpská, nicméně je v jihozápadní části parku zjevný i vliv jadranského a středomořského ovzduší. Nejvyšším bodem parku je vrchol Triglav (2 864 m n. m.), jenž dal parku jméno a nachází se v jeho pomyslném středu, nejnižším místem je pak Tolminka (180 m n. m.). V parku se nejčastěji vyskytují jeleni, srnci, kamzíci, kozorozi, medvědi a vlci.\n\nTNP spadá pod slovinské ministerstvo zemědělství a životního prostředí. Sídlo správy parku je v Bledu. Celkový počet zaměstnanců TNP je 64, z čehož se o dohled nad územím stará dvacet strážců a na zvěř a regulaci lovu dohlíží čtrnáct zaměstnanců. TNP je rozdělen do tří oblastí (I. ochranná oblast: 314,87 km²; II. ochranná oblast: 324,12 km²; III. ochranná oblast: 200,82 km²). Jen ve druhé a třetí ochranné oblasti je povolena těžba dřeva a lov zvěře; v první ochranné oblasti je lov možný pouze ve zvláštních případech.\n\n\n"}
{"id": "823552", "url": "https://cs.wikipedia.org/wiki?curid=823552", "title": "Katedrála svatého Michaela archanděla (Carcassonne)", "text": "Katedrála svatého Michaela archanděla (Carcassonne)\n\nKatedrála svatého Michaela archanděla (fr. \"Cathédrale Saint-Michel de Carcassonne\") je katolická gotická katedrála ve francouzském městě Carcassonne.\n\nPůvodně farní kostel zasvěcený archandělovi Michaelovi byl postaven na předměstí města Carcassonne v roce 1247 z příkazu krále Ludvíka IX., aby nahradil původní stavbu zničenou během obléhání města Raymondem Trencavelem roku 1240. Původní rozměry kostela byly malé, proto zanedlouho nedostačoval a v roce 1283 byl rozšířen.\n\nBěhem požáru města, který v roce 1355 způsobily oddíly Černého prince, byl kostel těžce poškozen. Během následné rekonstrukce bylo rozhodnuto zahrnout kostel do systému nového městského opevnění. Kolem kostela vedly asi 10 metrů široké příkopy, které byly v 19. století zasypány a přeměněny na park.\n\nV roce 1803 bylo rozhodnuto přesunout biskupské sídlo, které se od středověku nacházelo v katedrále Saint-Nazaire, do kostela svatého Michaela archanděla a ten tak získal titul katedrály. Rozsáhlá přestavba měla přizpůsobit stavbu nové funkci, ale požár, který vypukl v roce 1849, práci výrazně narušil. V roce 1857 řízení stavby převzal architekt Eugène Viollet-le-Duc, což byl jeho první počin v Carcassonne.\n\nV roce 1886 byla katedrála zapsána na seznam historických památek.\n\nPůdorys katedrály je relativně jednoduchý. Kostel je jednolodní s osmi řadami podpěr a několika bočními kaplemi. Ty jsou zdobené růžemi, které přidal Viollet-le-Duc. Chór se skládá ze sedmihranné apsidy, na kterou jsou napojeny dvě další apsidy. Kostel má velká gotická okna s vitrážemi ze 14. století, které byly restaurovány krátce po požáru v roce 1849.\n\nHlavní loď je zakončena lomenými oblouky, které byly vybudovány v letech 1657-1752 namísto původních dřevěných, zatímco klenba kůru pochází ze 13. století. Fasáda má rozetu o průměru 8 metrů. Ke kostelu je připojena masivní zvonice, která je ve spodní části čtvercová a v horní části osmiboká. Věž má osm zvonů.\n\n"}
{"id": "823554", "url": "https://cs.wikipedia.org/wiki?curid=823554", "title": "Nález Ústavního soudu", "text": "Nález Ústavního soudu\n\nNález je typ rozhodnutí, které vydává Ústavní soud České republiky. Činí tak ve svých senátech i v plénu a rozhoduje jím ve věci samé. V ostatních věcech, zejména procesní povahy, rozhoduje usnesením. Jde tedy o obdobnou formu rozhodnutí, jakým je rozsudek obecných soudů.\n\nKaždý nález obsahuje:\nNávrh nálezu vypracovává tzv. \"soudce zpravodaj\", pokud je však nakonec přijat návrh, který se podstatně liší od jeho návrhu, vypracuje jej jiný soudce. Nesouhlasící soudci mohou k nálezu připojit svůj tzv. disent.\n\nNálezy se vždy vyhlašují veřejně jménem republiky.\n\nKaždý nález se pak zveřejňuje jak v plné podobně na internetu v databázi NALUS, tak v každoročně vydávané \"Sbírce nálezů a usnesení Ústavního soudu\", kde se však zveřejňuje jen jeho výrok a podstatná část odůvodnění. Určité významné nálezy se také zveřejňují ve Sbírce zákonů, jde především o rozhodnutí ve věcech návrhů na zrušení zákonů či jiných právních předpisů nebo jejich částí.\n\nPodle čl. 89 odst. 2 Ústavy jsou vykonatelné nálezy Ústavního soudu závazné pro každého, jejich vykonatelnost ale závisí na věci, o které bylo rozhodováno. Pokud šlo o rozhodnutí ve věci návrhu na zrušení právního předpisu nebo jeho části, pak je rozhodnutí vykonatelné až vyjde ve Sbírce zákonů. Nálezy ve věcech velezrady prezidenta republiky či jeho nezpůsobilosti vykonávat tento úřad a ve věcech mandátu poslanců a senátorů jsou vykonatelné už jejich veřejným vyhlášením, ostatní pak až doručením písemného vyhotovení účastníkům řízení.\n\n"}
{"id": "823555", "url": "https://cs.wikipedia.org/wiki?curid=823555", "title": "Těrský Alatau", "text": "Těrský Alatau\n\nTěrský Alatau (kyrgyzsky Терскей Ала-Тоо, rusky Терскей Алатау) je horské pásmo v centrálním Ťan-Šanu v severovýchodním Kyrgyzstánu, obklopující z jihu jezero Issyk-Kul. Těrský Alatau dosahuje délky 375 km a šířky 40 km. Nejvyšším bodem je 5 216 metrů vysoká hora nazývaná Pik Karakolskij nebo Pik Jelcina. Na západě končí horské pásmo průlomem řeky Džuvanaryk, zdrojnice řeky Ču, na jihu jej od pásma Ak-Šijrak odděluje průsmyk ve výšce 3 800 metrů a od hřbetu Kuylyutau sedlo Kuylyu ve výšce 4 246 metrů, na východě navazuje na Meridionální hřbet a ze severu jej obklopuje kotlina jezera Issyk-Kul. Pohoří je silně zaledněno, nejdelší ledovce dosahují délky až 13 km. Severní svahy hor na východ od údolí Barskoon pokrývají lesy tvořené převážně smrkem Schrenkovým (\"Picea schrenkiana\"), hranice lesa je 2 900 metrů nad mořem.\n"}
{"id": "823556", "url": "https://cs.wikipedia.org/wiki?curid=823556", "title": "Louis-Antoine de Noailles", "text": "Louis-Antoine de Noailles\n\nLouis-Antoine kardinál de Noailles, vévoda ze Saint-Cloud (27. května 1651 Cros-de-Montvert – 4. května 1729 Paříž) byl francouzský římskokatolický kněz, biskup v Cahors (1679-1680) a v Châlons-en-Champagne (1680-1695) a arcibiskup pařížský (1695-1729). V roce 1700 byl jmenován kardinálem.\n\nLouis Antoine de Noailles studoval teologii na koleji Plessis v Paříži. Dne 8. června 1675 byl vysvěcen na kněze. Doktorát na Sorbonně získal 14. března 1676. V březnu 1679 byl jmenován biskupem v Cahors, ale už v červnu 1680 byl jmenován biskupem v Châlons-en-Champagne. Dne 19. srpna 1695 byl jmenován pařížským arcibiskupem. V roce 1698 obdržel Řád sv. Ducha. Papež Inocenc XII. jej dne 21. června 1700 jmenoval kardinálem s titulem kardinál-kněz u kostela Santa Maria sopra Minerva. V roce 1710 se stal rektorem Sorbonny. Arcibiskup věnoval velké částky ze svého majetku na výzdobu katedrály Notre-Dame a dalších kostelů ve své diecézi. Na vlastní náklady nechal přestavět arcibiskupský palác.\n\nVydal sice pět nařízení, ve kterých odsoudil jansenisty, ale vystupoval i proti jejich oponentům – jezuitům. Dílo \"Exposition de la foi\" (Expozice víry) vysvětlující doktrínu jansenismu, kterou předtím odsoudil Řím, Noailles po jejím vydání odsoudil 20. srpna 1696. Přesto zůstal ke stoupencům jansenismu smířlivý a několik let odmítal i přes opakované výzvy Svatého stolce přijmout bulu \"Unigenitus\" z roku 1713 odsuzující jansenismus. Tímto postojem si vysloužil nepřátelství Ludvíka XIV., který mu zakázal vstup ke dvoru.\n\nTeprve v dopise papeži z 19. července 1728 a v pastoračním dopise ze dne 11. října téhož roku vydal bezpodmínečný souhlas s přijetím buly a navrátil jezuitům jejich postavení, které jim odpíral přes třináct let. Zemřel o dva měsíce později ve věku 78 let. Byl pohřben v pařížské katedrále Notre-Dame.\n\n"}
{"id": "823557", "url": "https://cs.wikipedia.org/wiki?curid=823557", "title": "Charles-Gaspard-Guillaume de Vintimille du Luc", "text": "Charles-Gaspard-Guillaume de Vintimille du Luc\n\nCharles-Gaspard-Guillaume de Vintimille du Luc, vévoda ze Saint-Cloud (15. listopadu 1655 Le Luc – 13. března 1746 Paříž) byl francouzský římskokatolický kněz, biskup v Marseille (1692–1708), arcibiskup v Aix-en-Provence (1708–1729) a arcibiskup pařížský (1729–1746).\n\nCharles-Gaspard-Guillaume de Vintimille du Luc byl 21. ledna 1692 jmenován biskupem v Marseille, 14. května 1729 arcibiskupem v Aix-en-Provence a 10. května 1729 arcibiskupem v Paříži.\n\n"}
{"id": "823560", "url": "https://cs.wikipedia.org/wiki?curid=823560", "title": "Jacques Bonne-Gigault de Bellefonds", "text": "Jacques Bonne-Gigault de Bellefonds\n\nJacques Bonne-Gigault de Bellefonds, vévoda ze Saint-Cloud (1. května 1698 Beaumont-la-Ronce – 20. července 1746 Paříž) byl francouzský římskokatolický kněz, biskup v Bayonne (1735-1741), arcibiskup v Arles (1741-1746) a arcibiskup pařížský (1746).\n\nJacques Bonne-Gigault de Bellefonds byl biskupme v Bayonne od 8. října 1735 do 20. srpna 1741, arcibiskupem v Arles od 20. srpna 1741 do 4. března 1746 a arcibiskupem v Paříži od 4. března do 20. července 1746. Je znám svým trvalým odporem vůči jansenistům. Několik dní před svou smrtí odsoudil ve jménu náboženství Diderotovo dílo \"Pensées philosophiques\" (Filozofické myšlenky). Zemřel na neštovice jen několik měsíců po uvedení do úřadu. Byl pohřben v katedrále Notre-Dame.\n\n"}
{"id": "823561", "url": "https://cs.wikipedia.org/wiki?curid=823561", "title": "Lions Gate Entertainment", "text": "Lions Gate Entertainment\n\nLions Gate Entertainment nebo jen Lionsgate je americko-kanadská zábavní společnost. Sídlí v Santa Monice v Los Angeles. Společnost byla založena roku 1997 ve Vancouveru Frankem Giustirou a Avi Federgreenem. Současným výkonným ředitelem je Jon Feltheimer.\n\nLionsgate působí celosvětově. Zaměřuje se hlavně na produkci filmů a televizních pořadů, ve své sbírce mají přes 16 000 audiovizuálních publikací. Jejich tvorba obdržela 30 Oscarů a 29 cen Emmy. V roce 2015 její divize Lionsgate Films vygenerovala sedmý nejvyšší hrubý příjem financí v Severní Americe. Mezi další divize Lionsgate Entertainment patří například Lionsgate Television či Lionsgate Interactive.\n\n"}
{"id": "823563", "url": "https://cs.wikipedia.org/wiki?curid=823563", "title": "Vojtěch Mozík", "text": "Vojtěch Mozík\n\nVojtěch Mozík (* 26. prosince 1992, Mladá Boleslav) je český lední hokejista.\n\nV březnu 2016 debutoval v NHL v týmu New Jersey Devils.\n"}
{"id": "823565", "url": "https://cs.wikipedia.org/wiki?curid=823565", "title": "Anatolikon", "text": "Anatolikon\n\nAnatolikon je název jednoho z nejstarších themat v Byzantské říši, původně rozkládající se na jihu Malé Asie od pobřeží Egejského moře až k Lykaonii a Isaurii. Hlavní centrem Anatolikonu byla město Amorion. Zároveň se pravděpodobně jednalo o nejvýznamnější thema celé říše, čemuž napovídá fakt, že zdejší strategos (s titulem patrikios) velel 15 000 mužů. Za to pobíral plat ve výši 40 liber zlata, nejvyšší v říši. V roce 716 se místní strategos Leon vzbouřil proti císaři, podařilo se mu ho svrhnout a sám se chopil moci. Během své vlády oddělil od thematu západní území, ze kterého vznikl Thrakesion. V 9. století pak byla oddělena také východní část a z ní vytvořena Kappadokie. Poslední zmínka o Anatolikonu pochází z roku 1077, kdy se zdejší strategos Nikeforos Botaneiates stal císařem.\n\n"}
{"id": "823566", "url": "https://cs.wikipedia.org/wiki?curid=823566", "title": "Soira", "text": "Soira\n\nSoira (3018 m n. m.) je hora v Eritrejské vysočině (podcelek Etiopské vysočiny) ve východní Africe. Nachází se ve střední Eritreji v oblasti Debug. Leží na okraji Velké příkopové propadliny nedaleko pobřeží Rudého moře. Vrchol hory se nachází asi 100 km jihovýchodně od eritrejského hlavního města Asmary. Jedná se o nejvyšší horu Eritreje.\n\nNa vrchol hory lze vystoupit z města Senafe (20 km).\n\n"}
{"id": "823570", "url": "https://cs.wikipedia.org/wiki?curid=823570", "title": "Pavel Vandas (architekt)", "text": "Pavel Vandas (architekt)\n\nPavel Vandas (* 29. listopadu 1952 Liberec) je český architekt, po sametové revoluci československý politik, poslanec Sněmovny lidu Federálního shromáždění za Občanské fórum, později za ODA.\n\nJeho otcem je spisovatel Jiří J. Vandas. Absolvoval gymnázium v Příbrami a v letech 1972-1978 vystudoval Fakultu architektury na ČVUT v Praze. Pracoval zpočátku v OPS Příbram, pak v KPÚ Praha v ateliéru C17 u arch. France. Pět měsíců byl na stáži ve Francii u CBC. Po sametové revoluci si založil vlastní ateliér \"Vandas Building\". Je autorem několika staveb v Dobříši (řadové domy na Ligruse, obchodní středisko Černá Labuť, Škoda servis a evangelická fara).\n\nVe volbách roku 1990 zasedl do Sněmovny lidu (volební obvod Středočeský kraj) za Občanské fórum. Po rozkladu OF v roce 1991 přešel do poslaneckého klubu ODA. Ve Federálním shromáždění setrval do voleb roku 1992.\n\n"}
{"id": "823571", "url": "https://cs.wikipedia.org/wiki?curid=823571", "title": "Pavel Vandas", "text": "Pavel Vandas\n\nJméno a příjmení Pavel Vandas má více nositelů:\n\n"}
{"id": "823573", "url": "https://cs.wikipedia.org/wiki?curid=823573", "title": "Aksu (zdrojnice Tarimu)", "text": "Aksu (zdrojnice Tarimu)\n\nAksu (ujgursky ئاقسۇ دەرياسى‎, transliterováno Aqsu deryasi; čínsky pchin-jin: Ākèsù hé, znaky: 阿克蘇河; z turkického Ak-Suu, tedy bílá voda) je řeka v provincii Sin-Tiang v Číně a v Issyk-Kulské oblasti v Kyrgyzstánu. V Kyrgyzstánu je nazývaná Sarydžaz (kyrgyzsky Сарыжаз). Délka toku je 282 km, z toho 197 v Kyrgyzstánu. Aksu je nejvodnější a jedinou perenní zdrojnicí řeky Tarim, které dodává 70 - 80 % vody. Zdroj vody je převážně ledovcový, v povodí se nacházejí velké ledovce centrálního Ťan-šanu, jako je například Inylček. \n\nVzniká výtokem z ledovce Semjonova v hřbetu Sarydžaz. Odtud teče nejprve západním směrem, po soutoku s řekou Ottuk se obrací k jihu a několika průlomy se dostává skrz hřbety centrálního Ťan-Šanu. Po výtoku z hor do Tarimské pánve se obrací k jihovýchodu a u města Aksu se do ní vlévá pravostranný přítok Tauškandarja (Toxkan) a řeka se větví na mnoho ramen. Soutokem s řekami Jarkend a Chotan tvoří řeku Tarim.\n\n"}
{"id": "823574", "url": "https://cs.wikipedia.org/wiki?curid=823574", "title": "Ponorka typu 039", "text": "Ponorka typu 039\n\nPonorka typu 039 (v kódu NATO třída Song) je třída diesel-elektrických ponorek námořnictva Čínské lidové republiky. Jejich hlavními úkoly jsou ničení nepřátelských ponorek a hladinových lodí. Sekundárně též provádí průzkum, hlídkování a kladení min. Jedná o vůbec první ponorky vyvinuté přímo v ČLR. Celkem bylo postaveno 13 jednotek této třídy. Následně výroba přešla na výkonnější typ \"039A\" (třída \"Yuan\").\n\nPonorky typu 039 byly vyvinuty jako náhrada zastaralých ponorek typu 033 (třída \"Romeo\") a typu 035 (třída \"Ming\"). Zlepšení vztahů ze Západem umožnilo využít některé zahraniční technologie (francouzské sonary, německé diesely aj.). První čtyři jednotky postavila loděnice Wuchang ve Wu-chanu. Prototypová jednotka (č. 320) byla stavěna od roku 1992, dne 25. května 1994 byla spuštěna na vodu a v květnu 1996 vstoupila do služby. Vážné nedostatky v její konstrukci, mimo jiné snížující rychlost pod hladinou a zvyšující hlučnost, si vynutily úpravu konstrukce následujících plavidel. Neosvědčila se stupňovitá velitelská věž prototypu.\n\nNa ní navázaly tři ponorky vylepšené verze typ 039G. Velitelská věž byla překonstruována, snížila se jejich hlučnost a došlo ke zvýšení výkonů při plavbě pod hladinou. První (č. 321) byla rozestavěna roku 1995, na vodu spuštěna v srpnu 1997 a do služby přijata roku 1999. Druhá (č. 322) byla rozestavěna roku 2001 a třetí (č. 323) roku 2003. V letech 2004–2006 loděnice Wuchang a Jiangnan v Šanghaji na vodu spustily dalších 9 ponorek finální verze typ 039G1.\n\nV konstrukci ponorek byly propojeny čínské a západní technologie (například francouzský sonar Thomson-CSF TSM-2233 či německé motory společnosti MTU). Trup ponorky ma kapkovitý tvar a je pokryt materiálem pohlcujícím vlny sonaru. Hlavní výzbroj tvoří šest 533mm torpédometů. Mohou nést akusticky naváděná torpéda typů Yu-3, Yu-4 a Yu-6 či podzvukové protilodní střely YJ-82 s dosahem 80 km. Ponorka pojme až 20 dlouhých zbraní (jiný pramen uvádí 24) či 36 min. Pohonný systém tvoří tři diesely MTU 16V 396SE84 (vyráběné čínskou společností Shaanxi) pohánějící jeden sedmilistý lodní šroub. Dále jsou vybaveny čtyřmi alternátory a elektromotorem. Nejvyšší rychlost dosahuje 15 uzlů na hladině a 22 uzlů pod hladinou. Ponořit se může do hloubky 300 metrů.\n"}
{"id": "823575", "url": "https://cs.wikipedia.org/wiki?curid=823575", "title": "Legislativní technika", "text": "Legislativní technika\n\nLegislativní technika je činnost, která směřuje k co nejefektivnější komunikaci právních norem jejich adresátům prostřednictvím právních předpisů. Jde o dovednost dát textu právních předpisů takovou formu, aby byly v tomto textu zachycené právní normy co nejsrozumitelnější co nejširšímu okruhu lidí. Patří k ní tedy jak jazyková, výrazová stránka právního předpisu, tak jeho formální utřídění, rozčlenění.\n\nV praxi jsou proto vydávána tzv. \"legislativní pravidla\", např. v České republice jde o Legislativní pravidla vlády, která sice nejsou oficiálně závazná, ale pokud se jich zákonodárce drží, úroveň legislativní techniky bývá vysoká.\n"}
{"id": "823576", "url": "https://cs.wikipedia.org/wiki?curid=823576", "title": "Olivér Varga", "text": "Olivér Varga\n\nOlivér Varga (* 3. května 1952) byl slovenský a československý politik maďarské národnosti, po sametové revoluci poslanec Sněmovny lidu za hnutí Együttélés, respektive za Maďarské křesťanskodemokratické hnutí, později za formaci Maďarská ľudová strana.\n\nVe volbách roku 1990 zasedl do Sněmovny lidu (volební obvod Západoslovenský kraj) za hnutí Együttélés, zasedal pak v poslaneckém klubu Maďarského křesťanskodemokratického hnutí. V dubnu 1991 se se svou stranou rozešel a spolu s několika dalšími poslanci byl z MKDH vyloučen. Později byl členem klubu MĽS. Ve Federálním shromáždění setrval do konce funkčního období parlamentu, tedy do voleb roku 1992.\n\n"}
{"id": "823580", "url": "https://cs.wikipedia.org/wiki?curid=823580", "title": "Sarydžaz", "text": "Sarydžaz\n\nSarydžaz může být:\n\n"}
{"id": "823581", "url": "https://cs.wikipedia.org/wiki?curid=823581", "title": "Jozef Veverka", "text": "Jozef Veverka\n\nJozef Veverka (11. března 1932 - 23. července 2005) byl slovenský a československý politik, po sametové revoluci poslanec Sněmovny lidu Federálního shromáždění za VPN, později za HZDS.\n\nVe volbách roku 1990 byl zvolen za VPN do Sněmovny lidu (volební obvod Východoslovenský kraj). Po rozkladu VPN v roce 1991 nastoupil do poslaneckého klubu HZDS. Mandát obhájil ve volbách roku 1992. Ve Federálním shromáždění setrval do zániku Československa v prosinci 1992.\n"}
{"id": "823587", "url": "https://cs.wikipedia.org/wiki?curid=823587", "title": "Lukostřelba na Letních olympijských hrách 2012", "text": "Lukostřelba na Letních olympijských hrách 2012\n\nLukostřelba na Letních olympijských hrách 2012 je sportovní disciplína, v níž se na olympijských hrách v Londýně soutěží o čtyři sady medailí. Utkání se konají od 27. července do 3. srpna na Lord's Cricket Ground, které má kapacitu 6500 diváků.\n"}
{"id": "823590", "url": "https://cs.wikipedia.org/wiki?curid=823590", "title": "Uzbekistán na Letních olympijských hrách 2012", "text": "Uzbekistán na Letních olympijských hrách 2012\n\nUzbekistán na Letních olympijských hrách v roce 2012 v Londýně reprezentovala výprava 53 sportovců (36 mužů a 17 žen) ve 14 sportech.\n\n"}
{"id": "823598", "url": "https://cs.wikipedia.org/wiki?curid=823598", "title": "Jezuitská rezidence (Bohosudov)", "text": "Jezuitská rezidence (Bohosudov)\n\nJezuitská rezidence v Bohosudově existovala v letech 1652–1773, 1853–1950. Její budova je chráněna jako kulturní památka České republiky.\n\nVznik jezuitské rezidence, později koleje v Bohosudově, je úzce spojen s úctou k milostné sošce Panny Marie Bolestné, k níž již od 15. století přicházela procesí zbožných věřících a o níž se od roku 1587 starali nejprve jezuité z klementinské koleje v Praze a po vzniku koleje v Chomutově tamní jezuité.\n\nRoku 1618 byli jezuité vyhnáni ze země a po svém návrtu roku 1621 se chomutovští jezuité ujali poutního chrámu v Bohosudově. V době třicetileté války museli několikrát prchnout, a tak se klid dostavil až po uzavření míru.\n\nV Bohosudově žilo již dříve vždy několik členů jezuitské koleje z Chomutova, a protože po válce začala v souvislosti s rekatolizací země návštěvnost Bohosudova prudce stoupat, rozhodlo se vedení české provincie zbudovat v Bohosudově samostatnou rezidenci. Toto rozhodnutí bylo posíleno i odkazem Anny Marie von Bleileben, která věnovala jezuitům ve své poslední vůli sousední panství Soběchleby, a tak mohla být již o Vánocích roku 1652 zahájena v těsném sousedství poutního kostela stavba bohosudovské rezidence. Prvním zdejším jezuitou byl P. Ondřej Eberle a zprvu zde byli jen dva misionáři. Do roku 1665 se počet zvýšil na čtyři.\n\nOd počátku se jezuité starali nejen o poutní kostel, ale začali v Bohosudově budovat i své školství a samozřejmě byli i horlivými misionáři. Do Bohosudova přicházeli s procesími i světští a řádoví kněží, takže zde bylo kolem roku 1660 slouženo ročně přibližně 1500–1600 mší svatých.Brzy se ukázalo, že první budova je příliš malá, a proto byla postavena nová budova rezidence, do níž se zdejší patres přestěhovali roku 1677. Stará budova rezidence byla dána k dispozici jako ubytovna pro poutníky, ale na počátku sloužila ještě určitou dobu jako seminář pro chudé studenty.\n\nV čele rezidence stál superior (P. Eberle 1651–1652, P. Helmreich 1652–1655 atd.). Do roku 1773 se zde vystřídalo celkem 53 představených). Roku 1677 byla rezidence povýšena na probační dům, po dvou letech zde vznikla škola pro choralisty a rezidence mohla být povýšena na samostatnou kolej (1679). O správu soběchlebského panství, kde vznikla již roku 1684 první textilní manufaktura v Čechách, se stal páter ekonom. Roku 1680 došlo i na tomto panství k neklidu poddaných, ale ten nepřerostl v otevřené povstání a nakonec došlo k smírnému urovnání mezi nevolníky a jezuitskou vrchností, i když zde zakročilo císařské vojsko.\n\nZatím rostl význam zdejší školy, takže od roku 1679 zde bylo již úplně jezuitské gymnázium a seminář. Celý komplex byl dovršen v letech 1701–1708 novostavbou barokního poutního chrámu (stavitelé Giulio Broggio a Octavio Broggio). Již od roku 1674 spravovali zdejší jezuité i bývalý minoritský kostel a klášter v Krupce, který do té doby spravovali jezuité z pražského Klementina. O tento kostel byl pak probační dům v Bohosudově zrušen. Po ukončení novostavby chrámu bylo postaveno roku 1723 nové křídlo koleje a dosavadní prostory byly upraveny.\n\nJezuité byli stále činní, například při rekatolizaci Cínovce a okolního kraje, zvláště pak v horách při saských hranicích, měli \"přetěžkou\" práci. Obyvatelé Cínovce byli protestantského vyznání. V době pobělohorské, od roku 1652, kdy se jezuitský řád Bohosudově usadil, vyvíjeli jezuité nátlak na veškeré místní obyvatelsto, aby přestoupilo k víře katolické. Ne vždy jejich osvědčené metody zabraly, poutě ani procesí nepomáhaly, kdo ani v roce 1728 ke katolické víře nekonvertoval, musel odejít ze země. Proto se Cínovec téměř vylidnil. Exulanti odešli do saského Zinnwald-Georgenfeldu, kde rozšířili počet stávajících běženců, kteří opouštěli zemi svých otců v několika migračních vlnách - vždy podle toho, kam se zaměřily jezuitské aktivity. Málokomu v Cínovci se podařilo prodat svůj dům. Eliáš Judenfeind při odchodu do exilu svůj dům zapálil, Hans Hirsch s přáteli přesunul svůj domek na válcích přes hranice do sousedního Zinnwaldu. Jezuité z Bohosudova tak významně přispěli k rozvoji příhraničních obcí v Německu. Jejich přičiněním došlo i k realizaci nápadu přemístění domu na válcích přes hranice.Jezuité působili dál jako kazatelé v sousedních farnostech a vypomáhali i v duchovní správě.V letech 1661–1678 obrátili celkem 171 osob na katolickou víru přímo v rezidenci. Byli iniciátory při založení náboženských bratrstev, zvláště mariánských. Bohosudov se stal jedním z hlavních poutních míst litoměřické diecéze. Okolo kostela byl postaven kruhový ambit, dokončený roku 1722, do něhož bylo pojato sedm starších kaplí, v nichž bylo pak zobrazeno sedm bolestí Panny Marie.\n\nBohosudov velmi trpěl za sedmileté války a superior Heilman byl dokonce Prusy jako rukojmí odvlečen a musel být vyplacen. Po této válce i dalších válkách rakousko-pruských se Bohosudov jen zvolna vzpamatovával. Přesto však brzy se zde opět rozproudil čilý život a četné poutě do Bohosudova opět dokazovaly, jaké úctě se toto místo u věřících těší.\n\nDo tohoto zdárného rozvoje jezuity vylidněného kraje přichází zpráva o zrušení jezuitského řádu papežem Klementem XIV., který tak reagoval na stížnosti evropských katolických panovníků. Dne 13. října 1773 přijela do Bohosudova zvláštní komise, v níž byli krajský hejtman litoměřický Wolfgang von Schönau, generální vikář litoměřické diecéze Vavřinec Slavík a vikář ze Skorotic K. Prethold. Po přečtení zrušovacího dekretu byl veškerý majetek zabaven a čtrnáct kněží se šesti laickými bratry (posledním superiorem byl Petr Janovský) muselo Bohosudov opustit.\n\nBohosudovskému chrámu hrozilo pak dokonce uzavření, ale zásluhou pozdějšího litoměřického biskupa Kindermanna byl kostel prohlášen za farní a v Bohosudově byla zřízena roku 1786 lokálie. Ta byla v roce 1798 povýšena na proboštství. Posledním proboštem byl Antonín Vojtěch Hnojek od roku 1849 do roku 1852, kdy toto proboštství zrušil litoměřický biskup Augustin Bartoloměj Hille a ustanovil zde faru.\n\nV říjnu roku 1851 založil litoměřický biskup Augustin Bartoloměj Hille v císařském zámku v Horní Polici chlapecký seminář a svěřil ho jezuitům, kteří byli od roku 1850 opět uvedeni do Českých zemí. Tímto činem biskupa Hilleho se opět dostali jezuité do litoměřické diecéze. Tento seminář byl přenesen brzy na biskupský zámek do Stvolínek a již roku 1853 do Bohosudova. Po 80 letech se tedy jezuité opět vracejí. Biskup Hille dal postavit v Bohosudově novou víceposchoďovou budovu semináře, která byla roku 1855 posvěcena, a bylo v ní umístěno na 150 chovanců. Roku 1882 přibyla ještě stará školní budova, jež nyní sloužila jako „nemocniční oddělení“.\n\nOd počátku 20. století usilovali jezuité o to, aby se zdejší soukromé gymnázium stalo veřejným. Proto bylo roku 1906 přistavěno další křídlo. Ale ani potom prostory nestačily, a tak se roku 1912 rozhodl biskup Josef Gross k velké novostavbě. Tím mohl být celý klášterní objekt stavebně uzavřen. Protože počet studentů dále vzrůstal, musel rektor koleje dr. Antonín Stahl ještě přistavět patro nad starou seminární budovou. Právo veřejnosti dostalo gymnázium roku 1917 a znovu roku 1922. V roce 1934 zde studovalo 450 studentů, kteří byli současně chovanci zdejšího chlapeckého semináře. Ústav patřil k největším v tehdejším Československu a byl zřízen podle všech moderních požadavků. Za nacistické okupace bylo gymnázium zavřeno a jezuité byli nacisty pronásledováni.\n\nVýsledkem činnosti jezuitů na úseku školství bylo, že z bohosudovského chlapeckého semináře vyšla celá řada pozdějších kněží litoměřické diecéze. Jezuité se ovšem uplatňovali i jako lidoví misionáři a přirozeně i dále pečovali o bohosudovský farní chrám, který byl 6. června 1924 povýšen na baziliku minor. V roce 1925 se v Bohosudově konaly velké oslavy 500. výročí vzniku tohoto poutního místa a i později byl Bohosudov volen pro důležitá zasedání katolických institucí.\n\nPo osvobození byla opět činnost jezuitské koleje i gymnázia obnovena a trvala až do roku 1950, kdy ji přerušila Státní bezpečnost v rámci Akce K a jezuitská kolej byla zrušena. Po zrušení jezuitské komunity byly v Bohosudově internovány řádové sestry. Některé řeholnice v Bohosudově i zemřely. Patřily mezi ně řeholní sestry z kongregace Milosrdných sester svatého Kříže s. M. Edigma Marie Pavlíková, * 27. 6. 1888 Boršice, okres Uherské Hradiště; † 22. 12. 1950 Bohosudov (čp. 34) a s. M. Vendelína Viléma Kudličková, * 24. 5. 1879 Dědice, okres Vyškov; † 8. 3. 1951 Bohosudov (čp. 34), které jsou zde také pohřbeny. Dále dominikánka s. M. Cyrila Marie Horáková, * 21. 3. 1886 Kovalovice, okres Přerov; † 12. 4. 1951 Bohosudov (čp. 34), která ale byla exhumována a pohřbena 14. 6. 1952 na Vyšehradě.\n\nV roce 1993 bylo gymnázium v Bohosudově opět obnoveno litoměřickým biskupem Josefem Kouklem, a také za pomoci jezuitů, mezi nimiž je třeba jmenovat zvláště Josefa Cukra SJ. Biskupské gymnázium Bohosudov funguje dodnes (na začátku 21. století).\n\n\n\n"}
{"id": "823599", "url": "https://cs.wikipedia.org/wiki?curid=823599", "title": "Čang Ťi-kche", "text": "Čang Ťi-kche\n\nČang Ťi-kche (; * 16. února 1988 Čching-tao, Čína) je čínský elitní stolní tenista.\n\nČang Ťi-kche je bývalý mistr světa a vlastní zlatou olympijskou medaili z LOH 2012 v Londýně. Také je vítězem Světového poháru ve dvouhře, vítězem Asijských her ve čtyřhře v roce 2010 a vítězem Asijských her jako jednotlivec z toho samého roku. Zhang Jike je jedním z nejlepších současných světových stolních tenistů. Používá evropský styl držení, podobně jako jeho kolega z reprezentace a současná světová dvojka (květen 2013) Ma Lung.\n\n"}
{"id": "823602", "url": "https://cs.wikipedia.org/wiki?curid=823602", "title": "Marián Vrabec", "text": "Marián Vrabec\n\nMarián Vrabec (* 7. července 1948) byl slovenský a československý politik, po sametové revoluci poslanec Sněmovny lidu Federálního shromáždění za Slovenskou národní stranu.\n\nVe volbách roku 1990 byl zvolen za SNS do Sněmovny lidu (volební obvod Západoslovenský kraj). Ve Federálním shromáždění setrval do voleb roku 1992.\n\nVe volbách v roce 1992 usedl za SNS do Slovenské národní rady, která se v roce 1993 po vzniku samostatného Slovenska přetvořila v Národní radu Slovenské republiky, coby nejvyšší zákonodárný sbor. Zde zasedal do konce funkčního období, tedy do parlamentních voleb na Slovensku roku 1994.\n\nV únoru 1994 se zmiňuje jako účastník koaličního vyjednání SNS s HZDS. V téže době působil také jako místopředseda Nejvyššího kontrolního úřadu SR. Poté, co na jaře 1994 padla druhá vláda Vladimíra Mečiara, odvolal ho v březnu 1994 slovenský parlament z funkce. Poté, co se koncem roku 1994 po volbách vrátil k moci Vladimír Mečiar (třetí vláda Vladimíra Mečiara) byl Vrabec v prosinci 1994 jmenován v rámci personálních obměn do dozorčí rady Fondu národního majetku SR.\n\n"}
{"id": "823603", "url": "https://cs.wikipedia.org/wiki?curid=823603", "title": "Zákonodárný proces", "text": "Zákonodárný proces\n\nZákonodárný proces nebo také legislativní proces je cílený společenský proces tvorby právních norem, který se projevuje především tvorbou právních předpisů. Z hlediska sociálního lze do něj zahrnout analýzu společenských vztahů a zájmů, zhodnocení dopadů jejich dosavadní právní regulace a tedy vyvození závěru, zda je nutná nová právní úprava a jaká by v kladném případě měla být (tzv. \"legislativní záměr\"). Toto hledisko tudíž předchází hledisko právní, samotnou tvorbu právní normy.\n\nAčkoli příprava právních předpisů je dílem celé řady subjektů, samotnou \"zákonodárnou iniciativou\" (oprávněním oficiálně navrhnout zákonodárci přijetí právního předpisu) disponují jen někteří z nich. Toto oprávnění přiznává ústava, nejčastěji jde o vládu a členy zákonodárného sboru. V Evropské unii je ve většině případů jediným nositelem zákonodárné iniciativy Evropská komise. V některých státech existuje také lidová iniciativa, tedy právo jistého počtu občanů (signatářů petice) předkládat návrhy zákonů.\n\nPo zjištění nutnosti vytvoření nové právní úpravy a promyšlení konkrétního legislativního záměru přichází jeho realizace:\n\n"}
{"id": "823606", "url": "https://cs.wikipedia.org/wiki?curid=823606", "title": "Seznam tourských biskupů a arcibiskupů", "text": "Seznam tourských biskupů a arcibiskupů\n\nSeznam tourských biskupů a arcibiskupů zahrnuje všechny představitele diecéze v Tours založené ve 3. století a povýšené roku 815 na arcibiskupství.\n\n\n\"sedisvakance\" z důvodu pronásledování křesťanů\n\nRoku 815 se Tours stal sídlem arcibiskupství.\n"}
{"id": "823613", "url": "https://cs.wikipedia.org/wiki?curid=823613", "title": "Ján Jurčák", "text": "Ján Jurčák\n\nJán Jurčák (1910 Ružomberok – 1981) byl slovenský fotbalista. Jeho synovec Rudolf Jurčák byl tajemníkem Slovanu Bratislava.\n\nOdchovanec ružomberské kopané. V lize hrál více než 10 let za Slovan Bratislava, později i jako kapitán. Po skončení aktivní kariéry byl hrajícím trenérem týmu ASO Bratislava.\n"}
{"id": "823614", "url": "https://cs.wikipedia.org/wiki?curid=823614", "title": "Hitrádio FM", "text": "Hitrádio FM\n\nHitrádio FM je regionální rozhlasová stanice v severních a severozápadních Čechách. Patří do sítě regionálních rádií Hitrádio. Rádio má tři mutace — Hitrádio FM Labe, Hitrádio FM Most a Hitrádio FM Crystal. Tyto mutace vznikly původně ze tří samostatných rozhlasových stanic: Rádio Labe, Rádio Most a Rádio Crystal. Po celých severních Čechách má pokrytí, které zaručuje celkem šestnáct frekvencí: v Ústí nad Labem na 102.8 a 106.2 FM, v Mostě na 95.8 a 99.6 FM, v Teplicích na 96.5 FM , v Chomutově na 90.6 FM, v Lounech na 96.8 FM , v Litoměřicích na 99.5 a 90.5 FM, na Mělníku na 91.7 FM, v České Lípě na Špičáku na 99.9 FM, v Děčíně Chlumu na 97.6 FM, ve Varnsdorfu - Jedlové na 90.4 FM, v Liberci na 100,6 FM, v Jablonci nad Nisou na 105,1 FM, v Turnově na 97,0 FM a v Železném Brodě na 99,6 FM. \n\nStanice má formát AC a zaměřuje se na „mladé dospělé“.\n\nPodle průzkumu poslechovosti RadioProjekt (4. čtvrtletí 2017 + 1. čtvrtletí 2018) má Hitrádio FM v rámci celé České republiky denní poslechovost 67 tisíc posluchačů. S denní poslechovostí 30 tisíc posluchačů je sedmou nejposlouchanější stanicí celkem a druhou nejposlouchanější regionální rozhlasovou stanicí v Ústeckém kraji. S denní poslechovostí 16 tisíc posluchačů je šestou nejposlouchanější stanicí celkem a druhou nejposlouchanější regionální rozhlasovou stanicí v Libereckém kraji.\n\n"}
{"id": "823615", "url": "https://cs.wikipedia.org/wiki?curid=823615", "title": "Seznam orleánských biskupů", "text": "Seznam orleánských biskupů\n\nSeznam orleánských biskupů zahrnuje všechny představitele diecéze v Orléans.\n\n"}
{"id": "823621", "url": "https://cs.wikipedia.org/wiki?curid=823621", "title": "Ivan Chodák", "text": "Ivan Chodák\n\nIvan Chodák (3. února 1914 – 14. února 1994) byl slovenský lékař, fotbalista, reprezentant Slovenska a později fotbalový trenér.\n\nPatřil k nejlepším studentům Lékařské fakulty Univerzity Komenského v Bratislavě. Doktorem medicíny byl promován v roce 1938. Patřil k nejznámějším a nejnavštěvovanějším bratislavským lékařům ORL. Dlouhé roky byl \"oravským rychtářem\" v Bratislavě.\n\nV letech 1935 až 1946 hrál za 1. ČsŠK Bratislava. Ve slovenské reprezentaci odehrál jedenáct utkání v létech 1939–1943, všechna jako kapitán.\nS fotbalem začal ve svém rodném městě v ŠK Dolný Kubín. Od počátku roku 1935 byl na hostování v FC Vrútky, pak krátce na podzim hostoval ve VŠ Bratislava. V Bratislavě neunikl pozornosti ČsŠK, které ho koupilo za 4000 korun + přátelské utkání v Dolném Kubíně. Své první ligové utkání za I. Československý ŠK Bratislava odehrál 1. prosince 1935 proti Teplitzer FK, ve kterém se mu podařilo skórovat už v 5. minutě po přihrávce Ajčiho Bully. Poslední ligové utkání sehrál na podzim roku 1946 proti Kladnu. Začínal jako útočník, pak se posunul do zálohy, aby závěr své kariéry odehrál v obraně. Když jako 33letý končil svou aktivní kariéru, žertoval, že končí ze strachu, aby neskončil v brance. Za postoj ke hře, spoluhráčům, rozhodčím, divákům, ale především k soupeři měl přívlastek \"rytíř v kopačkách\". Za celou svou bohatou sportovní kariéru nebyl ani jednou vyloučen, dokonce ani napomínán. Během 25 let trénoval všechna mužstva Slovanu – od A-týmu po neregistrované.\n\nMimo fotbal se věnoval i jiným sportům, za VŠ Bratislava běhal na tratích od 800 do 5000 metrů, věnoval se i skoku do výšky. Mistrovsky hrál i tenis a patřil k vynikajícím plavcům. V roce 1934 získal v běhu na lyžích titul akademického mistra Československa, který mu zajistil účast na zimní světové univerziádě ve švýcarském Svatém Mořici, kde obsadil 3. místo v běhu na 18 km. Jako student hrál za VŠ Bratislava a ŠK Bratislava i lední hokej, dvakrát byl mistrem Slovenska a dvakrát finalistou. Za mužstvo Slovenska nastoupil třikrát. Po příchodu Hildy Múdré do Bratislavy byl jejím prvním krasobruslařským partnerem.\n\nOd roku 1994 Slovenský futbalový zväz pravidelně uděluje Cenu fair play MUDr. Ivana Chodáka. Místem vyhlašování je Dolný Kubín.\n\n\n\n"}
{"id": "823622", "url": "https://cs.wikipedia.org/wiki?curid=823622", "title": "Zelená pošta", "text": "Zelená pošta\n\nZelená pošta je společné studiové album Pavola Hammela a Mariána Vargy. Jeho nahrávání probíhalo během května 1972 v bratislavském studiu Československého rozhlasu. Album produkoval Fedor Frešo. Album vyšlo v roce 1972 u vydavatelství Opus.\n\n"}
{"id": "823628", "url": "https://cs.wikipedia.org/wiki?curid=823628", "title": "Antarktická oáza", "text": "Antarktická oáza\n\nAntarktická oáza je místo přirozeně prosté ledu a sněhu, vyskytující se na jinak zaledněném kontinentu Antarktida.\n\nV Antarktidě se kromě horských vrcholů a nunataků vyskytují i další místa bez sněhu a ledu, často nazývané „antarktické oázy“ či „suchá údolí“ (anglicky \"dry valleys\"). Tato území jsou obklopena Antarktickým ledovým štítem, v případě pobřeží jsou situována mezi štítem a šelfovým ledovcem.\n\nAntarktické oázy vznikají v místech se specifickým počasím a zeměpisnými podmínkami. Tato území se vyznačují velmi nízkou vlhkostí a srážkami. Přestože jsou velmi chladná, země pohlcuje dostatečné množství slunečního záření, aby rozpustila tu trochu sněhu, která zde spadne, případně sníh odvanou katabatické větry (vítr vanoucí z kopce do údolí, bríza).\n\nPřestože je zde půda obvykle velmi suchá, některé druhy rostlin - mechorosty a lišejníky - zde zvládají přežít.\n\nMezi větší oázy patří:\n\n\n"}
{"id": "823639", "url": "https://cs.wikipedia.org/wiki?curid=823639", "title": "Ponorka typu 039A/B", "text": "Ponorka typu 039A/B\n\nPonorka typu 039A (v kódu NATO třída Yuan) je třída diesel-elektrických útočných ponorek námořnictva Čínské lidové republiky představující komplexní modernizaci předcházejícího typu \"039\" (třída \"Song\"). Ve službě jsou od roku 2005. V roce 2018 bylo ve službě 17 z plánovaných 20 ponorek této třídy. Pro ponorky byl vyvinut čínský pohon nezávislý na přístupu vzduchu (AIP – \"Air Independent Propulsion\"). Deriváty této třídy byly objednány námořnictvy Pákistánu (8 ks) a Thajska (3 ks).\n\nPonorky typu 039A představují komplexní modernizaci předcházejícího typu \"039\" / třída \"Song\" s využitím technologií ruských ponorek projektu 877/636 (třída \"Kilo\"). Celou třídu staví loděnice CSIC Wuchang ve Wu-chanu. Veřejnost se o její existenci dověděla roku 2005. Prototypová ponorka (č. 330) byla na vodu spuštěna roku 2004 a do operační služby vstoupila pravděpodobně v roce 2006. V letech 2007–2008 byly na vodu spuštěny další tři ponorky (č. 331, 332 a 333). Druhá a třetí ponorka byly do služby přijaty roku 2009 a čtvrtá roku 2010.\n\nDo roku 2018 bylo dokončeno 17 ponorek ve čtyřech verzích (typ 039A, typ 039AG, typ 039B a typ 039C). V polovině roku 2018 bylo zveřejněno, že první ponorka této třídy vybavená pohonem AIP překonala řadu čínských rekordů.\n\nTrup ponorky ma kapkovitý tvar a je pokryt materiálem pohlcujícím vlny sonaru. Na věži ponorky je dvojice hloubkových kormidel a na zádi jsou konvenční křížová kormidla. Hlavní výzbroj tvoří šest 533mm torpédometů. Mohou nést torpéda či podzvukové protilodní střely YJ-82 s dosahem 80 km. Ponorka pojme 20 dlouhých zbraní či 36 min. Konvenční diesel-elektrický pohonný systém pohání jeden sedmilistý lodní šroub. Ponorky jsou rovněž vybaveny pohonem nezávislým na přístupu vzduchu (pravděpodobně Stirlingovy motory). Nejvyšší rychlost dosahuje 12 uzlů na hladině a 20 uzlů pod hladinou.\n\n\n"}
{"id": "823640", "url": "https://cs.wikipedia.org/wiki?curid=823640", "title": "Apelatai", "text": "Apelatai\n\nApelatai je označení lehce oděných záškodníků, kteří byli do byzantské armády rekrutováni z řad cizinců, především Arménů a Bulharů. Velitelé je nejčastěji využívali jako průzkumníky na hranicích. Velká část také podnikala loupežné výpady na cizí území. Z tohoto důvodu se pro ně především v západní části říše vžil bulharský název \"chonsarioi\" (čes. \"zloděj\"). Jednotlivé příslušníky z řad apelataiů můžeme najít seznamu vojenských oddílů themat, ovšem na rozdíl od vojáků nevlastnili tzv. stratiotika ktemata, pouze dostávali žold.\n\n"}
{"id": "823642", "url": "https://cs.wikipedia.org/wiki?curid=823642", "title": "Seznam kulturních památek v Jičíně", "text": "Seznam kulturních památek v Jičíně\n\n"}
{"id": "823647", "url": "https://cs.wikipedia.org/wiki?curid=823647", "title": "Perleberg", "text": "Perleberg\n\nPerleberg je německé město, ležící ve spolkové zemi Braniborsko. Je správním městem okresu Prignitz. Leží na řece Stepenitz.\nPrvní historicky doložené zmínění Perlebergu pochází z roku 1239.\n\n"}
{"id": "823649", "url": "https://cs.wikipedia.org/wiki?curid=823649", "title": "Jozef Danielak", "text": "Jozef Danielak\n\nJozef Danielak (15. listopadu 1856, Námestovo – 5. prosince 1883, Námestovo) byl slovenský římskokatolický kněz, filolog a publicista.\n\n\nStudoval na gymnáziu v Kláštoře pod Znievom a v Ostrihomi, teologii v Banské Bystrici. Příslušník národní uvědomělé generace odchované prvními slovenskými gymnázii. Autor politických a jazykovědných článků, studií, publikoval také v Národních novinách.\n"}
{"id": "823650", "url": "https://cs.wikipedia.org/wiki?curid=823650", "title": "Zemský okres Prignitz", "text": "Zemský okres Prignitz\n\nOkres Prignitz se nachází na severozápadě německé spolkové země Braniborsko. Hlavním městem okresu je Perleberg.\n\n"}
{"id": "823651", "url": "https://cs.wikipedia.org/wiki?curid=823651", "title": "Kanoistika na Letních olympijských hrách 2012 - C2 slalom muži", "text": "Kanoistika na Letních olympijských hrách 2012 - C2 slalom muži\n\nZávod ve vodním slalomu C2 mužů na Letních olympijských hrách 2012 v Londýně se konal na kanále Lee Valley White Water Centre ve Waltham Cross ve dnech 30. července až 2. srpna 2012. \n\nZ českých závodníků se jej zúčastnily dvojice Jaroslav Volf a Ondřej Štěpánek, kteří dojeli na sedmém místě, a devátí Stanislav Ježek s Vavřincem Hradilkem.\n\nOlympijské zlato vybojovala britská posádka Timothy Baillie a Etienne Stott. Stříbrnou příčku obsadili jejich krajané David Florence a Richard Hounslow. Na bronzové pozici skončili dvojnásobní obhájci prvenství, slovenští bratři Pavol a Peter Hochschornerovi.\n\nČasy jsou uvedeny v UTC+1.\n"}
{"id": "823652", "url": "https://cs.wikipedia.org/wiki?curid=823652", "title": "David Appel", "text": "David Appel\n\nDavid Appel (* 21. května 1981 Brno) je český profesionální hokejový hráč, hrající v Německu v týmu SC Riessersee, kde hraje 2. německou ligu ledního hokeje. Appel hraje na postu útočníka. V Česku hrál např. v klubech HC Kometa Brno, HC Oceláři Třinec či HC Slovan Ústečtí Lvi.\n\n"}
{"id": "823654", "url": "https://cs.wikipedia.org/wiki?curid=823654", "title": "Pyrografie", "text": "Pyrografie\n\nPyrografie (z řeckého - oheň a - psát) je umělecká technika zdobení dřeva či kůže vypalováním pomocí horkých předmětů jako je pohrabáč nebo páječka. Jako podklad se obvykle používají světlá dřeva, například javor či lípa. Kůže určená pro pyrografii musí být speciálně vyčiněná, protože běžné postupy v ní zanechávají chemikálie, které při pálení uvolňují jedovaté plyny například oxid uhelnatý. Volbou hrotu, jeho teploty, náklonu a doby kontaktu s materiálem lze dosáhnout mnoha odstínů a efektů.\n\n"}
{"id": "823661", "url": "https://cs.wikipedia.org/wiki?curid=823661", "title": "Zväz slovenských filatelistov", "text": "Zväz slovenských filatelistov\n\nZväz slovenských filatelistov (ZSF) je zájmovým sdružením filatelistů Slovenské republiky. Byl založen roku 1969. \n\nNa území Slovenska vznikl první spolek filatelistů v roce 1895. Bylo to v Kremnici a spolek se jmenoval Známková společnosť. Existoval pak Známkový spolek Album a Spolek Album. V roce 1904 všechny zanikly. Po vzniku samostatné Československé republiky se slovenští filatelisté registrovali v Svazu československých filatelistických spolků, ale svou aktivitu projevovali zprvu jen kvůli odběru novinek. Kolem roku 1926 již existovaly aktivní kluby v Košicích, Bratislavě, Žilině a Trenčíně.\n\nV roce 1937 se podařilo na Slovensku zorganizovat Celostátní výstavu poštovních známek Bratislava 1937. Během války organizační náležitosti převzal bratislavský filatelistický klub, který v roce 1939 začal vydávat časopis Slovenský filatelista. V květnu 1942 se podařilo uspořádat v Bratislavě Celostátní výstavu poštovních známek a v listopadu 1943 založit \"Svaz slovenských filatelistických spolků\". V roce 1945 tento svaz uspořádal valnou hromadu v Turčianském Svätém Martině, kde byli zástupci 20 klubů. \n\nV roce 1948 český i slovenský svaz vytvořily společný svaz. V ÚV KČSF byl jeden z místopředsedů ze Slovenska. V roce 1951 došlo k přejmenování slovenského svazu spolků na Svaz slovenských filatelistů. Rok poté byla v Bratislavě další celostátní výstava.\n\nKdyž se v roce 1969 vytvořila federální struktura ČSSR, došlo i k federativnímu uspořádání filatelistické organizace. Tehdy vznikla Federace československých filatelistů. a zároveň Zväz slovenských filatelistov a Svaz českých filatelistů.\n\nNecelý rok po sametové revoluci dne 26. října 1990 se u Ministerstva vnitra zaregistroval Svaz českých a slovenských filatelistů na adrese Praha 1, Celetná 16.\nOsamostatněný a na Slovensku registrovaný Zväz slovenských filatelistov je od roku 1993 členem Federace evropských filatelistických asociací (FEPA) a také členem Světové filatelistické organizace (FIP).\n\nČlenská základna obdobně jako u českých filatelistů postupně klesá, roku 2007 byla už jen 2066 členů. V tomto roce jsou organizováni v 94 klubech. Předsedou svazu je pro období 2007 a 2015 zvolen Miroslav Ňaršík.\n\n"}
{"id": "823665", "url": "https://cs.wikipedia.org/wiki?curid=823665", "title": "Burt Young", "text": "Burt Young\n\nBurt Young je americký filmový herec. Narodil se 3. dubna 1940 v New Yorku italsko-americkému páru Michaelovi a Josephine. Než se Young dostal k herectví vydělával si čištěním a prodáváním koberců. K herectví se dostal netradičním způsobem, kamarád ho požádal o pomoc ke zkouškám na hereckou školu. Young s tím souhlasil, ale místo kamaráda byl přijat právě Young.\n\nSvých prvních filmových rolí se dočkal na začátku 70.let, ve filmech: \"Banda, která neuměla pořádně střílet\" (1971), v tomto filmu se svým hereckým výkonem zapsal do povědomí diváků.\nDále hrál např. ve filmech: \"Čínská čtvrť\" (1974), \"Gembler\" (1974) a ve filmu \"Zabijácká léta\" z roku 1975. Výrazně se však prosadil v roli švagra Paulieho v jednom z nejlepších boxerských dramatu Rocky (1976). Nadaný Young přijal nominaci na Oscara za nejlepšího vedlejší roli. Tento úspěch zopakoval ve všech pěti pokračováních tohoto dramatu. Koncem sedmdesátých let si zopakoval spolupráci s S. Stallonem ve filmu \"Rocky 2\" (1979). V těchto letech se uplatnil jako scenárista dvou filmu, ve kterých si i zahrál. Jedním z těchto filmů byl film \"Daddy, I dont like it like this\" s Taliou Shire, jeho sestrou z filmu Rocky, druhým filmem bylo drama \"Uncle joe shannon\". Významné role se dočkal opět v pokračování \"Rocky III\" (1982), nebo např. ve hororu \"Amittvile II\" (1982)a ve filmu \"Tenkrát v Americe\" (1984) a samozřejmě si zahrál i o rok později ve filmu Rocky IV (1985). Osmdesátá léta zakončil pátým dílem Rockyho (\"Rocky V\"). V posledních deseti letech druhého tisíciletí zaznamenává největší úspěchy v seriálech a stával se představitelem gangsterů a mafiánů : \"Poslední don\" (1997) a \"Rodina Sópránů\" (1999). Pečliví fandové seriálů a Burta Younga si mohou všimnout jeho tváře ve slavném seriálu \"Walker Texas Ranger\" nebo v seriálu \"Zákon a pořádek\". To že nezapomněl hrát i komediální role ukázal v roce 1999 ve filmu \"Mickovy modré oči\". Po novém tisíciletí střídal hodně rolí ve filmech a opět se prosadil zatím v posledním díle boxerského dramatu \"Rocky Balboa\" (2006). Do pamětí diváků se Burt Young zapsal rolemi komediálními, dramatickými i kriminálními a pokud mu bude zdraví sloužit, budeme se s jeho obličejem setkávat ve filmech nadále. Young je také nadaný malíř. Jeho tvorba byla vidět například ve filmu \"Rocky Balboa\" (ve scéně na jatkách).\n"}
{"id": "823667", "url": "https://cs.wikipedia.org/wiki?curid=823667", "title": "The Sims 3: Roční období", "text": "The Sims 3: Roční období\n\nThe Sims 3: Roční období je osmý datadisk do hry The Sims 3. Hlavní náplní datadisku je přidání čtyř ročních období: jara, léta, podzimu a zimy. \nDatadisk byl v USA vydán 13. listopadu 2012 a v České republice 15. listopadu 2012.\n"}
{"id": "823668", "url": "https://cs.wikipedia.org/wiki?curid=823668", "title": "Jako kočky a psi: Pomsta prohnané Kitty", "text": "Jako kočky a psi: Pomsta prohnané Kitty\n\nJako kočky a psi: Pomsta prohnané Kitty je pokračování akčního kung-fu filmu \"Jako kočky a psi\". Film paroduje některé americké filmy, nejvíce je to vidět v parodii na \"Mlčení jehňátek\", když má Zvoneček masku Hannibala Lectera a vede psychopatické řeči. Hlavními hrdiny jsou zvířata, jak už název napovídá. Vrací se stará parta psů aby se opět vypořádali s kočkami. Tentokrát se ale budou muset spojit aby porazili kočičího vyvrhela, prohnanou Kitty.\n\n\n"}
{"id": "823670", "url": "https://cs.wikipedia.org/wiki?curid=823670", "title": "Veslování na Letních olympijských hrách 2012 - ženský skif", "text": "Veslování na Letních olympijských hrách 2012 - ženský skif\n\nSoutěž ženského skifu na Letních olympijských hrách 2012 v Londýně se konala od 28. července do 4. srpna v lokalitě Dorney Lake (Eton Dorney).\n\nPozn. Všechny časy jsou v britském letním čase (UTC+1).\nQ = postup do další fáze, R = účast v opravách\n\nPrvní čtyři veslařky z každé rozjížďky postoupily do čtvrtfinále, zbylé se zúčastnily oprav.\n\nPrvní dvě z každé opravy postoupily do čtvrtfinále, ostatní do finále E.\n\nPrvní tři veslařky z každého čtvrtfinále postoupily do semifinále A/B, zbylé do semifinále C/D.\n\nPrvní tři z každého semifinále postoupily do finále C, ostatní do finále D.\n\nPrvní tři veslařky z každého semifinále postoupily do finále A, ostatní do finále B.\n"}
{"id": "823672", "url": "https://cs.wikipedia.org/wiki?curid=823672", "title": "Bajajka (Dobromilice)", "text": "Bajajka (Dobromilice)\n\nBajajka je částečně zničená samota v katastru obce Dobromilice. V současnosti stojí už jen jedna z původních pěti budov.\n\nSamota leží 1 km jihozápadně od Pivína u silnice z Výšovic do Němčic na Hané.\n"}
{"id": "823674", "url": "https://cs.wikipedia.org/wiki?curid=823674", "title": "Veslování na Letních olympijských hrách 2012 - mužský dvojskif", "text": "Veslování na Letních olympijských hrách 2012 - mužský dvojskif\n\nSoutěž mužského dvojskifu na Letních olympijských hrách 2012 v Londýně se konala od 28. července do 2. srpna v lokalitě Dorney Lake (Eton Dorney).\n\nPozn. Všechny časy jsou v britském letním čase (UTC+1).\nQ = postup do další fáze, R = účast v opravách\n\nPrvní tři posádky z každé rozjížďky postoupily do semifinále, zbylé se zúčastnily oprav.\n\nPrvní tři posádky postoupily do semifinále, zbylá posádka zaujala poslední, 13. místo.\n\nPrvní tři posádky postoupily do finále A, ostatní do finále B.\n"}
{"id": "823690", "url": "https://cs.wikipedia.org/wiki?curid=823690", "title": "Christophe de Beaumont", "text": "Christophe de Beaumont\n\nChristophe de Beaumont du Repaire, vévoda ze Saint-Cloud (26. července 1703 Meyrals – 12. prosince 1781) byl francouzský římskokatolický kněz, biskup v Bayonne (1741–1745), arcibiskup ve Vienne (1745–1746) a arcibiskup pařížský (1746–1781).\n\nChristophe de Beaumont byl vysvěcen na kněze dne 19. června 1734. Dne 20. srpna 1741 byl jmenován biskupem v Bayonne a do úřadu nastoupil 24. prosince. V roce 1745 se stal arcibiskupem ve Vienne a o rok později arcibiskupem v Paříži, kde setrval až do svém smrti v roce 1781.\n\nJe znám pro svůj odpor k jansenismu: aby donutil přijmout bulu \"Unigenitus\", která odsoudila jeho doktrínu, nařídil kněžím své diecéze odmítnout rozhřešení a náboženský pohřeb těm, kteří by chodili ke zpovědi k jansenitskému knězi.\n\nZatímco ostatní biskupové ho podporovali, Pařížský parlament mu pohrozil zabavením majetku. Král zakázal parlamentu zasahovat do těchto duchovních záležitostí, a když neuposlechl, 18. září 1753 jej rozpustil. Ale protože královská komora, která nahradila parlament, nebyla schopna pokračovat v řádném vykonávání spravedlnosti, musel jej král zase obnovit, zatímco arcibiskup odešel v srpnu 1754 do exilu. Odmítl přenést pravomoci svého úřadu na koadjutora a také nabídku na získání kardinálského klobouku.\n\nPokračoval v útoku proti jansenistům a publikoval dopis ve formě příkazu, ve kterém odsoudil Rousseauovo dílo \"Émile ou De l'éducation\" (Emil aneb o výchově). Filozof odpověděl v roce 1763 textem \"Lettre à M. de Beaumont\" (Dopis M. de Beaumontovi), kde tvrdil, že svoboda jednání v náboženských záležitostech má k náboženství blíže, než pokusy o vnucení víry násilím.\n\n"}
{"id": "823691", "url": "https://cs.wikipedia.org/wiki?curid=823691", "title": "Miroslav Štěpánek", "text": "Miroslav Štěpánek\n\nMiroslav Štěpánek (* 2. prosince 1923 Libčice nad Vltavou – 28. listopadu 2005, Praha) byl režisér, výtvarník, scenárista a scénograf, vedle Jiřího Trnky nejvýznamnější osobnost českého animovaného filmu.\n\nMaturoval na Dvořákově gymnáziu v Kralupech nad Vltavou. Krátce studoval na FF UK v Praze obor kunsthistorie, tato studia nedokončil.\nV roce 1950 absolvoval DAMU - obor scénografie (prof. Josef Raban, prof. František Tröster). Součástí studia byla tříletá část oficiální výuky výtvarné průpravy u malíře a grafika profesora Františka Tichého na VŠUP, kde mimo něj v té době byl silný vliv i prof. Karla Svolinského či dalších významných pedagogů těchto let.\nDle hesla v Encyklopedii výtvarníků loutkového divadla v Českých zemích a na Slovensku od vystopovatelné minulosti do roku 1950 od Milana Knížáka (vydal RNDr. Fr. Skopec, CSc. - Nucleus HK v roce 2005) Miroslav Štěpánek v době studií například navrhl výpravu i loutky ke hře Josefa Pehra a Leo Spáčila \"Guliver v Maňáskově\" pro loutkářský soubor posluchačů III.ročníku AMU, hrající v pražském studentském divadle Disk. Premiéra 18.11. 1949.\n\nmotto:\n\"„Pojedeme spolu napůl. Vždyť jsme kamarádi.“\"\n\nMiroslav Štěpánek se věnoval volné graﬁcké tvorbě, loutkám, karikatuře, scénografii, tvorbě knižních ilustrací, typografii, plastice, počítačové graﬁce, převážně však výtvarné práci a režii v animovanému filmu.\n\nNa začátku své profesionální dráhy vytvořil několik scénografických prací např. pro balet Národního divadla a měl velký zájem působit jako knižní ilustrátor, k čemuž se pojí několik jeho knižních realizací, z nejvýznamnějších Fidlovačka J. K. Tyla, 1958 a Kladské povídky J. Š. Kubín, 1958. Některá další ceněná ilustrační díla pro vydání knih například O. Pavla, B. Hrabala, F.M. Dostojevského aj. nakonec nebyla publikována a jsou dnes součástí pozůstalosti v držení M. Štěpánka ml. (Dle soudního rozhodnutí má být pozůstalost Miroslava Štěpánka rozdělena mezi obě jeho děti.)\n\nV době své pracovní kariéry Miroslav Štěpánek s rodinou udržuje přátelský vztah mj. s básníkem a spisovatelem Františkem Hrubínem a to až do jeho smrti. Je známo, že Miroslav Štěpánek byl autorem jednoho z novinových nekrologů k úmrtí Františka Halase.\nS filmem začínal Miroslav Štěpánek jako výtvarník u Václava Bedřicha – mj. na filmu \"Modré pondělí\".\n\nSpolu se scenáristou Ivanem Urbanem a režisérem Břetislavem Pojarem byl režisér Miroslav Štěpánek jedním z autorů legendárního animovaného seriálu o dvou plyšových medvědech \"Pojďte pane, budeme si hrát\". Jde o jediného autora loutek, proměn loutek a maleb u této série, stejně tak u nedokončeného seriálu \"Zahrada\", tj. podobně koncipovaných děl vzniklých ve spolupráci s Břetislavem Pojarem. Nejinou funkci zastával u sérií kreslených snímků \"Dášeňka\", příběhů s hrdinou Kamenáčem Billem a u dalších snímků, na nichž byl autorem výtvarné koncepce, tvůrcem postav a výtvarných návrhů.\n\nVedle těchto děl lze namátkou zmínit také Štěpánkovu legendární a plně autorskou \"C.K. Střelnici\". Štěpánek byl vynálezcem technologie loutek, jejichž nový druh stylizace umožnil groteskní, ne reálný typ pohybu hlavy a končetin. Tyto loutky byly užity poprvé významně v jeho a Pojarově sérii filmů o medvědech \"Pojďte pane, budeme si hrát\".\n\nOd roku 1983 dlouhá léta stál Miroslav Štěpánek mimo obor hlavně z důvodů autorskoprávních neshod s Břetislavem Pojarem. V tomto období byl vedením Krátkého filmu bez udání důvodů odňat oproti smlouvě s německým koproducentem TV 2000 Film- und Fernsehproduktions Štěpánkův výtvarný a konceptorský podíl na projektu \"Krysař\", jenž měl dle dohody umělce s Evaldem Schormem vzniknout v režii tohoto dalšího významného autora české filmové Nové vlny. Snímek byl posléze realizován v Krátkém filmu výtvarníkem a režisérem Jiřím Bartou, kterého vlastní koncepce, scénografie a figury byly mezinárodním publikem a médii mnohanásobně oceněny. Nicméně Štěpánkova výprava a cca 60 vytvořených loutek k zamýšlenému dílu byly po dvou letech příprav na tento filmový projekt známými profesními odborníky jm. J. Pošem, P. Zvoníčkem, J. Kesnerem st., J. Šetlíkem, Z. Škapovou a dalšími hodnoceny coby nejvýznamnější artefakty své doby i oboru. Svou koncepci a loutky k filmu Krysař Miroslav Štěpánek prezentoval včetně osobního shrnutí své tvorby do té doby v galerii Zámku Roztoky, dále pak na výstavách výtvarníků animovaného filmu v Mánesu v roce 1987 a při expozici \"Česká loutka\" v Císařské konírně Pražského hradu v letech 2003–2004.\n\nV posledních letech života připravoval svoji výstavu pro galerii Nová Síň, pracoval na computerových grafikách, jež mínil vystavit, a pak chystal svou knihu s Medvědy od Kolína. Mimo to se věnoval obhajobě svých autorských práv. Vymínil si návrat svého jména do režisérské pozice u titulků v sérii filmů \"Pojďte pane, budeme si hrát\" a na obal DVD a VHS vydání, které byly po léta distribuovány s neoriginální verzí titulků omezenou na jméno jediného režiséra série, bývalého kolegy B. Pojara. Přesto kupř. na televizní nosiče a do vysílání dílů série na českých stanicích se oprava vždy a všude prokazatelně nedostala, naopak titulky a propagace byly nadále znovu upravovány bez vědomí Miroslava Štěpánka a dědiců jeho práv (naposledy u vydání DVD s Medvědy od Kolína v r. 2012), čímž se okruh Břetislava Pojara snaží mírnit neoddiskutovatelnou nadřazenost Štěpánkovy autorské práce u společně tvořených vizuálních děl.\n\nV roce 2003 Štěpánek obdržel (jako první v historii udělování tohoto ocenění vyhlašovaného tzv. Skupinou samozvanců) Cenu Andreje ´Nikolaje´ Stankoviče za celoživotní dílo v oblasti českého animovaného filmu, za autorství výtvarné podoby a animační technologie seriálu “Pojďte pane, budeme si hrát”, za režii tohoto seriálu (samostatně navíc režíroval 6 z 11 dílů) a za zásadní podíl na dalších snímcích, které zbulvarizovaná média neoprávněně po léta připisují pouze Břetislavu Pojarovi;\nCenu Andreje Stankoviče získal Miroslav Štěpánek rovněž za svůj více než dvacetiletý nekompromisní postoj k situaci v českém animovaném filmu.\n\n\n\n\n\n\n\n"}
{"id": "823692", "url": "https://cs.wikipedia.org/wiki?curid=823692", "title": "Mezinárodní filatelistická federace", "text": "Mezinárodní filatelistická federace\n\nMezinárodní filatelistická federace (FIP – Fedération Internationále de Philatélie) je organizace zastřešující od roku 1926 národní filatelistické svazy. Svaz čs. filatelistických spolků byl jedním ze zakládajících členů.\n\nRozvíjet mezinárodní organizovanou filatelii, řídit přípravu mezinárodních výstav poštovních známek, zastupovat zájmy filatelistů, spolupracovat s poštovními správami a institucemi ve světě, upevňovat přátelství mezi národy.\n\nV roce 1926 se v Paříži filatelistické organizace Československa, Belgie, Francie, Nizozemí, Rakouska a Švýcarska dohodly na založení společné mezinárodní organizace sběratelů poštovních známek. Československo tehdy reprezentoval Svaz čs. filatelistických spolků, předchůdce Svazu československých filatelistů (dále SČSF).\n\nV roce 1955 se konal kongres FIP v Ženevě, jehož se zúčastnil čs. zástupce prof. Dr. J. Gruss. Kongres převzal záštitu nad Mezinárodní výstavou poštovních známek PRAGA 1955 a do poradního sboru zvolil čs. zástupce. Záštitu FIP převzal i nad Světovými výstavami poštovních známek PRAGA 1968, 1988 a 2008. Úspěšná činnost čs. organizátorů byla završena zvolením předsedy Svazu československých filatelistů ing. Ladislava Dvořáčka do funkce předsedy FIP na 49 kongresu v listopadu 1980. Podruhé byl zvolen na 53 kongresu v Madridu v květnu 1984.\n\nHlavním sídlem FIP je Curych. Nejvyšším orgánem FIP je výroční kongres, vedoucím řídícím orgánem je předsednictvo FIP.\n\n\n"}
{"id": "823693", "url": "https://cs.wikipedia.org/wiki?curid=823693", "title": "Právní síla", "text": "Právní síla\n\nPrávní síla je vlastnost právní normy, spočívající v míře schopnosti právně zavazovat své adresáty. Závisí pak na tom, v jakém typu právního předpisu je obsažena, lze proto hovořit i o právní síle právních předpisů. Je možné ji chápat absolutně, kdy se rozlišují právní normy, resp. právní předpisy různé právní síly, vyšší a nižší, a relativně, tedy ve vzájemném vztahu. \n\nPodle absolutního chápání právní síly se rozlišují právní předpisy:\nV relativním pojetí právní síly pak platí, že právní norma nižší právní síly nemůže odporovat právní normě s vyšší právní silou. Pokud tedy v daném případě na věc dopadají dvě odlišné právní normy, ta s nižší právní silou pro tento případ neplatí (kolizní pravidlo \"lex superior derogat inferiori\").\n \n"}
{"id": "823695", "url": "https://cs.wikipedia.org/wiki?curid=823695", "title": "Okresní úřad", "text": "Okresní úřad\n\nOkresní úřad byl úřad, který vůči území svého okresu vykonával státní správu. Okresní úřady v Česku existovaly v relativně krátkém období let 1990–2002. Nepůsobily v hlavním městě Praze a po roce 1992 ani ve městech Brno, Ostrava a Plzeň, kde jejich působnost vykonávaly magistráty.\nOkresy vznikly v roce 1849 místo původních tzv. panství a jejich správu převzala okresní hejtmanství. V období 1855–1868 (v době neoabsolutismu) pokračovaly tzv. \"smíšené okresní úřady\" vzniklé sjednocením okresu správního a soudního a tyto úřady vykonávaly jak státní správu, tak i soudnictví. Po roce 1945 vznikly okresní národní výbory, které se v roce 1990 transformovaly na okresní úřady, v jejichž čele stál přednosta. Činnost okresního úřadu kontrolovalo a jeho rozpočet schvalovalo okresní shromáždění, které bylo v letech 1990–2000 nepřímo voleným zastupitelským sborem v okresech České republiky. Okresní shromáždění bylo voleno obecními zastupitelstvy příslušného okresu. \n\nOkresní úřady ukončily svou činnost k 31. prosinci 2002 a jejich kompetence v rámci reformy veřejné správy převzaly zčásti krajské úřady a některé byly svěřeny obecním úřadům v obcích s rozšířenou působností.\n\nV jejich čele stál \"přednosta\", kterého jmenovala a odvolávala na návrh ministra vnitra vláda. Jeho funkce nebyla slučitelná s funkcí poslance, senátora, člena zastupitelstva orgánu územní samosprávy, s jinou funkcí ve veřejné správě a především s funkcemi v politických stranách a politických hnutích. Okresní úřad se dále členil na \"referáty\" v čele se svými vedoucími, ty jmenoval a konkrétní organizaci úřadu určoval přednosta.\nOkresní úřad vykonával vymezené úkoly ve státní správě, vždy jen vůči území svého okresu. Kromě toho řídil příspěvkové organizace, prováděl finanční kontrolu a kontrolu výkonu státní správy u orgánů obcí ve svém obvodu a mohl přezkoumávat jejich rozhodnutí. Na základě zákonného zmocnění a jen vůči území svého obvodu mohl okresní úřad vydávat nařízení okresního úřadu (původně nazvané obecně závazné vyhlášky). Ve své činnosti podléhal řízení a kontrole vlády, ministerstva vnitra a těch ústředních orgánů státní správy, jejichž agendu prováděl.\n"}
{"id": "823712", "url": "https://cs.wikipedia.org/wiki?curid=823712", "title": "Ladislav Vrchovský", "text": "Ladislav Vrchovský\n\nLadislav Vrchovský (* 25. června 1948 České Budějovice) je český novinář, divadelní publicista a kritik, pořadatel kulturních akcí a politik, po sametové revoluci československý poslanec Sněmovny lidu Federálního shromáždění za Občanské fórum, později za Občanské hnutí, v současnosti politik Strany zelených.\n\nAbsolvoval střední školu. V letech 1969–1989 pracoval v dolech OKD (např. na někdejším Dole Antonína Zápotockého na Karvinsku), kam byl podle svých slov umístěn za trest coby odpůrce srpnové invaze vojsk Varšavské smlouvy do Československa. V listopadu 1989 se zapojil do sametové revoluce a vedl stávkový výbor horníků v OKD, byl členem vedení Občanského fóra.\n\nVe volbách roku 1990 zasedl do Sněmovny lidu (volební obvod Severomoravský kraj) za OF. Po rozkladu Občanského fóra v roce 1991 přešel do poslaneckého klubu OH. Ve Federálním shromáždění setrval do voleb roku 1992.\n\nSpoluzakládal \"Společnost pro kulturu a umění\" v Ostravě, v jejímž čele působí od roku 1996 jako předseda. Tato společnost se zabývá organizací festivalů uměleckého a vzdělávacího charakteru. Společnost v moravskoslezské metropoli organizuje tzv. mezinárodní dny, jejichž posláním bylo představit místním divákům kulturu a společnost zvolené země. Pořádány tak byly např. Dny Izraele v Ostravě, Dny španělské kultury v Ostravě, Dny francouzského filmu či Dny britského filmu.\n\nV období let 1994-2005 byl programovým náměstkem televizního studia \"Prométheus\" v Ostravě. Pracoval pro Český rozhlas jako moderátor autorského pořadu \"Rozhlasový lidový parlament\". Věnuje se divadelní kritice a publikuje v Divadelních novinách a v Českém rozhlasu 3 Vltava, je aktivní i jako lektor a člen porot soutěží amatérského a ochotnického divadla. Od roku 1998 spolupořádá ostravský mezinárodní festival Folklor bez hranic. Od roku 2008 byl členem Předsednictva Strany zelených, kde později mandát již neobhájil. V parlamentních volbách roku 2010 byl lídrem kandidátky zelených za Moravskoslezský kraj, ale strana parlamentní zastoupení nezískala.\n\nByl aktivní i v komunální politice. V komunálních volbách roku 1994 byl zvolen do zastupitelstva města Ostrava za Svobodné demokraty (nástupnický subjekt Občanského hnutí), respektive koalici Svobodných demokratů a zelených. Působil jako předseda výboru pro kulturu (podle jiného zdroje v zastupitelstvu zasedal v letech 1992-1996). Neúspěšně jako nezávislý kandidoval do zastupitelstva i v komunálních volbách roku 1998 a opětovně bez zisku mandátu kandidoval i v komunálních volbách roku 2010 (nyní za Stranu zelených, profesně uváděn jako novinář). Několik let působil také jako předseda krajské organizace Zelených v Moravskoslezském kraji.\n\nJe autorem publikace \"Z podzemí ke slunci\" (2016), kde vzpomíná na svá učňovská léta v Havířově a Ostravě a pozdější práci v ostravsko-karvinských dolech, na srážky s StB, na ilegální výstavy na půdě domu, ve kterém bydlel, na dny, které v listopadu 1989 vedly ke stávce horníků i na své působení v politice. Román je unikátním svědectvím o životě horníků z ostravsko-karvinského revíru v letech 1948-1989. Komunistický režim je opěvoval a používal ve svých propagandistických materiálech jako hrdiny budování socialismu, ale skutečnost jejich života byla mnohdy úplně jiná. Další jeho dílem je \"Otřesová sloj Vladimír\", jenž obsahuje vybrané kapitoly z jmenovaného románu.\n\n"}
{"id": "823713", "url": "https://cs.wikipedia.org/wiki?curid=823713", "title": "Nové Město nad Metují (zámek)", "text": "Nové Město nad Metují (zámek)\n\nZámek v Novém Městě nad Metují je původně renesanční stavba upravená barokně a na počátku 20. století Dušanem Jurkovičem. Zámek je od roku 2008 chráněn jako národní kulturní památka České republiky.\n\nZámek stojí na místě starší tvrze. Při založení byl zahrnut do opevnění města, je však od města oddělen výrazným příkopem. Byl rozšířen Pernštejny během 16. století a za hrabat Lesliů barokně přestavěn v letech 1655–1661 podle plánů Carla Luraga. V letech 1909–1913 byl upraven podle plánů Dušana Jurkoviče pro nové vlastníky průmyslníky Josefa a Cyrila Bartoně z Dobenína. Jurkovič navrhl také originální zámeckou zahradu s dřevěnými stavbami. V roce 1948 byl zámek Bartoňům zkonfiskován. Ve státní správě zůstal až do roku 1992, kdy byl v restituci vrácen Josefu Bartoňovi Dobenínovi a zpřístupněn veřejnosti.\n\n\nZámek tvoří čtyřúhelník kolem nepravidelného dvora se středověkou kulatou věží zvanou Máselnice (název dostala dle podoby se zařízením na výrobu másla) v severním nároží a renesančními malbami a sgrafity ve dvoře. Hlavní vchod je ve směru od náměstí a tvoří jej most přes příkop a kamenný barokní portál. Před zámkem je pět soch putti (trpaslíků) od Matyáše Bernarda Brauna z let kolem 1720, které sem byly přeneseny z Benátek nad Jizerou v roce 1913. V zámku je řada pozoruhodných prostor s barokní štukovou i moderní výzdobou (Pavel Janák, František Kysela, Max Švabinský, ale také díla sochařů Josefa Václava Myslbeka, Jana Štursy, Ladislava Šalouna nebo Františka Bílka).\n\nNa severozápad od zámku je terasová zámecká zahrada italského stylu s dřevěnými stavbami Dušana Jurkoviče, které byly nedávno obnoveny. Mezi ně patří i lávka pro pěší v zámecké zahradě. Lávka původně nesloužila veřejnosti, ale pouze majiteli zámku Cyrilu Bratoňovi z Dobenína. Propojovala dvě části zahrady předělené veřejnou komunikací. Lávka byla postavena v roce 1910. Jurkovič se zde nechal inspirovat lidovými stavbami ze slovenských Čičman. Za rok (v sezóně) projde lávkou neuvěřitelných tři sta tisíc osob. To ohrožovalo existenci lávky a tak do ní byly dodatečně zabudovány skryté ocelové nosníky. Lávka je rozdělena na dvě části věží, která má tři podlaží a tvoří výrazný architektonický prvek. V parku před zámkem najdeme kamennou kašnu z jednoho kusu kamene.\n\nSeverně od zámku, směrem k bývalé bráně, je budova bývalého pivovaru, kde můžeme najít pomník Bedřicha Smetany. Otec Bedřicha Smetany František sem v roce 1818 přišel jako nájemce do opraveného zámeckého pivovaru. Teprve poté se přesunul do Litomyšle, kde se Bedřich v roce 1824 narodil. Bedřich se sem vracel však za svými příbuznými, za sestřenicí Luisou, do které se zamiloval a napsal pro ní Luisinu polku.\n\n"}
{"id": "823715", "url": "https://cs.wikipedia.org/wiki?curid=823715", "title": "Milan Beseda", "text": "Milan Beseda\n\nMilan Beseda (* 25. listopadu 1961) je bývalý slovenský fotbalista, obránce. Po skončení aktivní kariéry působí jako fotbalový funkcionář a trenér.\n\nV lize hrál za ZŤS Petržalka a na vojně za RH Cheb. V československé lize nastoupil ve 44 utkáních.\n\n"}
{"id": "823718", "url": "https://cs.wikipedia.org/wiki?curid=823718", "title": "Zdeněk Vysloužil", "text": "Zdeněk Vysloužil\n\nZdeněk Vysloužil (* 25. listopadu 1952) byl český a československý politik, po sametové revoluci poslanec Sněmovny lidu Federálního shromáždění za HSD-SMS.\n\nVe volbách roku 1990 byl zvolen za HSD-SMS do Sněmovny lidu (volební obvod Severomoravský kraj). Hnutí HSD-SMS na jaře 1991 prošlo rozkolem, po němž se poslanecký klub rozpadl na dvě samostatné skupiny. Vysloužil pak v květnu 1991 přestoupil do klubu Hnutí za samosprávnou demokracii - Společnost pro Moravu a Slezsko 1. Ve Federálním shromáždění setrval do voleb roku 1992.\n\nByl předsedou poslaneckého klubu Hnutí za samosprávnou demokracii - Společnost pro Moravu a Slezsko 1. V květnu 1991 byl v slovenských Budmericích na akci, během níž zemřel na srdeční selhání předák HSD-SMS Boleslav Bárta. V té době ale již patřil do jiného politické frakce moravistů než Bárta, jehož věrní ji označovali za \"zrádcovský klub\".\n\n"}
{"id": "823719", "url": "https://cs.wikipedia.org/wiki?curid=823719", "title": "Vysloužil", "text": "Vysloužil\n\nPříjmení Vysloužil nosí tyto osobnosti:\n\n"}
{"id": "823720", "url": "https://cs.wikipedia.org/wiki?curid=823720", "title": "Jezuitský exerciční dům (Podmokly)", "text": "Jezuitský exerciční dům (Podmokly)\n\nJezuitský exerciční dům v Podmoklech existoval v letech 1924–1933.\n\nNad Podmokly byl postaven v roce 1722 kostelík sv. Jana Nepomuckého, který byl v letech 1869–1871 přestavěn v pseudogotickém stylu a sloužil současně jako hraběcí hrobka Thun-Hohensteinů. Roku 1926 byl proti němu postaven zvláštní exerciční dům, který převzali do své péče jezuité, kteří sem přišli již roku 1924. Od roku 1933 byl zdejší exerciční dům spravován jezuity z Děčína.\n\n\n\n"}
{"id": "823723", "url": "https://cs.wikipedia.org/wiki?curid=823723", "title": "Mezinárodní kanoistická federace", "text": "Mezinárodní kanoistická federace\n\nMezinárodní kanoistická federace (ICF,  \"International Canoe Federation\") je mezinárodní sportovní organizace sdružující 152 národních kanoistických svazů na celém světě, sídlící Lausanne ve Švýcarsku. V jejím čele v současnosti stojí Španěl José Perurena. ICF je řádným členem Mezinárodního olympijského výboru, SportAccord (bývalá GAISF) a i IWGA (Mezinárodní asociace Světových her).\n\nICF byla založena 19. ledna 1924, tehdy pod německým názvem \"Internationale Repräsentantenschaft Kanusport (IRK)\" se sídlem v německém Mnichově. Zakládajícími členy se staly Dánsko, Německo, Rakousko a Švédsko. V roce 1946 byl název pozměněn na současný a od roku 2006 sídlí ICF ve švýcarském městě Lausanne. V letech 1954 až 1960 předsedal federaci JUDr. Karel Popel (po dlouhou dobu jediný Čech předsedající velké mezinárodní organizaci), do roku 1972 čestný předseda.\n\nCoby zastřešující organizace, organizuje ICF mistrovství světa v osmi kanoistických disciplínách:\n\n\nSdružuje celkem 152 členských federací (v roce 2011), z nich nejpočetnějším je německý svaz s 113 000 členy. Je rozčleněna do 5 kontinentálních konfederací:\n\n\n"}
{"id": "823724", "url": "https://cs.wikipedia.org/wiki?curid=823724", "title": "Åke Holmberg", "text": "Åke Holmberg\n\nÅke Robert Holmberg (31. května 1907, Stockholm – 9. září 1991 tamtéž) byl švédský spisovatel a překladatel z dánštiny. Psal knihy pro děti a mládež, známá je jeho série knih o soukromém detektivovi Ture Sventonovi. V roce 1967 mu byla udělena Cena Astrid Lindgrenové. \n\n\n"}
{"id": "823727", "url": "https://cs.wikipedia.org/wiki?curid=823727", "title": "Milan Svojtka", "text": "Milan Svojtka\n\nMilan Svojtka (* 23. září 1957) je bývalý český fotbalista, obránce.\n\nOdchovanec TJ UD Příbram. V lize hrál za RH Cheb. V československé lize nastoupil ve 157 utkáních a dal 7 gólů.\n\n"}
{"id": "823729", "url": "https://cs.wikipedia.org/wiki?curid=823729", "title": "Jaroslav Čaban", "text": "Jaroslav Čaban\n\nJaroslav Čaban (* 4. února 1962) je bývalý československý fotbalista.\n\nV lize hrál za RH Cheb. V československé lize nastoupil v 17 utkáních.\n\n"}
{"id": "823730", "url": "https://cs.wikipedia.org/wiki?curid=823730", "title": "Jezuitský filosofický ústav (Děčín)", "text": "Jezuitský filosofický ústav (Děčín)\n\nJezuitský filosofický ústav v Děčíně existoval v letech 1933–1950. Nacházel se poblíž děčínského kostela sv. Václava a Blažeje (ul. Kaštanová 301/2) s nímž byl spojen chodbou. Na začátku 21. století objekt bývalého jezuitského filosofického ústavu užívá policie ČR.\n\nNa počátku třicátých let 20. století se rozhodli němečtí příslušníci jezuitského řádu, že zřídí samostatný noviciát pro budoucí jezuity německé národnosti. Až dosud byli společně s Čechy v noviciátu na Velehradě na Moravě. Pro sídlo noviciátu byl vybrán Děčín.\n\nZde byl 1. září 1933 zahájen noviciát pro německé členy řádu, kteří dosud sídlili na Velehradě. Rozdělení noviciátu podle národnosti trvá jen jeden rok; již 1. září 1934 jsou do Děčína umístěni i čeští novici z Velehradu. V květnu 1935 byl celý noviciát přeložen do koleje (bývala piaristická) v Benešově u Prahy, kterou jezuité získali v srpnu 1933. V Benešově byl i filozofický ústav (institutum philosophicum). Dne 11. června 1942 zabrala benešovskou kolej německá armáda. Kolej byla zrušena a členové řádu odešli na Velehrad. V roce 1945 fungoval filozofický institut v Brně, odkud byl přeložen roku 1947 do Děčína, kde fungoval až do roku 1950, kdy byla jeho činnost násilně ukončena v rámci Akce K pořádané Státní bezpečností.\n\nLikvidace děčínské koleje se odehrála v noci z 13. na 14. dubna 1950.\n\nV den přepadu byli členy komunity tito řeholníci:\n\n\nCelkem tedy bylo do bohosudovského internačního tábora z děčínské komunity odvlečeno 51 řeholníků (kněží), scholastiků, bratří.\nJediný P. Vojtek jako rektor a tedy řádový představený byl odvezen do Želivi, kde byli shromažďováni představitelé všech mužských řádů.\n\n\n\n"}
{"id": "823731", "url": "https://cs.wikipedia.org/wiki?curid=823731", "title": "Jozef Wagner", "text": "Jozef Wagner\n\nJozef Wagner (* 30. srpna 1940) byl český politik slovenské národnosti, po sametové revoluci československý poslanec Sněmovny lidu Federálního shromáždění za Občanské fórum, V 90. letech poslanec Poslanecké sněmovny za ČSSD, v roce 1996 vyloučen z ČSSD pro podporu menšinové vlády Václava Klause, později předák mimoparlamentní středové strany Občanská koalice - Politický klub.\n\nVe volbách roku 1990 zasedl do Sněmovny lidu (volební obvod Praha) za OF. Po rozkladu Občanského fóra v roce 1991 přešel do poslanecké frakce Klubu poslanců sociálně demokratické orientace. Ve Federálním shromáždění setrval do voleb roku 1992.\n\nVe volbách roku 1992 byl za ČSSD zvolen do České národní rady, která se pak od ledna 1993 transformovala v Poslaneckou sněmovnu coby nejvyšší zákonodárný orgán samostatné České republiky. Ve volbách v roce 1996 byl opětovně zvolen do Poslanecké sněmovny Parlamentu České republiky za ČSSD a poslanecký mandát zastával až do voleb roku 1998.\n\nV červnu 1995 byl aktérem kauzy takzvané podsedické facky, kdy fyzicky napadl dalšího významného sociálně demokratického politika Václava Grulicha, který ho měl předtím urazit antisemitskou nadávkou. Už tehdy čelil tlaku od vedení strany na svou rezignaci. Reagoval ale s tím, že „\"jsou chvíle, kdy se člověk nemůže chovat jako prognostik. Musí se zachovat jako chlap\".“ V roce 1996 se začal v rámci ČSSD vydělovat jako představitel proudu kritického vůči politice, kterou zastával předseda strany Miloš Zeman. Při projednávání návrhu státního rozpočtu na rok 1997 Wagner spolu s dalšími poslanci hlasoval pro rozpočet a podpořil tak menšinovou vládu Václava Klause. Poté, co rozpočet podpořil i v následujícím čtení, byl vyloučen z ČSSD (spolu s ním i poslanec Tomáš Teplík). V následujících měsících byl Wagner významným politickým aktérem, protože jeho podpora umožňovala vládě Václava Klause pokračovat a početně získat většinu ve sněmovně.\n\nPo pádu vlády Václava Klause a stanovení předčasných parlamentních voleb na rok 1998 se Wagner dále politicky aktivizoval. 13. ledna 1998 ohlásil vznik nové strany Občanská koalice - Politický klub. Ustavující sněm nové strany se konal v březnu 1998. Mělo jít o středovou formaci. Strana ovšem ve volbách roku 1998 získala jen 0,25 % hlasů a nedosáhla na parlamentní zastoupení.\n\nV senátních volbách roku 2002 neúspěšně za Občanskou koalici kandidoval do horní komory českého parlamentu v obvodu č. 21 - Praha 5.\n\nV roce 2004 kandidoval do reprezentace Židovské obce v Praze na období 2004-2008.\n"}
{"id": "823732", "url": "https://cs.wikipedia.org/wiki?curid=823732", "title": "Miloslav Šebek", "text": "Miloslav Šebek\n\nMiloslav Šebek (* 27. října 1956, Nymburk) je bývalý český fotbalista, záložník.\n\nOdchovanec SB Poděbrady. Na vojně hrál za VTJ Hradec Králové, odkud přestoupil do Kolína. V roce 1981 si ho jako posilu vyhlédl Jablonec. V lize hrál za Slavii Praha. V československé lize nastoupil v 35 utkáních a dal 2 góly.\n\n"}
{"id": "823733", "url": "https://cs.wikipedia.org/wiki?curid=823733", "title": "Kleština (stavebnictví)", "text": "Kleština (stavebnictví)\n\nVe stavebnictví se výraz kleština používá pro vodorovné prvky zachycující síly, které by mohly způsobit poškození (rozestoupení) konstrukce.\n"}
{"id": "823734", "url": "https://cs.wikipedia.org/wiki?curid=823734", "title": "Jozef Bencúr (kněz)", "text": "Jozef Bencúr (kněz)\n\nJozef Bencúr (28. února 1728, Jasenová – 21. srpna 1784, Bratislava) byl evangelický kněz, spisovatel, pedagog.\n\nStudoval na univerzitě v Jeně a Halle. Mezi lety 1755–1760 a 1771–1776 byl rektorem a profesorem evangelického lycea v Kežmarku a mezitím v letech 1760–1771 v Bratislavě. Byl přívržencem osvícenského absolutismu. Spolupracoval s Adamem Františkem Kollárem. Pracoval v komisi pro reformu školství v Uhersku. Za svojí vědeckou práci byl odměněn Marií Terezií. Císař Josef II. ho jmenoval ředitelem císařsko-královské knihovny ve Vídni, po převzetí dekretu však náhle zemřel.\n\nByl autorem geograficko-historických a právnických děl.\n\n"}
{"id": "823735", "url": "https://cs.wikipedia.org/wiki?curid=823735", "title": "St James' Park", "text": "St James' Park\n\nSt James' Park (oficiálně sponzorským názvem znám jako Sport Direct Arena) je fotbalový stadion, který se nachází v anglickém Newcastlu upon Tyne. Je domovem ligového klubu Newcastle United FC a jeho současná maximální kapacita činí 52 405 diváků.\n\nSt James' Park byl zvolen domovem Newcastlu United v roce 1892, ale fotbal se zde dříve hrál minimálně od roku 1880. V průběhu historie bylo mnoho plánu pro expanzi samotného stadionu, které mnohokrát způsobily konflikt s místními obyvateli a místní radou. I kvůli těmto událostem bylo v historie navrženo dvojí stěhování – a to ke konci šedesátých let, a podruhé v kontroverzním roce 1995, kdy už bylo v plánu přestěhování United do oblasti zvané Leazes Park. Nechuť k přestavbě stadionu vedla k dnešnímu výraznému výskytu nakloněných asymetrických tribun.\n\nMimo klubové zápasy hostil St James' Park mnoho mezinárodních zápasů jak ve fotbale tak i v ragby. Jmenovitě několik fotbalových zápasů na Letních olympijských hrách 2012, zápasy na Mistrovství Evropy ve fotbale 1996 a pár zápasů na Mistrovství světa v ragby v roce 2015.\n\n"}
{"id": "823739", "url": "https://cs.wikipedia.org/wiki?curid=823739", "title": "Aída Románová", "text": "Aída Románová\n\nAída Románová, rodným jménem Aída Nabila Román Arroyo (* 21. května 1988 Ciudad de México) je mexická lukostřelkyně a stříbrná medailistka ze soutěže jednotlivkyň na Letních olympijských hrách 2012 v Londýně.\n\nNa Panamerických hrách 2011 v Guadalajaře byla členkou vítězného týmu a v individuální soutěži získala bronzovou medaili. Na stejné události konající se 2007 v Rio de Janeiru vybojovala stříbrný kov mezi jednotlivci.\n\nNa pekingských Letních olympijských hrách 2008 v soutěži terčové lukostřelby ukončila základní kolo celkovým nástřelem 646 bodů. Do vyřazovací finálové části postoupila z dvanáctého místa a v úvodním kole narazila na mauricijskou závodnici Veronique D'Unienvilleou, kterou porazila poměrem 108–97. Ve druhém kole přešla přes Viktoriju Kovalovou výsledkem 111–105 bodů. Ve třetí fázi pavouku nestačila na Kwon Un-Sil, která později skončila na 4. místě, když jí podlehla 100–105.\n\nNa Letních olympijských hrách 2012 v Londýně vybojovala stříbrnou medaili poté, co ve finále těsně prohrála s druhou nasazenou Jihokorejkou Ki Po-pe. Po vyrovnaném stavu setů 5:5 rozhodl jediný šíp, kterým zasáhla soupeřka terč blíže středu a v rozstřelu tak podlehla 5:6. Spolu s bronzovou krajankou Marianou Avitiaovou získaly pro Mexiko historicky první olympijské medaile z lukostřelby.\n"}
{"id": "823744", "url": "https://cs.wikipedia.org/wiki?curid=823744", "title": "Pico Basilé", "text": "Pico Basilé\n\nPico Basilé (dříve Pico de Santa Isabel, 3011 m n. m.) je štítová sopka na ostrově Bioko v Guinejském zálivu. Leží na území Rovníkové Guineje v Ostrovním regionu na hranicích provincií Bioko Norte a Bioko Sur. Jedná se o nejvyšší horu ostrova i celého státu.\n\nSopka leží na tektonickém zlomu táhnoucím se od ostrova Svatý Tomáš přes Bioko a kamerunské sopky až po vulkanické pole Biu v Nigérii. Převážně čedičový vulkán je posetý četnými parazitickými krátery. Je to jediná sopka na ostrově, jejíž erupce byla zaznamenána, i když je špatně zdokumentována. Koncem 19. a začátkem 20. století byly hlášeny ještě tři další erupce na jihovýchodním svahu.\n\n"}
{"id": "823745", "url": "https://cs.wikipedia.org/wiki?curid=823745", "title": "Zuzana Hofmannová", "text": "Zuzana Hofmannová\n\nZuzana Hofmannová, rozená Charvátová (15. června 1959 – 31. července 2012, Broad Peak, Pákistán) byla česká horolezkyně. Patřila k nejúspěšnějším českým horolezkyním v 80. letech 20. století, kdy se spolu s Alenou Stehlíkovou (Alena Čepelková) zařadila do evropské špičky alpského horolezectví.\n\nZačínala na pískovcích Labského údolí, kde vyváděla cesty klasifikace až VIIIb, ve Vysokých Tatrách absolvovala do roku 1988 přes 100 výstupů. Po roce 1989 se začala věnovat výškovému horolezectví, které skromně nazývala vysokohorskou turistikou a se čtyřmi osmitisícovkami na kontě patří i v tomto oboru mezi nejúspěšnější české ženy. Nevrátila se ze svého posledního vrcholu, Broad Peaku, na který vystoupila 31. července 2012. Pamětní cedulky má umístěné na masivu pod věží \"Císař\" v Ostrově a také na Památníku horolezců v Tisé.\n\n\nVšechny výstupy byly vykonány v lehkém expedičním stylu bez kyslíku.\n\n"}
{"id": "823746", "url": "https://cs.wikipedia.org/wiki?curid=823746", "title": "Pavel Zahrádka", "text": "Pavel Zahrádka\n\nPavel Zahrádka (* 30. prosince 1932) byl český a československý politik, po sametové revoluci poslanec Sněmovny lidu Federálního shromáždění za Občanské fórum, později za ODS.\n\nAngažoval se v sametové revoluci a Občanském fóru na Třebíčsku. V únoru 1990 na sněmu Občanských fór z tohoto regionu konaném v Budišově přednesl zprávu o výsledcích sněmu OF v Praze.\n\nVe volbách roku 1990 byl zvolen za OF do Sněmovny lidu. Po rozkladu Občanského fóra přestoupil v roce 1991 do poslaneckého klubu ODS. Ve Federálním shromáždění setrval do voleb roku 1992.\n\n"}
{"id": "823747", "url": "https://cs.wikipedia.org/wiki?curid=823747", "title": "Natale Schiavoni", "text": "Natale Schiavoni\n\nNatale Schiavoni (25. dubna 1777, Chioggia – 15. dubna 1858, Benátky) byl malíř italského původu.\n\nVěnoval se portrétní malbě, figurálním a snad i (viz níže) náboženským námětům. Studoval v Benátkách zřejmě u Francesca Maggiotta. A kontakty udržoval i s dalšími (Melchiorre Cesarotti, Ugo Foscolo, Stefano Chiereghin aj.). Pracoval pro knížete Evžena de Beauharnais v Miláně a i pro Františka I. ve Vídni. Do Benátek se přestěhoval 1824 a sem spadá tedy i jeden z jeho nejznámějších obrazů „Odaliska“ (1845). V Čechách mu je připisována (i) grafika „Kladení Krista do hrobu“. Zde je však třeba opatrnosti, neboť je umělecké dílo zároveň datováno do 17. století.\n"}
{"id": "823750", "url": "https://cs.wikipedia.org/wiki?curid=823750", "title": "Eliška Záležáková", "text": "Eliška Záležáková\n\nEliška Záležáková (* 26. března 1958) byla slovenská a československá politička, po sametové revoluci poslankyně Sněmovny lidu Federálního shromáždění za Slovenskou národní stranu, později nezařazená poslankyně.\n\nVe volbách roku 1990 byla zvolena za SNS do Sněmovny lidu (volební obvod Bratislava). Od ledna 1991 vystupovala jako bezpartijní poslankyně. Byla totiž aktérkou jedné z prvních vnitrostranických krizí v SNS, kdy byl z této strany vytlačen Stanislav Pánis. Záležáková opustila stranu spolu s Pánisem. Ve Federálním shromáždění setrvala do voleb roku 1992 .\n\n"}
{"id": "823751", "url": "https://cs.wikipedia.org/wiki?curid=823751", "title": "Seznam kulturních památek v Havlíčkově Brodě", "text": "Seznam kulturních památek v Havlíčkově Brodě\n\n"}
{"id": "823752", "url": "https://cs.wikipedia.org/wiki?curid=823752", "title": "Seznam kulturních památek v Mělníku", "text": "Seznam kulturních památek v Mělníku\n\n"}
{"id": "823753", "url": "https://cs.wikipedia.org/wiki?curid=823753", "title": "Náchod (zámek)", "text": "Náchod (zámek)\n\nZámek Náchod ve stejnojmenném východočeském městě Náchod vznikl z někdejšího hraničního hradu. Od roku 2001 je chráněn jako národní kulturní památka České republiky. Je ve vlastnictví státu (správu zajišťuje Národní památkový ústav) a je přístupný veřejnosti.\n\nNa strategicky významném místě- hřebeni Orlických hor si dal Hron z rodu Načeraticů okolo roku 1250 zbudovat hrad, který měl chránit zemskou stezku z Prahy do Polska. Hrad s ostrožnou (bergfrítem) byl jeho synovi Ješkovi roku 1316 za vzpouru proti králi Janovi Lucemburskému zabaven a předán Berkům z Dubé a Lipého, koncem 14. století patřil Jetřichovi z Janovic, po jeho smrti roku 1412 král Václav IV. udělil hrad Jindřichu Leflovi z Lažan, který byl roku 1414 jmenován hejtmanem ve Vratislavi a náchodské panství postoupil Bočkovi z Kunštátu a Poděbrad. Hrad byl v průběhu času rozsáhle opevněn a několikrát přestavován. Mezi často se měnící majitele hradu patřili čeští králové Jan Lucemburský a Jiří z Poděbrad nebo jeho syn Jindřich I. z Minsterberka.\n\nRoku 1544 získal Zikmund z rodu Smiřických ze Smiřic město Náchod, které bylo roku 1554 povýšeno do panského stavu. Jelikož tento protestantský rod tehdy zastával četné zemské a dvorní úřady, nevyhovoval hrad jejich společenským a reprezentačním nárokům. Proto byl hrad za Albrechta Václava ze Smiřic v letech 1554–1614 přestavěn na renesanční zámek. Po jeho smrti v roce 1614 získal zámek Albrecht Jan Smiřický ze Smiřic, který byl utrakvista a přidal se v letech 1617-1618 na stranu zimního krále Bedřicha Falckého. Albrecht Jan Smiřický ze Smiřic se navíc osobně podílel na pražské defenestraci, brzy po ní však zemřel. Jeho mladší dcera Markéta Saloména majetek obhájila, protože se vdala za Jindřicha Slavatu z Chlumu a Košumberka, jako vdova roku 1620 uprchla s Fridrichem Falckým. Proto přišla po bitvě na Bílé hoře o svá panství, zdědil je její slabomyslný bratr Jindřich Smiřický s poručníkem Albrechtem z Valdštejna. Ten roku 1623 panství Náchod i se zámkem prodal Trčkům z Lípy.\n\nPo zavraždění hraběte Adama Erdmanna Trčky z Lípy a jeho švagra Albrechta z Valdštejna roku 1634 v Chebu, odměnil císař Ferdinand II. náchodským panstvím svého generála Octavia Piccolominiho. Ten tu ovšem nežil, odstěhoval se sem teprve po smrti své ženy, když se podruhé oženil, a to s vévodkyní Marií Sasko-Lauenburskou. S ní v letech 1650–1656 zahájil barokní přestavbu zámku. Rozšířil stavbu o opevnění podle koncepce Giovanni Pieroniho a Piccolominiho křídlo se zámeckou kaplí podle projektu Carla Luraga. Alianční rodové erby obou manželů dodnes vyznačují jejich stavby na portálech. Dále sem Piccolomini přestěhoval gobelíny ze svého bruselského paláce a pověřil vlámského malíře Pietera Snayerse vyhotovením dvanácti velkoplošných maleb bitev k výzdobě náchodského zámku. Plátna připomínají vojenské úspěchy Piccolominiů ve třicetiletá válce a dnes se nacházejí v Heeresgeschichtliches Museum ve Vídni. Založil rovněž rodovou portrétní galerii, jež z větší části na zámku zůstala, jen jeden Octaviův portrét se dostal do Národní galerie v Praze. V otcově tradici zde pokračoval jeho adoptivní syn Giuseppe Silvio Piccolomini, který roku 1644 zahynul v bitvě u Jankova. Ve stavbě pokračovali další člnové rodu až do roku 1730.\n\nPo vymření rodové větve Piccolomini-Pieri roku 1783 měli Náchod několik let v držení Desfoursové, od nichž jej koupil známý milovník umění vévoda Petr Kuronský, který zde nechal zřídit zámecké divadlo. Po jeho smrti v roce 1800 zámek Náchod zdědila jeho dcera, vévodkyně Kateřina Vilemína Zaháňská. Po její smrti její sestra Pavlína, provdaná kněžna z Hohenzollern-Hachingen roku 1840 zámek Oktaviánovi Lippe, přes něj roku 1842 přešel do vlastnictví německého knížecího rodu Schaumburg-Lippe (Wilhelm zu Schaumburg-Lippe). Panství po princi Vilémovi převzal jeho druhorozený syn Bedřich ze Schaumburg-Lippe.\n\nV roce 1921 byl majetek Schaumburg-Lippe zařazen do první etapy pozemkové reformy, na velkostatku Náchod se jednalo o statky Náchod, Třtice, Lhotky do 50 procent výměry, velkostatek Mizkolesy do 50 procent výměry, velkostatek Chvalkovice se dvorem Třebešov do 50 procent výměry. V březnu 1923 bylo zahájeno na velkostatku Náchod přídělové řízení, jehož předmětem se stala se část velkostatku Náchod, a to část dvorů: Lhotky, Miskolezy, Chvalkovice, Třebešov, ležící svými pozemky v katastrálních obcích: Chvalkovice, Kramolna, Lhotky, Malá Skalice, Miskolezy, Náchod, Třebešov, Třtice, Vysokov, Zájezd, soud. okresu Jaroměř, Náchod, Čes. Skalice, polit. okresů Dvůr Králové a Náchod. Celková výměra přejímaných pozemků činila 275,25 ha, z toho polí 243,09 ha, luk 14,16 ha, zahrad 8,59 ha, pastvin 5,27 ha, lesů 0,83 ha, ostatní půdy 3,31 ha.\n\nZbytkový statek Lhotky o rozloze 30 ha byl odprodán za přídělovou cenu 160 000,- Kč (majitel Feygl Josef), zbytkový statek Malá Skalice o rozloze 50 ha za př. cenu 300 000,- Kč (majitelem se stalo nově založené družstvo), zbytkový statek Třebešov o rozloze 58 ha za př. cenu 400 000,- Kč (majitel Havlíček Karel), zbytkový statek Chvalkovice o rozloze 52 ha za př. cenu 280 000,- Kč (majitel Svoboda Viktor) a zbytkový statek Riesenburk (nyní Rýzmburk) o rozloze 30 ha za přídělovou cenu 120 000,- Kč (majitel Švarc František).\n\nV roce 1945 byl velkostatek Náchod se zámkem československým státem konfiskován a zámek přešel do majetku státu. Bedřich ze Schaumburg-Lippe zemřel 12. prosince 1945 v Polsku (Kudowa-Zdrój) a jeho tělo bylo pohřbeno na hřbitově v Náchodě.\n\nVýznamné jsou renesanční a raně barokní malby na trámových stropech, sgrafitta a fresková výmalba v několika sálech, k autorům barokní výzdoby patřil například Fabián Hárovník. K obnovení zabílených a štukem překrytých děl došlo v letech 1973-1978. Dále se dochovala portrétní galerie rodové větve Piccolomini-Pieri a jiné panské portréty, mj. rodiny Schaumburg-Lippe nebo ruské carevny Kateřiny II. Unikátní je soubor bruselských gobelínů z cyklu \"Život na panském sídle\".\nInteriér zámecké kaple podle projektu Carla Luraga vyzdobili italští mistři: kameník Giovanni Battista Spinetti, sochař Carlo Serena, štukatéři A. Cyrus a Domenico Rossi.\n\n\n"}
{"id": "823754", "url": "https://cs.wikipedia.org/wiki?curid=823754", "title": "Seznam kulturních památek v Olomouci", "text": "Seznam kulturních památek v Olomouci\n\n\n"}
{"id": "823755", "url": "https://cs.wikipedia.org/wiki?curid=823755", "title": "Karenční lhůta", "text": "Karenční lhůta\n\nKarenční lhůta, nebo také karenční doba (čekací či odkladná), je pevně stanovená doba, která musí uběhnout, aby mohla nastat nějaká právní skutečnost, která by se jinak stala dříve. \n\nV České republice se karenční lhůta objevuje například v oblasti pojišťovnictví. Právní skutečnosti je v tomto případě často pracovní neschopnost a s ní spojené dávky. Dávky jsou však vypláceny nikoliv za všechny dny pracovní neschopnosti, ale jen za období následující po karenční lhůtě. Délka této karenční lhůty je stanovená v pojistné smlouvě.\n\nDalší příklad karenční lhůty, která není dána smluvně, ale zákonem, se týkal nemocenské. Zde určuje lhůtu, po kterou nenáleží pracovně neschopnému náhradu za mzdu. Tato doba trvá tři dny. Karenční lhůtu Ústavní soud původně zrušil v roce 2008, aby po jejím opětovném zavedení další návrh na její zrušení v roce 2012 odmítl. Až v roce 2019 bylo znovu legislativně rozhodnuto o zrušení karenční lhůty od 1. července 2019.\n\nV Evropské unii nemá karenční lhůtu přibližně polovina států (např. Belgie, Německo, Dánsko, Polsko a Slovensko). V ostatních státech se její délka pohybuje od jednoho do sedmí dnů.\n"}
{"id": "823760", "url": "https://cs.wikipedia.org/wiki?curid=823760", "title": "Seznam kulturních památek ve Šternberku", "text": "Seznam kulturních památek ve Šternberku\n\n"}
{"id": "823761", "url": "https://cs.wikipedia.org/wiki?curid=823761", "title": "Seznam kulturních památek v Uničově", "text": "Seznam kulturních památek v Uničově\n\n"}
{"id": "823764", "url": "https://cs.wikipedia.org/wiki?curid=823764", "title": "Pariční lhůta", "text": "Pariční lhůta\n\nPariční lhůta je lhůta stanovená soudním rozhodnutím k dobrovolnému splnění uložené povinnosti. Nebude-li během ní taková povinnost splněna, stane se rozhodnutí vykonatelným a tudíž i proti vůli povinného exekučně vynutitelným.\n\nV českém právu je stanovena rozdílně u rozsudku a u usnesení. U rozsudku činí tři dny, resp. 15 dní u vyklizení bytu, ledaže ji soud určí delší, a začíná běžet od právní moci rozsudku. V případě usnesení ji soud stanoví dle své úvahy a začíná běžet už od jeho doručení.\n"}
{"id": "823768", "url": "https://cs.wikipedia.org/wiki?curid=823768", "title": "Ki Po-pe", "text": "Ki Po-pe\n\nKi Po-pe (hangŭl: 기보배; * 20. února 1988, Anjang) je jihokorejská lukostřelkyně a dvojnásobná olympijská vítězka ze soutěže jednotlivkyň a družstev na Hrách XXX. letní olympiády 2012 v Londýně.\n\nNa Letních olympijských hrách 2012 v Londýně získala 2. srpna zlatou medaili jednotlivkyň poté, co do vyřazovacích bojů postoupila jako první nasazená s nejvyšším nástřelem 671 bodů v kvalifikaci. Ve finále porazila těsně Mexičanku Aídu Románovou. Po vyrovnaném stavu setů 5:5 rozhodl jediný šíp, kterým zasáhla terč blíže středu a v rozstřelu zvítězila 6:5. Jednalo se o sedmou individuální zlatou medaili žen pro Jižní Koreu na olympijských hrách od znovuzařazení lukostřelby na LOH 1972 v Mnichově.\n\n29. července získala spolu se dvěma krajankami I Song-čin a Čche Hjon-ču zlatou medaili v soutěži družstev po finálové výhře na Čínskou lidovou republikou v poměru 210:209. Od prvního turnaje týmů na LOH 1988 v Soulu, tak Jihokorejky potvrdily dominanci, když vyhrály všechny olympijské soutěže.\n"}
{"id": "823770", "url": "https://cs.wikipedia.org/wiki?curid=823770", "title": "Maxim Sokolov", "text": "Maxim Sokolov\n\nMaxim Sokolov (27. květen 1972, Leningrad, Sovětský svaz) byl profesionální ruský hokejový brankář. Seniorský hokej začal hrát od roku 1992. Za tu dobu vystřídal v KHL kluby: SKA Petrohrad, Metallurg Novokuzněck, Avangard Omsk, Severstal Čerepovec.\n\n"}
{"id": "823771", "url": "https://cs.wikipedia.org/wiki?curid=823771", "title": "Qtfm", "text": "Qtfm\n\nqtFM je správce souborů napsaný v jazyce C++ a knihovně Qt. Je vyvíjen ve snaze dosáhnout maximální rychlosti a jednoduchosti. Díky nízkým hardwarovým nárokům je qtFM schopen fungovat i na starších počítačích. Vzhled qtFM je přehledný a strohý. Výhodou oproti jiným známějším správcům souborů jako Dolphin nebo Krusader je závislost pouze na knihovně Qt.\n\n\n Repozitář s aktuální verzí qtFM\n"}
{"id": "823772", "url": "https://cs.wikipedia.org/wiki?curid=823772", "title": "Miroslav Zavřel", "text": "Miroslav Zavřel\n\nMiroslav Zavřel (* 17. října 1932) byl český a československý politik, po sametové revoluci poslanec Sněmovny lidu Federálního shromáždění za Občanské fórum, později za ODS a Klub angažovaných nestraníků.\n\nVe volbách roku 1990 byl zvolen za OF do Sněmovny lidu (volební obvod Jihomoravský kraj). Po rozkladu Občanského fóra přestoupil v roce 1991 do poslaneckého klubu ODS. Později v roce 1992 hlasoval s klubem KAN. Ve Federálním shromáždění setrval do voleb roku 1992.\n\nPůsobil i na komunální úrovni. V komunálních volbách roku 1994 byl zvolen do zastupitelstva obce Říkovice jako bezpartijní. Mandát obhájil v komunálních volbách roku 1998. Neúspěšně kandidoval v komunálních volbách roku 2002. Uvádí se jako důchodce.\n\n"}
{"id": "823774", "url": "https://cs.wikipedia.org/wiki?curid=823774", "title": "Untitled (Nas)", "text": "Untitled (Nas)\n\nUntitled je deváté studiové album amerického rappera Nase, vydané 15. července 2008 u společností Def Jam Recordings a Columbia Records.\n\nPůvodní název \"Nigger\" (: ) byl pro svou kontroverznost změněn na \"Untitled\" (: ). Album se vyznačuje svým politickým obsahem.\n\nNas v roce 2007 oznámil, že jeho další album ponese název \"Nigger\" (: ). To vyvolalo spoustu kontroverze a sklidilo kritiku od progresivistických i pravicových komentátorů. Postupně se od nápadu odtahovala i nahrávací společnost, která se bála, že by řetězce mohly odmítnout prodávat album s rasistickým názvem. Velkou kritiku sklidil od politického komentátora stanice Fox News Billyho O'Reillyho, který mu vyčítal jeho texty o násilí, které dle něj negativně ovlivňují společnost. Nas na tuto kritiku odpovídá v písni \"Sly Fox\", kde naopak kritizuje neprofesionalitu soukromých médií.\n\nV červnu album zpropagoval mixtapem nazvaným \"The Nigger Tape\", který mixoval DJ Green Lantern.\n\nProducenty alba byli Salaam Remi, Cool & Dre, Polow da Don, Stargate, Mark Batson, Mark Ronson, DJ Toomp, DJ Green Lantern, Jay Electronica.\n\nHostujícími umělci jsou Chris Brown, Game, Keri Hilson a Busta Rhymes.\n\nPrvním singlem byla píseň \"Hero\" (ft. Keri Hilson), ta se umístila na 97. příčce žebříčku Billboard Hot 100. Druhý singl \"Make the World Go Round\" (ft. Chris Brown a The Game) v hitparádách nezabodoval.\n\nAlbum debutovalo na první příčce žebříčku Billboard 200 se 187 000 prodanými kusy v první týden prodeje v USA. Celkem se alba v USA prodalo lehce přes 500 000 kusů a získalo certifikaci zlatá deska od společnosti RIAA.\n"}
{"id": "823775", "url": "https://cs.wikipedia.org/wiki?curid=823775", "title": "Zavřel", "text": "Zavřel\n\nPříjmení Zavřel nosí tyto osobnosti:\n\n"}
{"id": "823779", "url": "https://cs.wikipedia.org/wiki?curid=823779", "title": "Tatamailau", "text": "Tatamailau\n\nTatamailau (někdy \"Pico do Ramelau\", tetumsky \"Foho Tatamailau\", 2963 m n. m.) je hora v pohoří Cordilheira Central de Timor. Leží na území Východního Timoru v distriktu Ainaro. Hora se nachází asi 70 km jižně od hlavního města Dili. Jedná se o nejvyšší horu státu i celého ostrova.\n\nNa vrchol lze vystoupit z města Hatu-Builico.\n\n"}
{"id": "823780", "url": "https://cs.wikipedia.org/wiki?curid=823780", "title": "Rudolf Zukal (ekonom)", "text": "Rudolf Zukal (ekonom)\n\nRudolf Zukal (10. října 1927 - 26. srpna 2004) byl český a československý ekonom, pedagog a politik, za normalizace signatář Charty 77, po sametové revoluci poslanec Sněmovny lidu Federálního shromáždění za Občanské fórum, později za Klub poslanců sociálně demokratické orientace.\n\nPůsobil jako ekonom a vysokoškolský učitel. V roce 1953 absolvoval VŠE Praha. V letech 1953-1970 pak na této škole působil jako pedagog. Po nástupu normalizace ho počátkem 70. let zaměstnal podnik \"Státní rybářství Praha\", kde v letech 1970-1990 pracoval jako buldozerista. V roce 1977 se stal signatářem Charty 77. V rámci disentu rozvíjel ekonomickou kritiku vládnoucího režimu. Jeho statě se šířily v opisech a v roce 1983 jeho studii \"Nazývejme věci pravými jmény\" otiskl samizdatový list \"Ekonomická revue\". V 80. letech se účastnil bytových seminářů na ekonomická témata. Koncem 80. let zasedal v redakční radě ilegálních Lidových novin. V roce 1990 se vrátil na VŠE.\n\nVe volbách roku 1990 zasedl do Sněmovny lidu (volební obvod Jihomoravský kraj) za OF. Po rozkladu Občanského fóra v roce 1991 přešel do poslanecké frakce Klubu poslanců sociálně demokratické orientace. Ve Federálním shromáždění setrval do voleb roku 1992. Byl předsedou hospodářského výboru sněmovny.\n"}
{"id": "823781", "url": "https://cs.wikipedia.org/wiki?curid=823781", "title": "Rudolf Zukal", "text": "Rudolf Zukal\n\nJméno a příjmení Rudolf Zukal má více nositelů:\n\n"}
{"id": "823785", "url": "https://cs.wikipedia.org/wiki?curid=823785", "title": "Moritz Kellerhoven", "text": "Moritz Kellerhoven\n\nMoritz Kellerhoven (1758, Berga – 1830, Mnichov), někdy uváděný jako Moritz Keller Hoven, byl rakouský malíř a rytec.\n\nNarodil se ve vévodství Berga. Umění studoval v Antverpách, ve Vídni a Itálii. Od roku 1808 pracoval pro mnichovskou akademii. Tam byl přijat zřejmě z popudu kurfiřta Karla Theodora.\n\nVěnoval se portrétní tvorbě. Dík svému postavení mohl ztvárnit i mnoho příslušníků královských rodů. Jeho doménou nebyla jen malba, jak již zmíněno výše, ale uplatnil se rovněž na poli grafiky. V Čechách máme (grafický list) portrét Karla Ludwiga „na bitevním poli“ (stojí u děla).\n"}
{"id": "823787", "url": "https://cs.wikipedia.org/wiki?curid=823787", "title": "Razor-qt", "text": "Razor-qt\n\nRazor-qt je moderní, odlehčené desktopové prostředí, vytvořené v jazyce C++ a knihovně Qt. Razor-qt má na rozdíl od prostředí KDE, které je vytvořeno také v knihovně Qt, výrazně menší nároky na hardware a zabírá méně místa, je proto vhodný pro méně výkonné počítače.\n\nRazor-qt je vyvíjen od roku 2010 a nachází se zatím stále v rané fázi vývoje. Hlavním vývojářem je v současnosti Petr Vaněk.\n\nV rámci prostředí Razor-qt lze spouštět libovolné aplikace podporované danou platformou a operačním systémem. Autoři však doporučují využít nativní aplikace napsané v knihovně Qt, které neobsahují závislosti na knihovny prostředí KDE.\n\n\n Oficiální web prostředí Razor-qt \n"}
{"id": "823788", "url": "https://cs.wikipedia.org/wiki?curid=823788", "title": "Václav Mika", "text": "Václav Mika\n\nVáclav Mika byl český meziválečný fotbalista.\n\nSpolečně s Kuchařem a Carvanem vytvořil ve dvacátých letech skvělou záložní řadu Židenic. Z tehdy ještě amarérského klubu odešel v roce 1925 do rakouského Wiener Sport-Club, později krátce působil i ve Spartě Praha a získal s ní v sezóně 1925–1926 mistrovský titul. Trvale se však neprosadil a zamířil do Nuselského SK.\n\n\n"}
{"id": "823791", "url": "https://cs.wikipedia.org/wiki?curid=823791", "title": "Milan Milutinović", "text": "Milan Milutinović\n\nMilan Milutinović, srbsky: \"Милан Милутиновић\" (* 19. prosince 1942, Bělehrad) je srbský politik, člen Socialistické strany Srbska. \n\nV letech 1997-2002 byl prezidentem Srbska, v období 1995–1998 ministrem zahraničních věcí Svazové republiky Jugoslávie. Po skončení svého prezidentského úřadu v roce 2002 byl postaven před Mezinárodní trestní tribunál pro bývalou Jugoslávii, kde čelil obžaslobě z válečných zločinů. V roce 2009 byl shledán nevinný ve všech bodech obžaloby. Před vstupem do politiky, ještě v socialistické éře byl ředitelem Národní knihovny v Bělehradě (1983–1988).\n"}
{"id": "823793", "url": "https://cs.wikipedia.org/wiki?curid=823793", "title": "Šepoty a výkřiky (album)", "text": "Šepoty a výkřiky (album)\n\nŠepoty a výkřiky je studiové album skupiny DG 307. Album vydalo v roce 2002 vydavatelství Guerilla Records. Album bylo věnováno Mejlovi Hlavsovi.\n\n"}
{"id": "823796", "url": "https://cs.wikipedia.org/wiki?curid=823796", "title": "Call to Arms", "text": "Call to Arms\n\nCall to Arms může znamenat:\n\n"}
{"id": "823798", "url": "https://cs.wikipedia.org/wiki?curid=823798", "title": "Kanoistika na Letních olympijských hrách 2012 - K1 slalom ženy", "text": "Kanoistika na Letních olympijských hrách 2012 - K1 slalom ženy\n\nZávod ve vodním slalomu K1 žen na Letních olympijských hrách 2012 se konal na kanále Lee Valley White Water Centre ve Waltham Cross ve dnech 30. července – 2. srpna 2012. Z českých závodnic se jej zúčastnila Štěpánka Hilgertová (4. místo), zlatou medaili získala Francouzka Émilie Ferová.\n\nČasy jsou uvedeny v UTC+1.\n\n"}
{"id": "823799", "url": "https://cs.wikipedia.org/wiki?curid=823799", "title": "Orlí kašna", "text": "Orlí kašna\n\nOrlí kašna je stavba nacházející se na III. nádvoří Pražského hradu. Je situována v jeho severovýchodní části u vstupu do Starého královského paláce. Část kašny je ponořena pod úroveň okolního terénu nádvoří.\n\nVana kašny je tvořena nádrží na ryby vysekané do žehrovického pískovce. Byla původní součástí kašny, kterou v roce 1662 vytvořil sochař Francesco Caratti, jenž na ni umístil skulpturu svatého Jiří s drakem. Část této kašny je umístěna na náměstí U Svatého Jiří.\n\nPůvodní jsou boční díly Orlí kašny, včetně jejich stuhových festonů, a také bronzový sloupek s korintskou hlavicí. Na něm byla umístěna skupina delfínů a po jejím odcizení byla nahrazena orlicí. Tu nahradila zlacená měděná koule s olověnými tryskami, jejímž autorem je Josip Plečnik. Portikus (přístřešek) kašny je dílem Nicolo Pacassiho z roku 1762. Kolem kašny je půlkruhové zábradlí sloužící též jako sedátko. Je vysekáno z krtské žuly a obklad prohlubně pod ní je vytvořen ze žehrovického pískovce.\n"}
{"id": "823801", "url": "https://cs.wikipedia.org/wiki?curid=823801", "title": "Richard Hell", "text": "Richard Hell\n\nRichard Hell (* jako Richard Lester Meyers; 2. října 1949 Lexington, Kentucky, USA) je americký zpěvák, baskytarista, skladatel a spisovatel. V roce 1972 spoluzaložil skupinu Neon Boys, ze které se později stala skupina Television. V roce 1976 založil skupinu The Voidoids. V devadesátých letech hrál se skupinou Dim Stars.\n\n\n"}
{"id": "823803", "url": "https://cs.wikipedia.org/wiki?curid=823803", "title": "František Schildberger", "text": "František Schildberger\n\nFrantišek Schildberger (* 15. prosince 1952 Brno) je český básník, publicista a vysokoškolský pedagog.\n\nVystudoval gymnázium v Brně a po maturitě archivnictví a historii na Filozofické fakultě UJEP v Brně. Poté co byl ze zdravotních důvodů propuštěn z vojenské služby, působil (v letech 1978 - 1984) jako redaktor nakladatelství Kruh v Hradci Králové. Zde redigoval především vlastivědnou a historickou literaturu. Ve druhé polovině osmdesátých let 20. století pracoval krátce jako metodik Státní knihovny v Praze a redaktor literárního vysílání brněnské pobočky Československého rozhlasu. Od začátku roku 1986 si zvolil svobodné povolání.\n\nOd února 1990 do července 1994 byl členem brněnské redakce Lidových novin. Od roku 1994 přednášel (zejména praktickou žurnalistiku a sociální doktrínu katolické církve) na řadě vysokých škol v ČR (na Teologické fakultě Jihočeské univerzity v Českých Budějovicích, později též na Cyrilometodějské teologické fakultě a na Filozofické fakultě UP v Olomouci, Fakultě sociálních věd Univerzity Karlovy v Praze, na Filozofické fakultě MU a Fakultě sociálních studií MU v Brně, na Univerzitě Jana Amose Komenského v Praze a Pedagogické fakultě MU v Brně). V letech 1995 - 2000 byl politickým komentátorem Radia Proglas. Jeho každodenní ranní komentáře k aktuálnímu domácímu a zahrničnímu dění vysílala tato stanice 5 let. Část komentářů shrnul do knižních výborů 1996: komentáře pro Radio Proglas (1997) a Nemocný svět (1998). Od roku 2004 je šéfredaktorem a patří i k hlavním autorům internetového serveru Skleněný kostel.\n\nV letech 1990 - 1995 byl členem Rady Obce Moravskoslezských spisovatelů, v letech 1997–2000 byl členem Rady České televize a v letech 2000–2001 členem Rady pro rozhlasové a televizní vysílání. V roce 2000 kandidoval na zástupce veřejného ochránce práv.\n\nPrvní básně uveřejnil roku 1974 v časopise Universitas a v Brněnském večerníku, poté otiskoval verše, fejetony, glosy, divadelní a zejména recenze české básnické produkce v Rovnosti, Pochodni (Hradec Králové), Lidové demokracii, Literárním měsíčníku, Tvorbě, Štafetě, Mladém světě, Slovenských pohľadech (Bratislava), Scéně, Nových knihách, Zemědělských novinách, Svobodném slovu, Ostravském kulturním měsíčníku, Dramatickém umění, Rozhlasu a v Programu Státního divadla v Brně, po roce 1989 v Lidových novinách (mj. v jejich brněnské příloze Moravské listy), Katolickém týdeníku, Tvaru, Literárních novinách, ROKu, Duze, Listu pro literaturu, Světle, Veronice, Rovnosti aj. V 80. letech psal pro Československý rozhlas v Brně literární pořady (mj. cyklus Příběhy z dějin českého básnického překladu, 1989), byla mu zde rovněž uvedena rozhlasová hra Na pastvě (1989, pod pseudonymem Josef Popelář). Pro Československou televizi napsal scénář k publicistickému cyklu Moravo, Moravo (1992), později se autorsky podílel na několika pořadech z cyklů Cesty víry a Sváteční slovo. Spoklupracuje rovněž s Českým rozhlasem, zejména formou recenzí literárních prací. V současné době pro něj hlavní publikační formu představuje v publicistice internet (je šéfredaktorem křesťanského internetového magazínu) a pro básnickou tvorbu autorská čtení.\n\n\"Beletrie:\"\n\n\"Publicistika:\"\n\n"}
{"id": "823806", "url": "https://cs.wikipedia.org/wiki?curid=823806", "title": "Sadeler", "text": "Sadeler\n\nSadeler je příjmení rozvětvené a velmi produktivní rodiny vlámských umělecko-řemeslných grafiků, rytců, malířů a vydavatelů, kteří působili v 16. a 17. století ve španělském Nizozemí, Německu, Itálii i v Čechách. Často tvořili a vydávali velmi kvalitní mědirytinové reprodukce významných současných nizozemských (Roelant Savery, Bartholomaeus Spranger, Martin de Vos, aj.) a italských malířů. Pracovali technikou mědirytu nebo leptu, navzájem velmi podobným způsobem. Práce, které nejsou podepsané (signované), je velmi obtížné přesně přiřadit jednotlivým členům. Nejznámější je Jiljí či Aegidius Sadeler II., dvorní grafik Rudolfa II. a autor známého pohledu na Prahu z roku 1606.\n\nZakladatel rodu, Jan de Sayelleer z Aalstu byl rytec zbroje a měl tři syny, Jana, Aegidia a Rafaela.\n\n"}
{"id": "823813", "url": "https://cs.wikipedia.org/wiki?curid=823813", "title": "Huaorani", "text": "Huaorani\n\nHuaorani (známí také pod názvem Waorani, Waodani nebo také Auca) je domorodý kmen žijící v amazonské části východního Ekvádoru mezi řekami Napo a Curaray. Jejich počet se odhaduje na zhruba 4000 lidí, mluví jazykem huaorani, který je zcela ojedinělý a nemá nic společného s žádným jiným indiánským jazykem ani dialektem.\n\nPrvní, kdo popsal způsob života kmene Huaorani byla žena jménem Dayuma. Jako malá utekla z území kmene Huaorani při přepadu její vesnice do civilizace.\nVypověděla, že příslušníci kmene chodí zcela nazí, odmyslíme-li si vrbové haluze omotané pevně kolem kotníků, zápěstí a pasu. Nemají pevnou dobu jídla a neznají sůl. Žili v podlouhlé chýši s podlahou z udusané hlíny a spali v závěsných rohožích.\nŽeny pracovaly na malých maniokových polích, zatímco muži se zabývali výhradně lovem a údržbou svých zbraní. Každý muž měl devět až deset oštěpů a všechny si je bral s sebou, šel-li na válečnou výpravu.\n\nHlavní zbraní Huaoraniů byly oštěpy dlouhé okolo dvou metrů se zahnutými zpětnými háčky.\nK lovu používali foukačky dlouhé tři až čtyři metry. Šipky, které používaly, byly namočené v jedu kurare, který paralyzuje svaly a způsobuje zástavu dechu.\nK boji používali výhradně oštěpy, zatímco foukačky jen k lovu.\nLuk neznali.\n\nHuaoraniové žili většinou v rodilých společenstvích o 20 až 50 osob.\nVšichni, kdo byli mimo toto společenství, byli nepřátelé. Život Huaoraniů byl neustále provázen kmenovými válkami a vraždami.\n\nHuaoraniové praktikují endogamii. To je způsobeno zvláště jejich pohledem na svět a způsobem života.\nMuži mohou mít více manželek, které jsou muži zcela podřízeny.\nKe kmenovým válkám dochází mimo jiné kvůli získávání žen.\n\nPrvní zprávy o kmeni Huaoraniů pocházejí již z dob starých Kečuů, kteří tento bojovný kmen nazývali Auca, což v jejich řeči znamená divoký.\nDalší zprávy pocházejí až ze začátku 20.století v éře rozkvětu těžby kaučuku, kdy docházelo k masovému vyvražďování domorodců. Zhruba v této době se začali Huaoraniové bránit proti pronikání sběračů kaučuku na jejich území.\nVe 30. a 40. letech 20.století dochází ke krvavým kmenovým válkám mezi Huaoranii.\nVe 40. letech hledala na území Huaoraniů naftu společnost Shell Oil Company.\nV roce 1942 zabili Huaoraniové jedenáct těžařů této firmy.\nV roce 1949 napadli Huaoraniové výpravu slavného švédského cestovatele Rolfa Blomberga.\nV roce 1955 se pokoušela skupina pěti amerických misionářů obrátit Huaoranie na křesťanskou víru.\nMisionáři pořídili první fotografii divokého muže z kmene Huaorani a pojmenovali ho George.\nPár dní nato byli kmenem Huaorani povražděni.\nOd 60. let jsou Huaoraniové postupně převáděni na křesťanskou víru a „civilizováni“.\nS postupem civilizace ztráceli Huaoraniové i svou půdu, na které se nacházelo velké nerostné bohatství. Huaoraniové se opět začali bránit a opět docházelo ke krvavým střetům.\nV roce 1987 jimi byl zabit katolický biskup Alejandro Labaca Ugarte OFMCap, který přijel na misii.\n\nV dnešní době žijí Huaoraniové asi na jedné čtvrtině svého původního území. Spousta Huaoraniů se živí turistickým ruchem.\nVětšina dětí má přístup ke vzdělání a navštěvují školy, ale spousta jich ještě žije tradičním způsobem života bez vzdělání.\n\nPodle Brazilské organizace FUNAI je několik skupin Huaoraniů stále bez kontaktu s okolním světem.\nV roce 1990 došlo ke kontaktu s osamoceným Huaoranim, který byl členem kmene Tagaeri.\nVypověděl, že kmen Tagaeri má jen hrstku členů a je v kmenové válce s kmenem Taromenane. Dále se zmínil o dalších dvou skupinách, rovněž nekontaktovaných Huaoraniů Oňamenane, která má jen šest členů a o skupině Huiňatare.\nV roce 2003 bylo zabito 30 Taromenaneů, příslušníky jiného kmene Huaoraniů, jako odplatu za zabití jednoho muže z jejich kmene.\nVe stejném roce zabili těžaři 14 Tagaeriů.\nV roce 2005 se našlo tělo jednoho těžaře probodáno 30 oštěpy a se znetvořeným obličejem.\nV roce 2006 našli probodané tělo dalšího těžaře.\nVe stejném roce bylo zabito 10 těžařů kmenem Taromenane a 30 Taromenaneů.\nV roce 2007 prohlásil prezident Ekvádoru jižní část národního parku Yasuni, kde tyto kmeny žijí za „uzavřenou zónu“\n\nJe skupina Huaoraniů, kteří se odtrhli od civilizovanějších Huaoraniů v roce 1968 pod vedením náčelníka Tagaeriho, a od té doby žijí v izolaci od okolního světa.\nPopulace tohoto kmene je okolo dvaceti až třiceti lidí.\nKmen je tvořen ze starých bojovníků a několika žen a dětí. Žijí na jihu národního parku Yasuni v lokalitě, která je domovem dalších tři nekontaktovaných kmenů: Taromenane,Oňamenane a Huiňatare.\n\nJe nekontaktovaná skupina lidí žijící v národním parku Yasuni. Tento klan je vzdálený příbuzný Huaoraniů.\nPočet těchto lidí je okolo 150 po 300 lidí.\nTato skupina žije dále svým tradičním kočovným způsobem života a brání se veškerému kontaktu s vnějším světem.\n"}
{"id": "823818", "url": "https://cs.wikipedia.org/wiki?curid=823818", "title": "Saudeleurové", "text": "Saudeleurové\n\nSaudeleurové byli první organizovanou vládnoucí dynastií spojující obyvatele ostrova Pohnpei, přibližně od roku 1100 do roku 1628. Pohnpeianská legenda uvádí, že saudeleurští vládci nebyli domorodého původu a že jejich vzhled byl zcela odlišný od domorodých Pohnpeianů. Saudeleurská centralizovaná forma absolutní vlády je v pohnpeovské legendě charakterizována po několik generací jako stále více represivní. Jejich neproveditelné požadavky, stejně jako urážky pohnpijských božstev, vyvolaly rozhněvávání domorodých Pohnpeianů. Saudeleurská dynastie skončila invazí Isokelekelů, další polomytické dynastie, která nahradila Saudeleurskou vládu decentralizovanějším systémem. Saudeleurové jsou známí především vystavbou Nan Madolu, z něhož se dnes dochovaly jen trosky a který je dnes stejně jako celý ostrov Pohnpei součástí Federativních států Mikronésie.\n"}
{"id": "823819", "url": "https://cs.wikipedia.org/wiki?curid=823819", "title": "Petra Růžičková", "text": "Petra Růžičková\n\nPetra T. Růžičková (* 4. října 1963, Praha) je česká fotografka, výtvarnice, ilustrátorka a básnířka (publikující pod pseudonymem Petra Rosette).\n\nPo maturitě na pražském Gymnáziu Ohradní vystudovala televizní a filmovou specializaci na Fakultě sociálních věd Univerzity Karlovy. Ještě během studia (těsně po převratu v roce 1989) fotografovala porevoluční české dění pro již zaniklou americkou tiskovou agenturu UPI (The New York Times aj.) Po absolutoriu v roce 1990 působila krátce v redakci Studentských listů jako dokumentární fotografka. V roce 1991 odjela na několikaměsíční cestu do Francie, kterou završila samostatnou výstavou v jihofrancouzském Carcassonne. Další cesty za černobílou dokumentární fotografií ji zavedly například do rovníkové Afriky, karibské oblasti a Indie. V roce 1993 pobývala asi rok v jižní Francii a po návratu do Čech spolupracovala s řadou českých i zahraničních periodik jako fotografka, obrazová editorka a publicistka. Postupně opoustila dokument a začala se věnovat volné výtvarně fotografické tvorbě, zaměřené převážně alternativně a experimentálně. Vytváří fotografické kompozice, jež jsou palimpsesty nebo překrývanými obrazy, které kromě jiného umožňují zvýrazňovat nejednoznačnost a snovost naší reality. Od konce devadesátých let spolupracuje s vydavateli knih jako fotografka portrétů (například spisovatele Arnošta Lustiga, jemuž ilustrovala řadu knih) a volných ilustračních doprovodů k básnickým knihám, esejistickým textům i prózám.\n\nOd roku 2000 vystavuje v newyorských galeriích - několik let v zastoupení broadwayské galerie June Bateman – pokřtila zde i svou monografii Pevnost /Kamenná hvězda Terezín/, která je fotografickým příběhem města paralyzovaného dějinami. Fotografickou tvorbu představuje pravidelně na samostatných a kolektivních výstavách i jinde v zahraničí (Německu, Itálii, Brazílii, Dánsku) a v České republice. V roce 2005 byla vybrána na tříměsíční stipendijní pobyt ve Vídni, kde prezentovala své fotografické palimpsesty na několika výstavách. Na Biennale Internazionale dell´Arte Contemporanea 2005 ve Florencii získala ocenění v kategorii nová média. Je rovněž nositelkou Evropské ceny za fotografii. Literární paralelou k jejímu výtvarnému dílu jsou básně, které příležitostně píše. Publikovala je nejdřív časopisecky (revue Prostor, Weles, Logos aj.), později i v knižní bibliofilii Dovnitř obrácené oko.\n\nFotografii vnímá jako výtvarné dílo, posvátný předmět, ikonu, obraz nabitý duchovní energií. Orientuje se na fotografii přírodních scenérií a „jiných krajin“ vyzařujících mysticky tajemnou atmosféru, ale nevyhýbá se ani industriální tematice a obrazům zachycujícím civilizační destrukci. Dílo koncipuje do cyklů a symbolických „příběhů“. Příběhem symbolu kříže byl například samostatný výstavní projekt \"Cestou k Jedinému\" doprovázený esejem Jana Suka a citacemi z apokryfních evangelií. Pozoruhodným výtvarně-literárním konceptem byla výstava a publikace cyklu \"Psáno na obrazy hřbitovů\", objevná variace na klasické funerální téma. Každá z fotografií zmíněného souboru inspirovala tři básníky různých stylů a poetik, kteří volně transponovali obsah i metaforu daných obrazů do lyrického textu.\n\n\n\n\n\n\n"}
{"id": "823823", "url": "https://cs.wikipedia.org/wiki?curid=823823", "title": "Rebecca Soniová", "text": "Rebecca Soniová\n\nRebecca Soni přechýleně Rebecca Soniová (* 18. března 1987) je americká plavkyně. Specializuje se na plavání stylem prsa, je držitelkou světových rekordů a aktuálně pětinásobnou olympijskou medailistkou v prsařských disciplínách.\n\nNarodila se v USA rodičům maďarské národnosti, kteří začátkem osmdesátých let emigrovali z rumunské Kluži. Kromě angličtiny mluví také maďarsky. Začínala s gymnastikou, později přešla na plavání. V roce 2006 prodělala radiofrekvenční ablaci pro srdeční arytmii. V roce 2009 ukončila studia na University of Southern California. Od srpna 2010 se stala mluvčí Nadace Organizace spojených národů v kampani \"Girls Up\" zaměřené na zlepšení podmínek dospívajících dívek.\n\nReprezentovala již na mistrovství světa v krátkém bazénu 2006, ovšem bez medailového záznamu. Výrazně o sobě dala vědět v roce 2008 na olympijských hrách v Pekingu. Tam v závodě na 100 metrů prsa, kam se z americké kvalifikace dostala až jako náhradnice, vybojovala překvapivě stříbrnou medaili, když ji porazila jen světová rekordmanka Leisel Jonesová z Austrálie. Na dvojnásobné trati favorizovanou Jonesovou Soniová dokonce porazila a časem 2:20,22 jí také vzala světový rekord.\n\nPozději přidávala pravidelně medaile z vrcholných světových soutěží a stala se nejvýraznější prsařskou osobností. Na mistrovství světa v krátkém bazénu 2010 i šampionátu v dlouhém bazénu o rok později vyhrála závody na 100 i 200 metrů a v těchto letech ji časopis \"Swimming World Magazine\" vyhlásil nejlepší plavkyní světa.\n\nNa olympijských hrách 2012 nejprve nastoupila ke startu na stometrové trati, kde ve finále překvapivě podlehla mladičké litevské reprezentantce Rūtě Meilutytové. Na dvojnásovné trati však obhájila prvenství z Pekingu, navíc v novém světovém rekordu 2:19,59, když se jako první žena v historii dostala pod čas 2:20.\n"}
{"id": "823824", "url": "https://cs.wikipedia.org/wiki?curid=823824", "title": "Dokosan", "text": "Dokosan\n\nDokosan (CH(CH)CH) (sumární vzorec CH) je uhlovodík patřící mezi alkany, má 22 uhlíkových atomů v molekule.\n"}
{"id": "823826", "url": "https://cs.wikipedia.org/wiki?curid=823826", "title": "Trikosan", "text": "Trikosan\n\nTrikosan (CH(CH)CH) (sumární vzorec CH) je uhlovodík patřící mezi alkany, má 23 uhlíkových atomů v molekule.\n"}
{"id": "823832", "url": "https://cs.wikipedia.org/wiki?curid=823832", "title": "Tetrakosan", "text": "Tetrakosan\n\nTetrakosan (CH(CH)CH) (sumární vzorec CH) je uhlovodík patřící mezi alkany, má 24 uhlíkových atomů v molekule. Má celkem 14 490 245 izomerů.\n\nTento alkan se stejně jako ostatní uhlovodíky vyskytuje v ropě, kromě toho se vyskytuje v minerálu evenkitu vyskytujícím se v okolí řeky Dolní Tunguzky v Krasnojarském kraji v Rusku, který lze nalézt také na východní Moravě.\n"}
{"id": "823836", "url": "https://cs.wikipedia.org/wiki?curid=823836", "title": "Pentakosan", "text": "Pentakosan\n\nPentakosan (CH(CH)CH) (sumární vzorec CH) je uhlovodík patřící mezi alkany, má 25 uhlíkových atomů v molekule.\n"}
{"id": "823838", "url": "https://cs.wikipedia.org/wiki?curid=823838", "title": "Cerro Las Minas", "text": "Cerro Las Minas\n\nCerro Las Minas (též \"Cerro de Celaque\" či \"Pico Celaque\", 2870 m n. m.) je hora v pohoří Cordillera de Celaque. Leží v západní části Hondurasu na území departementu Lempira. Jedná se o nejvyšší horu celého Hondurasu. Národní park Celaque, na jehož území hora leží, byl vyhlášen roku 1987 na ploše 266 km.\n\nMístní topografické mapy v měřítku 1:50 000 udávají nadmořskou výšku vrcholu 2849 m, avšak data získaná v rámci programu SRTM naznačují, že hora dosahuje výšky 2870 m.\n\n"}
{"id": "823839", "url": "https://cs.wikipedia.org/wiki?curid=823839", "title": "Novinářská cena", "text": "Novinářská cena\n\nNovinářská cena je každoroční soutěž, která veřejně oceňuje kvalitní novinářské příspěvky vydané v uplynulém roce v České republice. Soutěž pořádá od roku 2010 Nadace Open Society Fund Praha. Spolupracuje při tom s partnerskou organizací Nadácia otvorenej spoločnosti / Open Society Foundation Bratislava, která soutěž pořádá na Slovensku již od roku 2004.\n\nSoutěž oceňuje žurnalisty za jedinečné práce publikované v uplynulém roce, které vynikajícím způsobem zachycují problematiku dnešní společnosti. Z dlouhodobého hlediska má ambici napomoci zvyšování žurnalistické profesionality a kvality. \n\nSoutěž je určena novinářům ze všech typů médií – tištěných, elektronických, celostátních i regionálních. Oceňuje konkrétní příspěvek či sérii příspěvků, které novináři přihlašují do 10 žánrových kategorií (například nejlepší komentář, nejlepší rozhovor, nejlepší reportáž aj). Vítězem se tak může stát jak renomovaný žurnalista, tak začínající mladý novinář. O příspěvcích v jednotlivých kategoriích rozhodují nezávislé odborné poroty, složené ze známých novinářů a představitelů akademické, umělecké i nevládní sféry.\n\nCeny za rok 2014 byly předány 28. dubna 2015 v Galerii Louvre.\n\nCeny za rok 2015 byly uděleny na slavnostním vyhlášení 4. května 2016 v Galerii Lucerna.\n\nCeny za rok 2016 byly uděleny v pražské Galerii Lucerna 4. května 2017.\n\nCeny za rok 2017 byly předány 3. května 2018.\n\nCeny za rok 2018 byly vyhlášeny v předvečer Světového dne svobody tisku ve čtvrtek 2. května 2019.\n\nU laureátů uvedeni autoři a platformy s více než jedním oceněním.\n\n"}
{"id": "823840", "url": "https://cs.wikipedia.org/wiki?curid=823840", "title": "Internet Info", "text": "Internet Info\n\nInternet Info je česká internetová společnost. Od roku 1998 je vydavatelem odborných serverů jako Lupa.cz, Měšec.cz, Root.cz, Podnikatel.cz a provozovatel služeb Slunečnice.cz či NAVRCHOLU.cz. Společnost také pořádá konference jako Czech Internet Forum, E-Business Forum, WebTop100 či společenské akce jako Křišťálová Lupa. Dle záznamu CZ.NIC patří mezi vlastněné domény i Noviny.cz, které však na oficiálním webu společnosti zmíněny nejsou, a web Noviny.cz uvádí, že je spravován společníkem společnosti Jánem Simkaničem za její podpory.\n\nSpolečnost založil Marek Antoš s Petrem Tesaříkem, který byl společníkem do roku 2001. V roce 2002 se společnost spojila s firmou 4Web a minoritními společníky se stali Michal Krause a Tomáš Krause. Od roku 2008 je společníkem též Ján Simkanič.\n\n"}
{"id": "823843", "url": "https://cs.wikipedia.org/wiki?curid=823843", "title": "Opuštění republiky", "text": "Opuštění republiky\n\nOpuštění republiky byl v době komunistického režimu v Československu trestný čin spočívající v neoprávněném opuštění území státu nebo v neuposlechnutí úřední výzvy k návratu ze zahraničí. Stát se tak snažil odstrašit své občany od útěku do svobodnějších zemí a potrestat ty, kteří se o to pokusili.\n\nPoprvé se trestný čin s názvem \"Neoprávněné opuštění území republiky a neuposlechnutí výzvy k návratu\" objevil v zákoně na ochranu lidově demokratické republiky z roku 1948. Pachatel (i neúspěšný, neboť trestný byl i pokus tohoto trestného činu), který „v úmyslu poškodit zájem republiky“ neoprávněně opustil Československo či se do něj ve stanovené lhůtě nevrátil, mohl být odsouzen k trestu těžkého žaláře od jednoho roku do pěti let. Pod názvem \"Opuštění republiky\", se stejnou trestní sazbou a obdobnou skutkovou podstatou, ze které ovšem vypadla podmínka úmyslu poškodit zájem republiky, tento trestný čin převzal i trestní zákon z roku 1950. V letech 1950–1956 bylo možné navíc vyslovit i trest ztráty státního občanství. Pod stejným názvem a stejně vymezen zůstal i v trestním zákoně z roku 1961, spodní hranice trestní sazby se pouze snížila na půl roku, s alternativou nápravného opatření. Ale organizátorovi nebo pomocníkovi útěku do zahraničí naopak hrozil trest odnětí svobody na tři léta až deset let.\n\nPo 1. únoru 1990 bylo \"Opuštění republiky\" změněno na trestný čin \"Nedovoleného překročení státní hranice\", který spočíval v překročení státní hranice za použití násilí nebo pohrůžky bezprostředního násilí. Do té doby uložené tresty byly zákonem o soudní rehabilitaci z roku 1990 zahlazeny. I aktuální trestní zákoník z roku 2009 obsahuje již jen takto konstruovaný trestný čin.\n"}
{"id": "823845", "url": "https://cs.wikipedia.org/wiki?curid=823845", "title": "Kniha psaná chaosem", "text": "Kniha psaná chaosem\n\nKniha psaná chaosem je studiové album skupiny DG 307 z roku 1996. Nahrávání alba probíhalo ve studiu COX v Praze. Autorem všech textů je Pavel Zajíček a veškerou hudbu složili členové skupiny DG 307.\n\n"}
{"id": "823846", "url": "https://cs.wikipedia.org/wiki?curid=823846", "title": "Ťiao-č’", "text": "Ťiao-č’\n\nŤiao-č’ (, ) bylo čínské jméno správní oblasti zahrnující severní Vietnam. Používáno bylo od 2. století př. n. l. do 10. století (komandérie Ťiao-č’) a v první třetině 15. století (provincie Ťiao-č’).\n\nPo dobytí království Nan-jüe v jižní Číně (Kuang-tung) a severním Vietnamu roku 111 př. n. l. říší Chan chanská vláda ustavila na získaném území kontrolní oblast Ťiao-čou, složenou z devíti komandérií, jednou z nich byla komandérie Ťiao-č’, která se rozkládala v dnešním severním Vietnamu. Komandérie Ťiao-č’ trvala, pokud byl severní Vietnam součástí čínských říší (do roku 544 a v letech 602–938). \n\nV letech 1406–1407 proběhla úspěšná invaze mingské armády do Vietnamu. Z dobytého Vietnamu mingská vláda vytvořil provincii Ťiao-č’.\n\nProvincie byla rozdělena na 41 podprefektur a ty na 208 okresů. V čele provincie stál bývalý ministr Chuang Fu. Vznikla administrativa podle čínského vzoru, složená z čínských i vietnamských úředníků, vzdělávaných v konfuciánských školách, kde vyučovali čínští učitelé.\n\nI po připojení k říši zůstal Vietnam pro Číňany cizí zemí, kam byli důstojníci posíláni za trest a místa v civilní správě mnohdy obsazována neúspěšnými kandidáty úřednických zkoušek.\n\nChuang Fu stál v čele provinčních úřadů (jak civilní správy, tak provinčního kontrolního úřadu) do roku 1424, kdy ho z rozhodnutí císaře Chung-siho nahradil generál Čchien Č', hrabě Žung z Čchang. Odvolání zkušeného a v provincii respektovaného guvernéra byla podle historiků hrubá chyba, která významně přispěla k pádu mingské vlády nad Vietnamem. Čchien Č' byl císařem Süan-tem v květnu 1426 nahrazen generálem Wang Tchungem. V lednu 1427 císař opět poslal do Vietnamu Chuang Fua. Vietnamská armáda vedená Lê Lợim však už získala iniciativu a v první polovině roku 1428 Číňané z Vietnamu ustoupili a provincie Ťiao-č’ zanikla. \n\n"}
{"id": "823852", "url": "https://cs.wikipedia.org/wiki?curid=823852", "title": "Drew MacIntyre", "text": "Drew MacIntyre\n\n\"Pro profesionálního zápasníka se podívejte zde Drew McIntyre\"\n\nDrew MacIntyre (* 24. červen 1983, Charlottetownu) je kanadský profesionální hokejista.\n\n"}
{"id": "823854", "url": "https://cs.wikipedia.org/wiki?curid=823854", "title": "Piaristická kolej (Kosmonosy)", "text": "Piaristická kolej (Kosmonosy)\n\nPiaristická kolej u Nalezení sv. Kříže v Kosmonosích existovala v letech 1688–1786 a dále v Mladé Boleslavi, kam byla z Kosmonos do bývalého kláštera minoritů v roce 1786 přenesena. V Mladé Boleslavi pak piaristé měli klášter a provozovali gymnázium v letech 1786–1950. Budova v Kosmonosích je chráněna jako kulturní památka.\n\nHrabě Heřman Černín z Chudenic se roku 1688 rozhodl povolat k řízení příštích latinských škol do Kosmonos piaristy a zřídit při kostele Povýšení sv. Kříže jejich kolej. Již roku 1687 přijeli v této záležitosti do Kosmonos dva piaristé z koleje Zvěstování Panny Marie v Ostrově u Karlových Varů. Byl vypracován projekt a schválen řádovým provinciálem. Kolej u Nalezení sv. Kříže měla mít nejvýše osmnáct (z nich dva bratři-laici) a nejméně dvanáct řeholníků. Kolej se zavázal vydržovat sám zakladatel a jeho potomci. Než byla nová budova koleje postavena, vznikla zatímní rezidence v panském špitále při bývalém farním kostele sv. Martina. Kolej byla dostavěna až roku 1694. Latinská škola však zahájila činnost již 28. srpna 1688 (zprvu čtyři piaristé). Do roku 1693 bylo poměrně málo žáků – méně než 100. Prvním superiorem rezidence se stal P. Kazimír ab Ascensione Domini. Od roku 1694, kdy se piaristé přestěhovali do nové budovy, byla rezidence povýšena na kolej a gymnázium bylo již úplné, tj. pětitřídní.\n\nObjekt koleje byl postaven F. Ceresolou v letech 1688–1694 podle plánů B. Maderny. Jednalo se o čtyřkřídlý, hladký, původně jednopatrový, od roku 1870 dvoupatrový objekt se středovým dvorem kolem něhož jsou ambity, které jsou v otevřeny v přízemí arkádami. Jižní křídlo za kostelem má nalevo od kostela hlavní portál a na nárožích po stranách chrámu jsou dvě dvoupatrové hranolové věže, které jsou členěné lizénami a završeny cibulovými báněmi.\n\nNový kostel sv. Kříže postavil tehdy podle plánů italského architekta Francesca Carratiho pražský stavitel D. Augustoni. Budova koleje a gymnázia byla při kostele. Byla v ní i zvláštní divadelní síň a při koleji byla i zahrada s několika altány. Bohatá byla i zdejší knihovna. Až do roku 1769 byla pořádána pravidelná divadelní představení a deklamace. Ve všech byly tance a účinkovaly pěvecké sbory a hudebníci. Pěstování hudby bylo vůbec ve velké oblibě. Představení a hudebních produkcí se pravidelně účastnilo četné obecenstvo. Některé divadelní hry složili a řídili sami studenti. Pak byla divadelní představení podle nového školního řádu zakázána a nahrazena akademiemi. Ale i školní akademie byly roku 1776 zakázány.\nNa kolej doléhaly přirozeně i vnější politické události a zvláště rakousko-pruské války. Roku 1767 a 1768 se pak v Kosmonosích konaly velkolepé slavnosti při příležitosti kanonizace sv. Josefa Kalasanského.\n\nV době tereziánské a josefínské prošlo i naše školství velkými reformami, jejichž spolutvůrci byli i piaristé. Byly zařazeny nové předměty (dějepis), na gymnázium se přijímalo po přijímací zkoušce a žák musel být alespoň deset let stár, ale současně byla nahrazována latina němčinou.\nJiž od roku 1761 se začalo jednat o přenesení gymnázia z Kosmonos do Boleslavi, ale měli na něm učit místo piaristů boleslavští minorité. Piaristé se přirozeně bránili a teprve císař Josef II. nařídil roku 1781, aby gymnázium zůstalo v Kosmonosech. Neuplynuly však ani tři roky a císař rozhodnutí změnil. V listopadu 1784 byl zrušen v Mladé Boleslavi minoritský klášter a kosmonoským piaristům bylo nařízeno, aby se i s gymnáziem přestěhovali do tohoto zrušeného kláštera. Tak po 96 letech působení odcházejí piaristé z Kosmonos (27. prosince 1784). Z klášterního kostela sv. Kříže se stal kostel farní a kolej přešla nejprve do majetku minoritů, kteří ji pak roku 1791 prodali F. Leitenbergerovi, který v ní zřídil textilní manufakturu.\n\nV Mladé Boleslavi museli piaristé zpočátku překonat značné potíže. Učilo se zprvu v provizorních místnostech a teprve od roku 1787 bylo zahájeno vyučování v adaptované budově. Vztah mezi městem a kolejí byl značně nevlídný. Vznikla však krize i přímo v koleji při volbě superiora roku 1788. Bylo to v době, kdy se začaly uskutečňovat nové reformy školství, vznikly nové osnovy (dějepis, zeměpis), ale především nastalo poněmčování dosud latinských škol (1786). Jen zvolna se začala rozvíjet práce piaristů v boleslavské koleji, ale přece jen opět nabývalo gymnázium dobrého jména. Nové osnovy na počátku 19. století stanovily i nový školský řád, vyučovací předměty, novou zostřenou kvalifikaci atd. Daly však současně i možnost, aby se od roku 1816 opět mohl používat mateřský český jazyk. Stále se ovšem pěstovala již tradiční hudba.\n\nPro bohoslužby se používal vedle koleje stojící kostel sv. Bonaventury, který postavili ještě minorité v letech 1675–1711. Před kostelem stály ještě dvě malé kaple.\n\nKolej začala v 19. století trpět nedostatkem finančního prostředků a státní bankrot v roce 1811 ji silně poškodil, takže musela být konána ve prospěch koleje celokrajská sbírka. Štědře kolej podpořil v této době litoměřický biskup Chlumčanský. Napoleonské války rovněž silně narušovaly činnost koleje a gymnázia.\n\nV této době však začal rychle stoupat počet žactva (1813–1814 již 206 žáků), takže musel být stanoven maximální počet žáků ve třídě na 80. Doba předbřeznová (do roku 1848) se vyznačovala i v piaristickém gymnáziu stoupajícím zájmem o českou kulturu a dějiny jak mezi profesory, tak i mezi studenty.\n\nV roce 1848 se ustavila i zde studentská legie a týž rok bylo gymnázium prohlášeno za český ústav. To již piaristický řád procházel krizí a trpěl nedostatkem profesorů. Roku 1851 bylo piaristické gymnázium prohlášeno jen za nižší. Vždyť když bylo po dvaceti letech opět zřízeno vyšší gymnázium, neměli již piaristé dostatek sil k vedení ústavu. Poslední piaristický ředitel P. Tiburcius Jaschek odchází roku 1880 a ústav přechází do státní správy.\n\nBudova koleje postupně utichla. Až roku 1899 se podařilo dr. Františku Kordačovi, pozdějšímu pražskému arcibiskupu, že byl v koleji zřízen studentský biskupský konvikt sv. Bonaventury pro české studenty. Ke zřízení konventu vydatně pomohl jak tehdejší rektor boleslavské koleje P. Otmar Šťovíček, tak i litoměřická biskupská konzistoř. Tak piaristé za nových podmínek pokračovali v Mladé Boleslavi dále ve svém díle. Počet členů piaristické koleje se však ve 20. století dále zmenšoval, takže zde nakonec žili maximálně tři piaristé a roku 1950, kdy kolej zanikla, zde byl již jen jediný piarista, rektor P. Cyril K. Žampach.\n\nOd roku 1869 se piaristická kolej stala ústavem choromyslných, který dnes nese název Psychiatrická nemocnice Kosmonosy.\n\nKe vzdělávací tradici gymnázia piaristů se v současné době, na počátku 21. století, hlásí mladoboleslavské gymnázium Dr. Josefa Pekaře.\n\n\na jiní.\n\n\n\n"}
{"id": "823857", "url": "https://cs.wikipedia.org/wiki?curid=823857", "title": "Trojjazyčný blud", "text": "Trojjazyčný blud\n\nTrojjazyčný blud byl teologický názor, podle něhož je možné jako liturgický jazyk použít jen tři jazyky, kterými byl proveden nápis na Kristově kříži – hebrejštinu, řečtinu a latinu. V 9. století vystupoval proti trojjazyčnému bludu svatý Cyril.\n"}
{"id": "823858", "url": "https://cs.wikipedia.org/wiki?curid=823858", "title": "Matthew Goode", "text": "Matthew Goode\n\nMatthew William Goode (* 3. dubna 1978, Exeter, Devon, Anglie, Spojené království) je britský herec.\n\nMezi jeho známé filmy patří \"Hon za svobodou\", \"Match Point - Hra osudu\", \"Strážci – Watchmen\", \"Návrat na Brideshead\", \"Přestupný rok\", \"Svatba ve třech\" a \"Single Man\".\n\nNarodil se v Exeteru v Devonu jako nejmladší z pěti sourozenců (má bratra, dva nevlastní bratry a nevlastní sestru, televizní moderátorku Sally Meenové, z další svatby jeho matky). Vyrostl ve vesnici Clyst St. Mary, blízko Exeteru s otcem geologem a matkou Jennifer, zdravotní sestřičkou a také amatérskou divadelní režisérkou.\n\nByl vzděláván na Exeter School, nezávislé škole v Exeteru v Devonu a následně na University of Birmingham a londýnské Akademii dramatických umění Webbera Douglase.\n\nJe znám z role přítele Mandy Mooreové ve filmu \"Hon za svobodou\". Předtím si zahrál bratra inspektora Lynleyho v seriálu BBC, \"Inspector Lynley Mysteries: A Suitable Vengeance\" a měl role v televizním filmu \"O Popelce trochu jinak\" a v Shakespearově divadelní hře \"Bouře\". Měl vedlejší role ve filmech \"Match Point – Hra osudu\", \"Svatba ve třech\", \"O mé rodině a jiné zvířeně\", kde hrál vedle Imeldy Stauntonové, \"Ve stínu Beethovena\", kde hrál vedle Eda Harrise a Diane Kruger a \"Watchmen\".\n\nMezi jeho současné role patří Charles Ryder z filmu \"Návrat na Brideshead\", tuto roli hrál před ním Jeremy Irons v populárním seriálu z osmdesátých let. V roce 2009 hrál roli Adriana Veidta ve snímku \"Strážci – Watchmen\" a objevil se v dramatu \"Single Man\" (založeno na novele od Christophera Isherwooda). V roce 2010 si zahrál po boku Amy Adamsové v romantické komedii \"Přestupný rok\".\n\nV roce 2013 hrál hlavní roli v kritiky oceňovaném, ale ne příliš sledovaném seriálu \"Dancing on the Edge\" a objevil se po boku Mii Wasikovské a Nicole Kidmanové v psychologickém thrilleru \"Stoker\".\n\nVe stejném roce ztvárnil roli George Wickhama v třídílné minisérii \"Death Comes to Pemberley\", založené na stejnojmenné novele od P. D. James a v pokračování dramatické minisérie \"Pýcha a předsudek\" z roku 1995, k připomenutí si 200. výročí vydání stejnojmenné knihy od Jane Austenové.\n\nV březnu 2014 se v polovině páté série přidal k obsazení dramatického seriálu \"Dobrá manželka\", kde si zahrál roli státního prokurátora Finna Polmara. Také ztvárnil vedlejší roli v historickém thrilleru \"Kód Enigmy\", kde ztvárnil roli britského kryptoanalytika a šachového šampióna Hugha Alexandera.\n\nObjevil se jako Henry Talbot ve speciální vánoční epizodě seriálu \"Panství Downton\".\n\nGoode je ženatý s Sophie Dymokeovou od roku 2007. Mají spolu dvě dcery, Matildu Eve (narozenou v dubnu 2009) a Teddie Eleanor Rose Goode (narozenou v září 2013) a syna Ralpha Goode (narozeného v říjnu 2015).\n\n\n"}
{"id": "823868", "url": "https://cs.wikipedia.org/wiki?curid=823868", "title": "Pobuřování", "text": "Pobuřování\n\nPobuřování býval trestný čin, který spočíval v popuzování ostatních proti státu, státním orgánům nebo státnímu zřízení.\n\nV rakouském trestním zákonu z roku 1852 šlo o přečin, definovaný jako „haněním, posmíváním, nepravdivým udáváním nebo převracováním příběhů skutečných“ zlehčování úředních rozhodnutí, popouzení k nenávidění či opovrhování úřady, vládou, ale také svědky a znalci u soudu, nebo podávání bezdůvodných stížností. Trestem mohlo být vězení od jednoho do šesti měsíců. Vůči stěžovatelům se ale postupovalo přísněji, „spisovatel takovéto stížnosti“ mohl být i vyhoštěn. Po vzniku republiky byly za protirakouské pobuřování uložené tresty zahlazeny.\n\nTrestání verbálního pobuřování se ve velkém vrátilo po uchopení moci komunisty v roce 1948. Na základě zákona na ochranu lidově demokratické republiky byl ten, kdo veřejně pobuřoval proti republice, její samostatnosti, územní celistvosti, hospodářské soustavě, národní povaze, ale především proti jejímu lidovědemokratickému zřízení, potrestán tuhým vězením od tří měsíců až do tří let. Podobně mohl být potrestán dokonce i ten, kdo takový projev pobuřování, byť i z hrubé nedbalosti, umožnil nebo usnadnil šířit. Trestní zákon z roku 1950 pak trestný čin \"Pobuřování proti republice\" chápal jako nepřátelský projev „k lidově demokratickému řádu“ spočívající kromě už uvedených cílů i v pobuřování proti „vymoženostem pracujícího lidu dosaženým při výstavbě socialismu.“ Trestní sazba zůstala stejná. Podle následujícího trestního zákona z roku 1961 se trestného činu nazvaného již prostě \"Pobuřování\", ale se zvýšenou dolní hranicí trestní sazby na šest měsíců, dopustil ten, kdo „z nepřátelství k socialistickému společenskému a státnímu zřízení republiky nejméně dvě osoby pobuřuje proti socialistickému společenskému a státnímu zřízení republiky, proti její územní celistvosti, obranyschopnosti nebo samostatnosti, nebo proti spojeneckým nebo přátelským vztahům republiky k jiným státům“.\n\nPo 30. červnu 1990 byl tento trestný čin z československého právního řádu vypuštěn a do té doby uložené tresty byly zákonem o soudní rehabilitaci z roku 1990 zahlazeny.\n"}
{"id": "823871", "url": "https://cs.wikipedia.org/wiki?curid=823871", "title": "Seznam remešských biskupů a arcibiskupů", "text": "Seznam remešských biskupů a arcibiskupů\n\nSeznam remešských biskupů a arcibiskupů zahrnuje všechny představitele diecéze remešské založené ve 3. století a roku 748 povýšené na arcidiecézi.\n\n\n\n"}
{"id": "823875", "url": "https://cs.wikipedia.org/wiki?curid=823875", "title": "Josef Šulc (herec)", "text": "Josef Šulc (herec)\n\nJosef Šulc (1. června 1926, Kouřim – 25. ledna 1970, Praha) byl český divadelní a filmový herec.\n\nHrál na divadelních scénách nejprve v Rychnově nad Kněžnou, po válce v Praze, Jihlavě, Mladé Boleslavi a Hradci Králové, nakonec na různých scénách v Praze. Ve filmu hrál ve více než dvaceti spíše epizodních rolích.\nSběratelsky spolupracoval na vzpomínkové knize Vladimíra Thieleho \"Úsměvy Jana Masaryka\" (1969).\n\n\n\n"}
{"id": "823876", "url": "https://cs.wikipedia.org/wiki?curid=823876", "title": "Míla Šulc", "text": "Míla Šulc\n\nMíla Šulc, též Miloslav Šulc (* 1929) je český filmový herec.\n\nVe filmu začínal malými rolemi v dětských filmech režiséra Radima Cvrčka, v pohádce \"Hodina modrých slonů\" z roku 1971 hrál jednu z hlavních postav kouzelníka Bertoldiho. Později hrál jen epizodní role, a to i ve filmech jiných režisérů. Jeho hlavní profese byla nejspíš jiná než herectví, neboť nebyl v angažmá žádného divadla.\n\n\n"}
{"id": "823877", "url": "https://cs.wikipedia.org/wiki?curid=823877", "title": "Milan Šulc", "text": "Milan Šulc\n\nMilan Šulc (13. května 1934, Mnichovo Hradiště – 10. července 2004, Ostrava) byl český divadelní i filmový herec.\n\nZačínal v patnácti letech v Severočeském divadle Liberec na vedlejší scéně v Novém Boru, poté v Městském oblastním divadle ve Varnsdorfu, dále hrál v Západočeském divadle v Klatovech a Beskydském divadle v Novém Jičíně. V letech 1963–1990 působil v Divadle Petra Bezruče v Ostravě, poté do roku 2000 v Národním divadle moravskoslezském, hostoval i v pražském Divadle Na Fidlovačce. V různých epizodních rolích hrál ve filmu i v televizi.\n\n\n\n\n\n"}
{"id": "823879", "url": "https://cs.wikipedia.org/wiki?curid=823879", "title": "Zabití", "text": "Zabití\n\nZabití se obecně používá jako synonymum pro usmrcení jiného člověka nebo obecně živočicha. V českém trestním zákoníku (č. 40/2009 Sb.) se tím rozumí trestný čin podle § 141 druhého dílu hlavy první, ve zvláštní části. Jde o úmyslné usmrcení člověka, ale na rozdíl od vraždy je to způsobeno především silným rozrušením ze strachu, úleku, zmatku nebo jiného omluvitelného hnutí mysli.\n\nPachateli tohoto deliktu hrozí odnětí svobody na tři roky až deset let. V případě zabití více osob, těhotné ženy nebo dítěte mladšího 15 let se trestní sazba zvyšuje na pět až patnáct let. Nezabránění tomuto činu je také trestné (§ 368 odst. 1 TrZ), beztrestné je však neoznámení tohoto trestného činu (§ 368 odst. 1 TrZ). Skutková podstata trestného činu zabití je privilegovanou skutkovou podstatou k trestnému činu vraždy (§ 140 TrZ).\n\nOdsouzení za trestný čin zabití se v České republice vyskytuje velice málo, za rok 2012 a 2013 šlo pouze o dva případy.\n\n(1) Kdo jiného úmyslně usmrtí v silném rozrušení ze strachu, úleku, zmatku nebo jiného omluvitelného hnutí mysli anebo v důsledku předchozího zavrženíhodného jednání poškozeného, bude potrestán trestem odnětí svobody na tři léta až deset let.\n\n(2) Odnětím svobody na pět až patnáct let bude pachatel potrestán, spáchá-li čin uvedený v odstavci 1\n\n\n\n\nTaké v jiných zemích mají uzákoněn trestný čin zabití. Definice pojmu se však od českého znění trochu liší. Ve Švýcarsku je podle trestního zákona v článku 113 zabití vyhodnoceno pouze tehdy když pachatel jednal v ospravedlnitelném silném hnutí mysli nebo pod silným duševním tlakem. Oproti českému znění je zde zdůrazněno i psychické a emoční napětí. V Polsku je tento trestný čin (trestný zákon 4/1997 článek. 148) definován pouze jako čin vykonán pod vlivem silného hnutí mysli omluvitelného okolnostmi. V Rakousku je podle trestním zákona § k76 pachatelem zabití, ten kdo se nechal strhnout k usmrcení jiného v silném, obecně pochopitelném hnutí mysli.\n\n"}
{"id": "823881", "url": "https://cs.wikipedia.org/wiki?curid=823881", "title": "Hirotaka Takeuči", "text": "Hirotaka Takeuči\n\nHirotaka Takeuči (* 8. ledna 1971) je japonský horolezec, který se stal třicátým třetím člověkem a prvním Japoncem jemuž se podařilo vystoupit na všech 14 osmitisícových vrcholů. Při výstupech na Mount Everest, K2 a Makalu použil umělý kyslík. Jeho častými lezeckými partnery jsou Ralf Dujmovits a Gerlinde Kaltenbrunnerová. Takeuči je ženatý a má 2 děti. \n\nTakeuči vylezl na svou první osmitisícovku Makalu ve věku 25 let.Jeho spolulezcem byl tehdy zkušený japonský horolezec Osamu Tanabe. Od roku 2004 lezl společně s Ralfem Dujmovitsem a Gerlindou Kaltenbrunnerovou s nimiž byl na vrcholu několika osmitisícovek. V roce 2005 na Šiša Pangmě dostal akutní výškovou nemoc, ale včasný zásah Kaltenbrunnerové, která je zdravotní sestra ho zachránil. O rok později Takeuči, Dujmovits, Kaltenbrunnerová a Veikka Gustafsson zdolali Kančendžengu a krátce na to se pokusili zdolat i Lhoce, ale museli se otočit asi 100 metrů pod vrcholem. V roce 2007 při výstup na Gašerbrum II byli Takeuči a také další tři horolezci zasaženi lavinou. Takeuči přežil s několika zraněními. Roku 2012 jako první Japonec vystoupil na všech 14 osmitisícovek, přičemž jeho posledním vrcholem byla Dhaulágirí.\n\n\n"}
{"id": "823885", "url": "https://cs.wikipedia.org/wiki?curid=823885", "title": "Santi Cazorla", "text": "Santi Cazorla\n\nSantiago „Santi“ Cazorla González (* 13. prosince 1984, Llanera) je španělský fotbalista a reprezentant, který v současnosti hraje za španělský Villarreal.\n\nSe svojí fotbalovou kariérou začínal v týmu Realu Oviedo. Několik měsíců před svými osmnáctými narozeninami přestoupil do Villarrealu. Začátky svého zdejšího působení strávil v rezervě. Za první tým debutoval 30. listopadu 2003, kdy nastoupil jako střídající hráč na poslední minutu utkání proti Deportivu La Coruña. V prvním týmu se výrazněji prosadil v sezoně 2004-05. V roce 2004 vyhrál s Villarrealem Pohár Intertoto, díky čemuž si klub zajistil postup do Poháru UEFA.\n\n7. července 2006 přestoupil za 390 000 eur do celku Recreativa de Huelva, kde podepsal čtyřletou smlouvu s klauzulí, která umožňovala Villarrealu Cazorlu kdykoliv získat zpět za částku 1,2 milionu eur. Santi debutoval za Huelvu 27. srpna 2006 v utkání s Mallorcou a svým gólem dopomohl ke konečné remíze 1-1. Svými výkony dopomohl nováčkovi nejvyšší soutěže k umístění na osmém místě a byl zvolen španělským hráčem roku.\n\nPo jedné sezoně strávené v Huelvě se vrátil do Villarrealu, který využil oné výstupní klauzule. V první sezoně po jeho návratu vybojoval Villarreal druhé místo v La Lize a Cazorla se na tomto úspěchu podílel pěti góly a množstvím asistencí pro útočníky Nihata Kahveciho a Giuseppe Rossiho. V dubnu 2009 si v utkání proti Almeríi zlomil lýtkovou kost. Ze zranění se zotavil rychle a ještě stihl poslední zápas sezony proti Mallorce. V následující sezoně 2009-10 bojoval s řadou zranění, což ho nakonec vyřadilo z nominace na Mistrovství světa 2010.\n\n26. července 2011 přestoupil za 21 milionů eur do Málagy. Villarreal se ho rozhodl prodat poté, co se dostal do finančních potíží. Cazorla vstřelil svůj první gól za Málagu při svém debutu 28. srpna 2011 proti Seville. Santi zakončil sezónu jako druhý nejlepší střelec klubu, když si na své konto připsal devět ligových branek. Málaga skončila čtvrtá a poprvé v historii se kvalifikovala do Ligy Mistrů.\n\n7. srpna 2012 byl oficiálně představen jako nová posila Arsenalu. Přestupová částka je odhadována pod 15 miliónů liber.\n\nSanti Cazorla byl do seniorské španělské reprezentace poprvé povolán 17. května 2008, kdy ho trenér týmu Luis Aragonés zařadil do nominace na Mistrovství Evropy 2008 v Rakousku a Švýcarsku. Za tým debutoval 31. května 2008 v přípravném utkání proti Peru (výhra 2:1). Na samotném šampionátu se do hry dostal vždy jako střídající hráč. V základní skupině proti Rusku, Švédsku a Řecku. Rovněž ve čtvrtfinále proti Itálii, kdy v penaltovém rozstřelu proměnil svůj pokus. Ve vítězném finálovém zápase proti Německu si zahrál posledních 25 minut.\n\n19. listopadu 2008 vstřelil v utkání proti Chile svůj první reprezentační gól a pomohl k výhře 3:0. Mistrovství světa 2010 v Jihoafrické republice vynechal z důvodu operace kýly. Na Mistrovství Evropy 2012 byl již opět součástí španělského týmu, který obhájil své vítězství z roku 2008. Cazorla poprvé nastoupil jako střídající hráč v utkání proti Irsku a podruhé ve čtvrtfinále proti Francii.\n\nTrenér Vicente del Bosque jej vzal na Mistrovství světa 2014 v Brazílii, kde Španělé jakožto obhájci titulu vypadli po dvou porážkách a jedné výhře již v základní skupině B.\n\nVillarreal\nArsenal\nŠpanělsko\n\n\nAktualizováno k 14. 12. 2014\n\n"}
{"id": "823888", "url": "https://cs.wikipedia.org/wiki?curid=823888", "title": "Pien-pa Ca-si", "text": "Pien-pa Ca-si\n\nPien-pa Ca-si (, * 20. února 1965) je čínský horolezec původem z Tibetu. Na svém kontě má 14 úspěšných výstupů na 13 osmitisícovek. Chybí mu pouze výstup na nejvyšší horu světa Mount Everest.\n\nJeho první osmitisícovkou byla v roce 1985 Čo Oju. Roku 1992 se mu podařil první přechod čínské sedmitisícovky Namčhe Barwa. O rok později vystoupil na Annapurnu a Dhaulágirí a rok na to na Šiša Pangmu a Čo Oju. Roku 1998 navíc vystoupil na dvě vysoké osmitisícovky Kančendžengu a Lhoce v jednom roce. \n\n\n"}
{"id": "823890", "url": "https://cs.wikipedia.org/wiki?curid=823890", "title": "Timothy Baillie", "text": "Timothy Baillie\n\nTimothy Mark Baillie (* 11. května 1979 Westhill, Skotsko) je britský vodní slalomář, kanoista závodící v kategorii C2. Jeho partnerem v lodi je Etienne Stott.\n\nNa mistrovstvích světa získal dvě bronzové medaile v týmovém závodě C2 v letech 2009 a 2011, ze závodu hlídek má rovněž po jedné zlaté, stříbrné a bronzové z evropských šampionátů. V roce 2009 získal na mistrovství Evropy bronzovou medaili v individuálním závodě C2, zlatou medaili vybojoval na Letních olympijských hrách 2012 v Londýně.\n"}
{"id": "823891", "url": "https://cs.wikipedia.org/wiki?curid=823891", "title": "Trestní sazba", "text": "Trestní sazba\n\nTrestní sazba v českém trestním právu označuje výměru trestu odnětí svobody, který se za daný trestný čin ukládá. U každé skutkové podstaty je ve zvláštní části trestního zákoníku uvedena dolní a horní hranice trestní sazby, ve které se lze při ukládání trestu obvykle pohybovat. \n\nNapř. u trestného činu vraždy činí v základní skutkové podstatě dolní hranice trestní sazby deset let a horní hranice osmnáct let odnětí svobody.\n\nNa konkrétní výši trestní sazby pak mají vliv mj. polehčující a přitěžující okolnosti.\n\nI přes pevně stanovené hranice trestní sazby u každé skutkové podstaty se však od nich soud může při ukládání trestu odchýlit a trest mimořádně uložit pod spodní hranicí nebo i nad horní hranicí trestní sazby. Zvýšení trestu je vždy omezeno, v případě snížení jen v některých případech. Snížení pak přichází do úvahy tehdy, pokud:\nNaopak zvýšit trestní sazby lze, jestliže:\n"}
{"id": "823895", "url": "https://cs.wikipedia.org/wiki?curid=823895", "title": "Etienne Stott", "text": "Etienne Stott\n\nEtienne Stott (* 30. června 1979 Manchester, Anglie) je britský vodní slalomář, kanoista závodící v kategorii C2. Jeho partnerem v lodi je Timothy Baillie.\n\nNa Mistrovství Evropy 2009 získal bronzovou medaili v individuálním závodě C2 a stříbrnou v závodě družstev C2. Další cenné kovy na evropském šampionátu vybojoval v letech 2010 (bronz) a 2012 (zlato), vždy v závodě družstev. Z mistrovství světa si přivezl tři bronzy (2009, 2011 a 2015) z týmového závodu. Individuální zlatou medaili v C2 získal na Letních olympijských hrách 2012 v Londýně.\n"}
{"id": "823897", "url": "https://cs.wikipedia.org/wiki?curid=823897", "title": "Luo-ce", "text": "Luo-ce\n\nLuo-ce (pchin-jin: Luoze; * 10. května 1962) je čínský horolezec původem z Tibetu. Dokázal úspěšně vystoupit na 13 osmitísícovek, z toho třikrát na Mount Everest. Chybí mu Broad Peak, kde stál pouze na předvrcholu. \n\nLuo-ce dokázal celkem třikrát, v letech 1990, 1999 a 2008, vylézt na vrchol nejvyšší hory světa Mount Everest. V roce 1994 vystoupal na Šiša Pangmu a Čo Oju. O čtyři roky později zdolal dvě ze čtyř nejvyšších hor světa Kančendžengu a Lhoce v jednom roce. \n\n"}
{"id": "823901", "url": "https://cs.wikipedia.org/wiki?curid=823901", "title": "Unie pro sport a zdraví", "text": "Unie pro sport a zdraví\n\nUnie pro sport a zdraví (USZ) je české politické hnutí se zaměřením na sport, založená v roce 1998. Působí zejména v Libereckém kraji.\n\nUnie pro sport a zdraví se primárně zaměřuje na témata sportu, zdraví, životního prostředí a uvážlivého hospodaření. Unie pro sport a zdraví působí zejména v regionální politice v Liberci, svoje místní organizace má však i v Semilech či Lounech. Ucházela se i o křesla v krajském zastupitelstvu v Libereckém kraji.\n\nStrana vznikla v roce 1998 jako hnutí pod názvem \"Liberecká unie pro sport a zdraví\", v roce 2001 se název strany změnil na \"Unie pro sport a zdraví\" a začaly vznikat mimoliberecké organizace. 19. listopadu 2003 se konala první celorepubliková konference.\n\nV komunálních volbách v roce 1998 získala strana v Liberci 6,13 %, což znamenalo dva mandáty v zastupitelstvu města Liberce. V komunálních volbách v roce 2002 získala strana v Liberci 7,18 %, a navýšila tak počet získaných mandátů na tři. V komunálních volbách v roce 2006 při zisku 9,06 % straně zůstal stejný počet zastupitelů. Tři mandáty strana obhájila i ve volbách v roce 2010. Strana získala mandáty i v Semilech či městském obvodu Liberce - ve Vratislavicích nad Nisou.\n\nV krajských volbách v roce 2000 získala strana v Libereckém kraji jen 4,02 % a neobsadila tak žádný mandát. Strana se do krajského zastupitelstva nedostala ani ve volbách v roce 2004, do nichž šla v koalici s Demokratickou regionální stranou. Proniknout do libereckého krajského zastupitelstva se Unii pro sport a zdraví nepodařilo ani ve volbách v roce 2008.\n\nVe volbách do Poslanecké sněmovny 2002 strana podpořila Stranu zelených.\n\n"}
{"id": "823902", "url": "https://cs.wikipedia.org/wiki?curid=823902", "title": "BeautifulPeople.com", "text": "BeautifulPeople.com\n\nBeautifulPeople.com je internetová sociální síť, která se zaměřuje pouze na (subjektivně) atraktivní uživatele. V současné době má přes pět miliónů členů. Je dostupná v dvanácti jazycích. Založil ji Greg Hodge v Dánsku v roce 2001. Inspiroval se při tom americkým filmem Zoolander.\nKaždý, kdo se na stránku registruje, musí nejprve podstoupit 48hodinovou „zkušební dobu“, při níž ostatní uživatelé v čtyřstupňovém hodnocení rozhodují o jeho atraktivitě. Pokud většina uživatelů shledá kandidáta přitažlivým, stává se členem. I schválený uživatel může být ze stránek vyloučen, pokud mají jeho fotografii příliš nízké hodnocení. Úspěšný je průměrně pouze jeden z pěti kandidátů a někteří odmítnutí aspiranti dokonce zakladatelům stránky vyhrožovali smrtí. Nejúspěšnější kandidátky jsou Norky (76 % z nich je přijato), následované Švédkami a Islanďankami, nejúspěšnější kandidáti jsou pak Švédové (65 %), následování Brazilci a Dány. Nejméně atraktivní jsou naopak podle uživatelů BF.com ženy z Německa (13 %) a muži z Ruska a Polska (shodně 9 %).\nV roce 2012 byly spuštěny verze pro gaye a lesby. Kromě toho na podporu homosexuálních sňatků byly na stránkách zveřejněny kontroverzní fotomontáže fiktivních homosexuálních sňatků, v nichž figurují například Barack Obama, Mitt Romney nebo Sarah Palinová.\n\n"}
{"id": "823907", "url": "https://cs.wikipedia.org/wiki?curid=823907", "title": "Poštovní balík", "text": "Poštovní balík\n\nPoštovní balík je poštovní zásilka větších rozměrů či větší hmotnosti oproti dopisům či pohlednicím.\n\nBalík podaný na poštu, kde je k tomu určená přepážka, musí mít přiloženou průvodku. Cena za doručení balíků se řídí aktuálním ceníkem, je odvislá od hmotnosti, vzdálenosti adresáta a zvolené služby.\nRozsah služeb státního podniku České pošty týkající se balíků se vyvíjí. V roce 2011 nabízela tyto služby:\nNěkteré z nabízených služeb se týkaly i balíků do zahraničí.\n\nS ohledem na postupnou ztrátu exkluzivity dříve státního podniku Česká pošta tyto či obdobné služby na českém trhu nabízí i další firmy.\n\nJe to dokument přiložený a zčásti nalepený na balík. Jsou na něm napsány či vytištěny informace o balíku, zvolené službě a případné potřebě zvláštního zacházení s zásilkou (křehké, neklopit atd.)\n\nDříve byly balíkové průvodky opatřeny balíkovým výplatním otiskem. Byly také používány (zřídka) z počátku 20. století balíkové nálepky polní pošty. \n"}
{"id": "823909", "url": "https://cs.wikipedia.org/wiki?curid=823909", "title": "David Florence", "text": "David Florence\n\nDavid Florence (* 8. srpna 1982 Aberdeen, Skotsko) je britský vodní slalomář, kanoista závodící v kategoriích C1 a C2. Jeho partnerem v deblkánoi je Richard Hounslow.\n\nPrvní medaili získal na Mistrovství světa 2006 v Praze, kde britský tým skončil v závodě družstev C1 na třetím místě. Ze světových šampionátů si přivezl ještě další tři zlaté (2× C1, 1× C2) a pět bronzových medailí (1× C2, 4× C2 hlídky). Na mistrovstvích Evropy vybojoval dvě bronzové medaile v individuálních závodech C2 a pomohl britským družstvům ke dvěma bronzům v závodě hlídek C1 a k jedné zlaté, jedné stříbrné a jedné bronzové v závodech hlídek C2. V roce 2009 zvítězil v celkovém pořadí Světového poháru v kategorii C1.\n\nTři cenné kovy získal také na olympiádách. Z Letních olympijských her 2008 v Pekingu si přivezl stříbro ze závodu C1. Na LOH 2012 skončil v C1 desátý, stříbrnou medaili ale získal v závodě C2. Stejná umístění v týchž disciplínách zopakoval i v Riu 2016.\n\n"}
{"id": "823910", "url": "https://cs.wikipedia.org/wiki?curid=823910", "title": "Richard Hounslow", "text": "Richard Hounslow\n\nRichard John Hounslow (* 19. prosince 1981 Londýn, Anglie) je britský vodní slalomář, kajakář a kanoista závodící v kategoriích K1 a C2. Jeho partnerem v deblkánoi je David Florence.\n\nJako kajakář získal v závodě družstev K1 stříbrnou medaili na Mistrovství světa 2009 a bronzovou medaili na MS 2014 a ve stejné disciplíně zlato, dvě stříbra a bronz na mistrovstvích Evropy. V deblkánoi má na svém kontě jedno světové zlato (C2) a sedm bronzů (z toho čtyři ze závodů hlídek C2, dvě z hlídek K1 a jednu z individuálního závodu C2) a celkem pět cenných kovů z evropského šampionátu (zlato, stříbro a bronz C2 družstev, 2× bronz C2).\n\nNa Letních olympijských hrách 2012 v Londýně získal v závodě C2 stříbrnou medaili, v závodě K1 skončil dvanáctý. Stříbrnou medaili v kategorii C2 obhájil v Riu 2016.\n"}
{"id": "823912", "url": "https://cs.wikipedia.org/wiki?curid=823912", "title": "Dave's Picks Volume 2", "text": "Dave's Picks Volume 2\n\nDave's Picks Volume 2 je druhá část série koncertní alb \"Dave's Picks\" skupiny Grateful Dead. Jedná se o koncertní trojalbum, nahrané 31. července 1974 v Dillon Stadium v Hartfordu ve státě Connecticut. Obsahuje rovněž bonusový disk, který byl nahrán 29. července 1974 v Capital Centre v Landover ve státě Maryland. Album vyšlo 1. května 2012. Album vyšlo v omezeném počtu 12 000 výlisků.\n\n"}
{"id": "823915", "url": "https://cs.wikipedia.org/wiki?curid=823915", "title": "Dave's Picks Volume 3", "text": "Dave's Picks Volume 3\n\nDave's Picks Volume 3 je třetí část série koncertní alb \"Dave's Picks\" skupiny Grateful Dead. Jedná se o koncertní dvojalbum, nahrané 22. října 1971 v Auditorium Theatre v Chicagu ve státě Illinois. Obsahuje rovněž bonusový disk nahraný 21. října 1971 na témže místě. Album vyšlo 1. srpna 2012. Album vyšlo v omezeném počtu 12 000 výlisků.\n\n"}
{"id": "823925", "url": "https://cs.wikipedia.org/wiki?curid=823925", "title": "Pico do Fogo", "text": "Pico do Fogo\n\nPico do Fogo (2829 m n. m.) je stratovulkán na ostrově Fogo (součást Závětrných ostrovů) ve východním Atlantiku při pobřeží západní Afriky. Nachází se na území Kapverd na hranicích okresů Mosteiros a Santa Catarina do Fogo. Jedná se o nejvyšší horu Kapverd.\n\nSopku obepíná 9 km široká kaldera, která představuje zbytek staršího vulkánu Monte Armarelo, jehož vrchol se rozpadl při erupci. Současná sopka vyrůstá ze dna kaldery v místě původního sopouchu. Kaldera se nachází severovýchodně od středu ostrova. Její stěny dosahují výšky až 1 km a je otevřená směrem na východ. Leží v ní i kráter, který je aktivní již od dob portugalské kolonizace ostrova.\n\n"}
{"id": "823926", "url": "https://cs.wikipedia.org/wiki?curid=823926", "title": "Ema Pechová", "text": "Ema Pechová\n\nEma Pechová, (též Emma) rozená Emílie Františka Pešková (1. ledna 1869 Jičín – 2. prosince 1965 Brno), byla česká, především divadelní, herečka, členka Národního divadla v Brně a matka herce Ladislava Peška.\n\nNarodila se v Jičíně do herecké rodiny Peškových. Už její rodiče, Marie Pešková (1846–1927) a Josef Pešek (1840–1906) byli herci u společnosti Elišky Zöllnerové. Dětství prožila u svých prarodičů v Jičíně. Navštěvovala zde měšťanskou školu. V roce 1893 se provdala za svého hereckého kolegu Ladislava Pecha (1866–1942). O čtyři roky později se jim narodila dcera Marie, která byla rovněž herečkou. O devět let později syn Ladislav, který se také stal známým českým hercem.\n\nOd roku 1885 nejdříve hrála v divadelních společnostech Františka Pokorného a Františka Trnky, v letech 1893–1900 byla v angažmá u Vendelína Budila v Plzni, zbytek své profesní kariéry strávila na prknech Národního divadla v Brně (1900–1935). Pedagogicky působila na brněnské konzervatoři (1920–1936).\n\nVe filmu \"Mazlíček\" z roku 1934 hrála roli matku Pechovou, což byla její jediná filmová role.\n\nNa přelomu 50. let musela z divadla odejít kvůli zdravotním komplikacím. Výjimečně ještě hrála s ochotníky. V roce 1962 dostala infarkt, o tři roky později zemřela v Brně ve věku nedožitých 97. let. Pohřbena je u Ústředního hřbitova v Brně po boku svého manžela, kterého přežila o dvacet tři let.\n\n\n\n"}
{"id": "823931", "url": "https://cs.wikipedia.org/wiki?curid=823931", "title": "Celeste Buckingham", "text": "Celeste Buckingham\n\nCeleste Rizvana Buckingham (* 3. května 1995 Curych, Švýcarsko), známá spíše jako Celeste Buckingham, je slovenská zpěvačka americko-švýcarského původu a finalistka druhé řady Česko Slovenské SuperStar. V současnosti žije v Nashvillu v Tennessee.\n\nV roce 2012 vydala své debutové album Don't Look Back. V roce 2014 se stala porotkyní televizního pořadu Česko Slovenský X Factor.\n\nCeleste Buckingham se narodila ve Švýcarsku, ale celý život žije na Slovensku. Její matka je švýcarského původu a otec je americký lékař, její předci byli také íránského, irského, anglického a ruského původu. Má sestru Carmel Buckingham, která s ní zpívá duet \" Gone\".\n\nCeleste Buckingham byla odmalička vedená matkou k tanci a hudbě, navštěvovala hodiny baletu a latinskoamerických tanců, později začala hrát na kytaru. Když jí bylo 15 let, matka ji přihlásila do druhé série soutěže Česko Slovenská Superstar, kde se dostala do finále. Po soutěži pokračovala v roce 2011 vydáním prvního sólového singlu \"Blue Guitar\", který se hrál v rádiích a obsadil 38. místo v žebříčku TOP 100 a 7. místo v žebříčku slovenských skladeb. Další skladba \"Nobody Knows\" byla součástí projektu F84, který vznikl s cílem podpory slovenských autistů. Ke skladbě byl natočen videoklip.\n\nV roce 2011 hostovala na albu \"Nový človek\" slovenského rappera Majka Spirita ve skladbě \"Ja a ty\", ke které byl 14. února 2012 vydán videoklip. Celeste v klipu vystupovala v roli anděla. Ve stejnou dobu se dostaly do médii informace o jejím připravovaném albu \"Don't Look Back\", které vyšlo 20. května 2012 u vydavatele EMI. Na albu se nacházejí i singly \"Blue Guitar\" a \"Nobody Knows\" a jako hosté se na něm představili Martin Harich a Noah Ellenwood. Celeste Buckingham hostovala v singlové verzi skladby \"Swing\" od AMO. Skladba se umístila na 49. místě v žebříčku najhranějších skladeb ve slovenských rádiích a na 5. místě v žebříčku domácí tvorby. Ke skladbě byl natočen videoklip, který měl premiéru 16. července 2012.\n\nSe singlem \"Crushin' My Fairytale\" se zpěvačce podařilo umístit se v nejprestižnější americké hitparádě Billboard.\n\n\n\n\n\n"}
{"id": "823937", "url": "https://cs.wikipedia.org/wiki?curid=823937", "title": "Linka T1", "text": "Linka T1\n\nDigitální linky T (T1, T2, T3, T4) je společné označení různých multiplexních digitálních telekomunikačních přenosových systémů vyvinutých Bellovými laboratořemi a používaných v Severní Americe, Japonsku a Jižní Koreji.\n\nZákladní jednotka systému T-linek je DS-0 s přenosovou rychlostí 64 kbit/s (v obou směrech) navržená pro jeden hlasový okruh. V současnosti se DS0 používá buď pro přenos hlasu nebo pro přenos dat. T1 linka kombinuje 24 linek o rychlosti 64 kbit/s pomocí multiplexingu.\n\nVe zbytku světa se používají digitální linky E (E1, E2, E3, E4, E5). Písmeno E znamená Evropa. Tyto linky nejsou kompatibilní s T-linkami (i když existují karty umožňující jejich propojení). Nejčastěji používané linky jsou E1 (2 Mbit/s) a E3 (34 Mbit/s).\n\nNa konci 50. let dvacátého století hledala společnost AT&T náhradu za systémy nosné telefonie využívající frekvenční oddělení pro současný přenos více telefonních hovorů po jedné širokopásmové lince. Tyto systémy umožňovaly efektivní využití meziměstských linek, ale protože vyžadovaly drahé modulátory, demodulátory a filtry pro každý hovorový kanál, jejich používání pro spoje uvnitř jednoho města nebo aglomerace nebylo příliš výhodné. Řešením Bellových laboratoří byla digitalizace telefonního signálu. Při použití pulzně kódové modulace bylo možné sdílet kodér a dekodér mezi více hovorovými kanály, a toto řešení bylo použito v počátcích používání T1 systému v roce 1961. Když později ceny digitální elektroniky poklesly, začaly se používat samostatné kodéry a dekodéry pro každý kanál, ale další výhody digitálního přenosu zůstaly.\n\nO použití 193bitových rámců bylo rozhodnuto v roce 1958. Pro identifikaci informačních bitů v rámci byly zvažovány za dvě alternativy: buď připojení jednoho dodatečného bitu, nebo celých osmi bitů k rámci. Druhá možnost, která by znamenala 200bitové rámce (25 osmibitových kanálů) je čistší, umožňuje využití 24 kanálů pro hovory a jeden pro správu (OA&M). AT&T však zvolila první možnost, aby zabránila zneužívání dodatečného kanálu pro hovory.\n\nInženýrský tým, který T1 vytvořil, si už v roce 1962 s prvními komerčními úspěchy T1 uvědomil, že není dobré mít k dispozici pouze jeden bit pro uspokojení rostoucí poptávky po servisních funkcích, a požadoval po AT&T přechod na používání osmibitového kanálu pro správu. Firma AT&T však tento požadavek kategoricky odmítla, protože by měl za následek nekompatibilitu s již nainstalovanými systémy.\n\nDíky této znalosti CEPT při vytváření rozhraní E1 asi o deset let později použila osmibitový kanál pro správu i přes obavy, že tento kanál bude zneužíván pro hlas nebo data.\n\nOkolo roku 1970 Bellovy laboratoře vyvinuly systémy s vyššími rychlostmi: T-1C díky sofistikovanější modulaci umožňuje přenos rychlostí 3 Mbit/s na většině stávajících párů kroucených vodičů. T-2 využívá nízkokapacitní kabely s pěnovou izolací pro přenos rychlostí 6.312 Mbit/s (kabely byly vyvinuty pro videotelefonní systém Picturephone). Linky T-4 a T-5 používaly dálkové koaxiální kabely původně určené pro klasické L-linky od AT&T. Mikrovlnné spoje s časovým dělením byly vybaveny vysokorychlostními modemy, které umožňovaly přenos DS1 signálu v té části FM spektra, která neměla dostatečnou kvalitu pro hlasové služby. Později byly tyto radioreléové linky používány pro přenos DS3 a DS4. Během 80. let společnosti jako RLH Industries, Inc začaly pro přenos T1 používat optická vlákna. Tak vznikla Plesiochronní digitální hierarchie.\n\nDS1 linky jsou typicky ukončeny v ústřednách ve společném metalickém propojovacím bodě nazývaném DSX-1. DS1 signál na DSX-1 má obvykle mezivrcholovou úroveň 6 voltů (0dBdsx úroveň signálu na 772 kHz Nyquist) při plus nebo minus 1,2 voltů pro snadné připojení zařízení DS1 NCI s kódem = 04DS9). Při přenosu DS1 po venkovním metalickém vedení se používají dva páry kroucené dvoulinky nazývané . T1 opakovače se umisťují s maximálním rozestupem 1800 metrech podle průměru vodičů v kabelu tak, aby ztráty mezi opakovači nepřesáhly 36 dB. Na kabelu nesmí být žádné odbočky.\n\nNověji jsou T1 linky realizovány buď optickými kabely nebo metalickými HDSL okruhy. Čtyřdrátové HDSL nevyžadují tolik opakovačů jako konvenční T1 rozpětí. Novější dvoudrátové HDSL (HDSL-2) linky jsou schopné přenášet plnou rychlost 1.544 Mbit/s T1 jediným pár měděného drátu až na vzdálenost asi 3.5 km, pokud je použit kabel s US kalibrem 24. HDSL-2 nepoužívá opakovače stejně jako konvenční čtyřvodič HDSL, nebo novější HDSL-4 systémy.\n\nJednou z výhod HDSL je možnost používat omezený počet odboček; žádná odbočka však nesmí být méně než 180 metrů od HDSL vysílače. Jak dvou- tak čtyřdrátová HDSL zařízení používají pro vysílání i příjem stejnou dvojicí drátů, na rozdíl od standardní T1, která používá jeden pár pro vysílání a druhý pro příjem.\n\nDS3 se používají minimálně, protože musí mít opakovače každých 180 metrů. Výjimkou je jejich použití v budovách, kde se používají pro propojování a jako mezistupeň před namultiplexováním do SONET linky. Pokud si zákazník objedná DS3, obvykle dostane SONET přípojku do budovy s multiplexorem v rozvodné skříni. Tradiční podoba DS3 linky jsou dva koaxiální kabely (jeden pro vysílání a druhý pro příjem) zakončené konektory BNC.\n\nPokud DS0 používají in-band signalizaci, bude osmý bit použitý pro signalizaci přepsaný neboli ukradený z plné kapacity 64 kbit/s DS0. Tento bit způsobuje snížení rychlosti DS0 kanálu na 56 kbit/s (DS0A) ve dvou z dvanácti DS1 rámců, které tvoří T1 superrámec. Nyní, když se používá Signalizační systém č. 7, který pro signalizaci používá zvláštní kanál, je opět možné používat plnou rychlost DS0 kanálu.\n\nDS1 linky se účtují různými způsoby. Obvykle se však cena skládá ze dvou složek:\n\nCena za připojení závisí na přístupové rychlosti, cena místní smyčky na vzdálenosti od ústředny.\n\nCena smyčky se skládá z několika složek; jednak hraje roli vzdálenost (počítaná v souřadnicích V/H, ne ve standardních GPS souřadnicích). Každá z místních telefonních společností Verizon, AT&T a Qwest účtuje za T linky jinou cenu podle vzdálenosti. Proto má výpočet ceny dva kroky: geomapping vzdálenosti a stanovení místních cenových dohod.\n\nZatímco většina poskytovatelů používá geografický cenový model popsaný výše, některé konkurenční místní společnosti, jako jsou TelePacific, Integra Telecom, tw telecom, Windstream, Level 3 Communications a XO communications nabízejí tzv. národní ceny.\nPodle tohoto cenového modelu, poskytovatel účtuje stejnou cenu bez ohledu na vzdálenost od ústředny. Národní ceny jsou důsledkem zvýšené konkurence v poskytování T linek a komoditizace T linek. Poskytovatelé, kteří používají národní cenovou strategii mohou mít velmi rozdílné marže vůči jejich dodavatelům, telefonním společnostem (např. Verizon, AT&T a Qwest), které používají geografické oceňovaní.\n\nPro hlasové DS1 linky je výpočet většinou podobný, pouze místo poplatku za přístup k Internetu se účtuje Long Distance Usage (LDU). Celková cena = cena za místní smyčku + sazba za LDU x doba používání.\n\n29. března 2011 vydal patentový úřad Spojených států patent číslo 7 916 844, na software Telarus, který vypočítá ceny T-linek v reálném čase.\n\n\n"}
{"id": "823938", "url": "https://cs.wikipedia.org/wiki?curid=823938", "title": "Mariana Avitiaová", "text": "Mariana Avitiaová\n\nMariana Avitiaová, rodným jménem Mariana Avitia Martínez (* 18. září 1993 Monterrey, Nuevo León) je mexická lukostřelkyně a bronzová medailistka ze soutěže jednotlivkyň na Letních olympijských hrách 2012 v Londýně.\n\nNa Panamerických hrách 2011 v Guadalajaře byla členkou ženského týmu, který vybojoval zlaté medaile.\n\nJako čtrnáctiletá startovala na pekingských Letních olympijských hrách 2008, kde z kvalifikace postoupila do vyřazovacích bojů jako dvacátá lukostřelkyně nástřelem 641 bodů. V prvním kole pavouku porazila Severokorejku Son Hye-Yong poměrem 112-107. Ve druhé fázi přešla přes třináctou nasazenou Polku Małgorzatu Sobieraj-Ćwienczekovou rozdílem bodů 110-109 do třetího kola. V něm zdolala Gruzínku Chatunu Narimanidzeovou výsledkem 109-108. Ve čtvrtfinále pak podlehla další Severokorejce Kwon Un-Sil po nástřelu 99-105 bodů.\n\nNa Letních olympijských hrách 2012 v Londýně vybojovala bronzovou medaili poté, co v rozhodujícím utkání o tento kov zdolala Američanku Khatunou Lorigovou 6:2 na sety. Spolu se stříbrnou krajankou Aídou Románovou získaly pro Mexiko historicky první olympijské medaile z lukostřelby.\n"}
{"id": "823941", "url": "https://cs.wikipedia.org/wiki?curid=823941", "title": "Galerie moderního umění v Roudnici nad Labem", "text": "Galerie moderního umění v Roudnici nad Labem\n\nGalerie moderního umění v Roudnici nad Labem je příspěvkovou organizací Ústeckého kraje. Je členem Rady galerií ČR a Asociace muzeí a galerií ČR. Jejím posláním je vytvářet sbírku výtvarného umění, pečovat o ni, odborně ji zpracovávat a zpřístupňovat veřejnosti. Galerie je odbornou kulturně vzdělávací institucí a společenským centrem s bohatou výstavní činností, již doplňují doprovodné programy z různých uměleckých či naučných oborů pro široké spektrum návštěvnické obce.\n\nGalerie sídlí v Lobkowiczké zámecké jízdárně, kterou postavil v poslední čtvrtině 17. století italský architekt Antonio Porta. Vchod do barokní budovy zdobí ostění z původního Portova domu, který stával až do konce 19. století na roudnickém náměstí. Osazení portálu kolem dynamicky tvarovaných železných dveří od sochaře Jiřího Bradáčka završilo modernistickou rekonstrukci architekta Pavla Mošťáka z poloviny šedesátých let 20. století. Ten ve spolupráci s prvním ředitelem galerie Milošem Saxlem vytvořil působivou syntézu historického a moderního tvarosloví a vybavil prostoru se zaklenutým stropem a bočním osvětlením řadou technických fines, usnadňujících galerijní provoz. Nově rekonstruovaná budova byla slavnostně otevřena 13. června 1965 za účasti ministra kultury Čestmíra Císaře.\n\nGalerie je součástí sítě regionálních galerií, jejíž formování na území Čech a Moravy se završilo kolem poloviny šedesátých let 20. století. Historie sbírky se však odvíjí již od roku 1910, kdy významný roudnický sběratel a mecenáš August Švagrovský (1847–1931) věnoval „městu a oblasti za účelem zbudování moderní galerie“ 250 děl, zahrnujících vedle starších obrazů z doby od baroka po 19. století i soubor uměleckých děl svých současníků. Díky sběratelovu vytříbenému citu pro rozpoznání hodnot vznikla pozoruhodná kolekce šedesáti obrazů Antonína Slavíčka, doplněná díly umělcových souputníků Miloše Jiránka, Antonína Hudečka a dalších autorů, včetně Švagrovského synovce Jana Angelo Zeyera, jehož mecenáš stejně jako ostatní umělce šlechetně podporoval. Galerie se tak může pyšnit největším souborem Slavíčkových děl u nás, v němž se vedle slavného obrazu Slunce v lese skví drobné formáty obrazů s venkovskou a městskou tematikou. Pohled na umění počátku 20. století rozšiřuje pozdější akvizice souboru děl významného roudnického rodáka Otakara Nejedlého, v němž vyniká obraz Ceylon reflektující Nejedlého exotickou cestu z let 1909 až 1911.\n\nNa sběratelskou činnost zakladatele galerie navázal od šedesátých let její první ředitel Miloš Saxl (1921–1992), který se orientoval především na umění meziválečného a válečného období a tehdejší aktuální výtvarnou scénu. Do sbírky tak přibyla vynikající díla předních osobností českého moderního umění od pozdních projevů kubismu (Emil Filla, Antonín Procházka), fauvismu (Václav Špála), přes surrealismus (František Janoušek, Václav Tikal), imaginativní a lyrické tendence (František Muzika, Jan Bauch) po spektrum nonkonformních skupinových i individuálních výtvarných názorů čtyřicátých let (Skupina 42, Skupina Ra a Sedm v říjnu, František Tichý, Zdeněk Sklenář). Avantgardní linii doplnily ukázky tradičnějších přístupů venkovského i městského křídla Umělecké besedy (Vlastimil Rada, Karel Holan, Miloslav Holý) i umění neoklasicismu (Otakar Kubín).\n\nPoválečné umění ve sbírce reprezentují významné osobnosti zastupující nejrůznější skupinová hnutí (Máj, UB 12, M 57) a výtvarné tendence od informelu (Zbyšek Sion, Jan Koblasa) přes lyrickou abstrakci (Václav Boštík) po novou figuraci (František Ronovský, Adriena Šimotová, Otakar Slavík, Rudolf Němec, Jiří Načeradský). V souboru děl poválečného období vynikají zejména kolekce obrazů Mikuláše Medka, Jiřího Johna a Václava Boštíka.\nGrafická sbírka obsahuje mimo jiné větší soubory děl Františka Koblihy, Bohuslava Reynka, Josefa Váchala, Františka Tichého, Vladimíra Boudníka, Aleny Kučerové, kresbami je zastoupen Jan Křížek, Stanislav Kolíbal, Jitka Válová, Adriena Šimotová, Daisy Mrázková, Jitka Svobodová, Michal Ranný nebo Jiří Sozanský.\n\nVáclav Boštík stál také spolu s teoretikem umění Jaromírem Zeminou u zrodu 1. Mezinárodního malířského symposia, které Miloš Saxl uspořádal v roce 1970. Zúčasnili se ho čeští malíři Otakar Slavík, Miloš Ševčík, Karel Zlín, Bohdan Kopecký a Václav Boštík, Poláci Marian Bogusz a Stanisław Fiałkowski, Maďar Endre Bálint, Francouz Jacques Busse, Ital Lorenzo Taiuti a Jugoslávci Gradimir Petrović a Branko Miljuš. Alespoň jedno dílo od každého autora zůstalo ve sbírce a položilo tak základy zamýšlené koncepci růstu sbírky na základě opakovaných symposií. Realizaci novátorské ideje však zhatil nástup normalizace.\nNa akviziční práci prvního ředitele Miloše Saxla z let 1959 až 1981 navázala jeho dlouholetá spolupracovnice a v letech 1990 až 2008 nástupkyně v roli ředitelky galerie historička umění Miroslava Hlaváčková. Do období, kdy vedla odborné oddělení, spadají dvě velké akviziční události – dar paní Anny Hůlové, jenž rozšířil spektrum autorů přelomu 19. a 20. století, a dar paní Boženy Sudkové obsahující vedle bohatého konvolutu kreseb a grafických listů Sudkových přátel v čele s Františkem Tichým i výjimečné opukové torzo Josefa Wagnera Studie k podzimu z roku 1929. Sbírka se rozrůstá i díky darům samotných umělců. Tak například velkou kolekci kreseb věnovala galerii na sklonku života Jitka Válová, několik tapiserií roudnická výtvarnice Eva Brodská, své obrazy jí darovali Otakar Slavík či česko-kanadský malíř Josef Drapell a další autoři. V poslání galerie jako sbírkotvorné instituce zaštítěné autoritami předchůdců, která si klade za cíl vytvářet kvalitní a osobitou sbírku umění 19. až 21. století, reflektující dramatické proměny českých dějin, pokračují i jejich následovníci.\n\nČást sbírek je zpřístupněna v pravidelně obměňované stálé expozici. Návštěvníky přitahuje zejména kolekce Slavíčkových děl, ale i možnost zhlédnout další špičková díla, jež na malé ploše a v zajímavých souvislostech otevírají osobitě pojatý pohled na celek výtvarného umění 20. a 21. století.\n\n\n"}
{"id": "823942", "url": "https://cs.wikipedia.org/wiki?curid=823942", "title": "Box na letních olympijských hrách", "text": "Box na letních olympijských hrách\n\nBox je na programu letních olympijských her již od roku 1904. Počet váhových kategorií se poměrně často měnil, nejméně kategorií – 5 – bylo na programu v roce 1908, v letech 1984 až 2000 byl na programu rekordní počet 12 váhových kategorií. V roce 2012 na olympiádě v Londýně je na programu 10 mužských váhových kategorii. V Londýně také poprvé na olympiádě boxovaly ženy, a to ve třech váhových kategoriích.\n\n\"• – oficiální soutěž.\"\n"}
{"id": "823947", "url": "https://cs.wikipedia.org/wiki?curid=823947", "title": "Taxonomie plžů (Bouchet &amp; Rocroi, 2005)", "text": "Taxonomie plžů (Bouchet &amp; Rocroi, 2005)\n\nTaxonomie plžů sensu (Bouchet & Rocroi, 2005) je v současnosti nejnovější systém pro klasifikaci všech plžů do čeledi a výše. Je založen převážně na základě výzkumů v oblasti molekulární fylogenetiky. Nahradil předchozí taxonomii plžů (Ponder & Lindberg, 1997).\n\nPro taxony nad kategorií nadčeleď používá nekategorizované (anglicky: unranked) klady. U některých taxonů je místo kladu použit název \"group\" nebo \"informal group\". Klady pravděpodobně obsahují jediného společného předka, kdežto u \"informal group\" se předpokládá, že obsahují více společných předků nebo pouze část linie. Další výzkum by měl vyřešit fylogenetické vztahy u těchto taxonů.\n\nOd roku 2005 bylo dalšími autory mnoho částí tohoto systému upraveno a aktualizováno ().\n\n\nZařazení všech čeledí plžů v systému. České názvy čeledí jsou podle Pflegera (1999).\n\n\n\n\n\n\n\n\nObsahuje paleozoické Neritomorpha nejistého zařazení a klady Cyrtoneritimorpha a Cycloneritimorpha\n\n\n\nObsahuje Caenogastropoda nejistého systematického zařazení a, informal group Architaenioglossa a klady Sorbeoconcha a Hypsogastropoda\n\n\n\nObsahuje klady Littorinimorpha, Neogastropoda a informal group Ptenoglossa.\n\n\n\n\nObsahuje informal group Heterobranchia, Opisthobranchia a Pulmonata\n\n\nObsahuje klady Cephalaspidea, Thecosomata, Gymnosomata, Aplysiomorpha, Sacoglossa, Umbraculida, Nudipleura a skupiny Acochlidiacea a Cylindrobullida.\n\n\n\n\n\n\n\n\n\n\n\nObsahuje klady Euctinidiacea a Dexiarchia\n\nObsahuje subklady Gnathodoridacea a Doridacea\n\n\n\nObsahuje klady Pseudoeuctenidiacea a Cladobranchia\n\n\nObsahuje subklady Euarminida, Dendronotida a Aeolidida\n\n\n\n\nObsahuje informal group Basommatophora a klad Eupulmonata\n\nObsahuje klad Hygrophila \n\n\nObsahuje klady Systellommatophora a Stylommatophora\n\n\nObsahuje subklady Elasmognatha, Orthurethra a informal group Sigmurethra\n\n\n\n\n\nDvě následující nadčeledi patří do kladu Sigmurethra, ale nepatří do kladu limacoid clade:\n"}
{"id": "823949", "url": "https://cs.wikipedia.org/wiki?curid=823949", "title": "Jiří Hunkes", "text": "Jiří Hunkes\n\nJiří Hunkes (* 31. červenec 1984, Brno) je český profesionální hokejista. Nyní hraje za tým Hc Verva Litvínov.\n\n"}
{"id": "823953", "url": "https://cs.wikipedia.org/wiki?curid=823953", "title": "Seznam olympijských medailistů ve skocích na trampolíně", "text": "Seznam olympijských medailistů ve skocích na trampolíně\n\nToto je kompletní seznam olympijských medailistů v Skoky na trampolíně od roku 2000.\n"}
{"id": "823954", "url": "https://cs.wikipedia.org/wiki?curid=823954", "title": "Mathias Porseland", "text": "Mathias Porseland\n\nMathis Porseland (* 12. červen 1986, Göteborg) je švédský profesionální hokejista.\n\n"}
{"id": "823956", "url": "https://cs.wikipedia.org/wiki?curid=823956", "title": "Nathan Oystrick", "text": "Nathan Oystrick\n\nNathan Oystrick (* 17. prosinec 1982, Regina, Saskatchewan) je kanadský profesionální lední hokejista hrající v týmu Elmira Jackals v ECHL.\n\nV roce 2002 ho jako 198. celkově draftoval tým Atlanta Thrashers, kde 29. března 2006 podepsal dvouletou smlouvu, následně byl přeřazen na farmu. Ve své třetí sezóně v týmu AHL Chicago Wolves slavil se svým týmem výhru Calder Cupu. Po této úspěšné sezoně se přesunul do prvního týmu Atlanty, kde v ročníku 2008/09 odehrál 53 zápasů, ve kterých zaznamenal 4 góly a 8 asistencí. Po roce v NHL se přesunul zpátky na farmu do Chicaga Wolves.\n\n1. března 2010 byl vyměněn za Jevgenije Arťuchina do týmu Anaheim Ducks, kde ale odehrál pouze tři zápasy. V červenci téhož roku podepsal jednoletou smlouvu s celkem St. Louis Blues. Ani tam se ale natrvalo neprosadil a stihl odehrát pouze devět zápasů s bilancí jedné branky a dvou asistencí.\n\n7. července 2011 opět měnil působiště, tentokrát se na jeden rok upsal Phoenixu Coyotes. Celou sezónu 2010/11 strávil pouze na farmě v Portlandu, tam se mu povedlo jedenáctkrát skórovat.\n\nPřed ročníkem 2012/13 se stěhoval do Evropy, kde posílil nový tým Kontinentální hokejové ligy HC Lev Praha. Ihned se stal důležitým hráčem týmu, odehrál 43 zápasů ve kterých si připsal devět bodů za tři branky a šest asistencí.\n\nOystrick zůstal ve Lvu a před začátkem sezóny 2013/2014 se stal asistentem kapitána.\n\n"}
{"id": "823957", "url": "https://cs.wikipedia.org/wiki?curid=823957", "title": "Leszek Cichy", "text": "Leszek Cichy\n\nLeszek Roman Cichy (* 14. listopadu 1951) je polský horolezec. V roce 1980 jako první člověk dokázal spolu s Krzysztofem Wielickim zdolat nejvyšší horu světa Mount Everest v zimním období. Poté se stal prvním Polákem, který dokončil Seven Summits.\n\n\n"}
{"id": "823959", "url": "https://cs.wikipedia.org/wiki?curid=823959", "title": "Andrzej Czok", "text": "Andrzej Czok\n\nAndrzej Czok (11. listopadu 1948, Zabrze – 11. ledna 1986, Kančendženga, Nepál) byl polský horolezec. V roce 1979 zdolal svou první osmitisícovku Lhoce. O rok později úspěšně vystoupil na nejvyšší horu světa Mount Everest novou cestou. Jeho partnerem byl tehdy Jerzy Kukuczka. Roku 1982 sólově vystoupil na Makalu. V roce 1985 opět s Kukuczkou jako první lidé zdolali Dhaulágirí v zimě. Czok utrpěl těžké omrzliny a přišel o pět prstů na nohou. Přesto se za rok opět vydal do Nepálu k pokusu o první zimní výstup na třetí nejvyšší horu světa Kančendžengu. Kukuczka a Wielicki úspěšně zdolali vrchol, avšak Czok trpěl výškovou nemocí a ve stejný den, kdy byl zdolán vrchol po příchodu do IV. výškového tábora omdlel a krátce na to zemřel. Byl pohřben v ledovcové trhlině na jižní stěně Kančendžengy. \n\n\n"}
{"id": "823960", "url": "https://cs.wikipedia.org/wiki?curid=823960", "title": "Artur Hajzer", "text": "Artur Hajzer\n\nArtur Henryk Hajzer (28. června 1962 – 7. července 2013, stěna Gašerbrumu) byl polský horolezec. Jeho první osmitisícovka byla Manáslu, kterou s Jerzym Kukuczkou zdolali novou cestou. Novou cestou vystoupil i na Šiša Pangmu, kde s ním byl opět Kukuczka a také Wanda Rutkiewiczová. V roce 1987 spolu s Kukuczkou jako první lidé zdolali Annapurnu v zimním období. O rok později vystoupili oba dva horolezci ještě na východní vrchol Annapurny. Třikrát se pokoušel o jižní stěnu Lhoce. Roku 1989 vedl záchrannou výpravu na Mount Everestu. Jeho dalším výstupem na osmitisícovku byla až v roce 2008 Dhaulágirí, kde jeho výpravu zachraňovali Radek Jaroš a Zdeněk Hrubý. O čtyři roky později vedl výpravu na Gašerbrum I, během níž došlo k prvnímu zimnímu výstupu na tuto osmitisícovku.\n\nV roce 2013 se na Gašerbrum vrátil. Cílem bylo v krátkém sledu vystoupit na vrcholy Gašerbrum I i Gašerbrum II. Jeho další pokus o výstup ale byl zastaven kvůli silnému větru a při návratu do tábora se Hajzer zřítil v tzv. Japonském kuloáru. Hajzer při sestupu dostal dojem, že došlo k pádu jeho kolegy z expedice Marcina Kaczkana. Ve snaze zachránit ho pravděpodobně Hajzer začal spěchat a zapomněl na opatrnost. Jeho pád z výšky 500 metrů shodou okolností viděl právě Kaczkan, když se ale dostal na dno Japonského kuloáru, byl Hajzer už mrtev. \n\nHajzer byl ženatý a měl dvě děti.\n\n\n"}
{"id": "823967", "url": "https://cs.wikipedia.org/wiki?curid=823967", "title": "Seznam kulturních památek v Hořicích", "text": "Seznam kulturních památek v Hořicích\n\n"}
{"id": "823968", "url": "https://cs.wikipedia.org/wiki?curid=823968", "title": "Seznam kulturních památek v Sobotce", "text": "Seznam kulturních památek v Sobotce\n\n"}
{"id": "823969", "url": "https://cs.wikipedia.org/wiki?curid=823969", "title": "Seznam kulturních památek v Železnici", "text": "Seznam kulturních památek v Železnici\n\n"}
{"id": "823970", "url": "https://cs.wikipedia.org/wiki?curid=823970", "title": "Seznam kulturních památek v Šumperku", "text": "Seznam kulturních památek v Šumperku\n"}
{"id": "823971", "url": "https://cs.wikipedia.org/wiki?curid=823971", "title": "Seznam kulturních památek v Českém Krumlově", "text": "Seznam kulturních památek v Českém Krumlově\n\nVlastní město, tedy katastrální území Český Krumlov, zahrnuje místní části Vnitřní Město, Latrán, Plešivec, Horní Brána a Nádražní Předměstí. V části Nádražní Předměstí se nenachází žádná evidovaná kulturní památka ČR.\n\n\nV připojených vesnicích Nové Dobrkovice, Slupenec, Nové Spolí a Vyšný nejsou evidovány žádné kulturní památky ČR.\n\n"}
{"id": "823972", "url": "https://cs.wikipedia.org/wiki?curid=823972", "title": "Seznam kulturních památek v Hořicích na Šumavě", "text": "Seznam kulturních památek v Hořicích na Šumavě\n\n"}
{"id": "823973", "url": "https://cs.wikipedia.org/wiki?curid=823973", "title": "Seznam kulturních památek v Rožmberku nad Vltavou", "text": "Seznam kulturních památek v Rožmberku nad Vltavou\n\n"}
{"id": "823974", "url": "https://cs.wikipedia.org/wiki?curid=823974", "title": "Seznam kulturních památek ve Vyšším Brodě", "text": "Seznam kulturních památek ve Vyšším Brodě\n"}
{"id": "823975", "url": "https://cs.wikipedia.org/wiki?curid=823975", "title": "Seznam kulturních památek v Jemnici", "text": "Seznam kulturních památek v Jemnici\n\n"}
{"id": "823976", "url": "https://cs.wikipedia.org/wiki?curid=823976", "title": "Seznam kulturních památek v Třebíči", "text": "Seznam kulturních památek v Třebíči\n\n"}
{"id": "823977", "url": "https://cs.wikipedia.org/wiki?curid=823977", "title": "Seznam kulturních památek v Opavě", "text": "Seznam kulturních památek v Opavě\n\n\n\n\n"}
{"id": "823978", "url": "https://cs.wikipedia.org/wiki?curid=823978", "title": "Seznam kulturních památek v Pardubicích", "text": "Seznam kulturních památek v Pardubicích\n\nMonumNet chybně uvádí u všech památek v části Pardubice-Staré Město část obce Zelené Předměstí. Naopak u památky v části Zámek uvádí část Pardubice-Staré Město.\n\n"}
{"id": "823979", "url": "https://cs.wikipedia.org/wiki?curid=823979", "title": "Svatá Helena, Ascension a Tristan da Cunha", "text": "Svatá Helena, Ascension a Tristan da Cunha\n\nSvatá Helena, Ascension a Tristan da Cunha (anglicky \"Saint Helena, Ascension and Tristan da Cunha\") je britské zámořské území v jižním Atlantiku. Až do 1. srpna 2009 se toto závislé území nazývalo podle hlavního ostrova pouze Svatá Helena. Sestává z ostrova Svatá Helena, severně od něj se nacházejícího ostrova Ascension a jižněji situovaného souostroví Tristan da Cunha. Nová ústava z roku 2009 udělila všem třem částem stejné postavení a zámořské území změnilo svůj název, ve kterém se nyní objevují názvy všech tří částí. Souhrnná plocha činí 420 km². Na ostrovech roce 2012 žilo přes 7 500 obyvatel, převážně mulatů a černochů (potomci afrických otroků).\n\nVětšina obyvatel se hlásí k anglikánství. Ostrovy tohoto zámořského území jsou rozděleny mezi anglikánské diecéze Svatá Helena (ostrovy Ascension a Svatá Helena) a Kapské Město (souostroví Tristan da Cunha).\n\nŘímskokatolíci zde žijí v menšině, v roce 2014 žilo na Svaté Heleně 100 katolíků. Misie sui iuris (svého práva) Svaté Heleny, Ascensionu a Tristan da Cunha vznikla v roce 1986. Zdejší superior současně zastává i pozici prefekta apoštolské prefektury na Falklandách. Současným superiorem je od 9. 8. 2002 Michael Bernard McPartland.\n\n"}
{"id": "823982", "url": "https://cs.wikipedia.org/wiki?curid=823982", "title": "Mister Beep", "text": "Mister Beep\n\nMister Beep je polský hudebník tvořící jednobitovou hudbu pro počítače Sinclair ZX Spectrum. Hudbu skládá na počítači Timex Sinclair TC2048. Ke skládání hudby používá mimo jiné i program Orfeus Music Assembler. Jeho první dvě alba a záznam z živého vystoupení byly vydány u vydavatelství Berlin.hq. Jeho hudba je používaná také ve hrách a hudebních demech.\n\n\n\n\n"}
{"id": "823983", "url": "https://cs.wikipedia.org/wiki?curid=823983", "title": "Klony počítače Sinclair ZX Spectrum", "text": "Klony počítače Sinclair ZX Spectrum\n\nPočítače kompatibilní s počítači Sinclair ZX Spectrum byly vyráběny nejen společnostmi Sinclair Research a Timex Sinclair.\n\nVelké množství variant ZX Spectra s různě rozšířeným hardwarem vzniklo v bývalém Sovětském svazu. Kvůli rozdílům v hardware těchto počítačů byl navržen ZX Config, který umožnil programům načíst informace o hardwarové konfiguraci počítače. Také vzniklo několik způsobů, jak znakovou sadu rozšířit o písmena cyrilice. Jednodušší postupy používají znaky UDG, kódování KOI7 nebo přepínání mezi dvěma různými znakovými sadami nastavováním systémové příslušené proměnné příkazem POKE, složitější postupy upravují nebo přesměrovávají tiskové rutiny a rutiny pro obsluhu klávesnice (u počítačů, které nejsou rusifikovány od výrobce, vyžaduje tento postup doplňkový program běžící pod přerušením IM2, který udržuje potřebnou hodnotu některých systémových proměnných, neboť některé příkazy Sinclair BASICu nastavují tyto systémové proměnné na původní hodnoty). Protože klávesnice standardního ZX Spectra má pro psaní v cyrilici nedostatečný počet kláves, bylo vhodné u ruských variant ZX Spectra počet kláves rozšířit. Nejpoužívanějším disketovým systémem ruských variant ZX Spectra se stal TR-DOS, protože se objevil dříve než další v Rusku používaný systém, systém Disk-Monitor, který navíc na rozdíl od TR-DOSu bylo možné použít pouze u některých variant ZX Spectra. Jako učebnice programování na variantách ZX Spectra v Rusku byl v roce 1989 vydán ruský překlad knihy Stevena Vickerse \"Sinclair ZX Spectrum: Basic Programming\" pod názvem \"ZX Spectrum Программирование на языке «Basic»\".\n\nToto je seznam neoficiálních klonů. Za klony počítače Sinclair ZX Spectrum se někdy neuvažují počítače ATM Turbo a Sprinter, bývají označovány jako počítače kompatibilní se ZX Spectrem (podobně jako počítač SAM Coupé).\n\nCZ 2000 je varianta počítače Sinclair ZX Spectrum vyráběná společností Tadeo Czerweny S.A. Počítač je vzhledově stejný jako počítač CZ 1500, liší se se pouze barvou, logem a popisky kláves. Deska plošného spoje obsažená v počítači je deska původního ZX Spectra, starší počítače CZ 2000 obsahují desku verze 4, novější obsahují desku verze 6.\n\nCZ Spectrum je varianta počítače Sinclair ZX Spectrum, proti němu navíc obsahuje tlačítko reset a interface pro připojení joysticku.\n\nCZ Spectrum Plus se od počítače CZ Spectrum liší pouze klávesnicí, jejíž rozložení kláves je stejné jako u počítače Sinclair ZX Spectrum+, interně jsou oba počítače identické. Chybová hlášení jsou přeložena do španělštiny.\n\nSpolečnost Tadeo Czerveny S.A. k těmto počítačům vyráběla joysticky CZ 800 a CZ 800S.\n\nTK 90X je počítač vyráběný společností Microdigital Eletrônica Ltda.. Počítač má vestavěný interface pro joystick kompatibilní se ZX Interface II, jeho Basic má místo příkazu BEEP příkaz SOUND a nové příkazy TRACE a UDG.\n\nTK 95 je novější verze počítače TK 90X. Je více kompatibilní s původním ZX Spectrem.<ref name=\"alchnews33/z88user7_sendintheclones\"></ref> A to i přesto, že přidané příkazy TRACE a UDG u tohoto počítače zůstaly.\n\nDidaktik Gama je počítač vyráběný výrobním družstvem Didaktik Skalica. Je vybaven 80 KiB paměti RAM a obvodem 8255. Jeho obvod ULA je stejný obvod ULA od firmy Ferranti, kterým jsou vybavena ZX Spectra.\n\nDidaktik M je nástupce počítače Didaktik Gama, který má už pouze 48 KiB paměti RAM. Místo obvodu ULA má obvod Т34ВГ1.\n\nDidaktik Kompakt je v podstatě počítač Didaktik M s vestavěnou disketovou jednotkou Didaktik 80. Počítač je vybaven konektorem SCART pro připojení k televizoru nebo monitoru. Na rozdíl od Didaktiku M má místo externího napájecího zdroje napájecí zdroj zabudovaný dovnitř počítače.\n\nPočítač vyráběný autorizovaným servisem výrobního družstva Didaktik Skalica ve Veselí nad Moravou. Základem počítače je deska plošného spoje počítače Didaktik Kompakt, hudební interface Melodik, interface pro připojení klávesnice Consul a 5,25\" a 3,5\" disketová mechanika. Celý počítač je zabudován do počítačové skříně PC typu Mini tower. S počítačem byla dodávána klávesnice Consul a myš. Myš počítače je označována jako \"Kempston mouse\", není ale kompatibilní s Kempston Mouse Interface, její název je odvozen ze skutečnosti, že myš je připojena tak, že simuluje Kempston joystick.\n\nPočítač vyráběný autorizovaným servisem výrobního družstva Didaktik Skalica ve Veselí nad Moravou. Základem počítače je deska plošného spoje počítače Didaktik M s rozšířením paměti na RAM na 128 KiB, řadič disketové jednotky Didaktik 40, hudební interface Melodik, interface pro připojení klávesnice Consul a 5,25\" a 3,5\" disketová mechanika. Celý počítač je zabudován do počítačové skříně PC typu Slim case. S počítačem byla dodávána klávesnice Consul a myš. Myš je připojena stejně jako u počítače Kompakt Profesional.\n\nMikropočítač programově kompatibilní se ZX Spectrum má 64 KiB RAM a bootovací paměť ROM o velikosti 256 B. Funkce obvodu ULA jsou zajišťovány obvody složenými z diskrétních součástek. Tyto obvody je možné adresovat buď jako u ZX Spectra pouze adresním vodičem A0 nebo pouze konkrétní adresou I/O portu 254. Počítač má vestavěný obvod 8255 připojený k portům: brána A - port 31 (1F), brána B - port 30 (1E), brána C - port 29 (1D), řídicí registr - port 28 (1C). Při bootování je paměť počítače v normálním režimu dostupná od adresy 0 dostupná od adresy 32768, paměť běžně dostupná od adresy 32768 při bootování dostupná není. Do spodních 16 KiB RAM je možno zakázat zápis. K počítači vznikl ramdisk a disketový řadič.\n\nNávod na stavbu počítače Mistrum vyšel v časopise Amatérské radio č. 1 a 2/89. Obvod ULA je v něm nahrazen diskrétními součástkami. V ROM jsou obsaženy i české znaky s diakritikou. K počítači existují tři verze paměti ROM s různými funkcemi.\n\nHT 3080C je počítač kompatibilní nejen se ZX Spectrem, ale také s počítačem TRS-80. Počítač obsahuje 32 KiB paměti ROM (16 KiB pro režim ZX Spectrum, 16 KiB pro režim HT), 64 KiB paměti RAM, zvukový čip AY v zapojení nekompatibilním se ZX Spectrem 128K a sériový port počítačů Commodore. K počítači je tak možné připojovat připojovat periférie vyráběné pro počítač Commodore 64. Zapojení zvukového čipu AY je stejné jako v předchůdcích tohoto počítače, počítačích HT 1080Z a HT 2080Z, což jsou klony počítače TRS-80.\n\nGDC 204 je varianta ZX Spectra vyvinutá na Technische Hochschule v Ilmenau. Díky změnám v ROM tento počítač nebyl úplně kompatibilní se ZX Spectrem. Počítač nemá barevný výstup a obsahuje přidané obvody PIO a CTC.\n\nHCX-80 je počítač vyráběný ve SKET-Magdeburg. Jeho základem je ZX Spectrum, nicméně na počítači je možné spouštět i programy pro počítač ZX80.\n\nSpectral je varianta ZX Spectra vyvinutá v IFAM Erfurt. Počítač je věrnou kopií svého originálu, navíc obsahující interface pro připojení joysticku. Počítač byl dodáván jako stavebnice firmou Hübner Elektronik Erfurt. Existuje ve variantě jak se 48 KiB paměti RAM, tak se 128 KiB paměti RAM.\n\nPočítač obsahuje 64 KiB RAM a 24 KiB ROM a je možné k němu připojit dvě disketové mechaniky. Pro komunikaci s dalšími počítači Elwro 800 Junior je vybaven sítí Junet. Počítač existuje ve verzi učitelské a studentské, pouze učitelská verze může přistupovat k disketovým mechanikám, studentská verze může přistupovat k mechanikám učitelské verze prostřednictvím sítě Junet. Proti ZX Spectru rozšířená klávesnice počítače obsahuje i polská písmena s diakritikou. Byl pro něj vytvořen operační systém CP/J.\n\nElwro 804 Junior PC je varianta počítače Elwro 800 Junior s vestavěnou 3,5\" disketovou mechanikou, vybavená sériovým rozhraním RS-232 místo sítě Junet, která byla vyrobena jako prototyp a nikdy se nedostala do sériové výroby.\n\nCobra je varianta ZX Spectra s rozšířenou pamětí ROM na 34 KiB. 2 KiB paměti ROM jsou bootovací, 16 KiB paměti ROM je určeno pro Sinclair BASIC a 16 KiB je určeno pro Operating User System (OPUS), který nabízel assembler, disassembler, monitor obsahu paměti a program pro vytváření kopií kazet a disket. K počítači byl vyráběn disketový řadič umožňující připojit čtyři disketové mechaniky.\n\nŘada počítačů CIP byla vyráběná společností Electronica CIE. CIP-02 je varianta ZX Spectra s 64 KiB paměti RAM a 2 KiB paměti ROM. Interpret jazyka BASIC bylo nutné po zapnutí počítače nahrát z kazety.\n\nCIP-03 už BASIC obsahoval v paměti ROM. Počítač byl vyráběn ve dvou variantách, jediný rozdíl mezi nimi byl v barvě proužku nad klávesnicí, který byl buď červený nebo modrý. Počítač nemá interface pro joystick, ten bylo nutné zakoupit samostatně.\n\nCIP-04 je varianta počítače ZX Spectrum +3, místo 3\" disketové mechaniky má 3,5\" disketovou mechaniku. Počítač má 256 KiB paměti RAM a není úplně kompatibilní se ZX Spectry. Z Basicu je přístupných pouze 128 KiB paměti RAM. Na počítači je možné spustit operační systém CP/M.\n\nHC 85 je počítač, který byl určen pro rumunské školy. Protože nemohl být použít obvod ULA počítačů ZX Spectrum od firmy Ferranti, byl tento nahrazen diskrétními logickými obvody. Počítač neměl disketovou jednotku.\n\nHC 88 je varianta počítače HC 85 s pamětí RAM rozšířenou na 64 KiB, takže je na něm možné spouštět operační systém CP/M.\n\nJako HC 90 byla označována jedna z verzí počítače HC 91, která byla vzhledově podobná počítači HC 85.\n\nPočítač HC 91 se vyráběl ve dvou variantách, jedna se stejnou klávesnicí jako u počítače HC 85 a druhá s klávesnicí rozšířenou na 50 kláves. Počítač byl od základu navržen znovu. Obsahoval méně integrovaných obvodů než HC 85, mimo jiné díky tomu, že jako paměť RAM byly použity dva obvody 4464 místo původních 24 obvodů tvořících paměť RAM. Kromě toho, že na počítači bylo možné spustit operační systém CP/M, neobsahoval navíc přidané vlastnosti proti ZX Spectru. Počítač obsahoval 32 KiB paměti ROM, z toho 16 KiB pro Sinclair Basic, 8 KiB pro BIOS operačního systému CP/M a 8 KiB pro výběr konfigurace.\n\nK počítačům HC 85, HC 88, HC 90 a HC 91 byl k dispozici rozšiřující interface Interfața 1 se dvěma disketovými mechanikami (první mechanika byla rozměru 3,5\", druhá rozměru 5,25\"), sériovým interfacem RS-232 a počítačovou sítí. Interface byl inspirován Sinclairovým ZX Interface I. Interface obsahoval paměť ROM o velikosti 16 KiB.\n\nHC 91+ je počítač shodný s počítačem HC 91, navíc ale vybaven interfacem pro 5,25\" disketovou jednotku, sériový interface RS-232 a interfacem pro síťovou komunikaci.\n\nHC 2000 je verze počítače HC 91 rozšířená o disketový řadič a vestavěnou disketovou mechaniku velikosti 3,5\". Počítači zůstala schopnost spouštět operační systém CP/M. HC 2000 je poslední domácí počítač Ice Felix, v podobném obalu byl později vyráběn počítač s procesorem 386.\n\nPočítač je variantou počítače Ice Felix HC 85 zabudovanou do obalu od telefonního přístroje. Místa, která jsou v obalu určena pro telefonní tlačítka a pro odkládání sluchátka, byla zaslepena černými záslepkami. Přestože byl počítač uveden jako herní počítač, neobsahoval interface pro joystick.\n\nVarianta ZX Spectra vyráběná v Temešváru (název počítače je složený z \"Micro\" a \"Tim\"ișoara (Temešvár))\n\nSages V1 je nejmenší rumunská varianta ZX Spectra. Na přední straně má počítač umístěny konektory pro zvuk a pro dva joysticky. Klávesnice počítače je stejná jako klávesnice počítače Felix HC 85.\n\nVarianta ZX Spectra založená na procesoru Z80B, který může běžet na frekvenci 3,5 MHz nebo 6 MHz. Vybaven je porty RS-232 a Centronics. Paměť je tvořena: RAM 80 KiB, ROM 16 KiB.\n\nInves Spectrum+ je počítač vyráběný společností Investrónica, která se podílela na vývoji počítače Sinclair ZX Spectrum 128K+. Počítač Inves Spectrum+ začala společnost vyrábět po té, co Clive Sinclair prodal práva k výrobě počítačů Sinclair společnosti Amstrad.\n\nPočítač je podobný počítači Sinclair ZX Spectrum+, má španělskou klávesnici (včetně písmena ñ) a vestavěný interface pro Kempston joystick. Chybová hlášení počítače jsou přeložena do španělštiny. Paměť ROM počítače ale není shodná s pamětí ROM španělské verze počítače Sinclair ZX Spectrum+. Odlišnosti v obsahu paměti ROM způsobují nekompatibilitu s některými programy. Problémy s kompatibilitou se vyskytují např. u her Commando, Bomb Jack či Top Gun.\n\nPaměť počítače je tvořena dvěma čipy 4464, počítač tedy obsahuje 64 KiB paměti RAM, ovšem 16 KiB není přístupných. Počítač obsahuje chybu, která umožňuje zablokovat odeslání hodnot na port 254.\n\nAnbelo/C je varianta počítače ZX Spectrum 48K vyráběná závodem Angstrem ve spolupráci s MGP Anbelo. Dodávaná byla buď jako stavebnice nebo jako už sestavený počítač. Jeví se být prvním počítačem, jehož základem jsou obvody z řady Т34. V počítači se nachází 15 Integrovaných obvodů.\n\nArus je varianta ZX Spectra 48K vyráběná závodem Iseť v Kamensk-Uralském. Počítač je odvozen od počítače Pentagon 48. Počítač má vestavěný disketový řadič. Počítač je vybaven vstupně-výstupním interfacem založeným na obvodu КР580ВВ55А (varianta obvodu Intel 8255), pomocí kterého je také možné připojit Kempston joystick. Počítač podporuje ruštinu.\n\nATM Turbo je počítač kompatibilní se ZX Spectrem s rozšířenou pamětí a schopností běhu systému CP/M a třemi novými grafickými režimy. Počítač je odvozen od počítače Pentagon ovšem obsahuje rozšířený hardware, jako paralelní port Centronics, vestavěný modem a vestavěný Covox. Deska plošného spoje počítače byla záměrně složitá, aby se předešlo výrobě kopií počítače. Po oficiálním ukončení výroby počítače byla veškerá dokumentace k počítače uvolněna k volnému použití.\n\nAZX Monstrum je návrh počítače založeného na procesoru Z380 a třemi grafickými režimy: 256 x 192, 512 x 384 a 1024 x 768. Díky použitému procesoru může počítač adresovat až 4 GiB paměti RAM lineárně. Počítač má svůj vlastní BIOS a rozšířenou ROM s Basicem.\n\nBajt je varianta počítače ZX Spectrum 48K vyráběná v Brestu začátkem 90. let 20. století. Obvody počítače se vyznačují řadou originálních řešení, které ovšem snižují kompatibilitu s původním ZX Spectrem. Počítač má vestavěný tříkanálový zvukový generátor, jehož základem je obvod 8253 a interface pro Kempston joystick. Jako doplněk byl k počítači vyráběn disketový řadič kompatibilní s Beta Disk Interface.\n\nBaltika je počítač ne úplně kompatibilní s původním ZX Spectrem, má procesor taktovaný na 4 MHz.\n\nBejsik je varianta počítače ZX Spectrum 48K vyráběná ve vladivostockém závodu Radiopribor mezi roky 1990 a 1994. Základem počítače je počítač Leningrad. Procesory počítačů Bejsik jsou procesory vyráběné firmou goldStar v Jižní Koreji. Klávesnice počítače má 69 kláves, nápisy na klávesnici jsou vypáleny laserem. Počítač se vyznačuje vysokou kompatibilitou s originálním ZX Spectrem.\n\nBest III je varianta počítače ZX Spectrum vyráběná v roce 1993 v Petrohradě.\n\nBi Am ZX-Spectrum 48/64 je varianta počítače ZX Spectrum vyráběná v letech 1992 - 1994 v Petrohradě.\n\nBi Am ZX-Spectrum 128 je varianta počítače Bi Am ZX-Spectrum 48/64 s rozšířenou pamětí na 128 KiB.\n\nBriz je varianta počítače ZX Spectrum 128K vyráběná ve vladivostockém závodu Radiopribor. Proti ZX Spectru 128K obsahuje navíc disketový řadič.\n\nPod názvem Byte byly vyráběny dva různé počítače. Jeden z nich byl vyráběn skupinou 25 oddílu OKBM Tenzor. druhý počítač Byte byl vyráběn závodem Dněstr ve městě Bendery v Moldavsku. Základem tohoto druhého počítače byl procesor UB880A a zákaznický obvod Т34ВГ1. ROM tohoto počítače byla shodná ROM používanou v počítačích Didaktik.\n\nPočítač Composite-48K je varianta počítače ZX Spectrum 48K. Počítač vypadá shodný s počítačem Leningrad.<ref name=\"kay256/1024\">\nKAY-256/1024 na witchcraft.org.ua (archivovaná verze stránky)</ref> Později byla pod názvem \"Composite-128K\" vyráběna varianta se 128KiB paměti RAM, která byla postupně přejmenována na \"Kay\".\n\nContact 64 je počítač vyráběný společností Peters v Petrohradě. Počítač se vyráběl ve čtyřech variantách:\n\nContact 128 je varianta počítače Contact 64 s pamětí rozšířenou na 128 KiB. Vyráběl se ve stejných čtyřech variantách jako Contact 64.\n\nContact CPS-128 je počítač kompatibilní s počítačem ZX Spectrum 128K. Stejně jako počítače Compact 64 a Compact 128 je vyráběla společnost Peters v Petrohradě. Na rozdíl od těchto počítačů je Compact CPS-128 umístěn počítačové skříni typu desktop s oddělenou klávesnicí. Existují i verze počítače Contact CPS-128 s 256 KiB paměti RAM.\n\nDelta-S je varianta počítače ZX Spectrum 48K. Počítač se vyráběl v Kazani a v Čeboksary. Existují tři varianty počítače Delta-S lišící se počtem použitých integrovaných obvodů. Ve třetí verzi je místo diskrétních logických obvodů použit obvod 1515ХМ1.\n\nDelta S-128 je varianta počítače ZX Spectrum 128K, založena na obvodu КБ01ВГ1-2. Obsahuje porty pro Kempston joystick a Sinclair joystick 2.\n\nDelta SA a Delta SB jsou odvozené od počítače Delta-S. Počítač Delta SA je rusifikován, má navíc klávesu pro změnu jazyka. Při připojení tiskárny Elektronika MS 6312 k počítači Delta-SA dochází při tisku k problémům.\n\nPočítač kompatibilní se ZX Spectrem 48. Vybavený sériovým portem RS-232. Taktovaný frekvenci 1,875 MHz (přibližně poloviční frekvence proti ZX Spectru).\n\nDuet je varianta počítače ZX Spectrum 48K vyráběná v Moskvě Lianozovskym elektromechaničeskim zavodom (ЛЭМЗ). Procesor počítače je Zilog Z0840004P. Klávesnice počítače má samostatný blok kláves s kurzorovými šipkami. K počítači existuje rozšíření paměti na 128 - 1024 KiB RAM.\n\nDynael je varianta počítače ZX Spectrum 48K. Existuje ve dvou variantách, ve variantě M48A a ve variantě M48B. A počítačem byla dodávána kazeta s programy \"test\" a \"demo\" a hrami \"lyžování\" a \"Stop the express\".\n\nElbrus je varianta počítače ZX Spectrum 48K vyráběná v Nalčiku v letech 1989 až 1993. Po resetu se počítač ohlásí úvodním hlášením \"*** 1989 Эльбрус-001 ***\". Počítač má vestavěný interface pro Kempston joystick. K počítači se jako příslušenství vyráběl disketový řadič s jednou nebo dvěma disketovými mechanikami 5,25\".\n\nElara je varianta počítače ZX Spectrum 48K vyráběná firmou Elara v Čeboksary.\n\nElara-Disk-128 (známá také jako Ella ra) je varianta počítače ZX Spectrum 128K vybavená diskovým řadičem, tiskovým interfacem ZX Lprint III a interfacem pro Sinclair joystick a Kempston joystick. S originálním ZX Spectrem 128K není úplně kompatibilní. Nekompatibilita je způsobena změnou některých portů.\n\nForum BK-09 Turbo je varianta počítače ZX Spectrum 48K. Základem počítače je procesor Т34ВМ1 a zákaznický obvod Т34ВГ1. Slovo Turbo v názvu znamená, že počítač je schopen zrychleného zápisu na magnetofonovou pásku.\n\nGrandRomMax2+ je počítač vycházející z počítače Pentagon, na rozdíl od něho má ale opravené generování signálu /INT tak, aby odpovídalo ZX Spectru. Výrobce počítače je nezávislá naučná a průmyslová laboratoř výpočetní techniky města Frjazino.\n\nGrandboard2+ je počítač vyráběný nezávislou vědeckou a průmyslovou laboratoří výpočetní techniky města Frjazino. Počítač je založený na počítači GrandRomMax 2+. Počítač obsahuje procesor NEC Z80 taktovaným na frekvenci 3,45 MHz a 128 KiB paměti RAM. Počítač má vestavěný Beta Disk Interface a ZX Lprint III. Následníkem počítače je počítač GrandTower 2+.\n\nHobbit je počítač s 64 KiB RAM a 64 KiB ROM. Může pracovat v režimu Sinclair Basicu, ale i v režimu jazyka Forth, jazyka Logo a operačního systému CP/M. Jeho znaková sada obsahuje nejen písmena latinky, ale i cyrilice. K počítači je možné připojit tři joysticky. Počítač je vybaven sítí pro komunikaci s dalšími počítači Hobbit. Pomocí speciální síťové karty je možné do sítě počítačů Hobbit připojit i počítač PC. Autory počítače jsou Dmitrij Michajlov a Michail Osetinskij z Petrohradu. Počítač existuje ve dvou verzích, novější verze obsahuje vestavěnou disketovou mechaniku.\n\nPočítač Impuls je totožný počítač s počítačem Santaka-002, pouze vyráběný v Krasnodaru. Existuje ve dvou variantách Impuls a Impuls-M.\n\nJauza je varianta počítače ZX Spectrum 48K. s počítačem byl dodáván i joystick. Paměť ROM počítače je shodná s pamětí ROM počítače Didaktik M.\n\nKay je varianta počítače Composite-48 s pamětí rozšířeno na 128 KiB. Původně byl nazýván \"Composite-128K\", z tohoto označení vzniklo označení Kay.\n\nKay 256 je počítač kompatibilní s počítačem Scorpion ZS-256. První verze počítače neměla režim turbo a obsahovala pouze dva sloty pro přídavné desky.\n\nKay 1024 je nástupce počítače Kay 256 s pamětí rozšířenou na 1024 KiB. Počítač obsahuje interface pro připojení PC klávesnice a pevného disku. Naopak neobsahuje disketový řadič, který je nutný připojit externě. K počítači lze připojit interface General Sound. Varianta počítače označená jako Kay 1024/SL4 má některé rozšířené možnosti, změněné dekódování portu pro klávesnici a portu pro Kempston joystick a přidány dva konektory pro Sinclair joysticky.\n\nPočítač s 64 KiB paměti RAM vyráběný Mytiščinským elektrotechničeským závodem od roku 1988 do roku 1994.\n\nKompaňon je varianta ZX Spectra vyráběná v Iževsku. Počítač existuje ve čtyřech variantách: Kompaňon, Kompaňon-M, Kompaňon-2 a Kompaňon 3. Počítač je následníkem počítačů Magic. První verze počítače Kompaňon byla v podstatě kopie počítače Baltika. K tomuto počítači je možné připojit disketový řadič Viktoria. Počítač mohl sloužit jako terminál nebo jako server. Počítač Kompaňon-2 už má rozšířenou klávesnici o numerickou část a další přídavné klávesy a navíc dalších 16 KiB paměti RAM. Počítač Kompaňon-3 je varianta ZX Spectra 128K.\n\nObecně řečeno, jedná se o stejný počítač jako Leningrad-2, ovšem poněkud vylepšený. je nutné poznamenat, že na stojích jako Leningrad-1, Leningrad-2, či Kompozit-48 je možné místo krystalu může být podstrčen kondenzátor.\n\nPočítač měl rozšířenou paměť jednoduše připájenou k desce verze 48K, to dělalo počítač těžší nakonfigurovat. Deska plošného spoje neobsahuje disketový řadič Beta Disk Interface, neobsahuje systémový konektor, připojení tiskárny je spojeno s některými problémy. Je to tedy vlastně holé ZX spectrum 128K pro použití s magnetofonem, ale pokud je třeba připojit Beta Disk Interface, je nutné ho připojit pomocí drátů.\n\nPočítač vyráběný v Uljanovském radiolampovém závodu. Představoval svým způsobem nezměněný počítač Leningrad-1.\n\nKrasnogorsk byl vyráběn od roku 1991. Pro generování televizního signálu používá obvod PZY K573PF2(5).\n\nPočítač vyráběný závodem automatické kontroly ve městě Orša v Bělorusku. Existuje ve verzi se 48 KiB paměti RAM. O jeho rozšíření mezi lidmi není známo. Je známo, že byl dodáván do obchodů měst Vitebska (město Orša se nachází ve Vitebské oblasti) a Minsku. Není známo, že by byl prodáván mimo hranice Běloruska. Široké použití počítače nebylo možné díky jeho neustálému přehřívání (obal počítače nebyl prakticky větraný) a bortící se klávesnici (klávesy byly připojeny na piny tenkých kolíčků, tyto kolíčky se přerušily a klávesnice se stala nefunkční), takže na počítači Kvant všechno pracovalo o 10 - 15 % pomaleji než na ZX Spectru.\n\nKvant-BK MS0530 je varianta ZX Spectra 48K vyráběná závodem Kvant v Zelenogradě. Počítač obsahuje procesor Т34ВМ1 a zákaznický obvod Т34ВГ1. Má vestavěný Beta Disk Interface.\n\nKvorum je varianta počítače ZX Spectrum bez dalších rozšířených možností.\n\nKvorum 64 je počítač kompatibilní se ZX Spectrem doplněný o možnost připojit místo paměti ROM paměť RAM, takže je schopen běhu operačního systému CP/M. Počítač má rozšířenou klávesnici, přidané klávesy je možné číst na portu 126/7E.\n\nKvorum 128 je počítač kompatibilní se ZX Spectrem 128K s možností připojit do celého adresního prostoru procesoru paměť RAM. Počítač je založen na obvodu КБ01ВГ1-2 a je k němu možné připojit Kempston joystick a Sinclair joystick.\n\nKvorum 128+ je varianta počítače Kvorum 128 s vestavěnou disketovou jednotkou.\n\nLeningrad 1 je varianta ZX Spectra 48K podle návrhu Sergeje Zonova, později autora počítačů Scorpion. Ve své době byl velmi oblíbený. Počítač obsahuje 64 KiB paměti RAM, z celého rozsahu využívá pouze 48 KiB. Z počítače vycházejí další varianty ZX Spectra, jako je Spektr 48, Ural-48K, Vesta IK-30 a SIČ-48. Kvůli zjednodušení elektroniky počítače všechny sudé porty procesoru fungovali jako port 254 u ZX Spectra, na všech lichých portech bylo možné číst stav Kempston joysticku. Novosibirskij elektrotechničeskij institut navrhl variantu počítače Leningrad-NETI.\n\nLeningrad 2 je vylepšená varianta počítače Leningrad 1. K počítači existuje několik vylepšení.\n\nLvov je počítač vytvořený ve Lvovském politechničeském institutu. Práce na vytvoření počítače začaly už v letech 1984–1985. Autorem návrhu počítače je Jurij Dmitrijevič Dobuš. Z počítače vychází počítače Moskva, Leningrad a Pentagon 48.\n\nMagic-04 je varianta počítače ZX Spectrum 48K. Autory počítače jsou Sergej Žavoronkov a Andrej Vyčegžanin. Počítač má klávesnici se 41 klávesami a interfacy pro Sinclair joystick a Kempston joystick.\n\nMagic-05 je vylepšená varianta počítače Magic-04. Má rozšířenou klávesnici, u které stav přidaných kláves je čten na portu 252/FC, a nestandardní port pro tiskárnu.\n\nMagic-06 je varianta počítače Magic-04, místo diskrétních součástek realizujících funkce obvodu ULA používá zákaznický obvod.\n\nMagic-07 je varianta počítače ZX Spectrum 128K včetně zvukového generátoru AY-3-8912 a s vestavěným disketovým řadičem. Počítač se nedostal do sériové výroby.\n\nPočítač Master byl vyráběn třemi závody, Komponent jako dodavatel obalu, Angstrem jako dodavatel integrovaných obvodů a Prokom jako dodavatel dokumentace. Počítače je založen na obvodech z řady Т34 (procesor Т34ВМ1, zákaznický obvod Т34ВГ1 a paměť ROM Т34РЕ1). Klávesnice počítače je rozšířená o numerickou část. Počítač obsahuje interfacy pro Sinclair joystick a Kempston joystick.\n\nMaster K je počítač vyráběný v Ivanovově. Počítač obsahuje 48 KiB paměti RAM, 16 KiB paměti ROM a interface pro Kempston joystick.\n\nMoskva 48K (nebo pouze Moskva) je první hromadně vyráběný počítač kompatibilní se ZX Spectrem postavený v Rusku. Počítač je kopií počítače Lvov.\n\nMoskva 128K je varianta počítače ZX Spectrum 128K. Má vestavěný interface pro tiskárnu a pro joystick, ale neobsahuje zvukový generátor. Počítače Moskva 128 a Pentagon 128 byly prvními variantami ZX Spectra 128K.\n\nNafaňa je počítač vyráběný závodem Axon v Moskvě. Jeho základem je speciální zákaznický obvod СК1, kromě něho počítač obsahuje dalších 16 integrovaných obvodů. Počítač byl navržen pro diplomatické kanceláře a pro děti.\n\nKlon počítače ZX Spectrum 48K. Počítač byl vytvořen v Novosibirském elektrotechničeském institutu svazu.\n\nOlimpik-S je varianta ZX Spectra vyráběná Světlovodským závodem.\n\nOrel BK-08 je počítač kompatibilní ZX Spectrem 48K s možností připojit do celého adresního prostoru procesoru paměť RAM. Paměť RAM je pro zápis přístupná vždy, i v případě, kdy je pro čtení připojena paměť ROM, takže je možné uložit data do paměti RAM i z BASICu. Kromě znaků latinky umožňuje psát i znaky cyrilice.\n\nOrizon-Micro je počítač vyráběný závodem Orizon v ukrajinském městě Smila. U počítače existuje problém s náhodným stavem datové sběrnice, takže nefungují některé programy používající přerušení IM2.\n\nParus VI-201 je počítač vyráběný Sevastopolským elektromechaničeskim zavodom. Počítač je umístěn ve stejném obalu jako počítač Elektronika VI-201.\n\nPatisonic 48 je počítač vyráběný firmou Patisonic v Omsku. Počítač vychází z počítače Leníngrad, jeho schéma bylo ale podstatně změněno.\n\nPatisonic 48ST má proti počítači Patisonic 48 slot pro paměťové kártridže, rozšířenou paměť ROM, nastavitelné umístění videopaměti v adresním prostoru procesoru a interface pro Kempston joystick. Některé exempláře jsou vybaveny zvukovým generátorem AY-3-8912. Nedokončený zůstal návrh kártridže obsahující paměť RAM.\n\nPentagon je počítač, který si lidé stavěli doma. Existuje ve variantě se 48 KiB paměti RAM a se 128 KiB paměti RAM. Pentagon 48 byl první počítač kompatibilní se ZX Spectrem, který obsahoval vestavěný řadič Beta Disk Interface. Původní verze počítače Pentagon 128 má 128 KiB paměti, ale díky tomu, že si tento počítač lidé stavěli doma, existuje mnoho verzí tohoto počítače s různými vylepšeními jako je rozšíření paměti na 512 KiB a nové grafické režimy. K přepínání rozšířené paměti nad 128 KiB počítač používá u ZX Spectra 128 nevyužité bity portu 32765/7FFD, což může způsobit nekompatibilitu s některými programy.\n\nPočítač Pentagon 1024SL se vyskytuje ve dvou verzích. Verze 1.4 je kompatibilní s počítačem Kay 1024. Verze 2.2 je kompatibilní s domácími úpravami původních počítačů Pentagon.\n\nPeters MC64 je počítač vyráběný v Petrohradě společností Peters (později přejmenovanou na Peters Plus). Počítač existuje ve verzích MC64S1, která v přídavné paměti ROM obsahuje Service monitor, assembler, monitor a testovací program videoobvodů, a MC64S3, která v přídavné paměti ROM obsahuje Service monitor 2, hru Tetris, testovací program videoobvodů a textový editor. Varianta MC64S3 má také port pro paralelní tiskárnu. Dalšími uváděnými variantami počítače jsou MP64 a WS128.\n\nPeters 256 je počítač vyráběný v Petrohradě společností Peters (později přejmenovanou na Peters Plus). Vychází z počítače Scorpion. Počítač obsahuje Service monitor 3 a IS-DOS.\n\nPik je počítač s procesorem Z80A bez turba a s 64 KiB paměti RAM a 16 KiB paměti ROM. Počítač obsahuje obvod КА1515ХМ1216. Klávesnice počítače má nestandardně umístěné přídavné klávesy (např. kurzorové šipky jsou v levé části klávesnice).\n\nProfi je počítač se 1024 KiB paměti RAM, vestavěným obvodem 8255 a vestavěným řadičem Beta Disk Interface. Jeho grafické možnosti jsou kvůli systému CP/M rozšířeny o druhý grafický režim. Počítač umožňuje připojení PC klávesnice a novější verze obsahují také interface pro připojení pevného disku.\n\nRobik je počítač vyráběný ve městě Čerkasy (nyní (rok 2012) Ukrajina). Je vybaven rozhraním pro Kempston joystick. Klávesnice má samostatné kurzorové šipky a kromě písmen latinky umožňuje psát i znaky cyrilice.\n\nRaton-9003 je počítač vyráběný v Homelu v Bělorusku. V počítači použitý procesor zákaznický a paměť ROM jsou z rodiny obvodů T34. Paměť ROM je analogická paměti ROM počítače Pik.\n\nPočítač Santaka-002 je totožný počítač s počítačem Impuls, pouze vyráběný v Minsku. Počítač má ve znakové sadě i písmena cyrilice. Tyto má umístěna místo velkých písme latinky.\n\nScorpion ZS-256 je počítač plně kompatibilní se ZX Spectrem 128 včetně časování. Jeho paměť RAM je rozšířená na 256 KiB. Má vestavěnou zjednodušenou verzi disketového řadiče Beta Disk Interface, ke které je možné připojit pouze dvě disketové mechaniky. K počítači existuje rozšíření GMX, které rozšiřuje paměť RAM, přidává druhý grafický režim a umožňuje emulovat počítač Pentagon.\n\nSever 48/002 je počítač vyráběný na začátku 90. let závodem Sever v Novosibirsku. Počítač má klasickou klávesnici se 40 klávesami a procesor 1825ВМ80. Počítač obsahuje 64 KiB paměti ROM a 16 KiB paměti RAM. S počítačem byl dodáván joystick.\n\nSintez je série počítačů vyráběná v Kišiněvě. Počítače Sintez, Sintez M a Sintez 2 mají 48 KiB paměti RAM, Sintez 3 má paměť RAM rozšířenou na 128 KiB. K počítači Sintez M je možné připojit dva joysticky (Sinclair 1 a Sinclair 2), černobílý a barevný monitor a magnetofon.\n\nSimbol je varianta ZX Spectra jak se se 48 KiB paměti RAM tak se 128 KiB paměti RAM. Obě varianty počítače využívají obvod Т34ВГ1, varianta se 128 KiB paměti RAM obsahuje i zvukový čip AY-3-8910 a disketový řadič. Použitá ROM je shodná s ROM v počítačích Didaktik.\n\nSirius je varianta ZX Spectra, která má místo obvodu ULA její funkce sestavené z diskrétních logických obvodů. S počítačem byl dodáván joystick.\n\nSpektr 48 je počítač vyráběný závodem Orjol. Klávesnice počítače obsahuje nejen písmena latinky, ale i písmena cyrilice. V paměti ROM počítače je obsažen monitor a debugger.\n\nSpektr BK-001 je varianta ZX Spectra 48K vyráběná v Tveru. Počítač umožňuje psát i znaky cyrilice a v paměti ROM je obsažen i tester magnetofonu (analogický testeru magnetofonu u ZX Spectra 128K+).\n\nSprinter je počítač založený na architektuře Flex. Může pracovat v několika režimech, režim kompatibilní se ZX Spectrem je jedním z nich. Počítač je vybaven 4 MiB paměti RAM, 128 KiB paměti ROM, interfacem pro PC klávesnici a pro myš MS Mouse a dva ISA sloty.\n\nPočítač se vyráběl v taganrogském KB Mius v 90. letech 20. století. jeho základem je modifikované schéma Zonova. Deska plošného spoje o rozměru 243 mm x 143 mm bese 16 integrovaných obvodů РУ5 v pouzdrech DIP16, dvě patice pro paměť ROM v pouzdru DIP28 a patici pro procesor v pouzdru DIP40. Na desce plošného spoje se nachází tři pětikolíkové konektory (pro video, pro zvuk a pro napájení) a jeden sedmikolíkový konektor (pro joystick). deska má také 64pinový systémový konektor. Tento konektor umožňuje připojit desku řadiče a desku ROM disku se zvukovým procesorem. Konstrukce těchto desek umožňuje vložit je jednu vedle druhé. Deska disketového řadiče obsahuje vyrovnávací buffer adresové a datové sběrnice, obvody disketového řadiče, řadič rozhraní RS-232 a řadič interface Centronics. ROM disk představuje desku plošného spoje s pamětí ROM, ve které se nacházejí upravené verze často používaných programů a také některé servisní možnosti. Na desce ROM disku se nachází také hudební generátor AY/YM. V pozdějších verzích byl objem paměti ROM navýšen z 2x 512 KiB na 4x 1 MiB a přidán interface pro Kempston mouse. Existují schémata rozšíření paměti ROM až na 1 MiB a turbo režimu disketového řadiče.\n\nUral 8/64 je varianta ZX Spectra 48K vyráběná závodem UOMZ. Počítač vychází z počítače Leningrad.\n\nVesta IK-30 je varianta ZX Spectra 48K vyráběná závodem Signal. Počítač vychází z počítače Leningrad, klávesnice počítače má 40 kláves. Jako přechodný model mezi počítači Vesta IK-30 a Vesta IK-31 existuje model Vesta IK-30M.\n\nVesta IK-31 je novější verze počítače Vesta IK-30. Počítač je vzhledově podobný svému předchůdci, ale jeho elektronika je odlišná, místo diskrétních logických obvodů obsahuje obvod Т34ВГ1. Paměť ROM počítače je modifikovaná paměť ROM počítačů Didaktik s jiným písmem.\n\nS počítači Vesta byl dodáván joystik Vesta IM-01.\n\nZX Evolution, zkráceně nazývaná jako ZX Evo nebo Pentevo je varianta ZX Spectra vyráběná NedoPC. Počítač vychází z počítače ATM Turbo. Počítač obsahuje 4 MiB paměti RAM a 512 KiB paměti ROM. K počítači existuje několik možných pamětí ROM, jedna z nich je kompatibilní s počítačem Scorpion ZS-256.\n\nPočítač obsahuje dva procesory Z80 (jedna jako grafický koprocesor), RS-232, turbo režim, síťovým připojením a druhým grafickým režimem 640 x 200. Bylo vyrobeno asi 700 počítačů. V závislosti na modelu a počtu instalovaných obvodů může mít 48, 128 nebo 512 KiB RAM a 32 nebo 64 KiB ROM.\n\nV roce 1994 byla v Rusku vyvinuta víceprocesorová platforma ZX-Poly na základě počítačů ZX Spectrum, se kterým je zpětně kompatibilní, ale umožňuje zvýšení barevnosti a zvětšení grafického rozlišení stávajícího programového vybavení.\nV roce 2007 bylo schéma platformy zveřejněno autorem Igorem Maznicem na síti ve formě technického popisu a emulátoru, které jsou dostupné na oficiálních stránkách platformy ZX-Poly. Vzhledem ke konci éry počítače ZX Spectrum, práce na hardwarové realizaci platformy byly koncem 90. let 20. století zmrazeny.\n\nZXM-777 je počítač navržený na základě počítačů ZX-777 a Kay 256. Počítač obsahuje 128 KiB paměti RAM a 64 KiB paměti ROM. Použitý procesor TMPZ84C00-8 může být taktován frekvencí 3,5 MHz nebo 7 Mhz.\n\nZXM-Phoenix je varianta ZX Spectra 128K. Počítač může mít buď 1024 nebo 2048 KiB paměti RAM, má 64 KiB paměti ROM. Počítač existuje v revizích 00, 01, 02, 03, 04, 05 a 05.1. V revizi 05 byl pro zvýšení kompatibility s původním ZX Spectrem 128K přidán režim, ve kterém je dostupných pouze 128 KiB paměti RAM. K počítači je možné připojit joystick a myš, tyto se chovají jako Kempston joystick a Kempston mouse.\n\nZXM-Phoenix 2 je rozšířená varianta počítače ZXM-Phoenix. Počítač má paměť RAM o velikosti 4096 KiB a může běžet i v režimu kompatibilním s počítačem Pentagon. Počítač má nové grafické režimy a možnost okraji obrazu (borderu) nastavit 15 nebo 16 barev.\n\n\n"}
{"id": "823984", "url": "https://cs.wikipedia.org/wiki?curid=823984", "title": "Sinclair ZX Spectrum +2", "text": "Sinclair ZX Spectrum +2\n\nSinclair ZX Spectrum +2 je počítač z rodiny počítačů Sinclair ZX Spectrum. Jedná se o první počítač vyrobený poté, co byla společnost Sinclair Research koupena společností Amstrad. Díky přesunu výroby na Tchaj-wan se zvýšila kvalita počítače. Následníkem počítače je počítač Sinclair ZX Spectrum +3.\nZ technického hlediska se jedná v podstatě o stejný počítač jako Sinclair ZX Spectrum 128K+, který je po vzoru počítače Amstrad CPC464 doplněn o vestavěný kazetový magnetofon jako vnější paměťové médium a je proveden v podobném designu.\n\nZ programového hlediska u počítače proti svému předchůdci nastalo několik změn, jednou z nich je odstranění položky \"Tape tester\" z hlavní nabídky počítače a text hlášení o copyrightu.\n\n\nPočítač k ovládání vestavěných periférií používá porty procesoru 253 (šestnáctkově FD) a 254 (šestnáctkově FE). K portu 253 je připojeno více periferií, mezi nimi je rozlišováno pomocí vyššího bytu adresy portu.\n\nProtože procesor Z80 umožňuje adresovat pouze 64 KiB paměti, je celá paměť o velikosti 160 KiB rozdělena na stránky o velikosti 16 KiB, které se připínají do adresového prostoru procesoru. Od adresy 0 do 16383 je připojena jedna ze dvou stránek paměti ROM, od adresy 16384 do 32767 je připojena stránka č. 5 paměti RAM od adresy 32768 do adresy 49151 je připojena stránka č. 2 paměti RAM a od adresy 49152 do adresy 65535 je možné připojit kteroukoli z osmi stránek paměti RAM, včetně stránek č. 2 a č. 5. Počítač má dvě videoram, jednu umístěnou ve stránce č. 5 a druhou umístěnou ve stránce č. 7.\n\nKe stránkování paměti je použit port 32765, význam jednotlivých bitů hodnoty odeslané na tento port je následující:\n\nPočítač je velmi podobný jednomu ze svých nástupců, počítači Sinclair ZX Spectrum +2A. Mezi těmito počítači je ale několik na první pohled viditelných rozdílů:\n\n"}
{"id": "823985", "url": "https://cs.wikipedia.org/wiki?curid=823985", "title": "Sinclair ZX Spectrum +3", "text": "Sinclair ZX Spectrum +3\n\nSinclair ZX Spectrum +3 je počítač z rodiny počítačů Sinclair ZX Spectrum. Jedná se následníka počítače Sinclair ZX Spectrum +2. Z počítače je následně odvozen počítač Sinclair ZX Spectrum +2A.\nZ technického hlediska se jedná o nově vyvinutý počítač. Po vzoru počítače Amstrad CPC 6128 je vybaven 3\" disketovou jednotkou jako vnějším paměťovým médiem a je proveden v podobném designu.\n\nKvůli přítomnosti disketové jednotky muselo být programové vybavení počítače rozšířeno i o software pro její ovládání, diskový operační systém +3DOS. Proto byla proti počítači Sinclair ZX Spectrum +2 paměť ROM rozšířena na 64 KiB. Kromě toho přibyl paralelní port. Z paměti ROM byla odstraněna obsluha přídavné klávesnice Keypad. Také ZX Interface I s tímto počítačem nefunguje. U počítače byl odstraněn efekt, kdy při čtení z portu, na který není připojeno žádné zařízení, je čtena hodnota právě zobrazovaného atributu (obvykle je k tomuto účelu využit port 255), proto na počítači nefungují některé hry, které tohoto jevu u předcházejících modelů ZX Spectra využívaly ke zjištění polohy paprsku. K počítači je možné připojit druhou disketovou jednotku. V manuálu k počítači je doporučováno jako druhou disketovou jednotku připojit disketovou jednotku Amstrad FD-1.\n\nZákladní programové vybavení počítače v paměti ROM existuje ve dvou verzích, 4.0 a 4.1. Počítače ZX Spectrum +3 obsahují většinou verzi 4.0, verze 4.1 je obsažena většinou v počítačích ZX Spectrum +2A. S rozšířením pevných disků a paměťových karet vytvořil Gary Lancaster rozšíření počítače \"ZX Spectrum +3e\".\n\n\nPočítač k ovládání vestavěných periférií používá porty procesoru 253 (šestnáctkově FD) a 254 (šestnáctkově FE). K portu 253 je připojeno více periferií, mezi nimi je rozlišováno pomocí vyššího bytu adresy portu.\n\nProtože procesor Z80 umožňuje adresovat pouze 64 KiB paměti, je celá paměť o velikosti 192 KiB rozdělena na stránky o velikosti 16 KiB, které se připínají do adresového prostoru procesoru. Od adresy 0 do 16383 je připojena jedna ze čtyř stránek paměti ROM, od adresy 16384 do 32767 je připojena stránka č. 5 paměti RAM od adresy 32768 do adresy 49151 je připojena stránka č. 2 paměti RAM a od adresy 49152 do adresy 65535 je možné připojit kteroukoli z osmi stránek paměti RAM, včetně stránek č. 2 a č. 5. Kromě toho může být paměť nakonfigurována do tzv. režimu \"allram\", kdy je celý adresovatelný rozsah tvořen pouze pamětí RAM. Počítač má dvě videoram, jednu umístěnou ve stránce č. 5 a druhou umístěnou ve stránce č. 7.\n\nV ROM 0 je obsažen celoobrazovkový editor Sinclair BASICu (editor v režimu 128K), v ROM 1 analyzátor syntaxe, v ROM 2 +3DOS a v ROM 3 ROM ZX Spectra 48K.\n\nKe stránkování paměti jsou použity porty 32765 a 8189. Význam jednotlivých bitů hodnot odeslaných na tyto porty je následující:\n\n"}
{"id": "823987", "url": "https://cs.wikipedia.org/wiki?curid=823987", "title": "Kózaburó Tamamura", "text": "Kózaburó Tamamura\n\nKózaburó Tamamura (玉村 康三郎, \"Tamamura Kózaburó\") (1856 — 1923) byl japonský fotograf.\n\nV roce 1874 si otevřel fotografické studio ve čtvrti Asakusa v Tokiu a po necelých deseti letech v roce 1883 se odstěhoval do Jokohamy, kde provozoval svůj nejúspěšnější ateliér. Byl průkopníkem snímků zvaných \"Jokohama šašin\", což byly velmi úspěšné série ručně kolorovaných fotografií. V Jokohamě měl sídlo společnosti na ulici Benten-dóri. Jen o několik dveří opodál se nacházelo studio fotografa T. Enamiho, se kterým v průběhu několika let spolupracovali na nejméně třech projektech.\n\nJeho studio fungovalo až do roku 1909. Zemřel asi v roce 1923.\n\n"}
{"id": "823989", "url": "https://cs.wikipedia.org/wiki?curid=823989", "title": "Ann Mari Falková", "text": "Ann Mari Falková\n\nAnn Mari Falk (1916, Stockholm Švédsko – 1988) byla švédská spisovatelka a překladatelka.\n\nStudovala na francouzské škole ve Stockholmu a poté získala obchodní vzdělání. V letech 1935 až 1951 pracovala v pojišťovně. Od 40. let publikovala knihy především pro děti a mládež, které byly přeloženy do mnoha cizích jazyků. Celkem za svůj život vydala více jak 60 knih.\n\n\n\n\n"}
{"id": "823992", "url": "https://cs.wikipedia.org/wiki?curid=823992", "title": "Blut und Boden", "text": "Blut und Boden\n\nBlut und Boden ( ) odkazuje na ideologii, která se soustřeďuje na etnickou příslušnost založenou na dvou faktorech, původ (krev) a domov (půda). Oslavuje vztah lidí k půdě, kterou obsazují a obdělávají. Klade velký důraz na ctnosti rolnického života. Tato myšlenka byla v mírném kontrastu se zdůrazňováním průmyslového pokroku árijské rasy, který ji odlišoval od ostatních ras.\n\nTento německý výraz byl poprvé použit ke konci 19. století v traktátech, které byly zastánci rasismu a národního romantismu. Vznikla tak regionalistická literatura se sociální kritikou a byla velice rozšířená před vzestupem nacismu.\n\nKrajní nacionalisté již před nacisty často podporovali venkovský život, protože byl zdravější. Artamanova liga posílala městské děti na venkov pracovat v naději, že budou proměněni ve Wehrbauern (ozbrojení rolníci).\n\nRichard Walther Darré zpopularizoval tuto frázi v době vzniku nacistického Německa. Napsal knihu, která se jmenovala \"Neuadel aus Blut und Boden\" (Nová šlechta založena na krvi a půdě), 1930. Navrhovala systematický eugenický program, který se zastával pěstování jako všeléku na všechny problémy sužující stát. Darré byl vlivným členem nacistické strany a významným rasovým teoretikem, který napomáhal straně v získávání podpory u běžných Němců žijících mimo města. Jakmile se dostali k moci, chtěli se nacisté vrátit z měst na venkov. Tento agrární postoj umožnil vymezení se vůči střední vrstvě a šlechtě, prezentoval rolníky jako společenskou vrstvu nadřazenou „mravní bažině“ města.\n\nDoktrína nevyžadovala jen přístup „zpátky k půdě“ a znovu přijetí rolnických hodnot; vedla k tomu, že je německá země pravděpodobně mysticky vázána k německé krvi. Rolníci byli nacističtí kulturní hrdinové, kteří dohlíželi na německý rasový stav a německou historii. Upomínkou středověkého selského povstání byla řeč Darrého, který je vychvaloval jako síly a očisty německé historie. To je také vedlo k tomu, aby lépe porozuměli přírodnímu systému. Městská kultura byla odsuzována jako slabost, „asfaltová kultura“, kterou měla zlikvidovat vůle vůdce, často byla akronymem pro židovský vliv.\n\nPřispívala také k nacistickému ideálu ženy: statná venkovanka, která obdělávala zemi a porodila silné děti, byla fyzicky zdatná a opálená z venkovních prací. Takovým ženám se rodilo více dětí než těm, které žily ve městech.\n\nPublikace \"Neues Volk\" (Mladí lidé) ukázala demografické tabulky, aby odsoudila zničení zemědělské půdy velkorysých árijských rodin, a jak Židé vymýtili tradiční německé rolnictvo. Plakáty pro školy zobrazovaly a ostře odsuzovaly přesun lidí z venkova do města. \"German National Catechism\" byl pamflet často používaný ve školách, který také vylíčil, jak rolníci ztratili zděděné půdy a museli se přestěhovat do měst.\n\nProgramu se dostalo daleko více ideologické a propagandistické podpory než skutečné realizace. Když se Gottfried Feder pokusil umístit pracovníky ve vesnicích u decentralizovaných továren, generálové a junkeři mu úspěšně oponovali. Generálové protestovali, protože to bylo v rozporu s přezbrojením a junkeři, protože by to bránilo jejich využívání majetku pro mezinárodní trh. Také by to obnášelo rozdělení pozemků junkerů mezi samostatné rolníky, což nebylo provedeno.\n\n\"Reichserbhofgesetz\", Zákon o dědičných dvorech 1933, zavedl ideologii, která uváděla, že cílem bylo: „zachovat zemědělskou komunitu jako zdroj krve německého národa“ (\"Das Bauerntum als Blutquelle des deutschen Volkes erhalten\"). Vybrané půdy byly prohlášeny za dědičné, byly předávány z otce na nejstaršího syna. Nemohly být zastaveny nebo zcizeny a pouze tito sedláci se mohli nazývat Bauern nebo „zemědělští rolníci“, což byl pojem, který se nacisté pokoušeli renovovat z neutrálního nebo dokonce hanlivého na pozitivní výraz. Byly také považovány za nejlepší místo k výchově pěchoty, protože rolníci a vlastníci půdy byli v organickém souladu na rozdíl od chaosu v průmyslových městech. Tento zákon Židům nedovoloval farmaření: „Jen ti, kteří jsou německé krve, mohou být zemědělci.“\n\nTento koncept byl hlavním faktorem při požadavku jednoleté pozemkové služby pro členy Hitlerjugend a Svazu německých dívek. Toto období povinné služby bylo požadováno po dokončení základního vzdělávání, před tím než studenti mohli začít další studium nebo nastoupit do práce. Ačkoli práce na statku nebyla jedinou schválenou formou povinné služby, byla tou nejběžnější. Cílem bylo přivést mladé lidi zpátky z měst v naději, že zůstanou na venkově. V roce 1942 bylo posláno 600 000 chlapců a 1,4 milionu dívek na pomoc při sklizni.\n\nKrev a půda byla jedním ze základů koncepce Lebensraum, „životní prostor“. Rozšiřováním se na východ a transformováním těchto zemí na obilnice by další blokáda jako první světová válka nezpůsobila masivní nedostatek potravin. Dokonce Alfred Rosenberg, který nebyl nepřítelem Slovanů jako takových, považoval jejich vystěhování ze země, kde žili Němci, za nutné kvůli jednotě krve a půdy. \"Mein Kampf\" předepsal neměnný cíl zahraniční politiky, kterým je nutnost získat zemi a půdu pro německý národ.\n\nBěhem diskuze na otázku Lebensraum na východě si Hitler představoval ukrajinské obilnice a projevil nepřátelství k ruským městům jako semeništím Rusů a komunistů, kteří zde Němcům zakazovali žít a prohlašovali, že je zničí ve válce. Dokonce během samotné války vydal Hitler rozkaz, že má být Leningrad srovnán se zemí bez ohledu na obyvatelstvo. Požadoval, aby průmysl v těchto regionech skončil. Wehrbauer („ozbrojení rolníci“), kteří se tam usadili, se neměli ženit s městskými paničkami, ale s venkovskými ženami, které nežily ve městech. Tím mimo jiné podporovali vznik velkých rodin.\n\nNavíc tato země „neústupných rolnických ras“ měla sloužit jako opevnění proti případnému útoku z Asie.\n\nPřed nacistickým převratem byly populární dva žánry, a to \"Heimat-Roman\", neboli regionální román, a \"Schollen-Roman\", neboli román půdy, který je známý jako \"Blut-und-Boden\". Tato literatura se výrazně rozšířila. Výraz byl zkrácený na slogan „Blu-Bo“ a dal vzniknout jakémusi mysticismu jednoty. Také byla kombinována s válečnou literaturou a s postavou ozbrojeného rolníka, který byl nezasažený městem. Tyto knihy byly obvykle zasazeny do minulosti, ale plynutí ročních období jim dodávalo nadčasovost. Romány „Krev a půda“ a divadlo oslavovaly zemědělský život a lidskou plodnost. Často je mysticky propojovaly.\n\nJedním z antisemitských výmyslů v dětské knížce \"Der Giftpilz\" bylo tvrzení, že Talmud popisoval zemědělství jako nejobyčejnější povolání. Obsahoval také příběh, kdy židovský finančník nutil Němce, aby své hospodářství prodal. Vše viděl kluk ze sousedství, který se rozhodl, že nikdy nepustí Žida do svého domu. Otec ho za to chválil, protože si rolníci musí pamatovat, že Židé jim vždy budou chtít vzít jejich půdu.\n\nBěhem nacistického období v Německu byla jednou z výhrad proti určitým uměleckým pracím ta, že „umění nesmí být izolováno od půdy a krve“. Nesplnění této formy vedlo k zaškatulkování do kategorie \"zvrhlého umění\", k zavrhovaným kusům. V nacistickém Německu krajinomalba i portréty odrážely ideologii krve a půdy. Některé nacistické výstavy byly přímo pojmenovány „Krev a půda“. Umělci často pojmenovávali své nepolitické obrazy jako „Německá země“ nebo „Německý dub“. V malování byly venkovské motivy velmi favorizovány. Krajinomalby byly nejvíce vystavovány na velkoněmeckých uměleckých výstavách. Podle německých romantických tradic měla být kresba podle skutečné krajiny, \"Lebensraum\" německého obyvatelstva, bez náboženských podtextů. Velmi populárními předlohami byli rolníci, kteří reprezentovali jednoduchý život v harmonii s přírodou. Toto umění neprezentovalo žádnou známku mechanizace zemědělské práce. Zemědělec pracoval rukama s úsilím a snahou.\n\nPřijetí tohoto umění v rolnické rodině bylo také považováno za důležitý prvek.\n\nFilmy žánru „krve a půdy“ zdůrazňovaly sepjatost Německa a přírodní krajiny. Ve filmu \"Die goldene Stadt\" utíká hrdinka do města hledat svou lásku, kde otěhotní, aby byla následně opuštěna. Nakonec se utopí a svými posledními slovy prosí otce za odpuštění, že nemilovala venkov jako on. Dokumentární film \"Ewiger Wald\" („Věčný les“) vyobrazil les jako dějiště historických zvratů i Němce s ním spjaté svými kořeny; vylíčil les chránící starověké Germány, Arminia a středověký řád německých rytířů, les čelící rolnickým válkám, rozsekaný válkou a průmyslem, pokořený okupací černých vojáků (v rámci francouzské armády). Vše nakonec vyústilo v novopohanské prvomájové oslavy. Ve filmu \"Die Reise nach Tilsit\" („Cesta do Tylže“) je polská svůdkyně typickým produktem „asfaltové kultury“, zatímco ctnostná německá manželka je obyvatelkou v tradičním kroji.\n\n\n"}
{"id": "823994", "url": "https://cs.wikipedia.org/wiki?curid=823994", "title": "Otomar Pravoslav Novák", "text": "Otomar Pravoslav Novák\n\nOtomar Pravoslav Novák (16. listopadu 1851, Hradec Králové – 28. července 1892, Liteň) byl paleontolog, jediný přímý žák Joachima Barranda. V průběhu zkoumání prvohorní fauny pobýval v Litni u své sestry Růženy Wiltrové, manželky ředitele liteňské školy. V Litni také zemřel a je pohřben pod oknem liteňské školy.\n\n"}
{"id": "823996", "url": "https://cs.wikipedia.org/wiki?curid=823996", "title": "Židovský hřbitov v Litni", "text": "Židovský hřbitov v Litni\n\nŽidovský hřbitov v Litni se nachází asi kilometr jižně od náměstí městyse Liteň v okrese Beroun, při cestě do vesnice Leč. Jde o cenný hřbitov založený v roce 1680 hrabětem Kuňatou z Bubna a Litic. V průběhu své existence byl hned několikrát rozšířen. Nejstarší dochované a čitelné náhrobky pochází ze 17. století, přičemž pohřby zde probíhaly do druhé světové války. Do dnešní doby se dochovalo zhruba 300 náhrobních kamenů různého stylu, převážně barokního a klasicistního. U hřbitovní brány se nachází obřadní síň z roku 1927 a hrobnický domek postavený v novorománském slohu z 19. století. Hřbitov samotný je ohrazen kamennou zdí.\n\nHřbitov v Litni je chráněn jako kulturní památka České republiky.\n\n\n"}
{"id": "823997", "url": "https://cs.wikipedia.org/wiki?curid=823997", "title": "Seznam kulturních památek v Kolíně", "text": "Seznam kulturních památek v Kolíně\n"}
{"id": "823998", "url": "https://cs.wikipedia.org/wiki?curid=823998", "title": "Seznam kulturních památek v Kroměříži", "text": "Seznam kulturních památek v Kroměříži\n\n"}
{"id": "824000", "url": "https://cs.wikipedia.org/wiki?curid=824000", "title": "Seznam kulturních památek v Čáslavi", "text": "Seznam kulturních památek v Čáslavi\n\n"}
{"id": "824001", "url": "https://cs.wikipedia.org/wiki?curid=824001", "title": "Armeniakon", "text": "Armeniakon\n\nArmeniakon je název jednoho z nejstarších themat Byzantské říše. Rozkládalo se na východě Malé Asie od Kappadokie až k pobřeží Černého moře.\n\nVznik Armeniakonu bývá zařazován do roku 627, ovšem s jistotou je doložen až k roku 667. Pro svoji polohu je považováno za jedno z nejvýznamnějších themat. Na jeho území bylo vystavěno 17 pevností a místní strategos velel 9 000 mužům. S platem 40 liber zlata se pak řadil k největším v říši. Místní jednotky také zasahovaly do vnitřně-politických záležitostí Byzance – podporovaly např. uzurpaci trůnu Leonem III. a Artabasdou nebo stály na straně Michaela II. proti Tomáši Slovanovi. V 9. a 10. století pak docházelo k postupnému oddělování území od Armeniakonu a vznikla tak nová themata – Charsianon, Kappadokie a Chaldia.\n\n"}
{"id": "824002", "url": "https://cs.wikipedia.org/wiki?curid=824002", "title": "Seznam kulturních památek v Kutné Hoře", "text": "Seznam kulturních památek v Kutné Hoře\n\n\n\n\n\n"}
{"id": "824003", "url": "https://cs.wikipedia.org/wiki?curid=824003", "title": "Liebig", "text": "Liebig\n\nPříjmení Liebig [\"líbik\"] má více osob:\n\n\n"}
{"id": "824004", "url": "https://cs.wikipedia.org/wiki?curid=824004", "title": "Seznam kulturních památek v Liberci", "text": "Seznam kulturních památek v Liberci\n\n"}
{"id": "824005", "url": "https://cs.wikipedia.org/wiki?curid=824005", "title": "Seznam kulturních památek ve Frýdlantu", "text": "Seznam kulturních památek ve Frýdlantu\n\nCentrum města je na základě vyhlášky č. 476/1992 Sb. chráněno jako městská památková zóna Frýdlant v Čechách.\n\n"}
{"id": "824006", "url": "https://cs.wikipedia.org/wiki?curid=824006", "title": "Seznam kulturních památek v Chrastavě", "text": "Seznam kulturních památek v Chrastavě\n\n"}
{"id": "824008", "url": "https://cs.wikipedia.org/wiki?curid=824008", "title": "Seznam kulturních památek v Pacově", "text": "Seznam kulturních památek v Pacově\n\n"}
{"id": "824009", "url": "https://cs.wikipedia.org/wiki?curid=824009", "title": "Liebieg", "text": "Liebieg\n\nPříjmení Liebieg nebo Liebig [\"líbik\"] má více osob\n\n\n"}
{"id": "824011", "url": "https://cs.wikipedia.org/wiki?curid=824011", "title": "Seznam kulturních památek v Pelhřimově", "text": "Seznam kulturních památek v Pelhřimově\n\n"}
{"id": "824012", "url": "https://cs.wikipedia.org/wiki?curid=824012", "title": "Seznam kulturních památek v Počátkách", "text": "Seznam kulturních památek v Počátkách\n\n"}
{"id": "824013", "url": "https://cs.wikipedia.org/wiki?curid=824013", "title": "Písničky z roku raz dva", "text": "Písničky z roku raz dva\n\nPísničky z roku raz dva je první samostatné studiové album české hudební skupiny Spirituál kvintet, vydané v roce 1973. Album vyšlo jako LP, Spirituál Kvintet v sestavě Jarka Hadrabová, Oldřich Ortinský, Jan Thorovský, Jiří Tichota, Dušan Vančura, Karel Zich. Album je postavené na renesančních písních, často Jiřím Tichotou vyzdvižených ze starých loutnových tabulatur. Je jediným studiovým albem, kde zpívá Jan Thorovský, píseň Růžička, v jeho podání, se stala jednou z nejznámějších písní Spirituálu.\n\nV roce 2003 vyšlo v reedici u hudební vydavatelství Sony Music.\n"}
{"id": "824014", "url": "https://cs.wikipedia.org/wiki?curid=824014", "title": "Spirituály a balady", "text": "Spirituály a balady\n\nSpirituály a balady je druhé studiové album české hudební skupiny Spirituál kvintet, vydané v roce 1978.\n\nAlbum také vyšlo v reedici v roce 1995.\n"}
{"id": "824015", "url": "https://cs.wikipedia.org/wiki?curid=824015", "title": "Saužení lásky", "text": "Saužení lásky\n\nSaužení lásky je třetí studiové album české hudební skupiny Spirituál kvintet, vydané v roce 1981.\n\nAlbum také vyšlo v reedici v roce 1996.\n\n"}
{"id": "824016", "url": "https://cs.wikipedia.org/wiki?curid=824016", "title": "20 let", "text": "20 let\n\n20 let (nebo 20 let Spirituál kvintetu) je čtvrté album české hudební skupiny Spirituál kvintet, nahrané 29. 9. 1982 živě při opožděné oslavě 20 let skupiny v Lucerně, vydané v roce 1984. Zpívají na něm mimo tehdejší sestavu také bývalí členové kapely, např. Jan Thorovský, Karel Zich, Eva Lifková či Miroslav Keller.\n\nAlbum se skládá ze tří LP nebo dvou CD a vyšlo také v roce 1993 v reedici u hudebního vydavatelství Panton.\n\n"}
{"id": "824018", "url": "https://cs.wikipedia.org/wiki?curid=824018", "title": "Šlapej dál", "text": "Šlapej dál\n\nŠlapej dál je páté studiové album české hudební skupiny Spirituál kvintet, vydané v roce 1985.\n\nAlbum také vyšlo v letech 1994 a 2004 v reedice u hudebního vydavatelství Sony Music.\n"}
{"id": "824019", "url": "https://cs.wikipedia.org/wiki?curid=824019", "title": "Every Time I Feel the Spirit", "text": "Every Time I Feel the Spirit\n\nEvery Time I Feel the Spirit je šesté studiové album české hudební skupiny Spirituál kvintet, vydané v roce 1986.\n"}
{"id": "824021", "url": "https://cs.wikipedia.org/wiki?curid=824021", "title": "Šibeničky", "text": "Šibeničky\n\nŠibeničky je sedmé studiové album české hudební skupiny Spirituál kvintet, vydané v roce 1988.\n\nAlbum také vyšlo v roce 2003 v reedici u hudebního vydavatelství Sony Music.\n"}
{"id": "824022", "url": "https://cs.wikipedia.org/wiki?curid=824022", "title": "Za svou pravdou stát", "text": "Za svou pravdou stát\n\nZa svou pravdou stát je osmé studiové album české hudební skupiny Spirituál kvintet, vydané v roce 1990.\n\nAlbum také vyšlo v roce 1992 v reedici u hudebního vydavatelství Panton.\n"}
{"id": "824023", "url": "https://cs.wikipedia.org/wiki?curid=824023", "title": "Hallelu!", "text": "Hallelu!\n\nHallelu! je deváté studiové album české hudební skupiny Spirituál kvintet, vydané v roce 1991. Obsahuje původní anglické verze známých písní skupiny. V roce 2007 vyšla reedice na CD.\n\n"}
{"id": "824025", "url": "https://cs.wikipedia.org/wiki?curid=824025", "title": "Rajská zahrada (album, Spirituál kvintet)", "text": "Rajská zahrada (album, Spirituál kvintet)\n\nRajská zahrada je desáté studiové album české hudební skupiny Spirituál kvintet, vydané v roce 1992.\n\nJe to poslední album, na kterém zpíval František Nedvěd; zajímavostí je, že je to jediné album, na kterém zpívá jak odcházející František Nedvěd, tak vracející se Karel Zich. Díky době vzniku i díky výše uvedené skutečnosti se jedná o jedno z nejvýraznějších alb skupiny. Kromě řady výrazných písní obsahuje jeden z velkých hitů kapely, vánoční píseň Bim bam, v podání Oldřicha Ortinského.\n"}
{"id": "824026", "url": "https://cs.wikipedia.org/wiki?curid=824026", "title": "Antologie 1960–1995", "text": "Antologie 1960–1995\n\nAntologie 1960–1995 je kompilační album české hudební skupiny Spirituál kvintet, vydané v roce 1994.\n\nAlbum se skldá ze dvou CD a vyšlo také v roce 2003 v reedici u hudebního vydavatelství Sony.\n\n"}
{"id": "824028", "url": "https://cs.wikipedia.org/wiki?curid=824028", "title": "Hanba nám!", "text": "Hanba nám!\n\nHanba nám! je jedenácté studiové album české hudební skupiny Spirituál kvintet, vydané v roce 1994.\n"}
{"id": "824030", "url": "https://cs.wikipedia.org/wiki?curid=824030", "title": "Na káře", "text": "Na káře\n\nNa káře je dvanácté studiové album české hudební skupiny Spirituál kvintet, vydané v roce 1997. Je posledním studiovým albem, na kterém se podílel dlouholetý člen kapely, Oldřich Ortinský, majitel pozoruhodného basu. Album má zvláštní osobitou atmosféru.\n"}
{"id": "824031", "url": "https://cs.wikipedia.org/wiki?curid=824031", "title": "Vánoční koncert", "text": "Vánoční koncert\n\nVánoční koncert je koncertní album, na kterém se podílely české hudební skupiny Spirituál kvintet a Hradišťan. Album vyšlo v roce 1998.\n"}
{"id": "824032", "url": "https://cs.wikipedia.org/wiki?curid=824032", "title": "Křídla holubic", "text": "Křídla holubic\n\nKřídla holubic je třinácté studiové album české hudební skupiny Spirituál kvintet, vydané v roce 2002.\n\nBylo to první album, na kterém účinkoval Jiří Cerha, náhrada za Oldřicha Ortinského.\n"}
{"id": "824033", "url": "https://cs.wikipedia.org/wiki?curid=824033", "title": "Karel Zich a Spirituál kvintet", "text": "Karel Zich a Spirituál kvintet\n\nKarel Zich a Spirituál kvintet je kompilační album české hudební skupiny Spirituál kvintet, vydané v roce 2004. Na albu jsou nahrávky, na kterých zpívá v létě toho roku zesnulý Karel Zich.\n"}
{"id": "824034", "url": "https://cs.wikipedia.org/wiki?curid=824034", "title": "Křížem krážem", "text": "Křížem krážem\n\nKřížem krážem je čtrnácté studiové album české hudební skupiny Spirituál kvintet, vydané v roce 2005.\n\nBylo to první album, na kterém účinkoval Jiří Holoubek, náhrada za Karla Zicha.\n"}
{"id": "824035", "url": "https://cs.wikipedia.org/wiki?curid=824035", "title": "Dick's Picks Volume 28", "text": "Dick's Picks Volume 28\n\nDick's Picks Volume 28 je osmadvacátá část série koncertní alb \"Dick's Picks\" skupiny Grateful Dead. Jedná se o koncertní čtyřalbum, nahrané 26. února 1973 v Pershing Municipal Auditorium v Lincoln ve státě Nebraska (první dvě CD) a 28. února téhož toku v Salt Palace v Salt Lake City ve státě Utah (poslední dvě CD). Album vyšlo 20. dubna 2003.\n\n"}
{"id": "824036", "url": "https://cs.wikipedia.org/wiki?curid=824036", "title": "45 let archiv", "text": "45 let archiv\n\n45 let archiv (nebo také \"Archiv\") je patnácté studiové album české hudební skupiny Spirituál kvintet, vydané v roce 2006.\n"}
{"id": "824038", "url": "https://cs.wikipedia.org/wiki?curid=824038", "title": "Zatím dobrý (album)", "text": "Zatím dobrý (album)\n\nZatím dobrý je šestnácté studiové album české hudební skupiny Spirituál kvintet, vydané v roce 2009.\n"}
{"id": "824039", "url": "https://cs.wikipedia.org/wiki?curid=824039", "title": "1960–2010", "text": "1960–2010\n\n1960–2010 (podtitulek \"Sto nejkrásnějších písní (+1)\") je kompilační album české hudební skupiny Spirituál kvintet, vydané v roce 2010.\n\nAlbum bylo vydáno k příležitosti 50. výročí založení skupiny. Album se skládá ze čtyř CD. Čtvrté CD je navíc rozděleno na dvě části: A – renesanční, B – vánoční; odpovídající jejich obsahu.\n\n"}
{"id": "824042", "url": "https://cs.wikipedia.org/wiki?curid=824042", "title": "Vše o Vánocích", "text": "Vše o Vánocích\n\nVše o Vánocích je kompilační album české hudební skupiny Spirituál kvintet, vydané v roce 2011. Album se skládá ze dvou CD a kromě prvních pěti nahrávek na prvním CD je ryze kompilační.\n\n"}
{"id": "824045", "url": "https://cs.wikipedia.org/wiki?curid=824045", "title": "Čerstvý vítr", "text": "Čerstvý vítr\n\nČerstvý vítr je sedmnácté (a zatím poslední) studiové album české hudební skupiny Spirituál kvintet, vydané v roce 2012.\n\nJe to první album, na kterém účinkovali od roku 2010 noví zpěváci, Pavel Peroutka a Veronika Součková.\n"}
{"id": "824059", "url": "https://cs.wikipedia.org/wiki?curid=824059", "title": "Alexandr Jevgenjevič Lebeděv", "text": "Alexandr Jevgenjevič Lebeděv\n\nAlexandr Jevgenjevič Lebeděv, rusky\"Александр Евгеньевич Лебедев\", (* 16. prosinec 1959, Moskva) je ruský podnikatel považovaný za jednoho z ruských oligarchů. \n\nV květnu 2008 jej časopis Forbes označil za jednoho z nejbohatších Rusů a celosvětově za 358 nejbohatší osobu. Má mimo jiné třetinový podíl v Aeroflotu a podíl v novinách Novaja gazeta, dále významné podíly v Iljušinu, Sberbanku a Gazpromu. Společně se svým synem vlastní noviny ve Spojeném království: Evening Standard, The Independent a i newspaper.\n\nJe absolventem Státního institutu mezinárodních vztahů v Moskvě, který studoval v letech 1977 až 1982. Pak pracoval ve Výboru státní bezpečnosti (KGB) a posléze v jeho nástupkyni, Službě vnější rozvědky, až do roku 1992. \n\nV roce 2003 kandidoval Lebeděv na starostu Moskvy, ale porazil jej Jurij Lužkov. Lebeděv se nicméně stal poslancem Dumy jako vůdce kandidátky strany Rodina. Později nakrátko přešel do strany Jednotné Rusko, ale když se pak Rodina stala součástí koalice Spravedlivé Rusko, vrátil se do ní.\n"}
{"id": "824061", "url": "https://cs.wikipedia.org/wiki?curid=824061", "title": "Marie Waltrová", "text": "Marie Waltrová\n\nMarie Waltrová, rozená Pechová (2. dubna 1897 Plzeň – 20. července 1978 Brno) byla česká herečka.\n\nNarodila se jako Marie Pechová manželům, hercům Emě Pechové a Ladislavu Pechovi. Již od malička stála na divadelních prknech, učila se i hrát na klavír a zpívat. V roce 1915 dostala angažmá v Národním divadle v Brně. Její o devět let mladší bratr Ladislav Pešek byl také hercem. Marie se provdala za divadelního režiséra Rudolfa Waltera, s nímž měla dceru Olgu Zezulovou (1922–2001).\n\nStala se držitelkou několika vyznamenání za skvělou hereckou práci, například Ceny osvobození, kterou získala v roce 1946.\n\nZemřela v brněnské nemocnici ve věku 81 let.\n\n"}
{"id": "824070", "url": "https://cs.wikipedia.org/wiki?curid=824070", "title": "Seznam kulturních památek v Lounech", "text": "Seznam kulturních památek v Lounech\n\nMonumNet uvádí u některých adres orientační čísla, v registru adres nejsou pro Louny orientační čísla domů uvedena.\n"}
{"id": "824071", "url": "https://cs.wikipedia.org/wiki?curid=824071", "title": "Seznam kulturních památek v Žatci", "text": "Seznam kulturních památek v Žatci\n\n"}
{"id": "824072", "url": "https://cs.wikipedia.org/wiki?curid=824072", "title": "Seznam kulturních památek v Mladé Boleslavi", "text": "Seznam kulturních památek v Mladé Boleslavi\n\n"}
{"id": "824073", "url": "https://cs.wikipedia.org/wiki?curid=824073", "title": "Seznam kulturních památek v Hradci Králové", "text": "Seznam kulturních památek v Hradci Králové\n\nViz Seznam kulturních památek v Hradci Králové - centrum města a Seznam kulturních památek v Hradci Králové - historické jádro.\n\n"}
{"id": "824074", "url": "https://cs.wikipedia.org/wiki?curid=824074", "title": "Seznam kulturních památek v Blatnici pod Svatým Antonínkem", "text": "Seznam kulturních památek v Blatnici pod Svatým Antonínkem\n\n"}
{"id": "824080", "url": "https://cs.wikipedia.org/wiki?curid=824080", "title": "Ralbice-Róžant", "text": "Ralbice-Róžant\n\n\"Ralbice-Róžant\"' (, je obec v zemském okrese Budyšín, ve spolkové zemi Sasko ve Spolkové republice Německo s obyvateli. Ralbice-Róžant jsou obec v jádru souvislého lužickosrbského osídlení s převahou hornolužického obyvatelstva.\n\nSkupina sjednocených vsí leží severozápadně od Budyšína a východně od okresního města Kamence, 70 km severovýchodně od Drážďan. Přístupné jsou po dálnici A4 od Drážďan a poté po silnici první třídy B 96 do Königswarty.\nObec leží v rovinaté nížině se zachovanou, pro Lužici příznačnou krajinou. Středem území protéká říčka Klášterní voda a obec je obklopena souvislými lesy i zachovalým \"Laským\" lužním lesem. Oblast se odedávna souhrnně nazývá Delany. Nejvyšším bodem je Ziegelberg/ 165 m.n./m. průměrná výška rovinatého terénu se pohybuje okolo 140 m.\nPodloží tvoří hlavně písek a písčitá půda s rašeliništi, v okolních lužních lesích místy zachovanými.\nObec nemá přímé železniční napojení. Nejbližší železniční stanice je vzdálena cca 2,5 km u Königswarty.\n\nPřevážná většina obyvatel v obci jsou Lužičtí Srbové – v některých částech až 90%. Běžnou a převládající řečí každodenního užití je hornolužická varianta lužické srbštiny. Věřící jsou římskokatolického vyznání, velmi zbožní a tradičně založení. V hornolužické srbštině jsou všechny katolické bohoslužby v Ralbicích, a převážná většina ve filiálním poutním kostele Panny Marie v Róžantu. Je to nejzachovalejší souvislé osídlení v celé (Horní i Dolní Lužici) a tomu odpovídá že i část jednání veřejných institucí se zcela přirozeně odvíjí v hornolužické srbštině.\nV místních podmínkách je to dokladem že i jazyk s jen poměrně malým množstvím mluvčích může být soběstačný, pro většinu normálních životních situací a jsou v něm možná všechna vyjádření v neochuzené podobě. Lužická srbština je plně spisovný jazyk umožňující vyšší i vysoké vzdělání. Je příbuzný češtině, pro necvičeného mluvčí češtiny ovšem není bez přípravy a přímo srozumitelný. Některé obraty fráze a část slovních zásoby jsou s češtinou shodné, gramatika a zbývající slovní zásoba i pravopis jsou originální a odlišné. Diakritiku má lužická srbština podobnou češtině asi ve stejné míře jako slovenština, ale při jiném uspořádání, závisle na výslovnosti.\n\nPrvní písemná zmínka o obci pochází z poloviny 13. století – v listině kláštera Marijina hvězda jsou roku 1264 jmenovány jako Radlevitz. Dost později je také v dokumentech jmenován Ralbický oltář (\"altaris Radelwitz\"). Také v 16. století je již doložena v Ralbicích školní výchova, i když v analogii na okolní obce, byla organizována již dříve.\nV roce 1685 byla postavena solidní dřevěná poschoďová budova školy na které se prvním učitelem stal Měrćin Wawrik, narozený roku 1660 v Čechách. Po něm učil na škole i jeho syn. Následoval rod Brojerů, který v Ralbicích dědil učitelské povolání po několik generací.\nŠkola byla obcí prodána jako exponát na první Saskou národopisnou výstavu v roce 1896 do Drážďan, kdy tam byla také s velkým úspěchem vystavena. Do současnosti se zachoval jen její model v Budyšinském muzeu.\nV roce 1754 pak byla ustavena farnost sv Kateřiny. Její farní kostel byl bohužel zničen při přechodu fronty 24. dubna 1945 a dnes v obci stojí jen jeho zjednodušená kopie.\n\nV Ralbicích je srbská mateřská skolka Dr. Jurije Mlynka, základní (obecná) srbská škola a střední srbská škola typu A, kde je větší část předmětů, včetně předmětů odborných vyučována v hornolužické srbštině a zbývající část v němčině. Škola je zařazena do programu UNESCO – projektna šula.\nKonkrétní situace vytvořila z místního obyvatelstva jednu z jazykově nejvzdělanějších enkláv současné Evropy. Všichni obyvatelé jsou dokonale bilingvní, přičemž velmi důležitá část z nich ovládá ještě 2–3 další jazyky, většinou angličtinu, češtinu, ruštinu, polštinu nebo i francouzštinu. Je zde přítomno solidární povědomí též o dalších menšinových jazycích Evropy jako jsou fríština, rétorománština (Rumatsch), bretonština nebo welština (Cymraeg, hornolužicky Cymru).\nTradice školní výchovy sahá v areálu až hluboko do 13. století.\n\nV Ralbicích je ojedinělý hřbitov sestávající ze dvou střídavě užívaných částí (částí je dnes již více), z nichž v každé se pohřbívá vždy jen 25 let. Pravidla stanoví, že všechny kříže všech hrobů jsou zcela stejné a hroby jsou stejně upravené, bez kamenných prvků. Bílé kříže jsou vyrovnány přesných řadách zákrytech jak je to známo z vojenských hřbitovů. Smysl těchto pravidel je symbolismus, že mrtví předstupují před Boha jako sobě si rovni. Je to spíše evangelická nebo protestantská idea pozoruhodně zdomácnělá ve výlučně v katolickém kraji.\n\n\n\nObecní rada (zastupitelstvo) v Ralbicích-Róžantu je aktuálně složeno ze 12 členů, všichni jsou muži: Obecní volby v roce 2009 přinesly toto rozdělení:\n\n\n\n"}
{"id": "824083", "url": "https://cs.wikipedia.org/wiki?curid=824083", "title": "Alexandre Picard", "text": "Alexandre Picard\n\nAlexandre Picard (* 9. října 1985, Les Saules) je kanadský lední hokejista hrající na postu levého křídla, jenž je od května 2017 bez angažmá. Mimo Kanadu působil na klubové úrovni v USA, Česku a ve Švýcarsku. \n\nV počátcích své hokejové kariéry nastupoval za klub Sainte-Foy Gouverneurs z QMAAA. Následně zamířil před sezonou 2001/02 do týmu Sherbrooke Castors, v jehož dresu působil v QMJHL a během tohoto angažmá si připsal také několik startů v QMAAA za celek Séminaire St-François Blizzard. Po konci smlouvy v Castors zůstal v QMJHL, kde se jeho novým působištěm stalo mužstvo Lewiston Maineiacs sídlící v USA. V roce 2004 byl draftován v 1. kole (celkově 8.) americkým klubem Columbus Blue Jackets, ale ročník 2004/05 ještě strávil v Lewistonu. Za Columbus hrál v letech 2005-2010 v NHL a kvůli většímu hernímu vytížené rovněž nastupoval na farmě v AHL za celek Syracuse Crunch. Následně odešel v AHL do San Antonio Rampage, za který hrál do roku 2011. Před sezonou 2011/12 zamířil do Norfolku Admierals, se kterým získal v tomto ročníku Calderův pohár. V červenci 2012 jeho kroky směřovaly do Evropy, kde posílil ve švýcarské National League A mužstvo HC Servette Ženeva, s nímž vyhrál v letech 2013 a 2014 prestižní Spenglerův pohár a představil se s ním rovněž v Lize mistrů a ve Švýcarském poháru. V ročníku 2015/16 nastupoval za klub HC Davos.\n\nV listopadu 2016 se domluvil jako volný hráč na měsíční zkoušce s českým týmem Mountfield HK z Hradce Králové hrajícím nejvyšší soutěž. S Hradcem se představil na konci roku 2016 na Spenglerově poháru, kde bylo mužstvo nalosováno do Torrianiho skupiny společně s celky HC Lugano (Švýcarsko) a Avtomobilist Jekatěrinburg (Rusko) a skončilo v základní skupině na druhém místě. Ve čtvrtfinále poté vypadlo po prohře 1:5 nad evropským výběrem Kanady. V klubu předváděl kvalitní výkony a i díky nim se v prosinci dohodl s královéhradeckým vedením na nové smlouvě do konce sezony. V ročníku 2016/17 s týmem poprvé v jeho historii postoupil v extralize do semifinále play-off, kde bylo mužstvo vyřazeno pozdějším mistrem - Kometou Brno v poměru 2:4 na zápasy, ale Picard společně se spoluhráči a trénery získal bronzovou medaili.\n\n"}
{"id": "824092", "url": "https://cs.wikipedia.org/wiki?curid=824092", "title": "Arménská vysočina", "text": "Arménská vysočina\n\nArménská vysočina (, , ) je soustava horských hřbetů a lávových plošin na pomezí Arménie, Gruzie, Turecka, Íránu a Ázerbájdžánu. Leží jižně od Malého Kavkazu, východně od Anatolské plošiny, severovýchodně od pohoří Taurus, severně od íránského Zagrosu a severozápadně od Talyše a Alborzu. Na okrajích je lemována třemi velkými horskými jezery Van, Sevan a Urūmiyeh. I když na mapě není snadné rozpoznat rozhraní Arménské vysočiny a okolních geomorfologických provincií (zejména od Malého Kavkazu), geologicky se od nich odlišuje: je totiž z velké části sopečného původu. Leží na styku anatolské, íránské a eurasijské tektonické desky.\n"}
{"id": "824093", "url": "https://cs.wikipedia.org/wiki?curid=824093", "title": "Hollidayův spoj", "text": "Hollidayův spoj\n\nHollidayův spoj (Hollidayova struktura) je způsob propojení čtyř vláken DNA, který typicky vzniká v průběhu genetické rekombinace. Je pojmenován podle britského biologa Robina Hollidaye (*1932), který navrhl model pro vzájemnou (reciprokou) výměnu vláken při rekombinaci (crossing-overu). V rámci takové výměny dochází nejprve k několika zlomům a opětovným propojením, načež vzniká čtyřvláknová struktura známá právě jako Hollidayův spoj. Později se sice zjistilo, že rekombinace probíhá poněkud odlišně, než si Holliday představoval, ale Hollidayova struktura tyto změny přežila. \n\nExistence Hollidayova spoje je vždy pouze dočasná. Typicky k jeho vzniku dochází při meiotické rekombinaci (tzv. crossing-overu), jež je typická pro zrání pohlavních buněk živočichů. Dnes se předpokládá následující průběh: nejprve dojde k dvouvláknovému zlomu na jedné z dvouvláknových molekul DNA. Enzym, který to umožňuje (u kvasinek Spo11), zůstává pevně navázán na koncích těchto zlomů. Následně speciální nukleáza zkrátí 5' konce obou fragmentů, což má za následek vznik přesahujících 3' konců. Jeden z 3' konců invaduje do druhého (dosud neporušeného) dvouvlákna a jeden z řetězců je vytlačen k druhému volnému 3' konci. Následně dochází k dosyntetizování předtím odstraněných 3' konců a k sérii ligací. Vzniká čtyřvláknová struktura známá jako Hollidayův spoj. Konečně musí přijít nějaký enzym, který provede sérii dalších střihů a ligací, čímž Hollidayova struktura zanikne a vznikají dvě dvouvlákna – ale s vyměněnými vlákny.\n"}
{"id": "824095", "url": "https://cs.wikipedia.org/wiki?curid=824095", "title": "Adéla Bruns", "text": "Adéla Bruns\n\nAdéla Bruns, dívčím příjmením Sýkorová, (* 5. února 1987 Gottwaldov) je česká sportovní střelkyně v puškových disciplínách. Studuje geografii na ZČU v Plzni a působí v klubu CS MVČR. V roce 2011 vyhrála individuální i týmovou soutěž na Letní univerziádě v Šen-čenu. Dne 3. srpna 2012 se stala držitelkou bronzové olympijské medaile z LOH 2012 v Londýně za střelbu ze soutěže na 3 krát 20 ran.\n\nBěhem července 2015 se provdala za svého německého partnera a přijala jeho příjmení. Obřad se konal v Německu a na svatbě jí za družičku byla její kolegyně z české reprezentace Nikola Mazurová. Manžel Brunsové je rekreačním střelcem a během tohoto sportu se i seznámili.\n\n"}
{"id": "824096", "url": "https://cs.wikipedia.org/wiki?curid=824096", "title": "Michal Sersen", "text": "Michal Sersen\n\nMichal Sersen (* 28. prosinec 1985) je slovenský profesionální hokejista.\n\n\nStatistiky reprezentace na Mistrovstvích světa a Olympijských hrách:\n"}
{"id": "824100", "url": "https://cs.wikipedia.org/wiki?curid=824100", "title": "Juraj Mikuš", "text": "Juraj Mikuš\n\nJuraj Mikuš (* 30. listopad 1988) je slovenský profesionální hokejista.\n\n\nStatistiky reprezentace na Mistrovstvích světa a Olympijských hrách:\n"}
{"id": "824101", "url": "https://cs.wikipedia.org/wiki?curid=824101", "title": "Hana Skalníková", "text": "Hana Skalníková\n\nHana Skalníková, dívčím příjmením Klapalová, (* 29. března 1982 Brno) je česká plážová volejbalistka – blokařka a olympionička, která se společně s Lenkou Háječkovou zúčastnila turnaje na Letních olympijských hrách 2012 v Londýně kam se kvalifikovalo 16 nejlepších párů světového žebříčku.\n\nV roce 2004 se s Terezou Petrovou stala akademickou mistryní světa. Následující rok 2005 společně získaly titul mistryň České republiky. Výhru na národním šampionátu zopakovala v roce 2010 s novou spoluhráčkou Lenkou Háječkovou a 2015 s Kristýnou Kolocovou. S Lenkou Háječkovou obsadily 4. místa na Mistrovství Evropy 2011 v Kristiansandu a také na Mistrovství světa 2011 v Římě. Na evropském šampionátu 2012 skončily opět čtvrté.\n\nNa olympijském turnaji londýnských LOH 2012 obsadily s Háječkovou třetí místo ve čtyřčlenné základní skupině A, když si připsaly jednu výhru nad mauricijským párem Rigobertová a Li Yuk Lo. Do další vyřazovací fáze turnaje nepostoupily a obsadily dělené 17. místo.\n\n"}
{"id": "824102", "url": "https://cs.wikipedia.org/wiki?curid=824102", "title": "Jiří Sekáč", "text": "Jiří Sekáč\n\nJiří Sekáč (* 10. červen 1992, Kladno) je český profesionální hokejový útočník hrající v ruské KHL za tým CSKA Moskva.\n\nBěhem sezóny 2013/14 se o něj vážně začalo zajímat několik klubů z NHL, ačkoli prošel zámořskými juniorskými soutěžemi, aniž by byl draftován. V HC Lev Praha a HC Lev Poprad měl číslo 64, zatímco ve Spartě Praha číslo 7. V Montrealu dostal číslo 26 jako v mládežnické reprezentaci. V Anaheimu dostal číslo 46 a v Chicagu Blachawks číslo 34.\n\nV sezóně 2015/16 neměl pevné místo v týmu Ducks, a i proto byl 21. ledna 2016 vyměněn do Chicaga Blackhawks za Ryana Garbutta, když si v sezóně připsal ve 22 utkáních 3 body. Za Blackhawks odehrál jen 6 utkání, ve kterých si připsal 1 asistenci, než ho mužstvo umísilo na listinu volných hráčů, ze které si ho dne 27. února 2016 vybrala Arizona Coyotes.\n\n\n\n\nSekáč je pravidelným mládežnickým reprezentantem ČR. Zahrál si na MS\n„18“ a na MS „20“ v roce 2012, kde patřil k oporám týmu, když v 6 utkáních asistoval u tří branek. V roce 2014 si zahrál na svém prvním mistrovství světa v Minsku za A tým z číslem 64.\n\n"}
{"id": "824107", "url": "https://cs.wikipedia.org/wiki?curid=824107", "title": "Envermeu", "text": "Envermeu\n\nEnvermeu je francouzská obec v departementu Seine-Maritime v regionu Normandie. V roce 2009 zde žilo 2 079 obyvatel. Je centrem kantonu Envermeu.\n\n"}
{"id": "824108", "url": "https://cs.wikipedia.org/wiki?curid=824108", "title": "ČZ 250 Tourist", "text": "ČZ 250 Tourist\n\nČZ 250 Tourist je československý dvoudobý jednoválcový motocykl, vyráběný firmou ČZ Strakonice v letech 1936-1939.\n\nPrvních 700 motocyklů tohoto typu bylo vyrobeno v roce 1936, přičemž jeho původní cena byla 5 950 Kč. Na přání byl také k motocyklu montován sidecar značky Stoye za 1 500 Kč. Od roku 1937-1939 se pak motocykl vyráběl v pozměněné verzi. Celkem bylo vyrobeno 3 200 kusů. \n\nMotocykl vycházel z ČZ 175, ale měl robustnější rám, vahadlovou přední vidlici, větší brzdové bubny a větší nádrž. Motor je tříkanálový dvoudobý jednoválec, monoblok. Převodovka je uchycena pomocí patek k plechové výztuze rámu za motorem. Píst s deflektorem, motor má dva výfuky šroubováné na příruby válce. Zapalování dynamobateriové Bosch. Řazení ruční, od roku 1937 na přání nožní. Standardní zbarvení ultra černou barvou s bílými linkami, armádní zelené. Kryt nádrže, výfuková kolena, tlumiče, vahadla, řídítka, rámeček reflektoru a další drobnosti na přání chromované.\n\n\n\n"}
{"id": "824109", "url": "https://cs.wikipedia.org/wiki?curid=824109", "title": "Retorze", "text": "Retorze\n\nRetorze je forma protiopatření v mezinárodním právu, která má za cíl donutit určitý stát k dodržování svých závazků. Na rozdíl od represálií je vždy právně přípustná.\n\nMezinárodním právem není nijak omezena a donucující stát tak může v zásadě zvolit jakýkoli zájem donucovaného státu, na nějž svými opatřeními bude cílit. Donucovaný stát má daná opatření strpět, ledaže by šlo o zjevné zneužití práva retorze a v takovém případě by ji chápal jako tzv. \"nevlídný akt\", proti němuž by mohl reagovat svým nevlídným aktem. Situace by pak mohla eskalovat.\n\nV praxi se vyvinulo několik standardních retorzí: přerušení rozhovorů o uzavření nějaké důležité smlouvy, odvolání chystané státní návštěvy, neúčast na mezinárodní akci, kterou daný stát pořádá (např. olympijské hry), odvolání velvyslance „za účelem konzultací“ či dokonce úplné přerušení diplomatických styků, neudělování víz, nesplnění slíbené podpory v orgánech mezinárodních institucí (např. v Radě bezpečnosti OSN) apod.\n"}
{"id": "824111", "url": "https://cs.wikipedia.org/wiki?curid=824111", "title": "Státní území", "text": "Státní území\n\nStátní území je konstitutivním prvkem státu, bez něj by stát nemohl existovat. Dalšími takovými prvky jsou obyvatelstvo nebo státní moc. Státní území ohraničuje státní hranice.\n\nMezinárodní právo nestanoví žádné požadavky na velikost státního území, aby mohlo jít o stát funkční a mezinárodním společenstvím uznávaný. Existují tak státy veliké, jako je např. Rusko nebo Čína, i tzv. \"mikrostáty\" s územím minimálním, např. Lichtenštejnsko nebo Vatikán. Státní území je třírozměrný prostor, tvoří ho jak suchozemský povrch a vodní hladiny, tak prostor nad i pod zemským povrchem (zemské nitro a vzdušný prostor). Jeho součástí ale nejsou lodi a letadla mimo něj, ačkoli nad nimi vykonává tzv. územní výsost. \n\nStátní území může stát nabýt prvotně (\"originárně\") nebo odvozeně (\"derivativně\"). Originární je nabytí „země bez pána“ (\"terra nullius\"), a to prvotní \"okupací\" či rozšířením státní suverenity nad zemský přírůstek (např. poldery v Nizozemí). Za \"terra nullius\" se v minulosti chápala především území v Africe, Austrálii či Americe, které ačkoli byly osídleny, tak nebyly považovány za území ovládaná určitým státem. Dnes již takové nabytí není reálné, protože u území Antarktidy bylo dohodnuto jeho ponechání jako nadnárodního území vědeckým účelům a protože dna oceánů nebo kosmický prostor a nebeská tělesa jsou brána za společné dědictví lidstva.\nDerivativně se nabývá území, které již podléhalo státu jinému. Je to možné:\nDříve se za dovolený způsob nabytí považovala i \"anexe\", tedy násilné a jednostranné připojení části území státu, který byl vojensky poražen. Dnes však již jde díky čl. 2 odst. 4 Charty OSN o nedovolený způsob.\nKromě uvedeným způsobů a kromě zániku celého státu pak může dojít ke ztrátě státního území i \"derelikcí\", tedy pokud dosavadní suverén určité území opustí s úmyslem se ho definitivně vzdát, tím by se z daného území stalo „území bez pána“. Ztrátou také může být \"secese\" (odtržení), jestliže se na části státního území vytvoří stát jiný (např. odtržení Bangladéše od Pákistánu v roce 1971).\n"}
{"id": "824113", "url": "https://cs.wikipedia.org/wiki?curid=824113", "title": "Terra nullius", "text": "Terra nullius\n\nTerra nullius je latinský výraz, který vychází z římského práva a znamená „země nikoho“, který byl převzat do mezinárodního práva a popisuje území, které nikdy nebylo subjektem svrchovanosti žádného státu, nebo takové na němž žádný dřívější vládce nevyjádřil nárok. Svrchovanost nad teritoriem, kterým je \"terra nullius\" může být obdržena skrze její okupaci, což může být v některých případech porušením mezinárodního práva nebo dohod. Termín je odvozen z papežské buly Papežská bula \"Terra nullius\" Urban II., která umožňuje křesťanským evropským státům zabírat území, která nejsou obydlená křesťany.\n\nNa súdánsko-egyptské hranici je území v poušti zvané Bir Tawil, které má rozlohu 2060 km² a nepatří žádnému státu. Nárokují si ho ale některí jednotlivci. V současné době čeká na uznání formálním správcem tohoto území, státem Egypt. \n\nV důsledku hraničního sporu mezi Chorvatskem a Srbskem se na jaře roku 2015 začal domnívat Čech Vít Jedlička, že objevil území, které si nenárokuje žádná ze stran. Předmětné území o rozloze 7 km čtverečních, které nazval Liberland, je součástí dlouhodobého řešení mezi oběma státy a zřejmě spěje k dohodě. \n\nBrezovica pri Metliki je vesnice ležící v jihovýchodní části Slovinska, asi 50 km od Záhřebu.\n\nBrezovica Žumberačka je chorvatská vesnice, která je exklávou (obklopenou slovinskou vesnicí).\n\nToto je potvrzeno oběma stranami na katastru map, ačkoliv hraniční čáry se mírně liší a vznikají zde menší území, které nikomu nepatří.\n\nAčkoliv některé země vznesly územní nároky na Antarktidu, většina Země Marie Byrdové nebyla nárokována žádným svrchovaným státem. Signatáři Antarktické dohody z roku 1959 se dohodli nevznášet nároky na Antarktidu. Spojené státy a Sovětský svaz si vzájemně udělili právo vznést uzemní nároky v Antarktidě.\n\nNorský nárok na Zemi královny Maud nemá stanovenou jižní hranici. Takže jeho jižní část může být také nenárokována. Norsko oblast formálně anektovalo 12. června 2015.\n\nPodle úmluvy OSN o mořském právu z roku 1982 se k mezinárodním vodám a mezinárodnímu mořskému dnu přistupuje podle principu společného dědictví světa.\n\nPodle smlouvy o meziplanetárním prostoru z roku 1967 na kosmický prostor včetně Měsíce a dalších nebeských těles nemůže žádný stát prosadit svrchovanost. Pro signatáře dohody jsou nebeská tělesa brána, de iure, jako společným dědictvím lidstva.\n\nSmlouva se však netýká jednotlivců, kteří mohou nárokovat vlastnictví nebeských těles.\n\n"}
{"id": "824114", "url": "https://cs.wikipedia.org/wiki?curid=824114", "title": "Cese", "text": "Cese\n\nCese (\"\") znamená \"postoupení\", v soukromém právu postoupení pohledávky, v právu mezinárodním postoupení části státního území.\nVěřitel jako tzv. postupitel (\"cedent\") může vždy svou pohledávku (či soubor pohledávek) vůči dlužníkovi postoupit jinému, tzv. postupníkovi (\"cesionáři\"), který se tak stane novým věřitelem dlužníka. Výjimkou jsou pohledávky, které zanikají nejpozději smrtí věřitele nebo jejichž obsah by se cesí změnil k tíži dlužníka, případně pokud by to zakazovala dohoda s dlužníkem. Bylo-li postoupení úplatné, ručí postupitel nejen za existenci pohledávky, ale i za její dobytnost k danému okamžiku. Cese nemusí být provedena písemnou smlouvou mezi postupitelem a postupníkem, také souhlas dlužníka se nevyžaduje, ale je třeba mu ji vždy oznámit (v opačném případě může stále plnit postupiteli).\n\nČást státního území lze postoupit mezinárodní smlouvu, kde se na tom státy vzájemně dohodnou a dané území přesně vymezí. Přechod sice nastane okamžikem, který určuje smlouva, původní suverén však na daném území stále vykonává svou státní moc až do okamžiku reálného odevzdání (\"tradice\") novému suverénovi. \n\nTak tomu bylo např. v případě postoupení Podkarpatské Rusi (tehdy již nazývané Zakarpatská Ukrajina) Sovětskému svazu ze strany Československa v roce 1945.\n"}
{"id": "824115", "url": "https://cs.wikipedia.org/wiki?curid=824115", "title": "Broumovská skupina kostelů", "text": "Broumovská skupina kostelů\n\nBroumovská skupina je souhrnný název pro barokní kostely v okolí města Broumova  ve východních Čechách. Jedná se o unikátní soubor barokní sakrální architektury.Vznikl v období, kdy byl opatem broumovského kláštera Otmar Zinke (v letech 1700–1738), který celou výstavbu inicioval. Architekty tohoto ojedinělého souboru byli významní stavitelé českého baroka Kryštof a Kilián Ignác Dientzenhoferové (jedinou výjimkou je starší kostel sv. Martina v Martínkovicích).\n\n\nV květnu roku 2016 se objevila iniciativa s cílem dosáhnout zapsání broumovské skupiny kostelů na seznam UNESCO. Snahu o zařazení podporuje europoslanec Tomáš Zdechovský, který se také dlouhodobě angažuje v úsilí za obnovu těchto kostelů a podporu vyjádřil i hejtman Královéhradeckého kraje Lubomír Franc. Broumovská farnost plánuje v této věci kromě zpřístupnění kostelů i vybudování naučné stezky a obnovení poutní cesty.\n\n"}
{"id": "824122", "url": "https://cs.wikipedia.org/wiki?curid=824122", "title": "Adjudikace", "text": "Adjudikace\n\nAdjudikace (\"\") znamená \"přisouzení\", výrok soudu, kterým je jedné ze stran sporu přiřknuta určitá věc nebo právo. Může jít o výrok \"deklaratorní\", kterým se pouze autoritativně potvrzuje už určitá existující skutečnost (např. přechod práva na základě platně uzavřené smlouvy), nebo \"konstitutivní\", teprve kterým dojde ke vzniku dané skutečnosti (např. při rozdělení spoluvlastnictví).\nV mezinárodním právu jde o způsob nabytí části státního území, ke kterému dojde na základě rozhodnutí určitého mezinárodního orgánu. Pravomoc tohoto orgánu vydat takové rozhodnutí pramení z dohody dvou či více států o tom, že jejich územní spor má být rozhodnut tímto způsobem a že se adjudikačním výrokem budou řídit. Tak např. získalo Československo v roce 1920 část sporného území Těšínska. \n"}
{"id": "824125", "url": "https://cs.wikipedia.org/wiki?curid=824125", "title": "Územní výsost", "text": "Územní výsost\n\nÚzemní výsost (\"\") znamená v mezinárodním právu výlučnou a suverénní moc státu nad určitým územím. \n\nJde především o vlastní státní území, vůči němuž je stát tzv. \"územním suverénem\", někdy však územní výsost nebo jednotlivá práva z ní vyplývající (tzv. \"výsostná práva\") vykonává i mimo něj, např. v případě svých lodí či letadel nebo na území svých diplomatických zastupitelství. Dříve tomu tak bylo i na mandátních či poručenských územích. Jestliže stát okupuje území jiného státu, za výkon územní výsosti se to nepovažuje. Mezinárodní smlouvou se stát může ve výkonu své územní výsosti omezit, jak je to např. v případě mořských průplavů, demilitarizovaných území (viz demilitarizace levého břehu Rýna Versailleskou smlouvou z roku 1919) nebo v případě vojenských základen cizího státu.\n"}
{"id": "824134", "url": "https://cs.wikipedia.org/wiki?curid=824134", "title": "On the Corner", "text": "On the Corner\n\nOn the Corner je studiové album trumpetisty Milese Davise. Nahrávání probíhalo v červnu a červenci 1972 ve studiu Columbia Studio E v New Yorku. Album vyšlo v říjnu 1972 u vydavatelství Columbia Records.\n\nAutorem všech skladeb je Miles Davis.\n"}
{"id": "824135", "url": "https://cs.wikipedia.org/wiki?curid=824135", "title": "Lenka Háječková", "text": "Lenka Háječková\n\nLenka Háječková, rodným jménem Lenka Felbábová (* 18. dubna 1978 Praha) je česká volejbalistka a plážová volejbalistka, hrající na pozici polařky. Od roku 2012 je také olympioničkou, když se společně s Hanou Klapalovou zúčastnila turnaje na Letních olympijských hrách 2012 v Londýně.\n\nV roce 2000 se s Marikou Těknědžjanovou stala juniorskou mistryní Evropy v kategorii do 23 let. První stabilní partnerkou byla v letech 2003–2008 Petra Novotná. V sezóně 2009 nastupovala se Soňou Novákovou (Dosoudilovou), v letech 2010–2012 hrála společně s Hanou Klapalovou, v sezóně 2014 s Karolínou Řeháčkovou a v sezóně 2015 znovu s Novákovou. Titul mistryně České republiky v plážovém volejbale získala do roku 2015 pětkrát, a to na premiérovém šampionátu konaném roku 2000 a poté v letech 2006, 2008, 2009 a 2010.\n\nV páru s Klapalovou obsadily 4. místa na Mistrovství Evropy 2011 v Kristiansandu a také na Mistrovství světa 2011. Na evropském šampionátu 2012 skončily opět čtvrté.\nNa olympijském turnaji londýnských LOH 2012 obsadily s Klapalovou třetí místo ve čtyřčlenné základní skupině A, když si připsaly jednu výhru nad mauricijským párem Rigobertová a Li Yuk Lo. Do další vyřazovací fáze turnaje nepostoupily a obsadily dělenou 17. pozici.\n\nV šestkovém volejbale se v sezónách 2005/06 a 2007/08 stala mistryní České republiky jako členka vítězného ligového klubu PVK OLYMP Praha.\n\nV roce 2006 se vdala a v lednu 2008 přivedla na svět dcera Lauru, v červenci 2013 pak syna Lukáše.\n\n"}
{"id": "824138", "url": "https://cs.wikipedia.org/wiki?curid=824138", "title": "Ľuboš Bartečko", "text": "Ľuboš Bartečko\n\nĽuboš Bartečko (* 14. červenec 1976, Kežmarok) je slovenský profesionální hokejista.\n\n\nStatistiky reprezentace na Mistrovstvích světa a Olympijských hrách:\n"}
{"id": "824139", "url": "https://cs.wikipedia.org/wiki?curid=824139", "title": "Robert Sarah", "text": "Robert Sarah\n\nRobert kardinál Sarah (* 15. června 1945, Ourous) je guinejský římskokatolický kněz a kardinál, prefekt Kongregace pro bohoslužbu a svátosti. Patří mezi nejpopulárnější konzervativní kardinály, významná je i jeho literární činnost.\n\nKněžské svěcení přijal ve věku 24 let 20. července 1969. Studoval na Papežské univerzitě Gregoriana a Biblickém institutu v Jeruzalémě. V srpnu 1979 ho papež Jan Pavel II. jmenoval arcibiskupem arcidiecéze Conakry. Biskupské svěcení mu udělil kardinál Giovanni Benelli 8. prosince 1979. V tento den byl nejmladším biskupem na světě.\n\nV říjnu 2001 byl pozván do Vatikánu, kde se stal sekretářem Kongregace pro evangelizaci národů, kterou tehdy vedl jako prefekt kardinál Crescenzio Sepe. 7. října 2010 ho papež Benedikt XVI. jmenoval předsedou Papežské rady Cor Unum, která koordinuje charitativní činnost katolické církve. Ve funkci tak nahradil německého kardinála Cordese. Je tak druhým vysokým činitelem římské kurie, pocházejícím z Afriky, kterého jmenoval Benedikt XVI. Prvním byl Peter Kodwo Appiah kardinál Turkson. Dva týdny poté bylo ohlášeno jeho jmenování kardinálem, kardinálský biret převzal během konzistoře 20. listopadu 2010.\n\nDne 24. listopadu 2014 jej papež František jmenoval prefektem Kongregace pro bohoslužbu a svátosti.\n\n\n\n"}
{"id": "824140", "url": "https://cs.wikipedia.org/wiki?curid=824140", "title": "Kroskántry", "text": "Kroskántry\n\nKroskántry (2012) je třetí album kapely Poletíme?. Obsahuje 15 autorských písniček Rudolfa Brančovského a videoklip k písničce \"Lokomotiva\". Obal vytvořilo studio Kreatura.cz s použitím černobílých fotografií Drahomíra Stulíra.\n\n\n"}
{"id": "824143", "url": "https://cs.wikipedia.org/wiki?curid=824143", "title": "Michal Birner", "text": "Michal Birner\n\nMichal Birner (* 2. březen 1986, Praha) je český hokejový útočník, momentálně hrající za klub Bílí Tygři Liberec.\n\n"}
{"id": "824145", "url": "https://cs.wikipedia.org/wiki?curid=824145", "title": "Gamış", "text": "Gamış\n\nGamış (arménsky \"Գոմշասար, Gomšasar)\" je hora v Ázerbájdžánu na hranici Náhorního Karabachu. Jeho vrchol je nejvyšším bodem Náhorního Karabachu i Malého Kavkazu. (Některé zdroje považují za nejvyšší horu Malého Kavkazu arménský Aragac, ten ale už neleží v Malém Kavkazu, nýbrž v Arménské vysočině.) Gamış je součástí hřebene Murovdağ.\n\nArménský název \"Gomšasar\" znamená v překladu „buvolí hora“. V dobách Sovětského svazu byla hora známa také pod ruským názvem \"Гямыш (Gjamyš).\"\n\n"}
{"id": "824152", "url": "https://cs.wikipedia.org/wiki?curid=824152", "title": "Tomáš Surový", "text": "Tomáš Surový\n\nTomáš Surový (* 24. září 1981, Banská Bystrica) je slovenský profesionální hokejista.\n\n"}
{"id": "824153", "url": "https://cs.wikipedia.org/wiki?curid=824153", "title": "Auguste Perret", "text": "Auguste Perret\n\nAuguste Perret (12. února 1874 Ixelles u Bruselu – 25. února 1954 Paříž) byl francouzský moderní architekt, stavitel a urbanista, světový průkopník betonové architektury.\n\nNarodil se ve stavitelské rodině, dva jeho bratři byli také stavitelé. V letech 1891–1901 studoval na \"École des beaux arts\" v Paříži, ale už od roku 1894 pracoval ve firmě svého otce, kde od roku 1900 začal projektovat železobetonové stavby. V jeho firmě byl zaměstnán také Le Corbusier. V letech 1911–1913 postavil divadlo na Champs-Élysées v Paříži a mnoho dalších. Od roku 1940 učil na \"École des beaux arts\", v letech 1945–1954 byl pověřen vést obnovu válkou zničeného přístavu Le Havre a postavil \"Tour Perret\" v Amiens, první mrakodrap ve Francii. Osmiboká betonová věž kostela sv. Josefa v Le Havre (výška 105 m) připomíná maják a spolu s celým komplexem je od roku 2005 součástí Světového dědictví UNESCO.\n\nRoku 1948 byl vyznamenán zlatou medailí britského \"Royal Institute of Architects\" a roku 1952 zlatou medailí \"American Institute of Architects\".\n\n"}
{"id": "824158", "url": "https://cs.wikipedia.org/wiki?curid=824158", "title": "LED Throwie", "text": "LED Throwie\n\nLED throwie (v Česku nazývané také jako „LED házítko“, či „LED magnet“) je malé elektronické zařízení používané světelnými umělci. Využívá levnou a energeticky nenáročnou LED technologii. Umění je rozšířené především v USA, kde umělci házejí \"throwies\" na sloupy, lampy, mosty a jiné kovové stavby. Říká se tomu nedestruktivní graffiti. Původní \"throwie\" jen svítí. Existuje však mnoho variant, jako např. vícebarevné, blikající, s vypínačem apod.\n\nZákladem \"throwie\" jsou čtyři části:\n\nUmění má mnoho příznivců a také mnoho odpůrců. Příznivcům se líbí netradiční a levně dostupné umění, které může vytvořit kdokoliv bez jakéhokoliv nadání a znalostí. Odpůrcům většinou vadí fakt, že někteří „svá umění neuklízejí“ a po pár týdnech, kdy přestane throwie zcela svítit, zůstane stále na místě, kde vytvoří nebezpečný odpad (lithiová baterie).\n\n"}
{"id": "824159", "url": "https://cs.wikipedia.org/wiki?curid=824159", "title": "Davar (software)", "text": "Davar (software)\n\nDavar je počítačový program pro čtení a studium Bible. Autorem je český programátor Josef Planeta. Mezi podporovanými jazyky je čeština. Program umožňuje práci s obrázky, zvuky, slovníky a samozřejmě s texty knih. Obsahuje hebrejský a řecký slovník, lexikony i hebrejskou bibli (Biblia Hebraica), řecký Nový zákon (New Testament) a další zdroje.\n\nProgram umožňuje:\n\n"}
{"id": "824161", "url": "https://cs.wikipedia.org/wiki?curid=824161", "title": "Hexakosan", "text": "Hexakosan\n\nHexakosan (CH(CH)CH) (sumární vzorec CH) je uhlovodík patřící mezi alkany, má 26 uhlíkových atomů v molekule. Je zvláštní tím, že zatímco u vyšších uhlovodíků hustota od nonanu do pentakosanu neustále roste, u hexakosanu klesá (hustota CH za normálních podmínek je 801 kg/m, kdežto hustota CH jen 778 kg/m).\n"}
{"id": "824163", "url": "https://cs.wikipedia.org/wiki?curid=824163", "title": "Music &amp; Me", "text": "Music &amp; Me\n\nMusic & Me nebo Music and Me může být:\n\n"}
{"id": "824165", "url": "https://cs.wikipedia.org/wiki?curid=824165", "title": "My Way", "text": "My Way\n\nMy Way může znamenat:\n\n\n"}
{"id": "824166", "url": "https://cs.wikipedia.org/wiki?curid=824166", "title": "Paul Szczechura", "text": "Paul Szczechura\n\nPaul Szczechura (* 30. listopad 1985, Brantford) je kanadský profesionální hokejista. V současnosti hraje za HK Dynamo Minsk.\n\n\n"}
{"id": "824167", "url": "https://cs.wikipedia.org/wiki?curid=824167", "title": "Ludvík VI. Bavorský", "text": "Ludvík VI. Bavorský\n\nLudvík VI. Bavorský zvaný Říman (7. května 1328, Řím – mezi 11. listopadem 1364 a 17. únorem 1365) byl jako Ludvík VI. vévodou hornobavorským a jako Ludvík II. markrabě a první kurfiřt braniborský.\n\nLudvík Říman byl prvním synem z druhého manželství císaře Svaté říše římské Ludvíka Bavora a Markéty Holandské. Holandského a henegavského hrabství, která zdědil po své matce, se vzdal ve prospěch svých mladších bratrů Viléma a Albrechta, neboť sňatkem s dcerou polského krále Kazimíra III. doufal v zisk polské koruny. Pozdější nároky na úkor Albrechta už nemohl prosadit.\n\nPři dělbě Bavorska Landsbergerskou smlouvou z roku 1349 s bratry Ludvíkem a Otou mu bylo uděleno Hornobavorsko, které on a Ota v prosinci 1351 v Luckauerské dohodě vyměnili s bratrem Ludvíkem za Braniborskou marku a Lužici. Když byl Waldemarem Falešným donucen opustit Braniborsko, dostal se do dluhů a musel dát do zástavy části markrabství.\n\nKdyž roku 1356 vydal císař Karel IV. Zlatou bulu, Ludvík se stal kurfiřtem a stal se tak jedním z voličů německého krále. Kvůli otázce nástupnictví v Braniborsku se dostal roku 1363 do sporu s císařem Karlem IV. Zemřel ve věku 37 let a jeho následníkem se stal bratr Ota. Ludvík byl pohřben v Grauen Kloster v Berlíně.\n"}
{"id": "824168", "url": "https://cs.wikipedia.org/wiki?curid=824168", "title": "Karsten Braasch", "text": "Karsten Braasch\n\nKarsten Braasch (* 14. července 1967 Marl, Severní Porýní-Vestfálsko) je bývalý německý profesionální tenista, hrající levou rukou mezi lety 1987 až 2005. Ve své kariéře na okruhu ATP Tour vyhrál šest deblových turnajů. Na challengerech ATP získal čtyři tituly ve dvouhře a patnáct ve čtyřhře.\n\nNa žebříčku ATP byl ve dvouhře nejvýše klasifikován v červnu 1994 na 38. místě a ve čtyřhře pak v listopadu 1997 na 37. místě.\n\nNa nejvyšší grandslamové úrovni se nejdále probojoval do třetího kola na Australian Open 1997, v němž jako kvalifikant podlehl Švédovi Jonasi Björkmanovi. Stejnou fázi si zahrál i na US Open 1993, kde nestačil na osmého nasazeného Ukrajince Andreje Medveděva.\n\nV německém daviscupovém týmu debutoval v roce 1994 halleským čtvrtfinále Světové skupiny proti Španělsku, v němž s Michaelem Stichem vyhrál sobotní čtyřhru nad párem Sergi Bruguera a Tomas Carbonell. Dopomohl tak k postupu Němců do semifinále po výsledku 3:2 na zápasy. V něm pak opět se Stichem prohráli čtyřhru s ruskou dvojicí Andrej Olchovskij a Jevgenij Kafelnikov až v pátém rozhodujícím setu poměrem gamů 8–10. Rusko zdolalo německou reprezentaci celkově 4:1. V soutěži tak nastoupil ke dvěma mezistátním utkáním s bilancí 0–0 ve dvouhře a 1–1 ve čtyřhře.\n\nV roce 1994 byl, s Michaelem Stichem, Berndem Karbacherem a Patrikem Kühnenem, členem vítězného týmu Německa na Světovém poháru družstev v Düsseldorfu, a to pod vedením kapitána Nikiho Piliće.\n\nPraktikoval netradiční způsob tenisového podání s absenci smyčky za hlavou a poskokem před údeřením míče. Upozornil na sebe také zvykem kouřit v průběhu zápasu při střídání stran.\n\nNa Australian Open 1998 odehrál proti sestrám Venus a Sereně Williamsovým další z tzv. bitev pohlaví, když mu tehdy patřila 203. příčka žebříčku ATP. Proti každé ze sester odehrál set a oba z nich hladce vyhrál, proti mladší Sereně 6–1 a nad zkušenější Venus 6–2. Příprava na zápas podle Braasche spočívala v ležérním golfu odehraném ráno před soubojem a několika pivech s limonádou.. Jedním z novinářů byl charakterizován jako „\"chlap, jehož středobodem tréninkového režimu je krabička cigaret a více než dvě lahve vychlazeného ležáku\".“\n\n"}
{"id": "824169", "url": "https://cs.wikipedia.org/wiki?curid=824169", "title": "Heptakosan", "text": "Heptakosan\n\nHeptakosan (CH(CH)CH) (sumární vzorec CH) je uhlovodík patřící mezi alkany, má 27 uhlíkových atomů v molekule.\n"}
{"id": "824171", "url": "https://cs.wikipedia.org/wiki?curid=824171", "title": "Davar (rozcestník)", "text": "Davar (rozcestník)\n\nSlovo Davar má následující významy:\n\n"}
{"id": "824172", "url": "https://cs.wikipedia.org/wiki?curid=824172", "title": "Miloslav Disman", "text": "Miloslav Disman\n\nMiloslav Disman (27. dubna 1904 Bělá pod Bezdězem – 21. dubna 1981 Praha) byl divadelní a rozhlasový režisér, dramaturg a pedagog.\n\nV roce 1920 ukončil studium na Vyšší reálné škole v Jičíně a následně složil odborné učitelské zkoušky. V období 1930–1934 studoval na Vysoké škole pedagogických studií v Praze. Působil jako učitel na obecných školách v Novém Boru, Mšenu a dalších městech. Od roku 1930 pak na pražských pokusných školách v Michli a v pokusné reformní škole v Nuslích a zde založil dětské recitační kroužky . V roce 1931 založil rozhlasový dětský soubor . Spisovatel Vladislav Vančura jej pojmenoval Dismanův rozhlasový dětský soubor (DRDS) . Disman však za oficiální datum vzniku souboru později označil 15.9.1935 .\n\nSoubor se stal stálým externím spolupracovníkem rozhlasu. Členy DRDS byli např. herci Josef Vinklář (od r.1942), Jiří Horčička (od r.1937), Jiří Vala, Jana Hlaváčová, Alena Vránová, Václav Postránecký, Eva Klepáčová, Zdeněk Borovec, Pavel Kohout , a další.\n\nOd roku 1930 pracoval ve školském rozhlasu, což bylo vysílání Radiojournalu pro školy . V roce 1935 se stal dramaturgem a režisérem Československého rozhlasu. Od roku 1937 spolupracoval s reportážním oddělením. Od roku 1952 byl vedoucím režisérem vysílání pro děti a mládež. V rozhlase pracoval až do roku 1971, kdy odešel do důchodu.\n\nVe válečných letech 1942–1944 inscenoval na půdě Intimního divadla v Umělecké besedě, na scéně nazvané \"Intimní divadlo dětem\" s amatérským souborem mládeže hry pro děti a mládež, např. Karafiátovy \"Broučky\".\n\nNa konci druhé světové války se aktivně zúčastnil boje o budovu pražského Rozhlasu a přinášel reportáže o průběhu bojů. V letech 1955, 1960 a 1965 byl reportérem československé spartakiády.\n\nV letech 1959–1970 pracoval jako externí pedagog na pražské AMU. Byl rovněž aktivní v Mezinárodní organizaci divadel pro děti a mládež.\n\nJeho syn Miloslav Disman (nar. 1947) je ilustrátorem a grafikem.\n\n\n\n\n\n\n\n\n"}
{"id": "824175", "url": "https://cs.wikipedia.org/wiki?curid=824175", "title": "Johann Peter Eckermann", "text": "Johann Peter Eckermann\n\nJohann Peter Eckermann (21. září 1792, Winsen – 3. prosince 1854, Výmar) byl německý básník a blízký důvěrník Johanna Wolfganga Goetha. Je znám hlavně svými biografickými \"Rozhovory s Goethem\" (1836–1848).\n\nNarodil se 21. září 1792 v chudé rodině ve Winsenu nedaleko Hamburku. Jak sám popisuje, vyrůstal v bídě a do školy chodil jen sporadicky. Měl ale štěstí, když si vlivní lidé v jeho rodném městě všimli jeho nadprůměrných schopností. Mladého Eckermanna podporovali a ten v letech 1808–1813 pracoval na různých úřednických místech.\n\nPoté, co dobrovolně bojoval v osvobozenecké válce proti Francii (1813–1814), odešel do Hannoveru, aby se vyškolil u malíře Ramberga. Nemoc a nedostatek peněz jej ale po krátké době donutily tento plán opustit a znovu přijmout práci ve státní správě. Uvědomoval si, že mu chybí vzdělání, navštěvoval tedy v Hannoveru gymnázium a věnoval se horlivě studiu literatury. Zvláště Goethovo dílo na něj hluboce zapůsobilo.\n\nPo krátkém studiu na gymnáziu se Eckermann pokusil studovat práva a filologii v Göttingen, ale brzy musel studia přerušit pro nedostatek peněz. V roce 1822 se přestěhoval do Empelde poblíž Hannoveru. Inspirován velkými vzory, začal sám psát verše. Napsal také soubor pojednání \"Příspěvky k poesii, se zvláštním odkazem na Goetha\" (\"Beiträge zur Poesie mit besonderer Hinweisung auf Goethe\") a rukopis poslal Goethovi do Výmaru.\n\nOdezva z Výmaru byla kladná a Eckermann 10. června 1823 navštívil Goetha (jemuž tehdy bylo témeř 74 let). Goethe mladého muže přijal vlídně a postupně mu svěřil redigování svých poznámek a rukopisů, jakož i přípravu sebraných děl pro velké vydání poslední ruky.\n\nEckermann se nestal Goethovým sekretářem, ale pracoval pro něj v nezávazném a neplaceném vztahu. Pět let po Goethově smrti píše Eckermann nakladateli Brockhausovi: \"„Můj poměr ke Goethovi nebyl ničím jiným než vztahem žáka a spolupracovníka. A tento vztah mi přišel dost draho, neboť jsem celý ten čas žil na své vlastní útraty a jen občas se mi dostávalo potěšení, že jsem s ním pojedl a byl pozván do jeho společnosti, a pak byl ovšem duchovní zisk veliký.“\"\n\nAni ve Výmaru Eckermanna neopustily finanční potíže. Goethe se postaral, aby již zmíněné \"Příspěvky k poesii\" byly vydány a autor dostal dobrý honorář, a navíc našel Eckermannovi placené pracovní příležitosti, například jako učitel knížete Karla Alexandra, a v roce 1825 zařídil, aby Eckermann získal hodnost doktora na univerzitě v Jeně. I tak se ale Eckermann těžce protloukal, a to i proto, že práce pro Goetha byla často velmi časově náročná. Goethova důvěra v Eckermannovu spolehlivost byla tak velká, že jej požádal, aby v srpnu 1830 doprovázel labilního syna Augusta na jeho cestu do Itálie. August na této cestě onemocněl a zemřel, Eckermann se vrátil do Výmaru a pokračoval ve spolupráci s Goethem až do jeho smrti 22. března 1832.\n\nEckermannovi Goethe svěřil redakci jeho děl z pozůstalosti (1832–1833). Eckermann také edičně připravil (spolu s Friedrichem W. Riemerem) (1774–1845) úplné vydání děl Goetha ve 40 svazcích (1839–1840).\n\nAž v roce 1831 si Eckermann vzal svou dávnou snoubenku Joan Bertramovou. Zemřela v dubnu 1834 krátce po narození syna Karla, jenž se později stal uznávaným malířem.\n\nRoku 1836 Eckermann vydal \"Rozhovory s Goethem\", dodnes oceňované, do mnoha jazyků přeložené dílo, a o dva roky později publikoval další svazek poezie, ale příjmy z knih byl nízké a Eckermann nadále trpěl nouzí.\n\nDne 3. prosince 1854 Eckermann zemřel. Eckermannův bývalý žák, později velkovévoda Karl Alexander, zařídil důstojný pohřeb v bezprostřední blízkosti místa posledního odpočinku Goetha na historickém hřbitově ve Výmaru.\n\nV knize \"Rozhovory s Goethem\" (\"Gespräche mit Goethe\") Eckermann zaznamenal hovory s Johannem Wolfgangem Goethem během posledních devíti let básníkova života. Dílo bylo poprvé vydáno v roce 1836 a podstatně rozšířeno v roce 1848. Eckermann vložil do díla i hodně autobiografického materiálu a jasně uvádí, že jeho „rozhovory“ nejsou doslovné přepisy, ale rekonstrukce na základě vzpomínky. Eckermann vydal knihu v době, kdy Goethova popularita v Německu začínala klesat, a kniha se zde nejprve prodávala špatně. Postupně se však stala populární v zahraničí a následně sehrála důležitou roli v oživení zájmu o Goetha a ocenění jeho díla jak v Německu, tak po celém světě.\n\n"}
{"id": "824176", "url": "https://cs.wikipedia.org/wiki?curid=824176", "title": "Piaristická kolej (Nový Bor)", "text": "Piaristická kolej (Nový Bor)\n\nPiaristická kolej v Novém Boru existovala v letech 1763-1870.\n\nMěsto Nový Bor vzniklo roku 1756 podle velkorysého projektu, který si vyžádal Josef Jan Kinský. Počátky Nového Boru sice sahají až do doby těsně po třicetileté válce, ale teprve od druhé poloviny 18. století, kdy se stalo sklářským centrem v severních Čechách, nabylo značného významu. Významně se na jeho rozvoji i rozvoji sklářství podílela piaristická kolej se svým učilištěm, na němž po sto let připravovala sklářské experty pro toto významné a typicky české odvětví průmyslu. Tato škola pozoruhodnou vpravdě evropskou úroveň právě proto, že se vědomě od svého počátku specializovala na obchod se sklem.\n\nV Novém Boru existoval od roku 1749 malý kostelík a město usilovalo spolu s hrabětem Kinským o vlastní faru s více duchovními. Zprvu bylo pomýšleno na kapucíny, ale roku 1760 navrhl hrabě Pachta hraběti Kinskému, aby do Nového Boru přišli piaristé a ujali se současně vyučování. Začalo proto vyjednávání s rektorem piaristické koleje v Kosmonosích, které bylo ukončeno příznivě, i když augustiniáni z České Lípy podali proti zřízení piaristické koleje v Novém Boru písemné námitky, protože se báli, že to ohrozí jejich vlastní gymnázium. Zakládací listina byla vyhotovena již 22. října 1761. Piaristé se zavázali, že budou pečovat o duchovní správu, zřídí vlastní školu, která však neohrozí žádné sousední latinské školy. Proto bylo hned rozhodnuto, že piaristická škola se specializuje vedle základních předmětů i na účetnictví, zbožíznalectví a z jazyků na španělštinu, francouzštinu a italštinu. A to byl základ pozdější proslulosti této školy.\n\nDne 7. května 1763 přišel do Nového Boru první piaristický superior \"Gregorius ab Angelis\" vlastním jménem Antonín Beutel s dalším piaristou. Ti převzali místní kostel a brzy začala výstavba koleje Nanebevzetí Panny Marie a byla pak zřízena hlavní škola a již zmíněná specializovaná nižší reálka. Kolej byla dokončena roku 1765, vyučování však začalo již roku 1763 v soukromém měšťanském domě. Již roku 1765 se v nově postavené budově školy konala první z řady velmi úspěšných školních akademií. Návštěvnost školy stále stoupala úměrně se šířící se proslulostí piaristických učebních metod. Přicházeli sem žáci i ze vzdálených krajů. Z vynikajících učitelů můžeme jmenovat hned prvního superiora Antonína Beutela, druhého superiora Leibnera, dále Marzellina Fromma a zvláště Zachariáše Ressela. Z těchto důvodů vstupovala ze širokého okolí Nového Boru řada mladých studentů do piaristického řádu. Na reálce se vyučovala od roku 1783 i geometrie, kreslení, zeměpis a od roku 1814 i čeština. Pořádala se četná divadelní představení studentů a již zmíněná akademie. Bývalo na nich až 600 diváků. Od roku 1861 byla při škole zřízena i živnostenská škola. Rozkvět piaristického školství trval až do poloviny 19. století, pak začalo upadat. Byl i nedostatek řádových učitelů. Nakonec se piaristé rozhodli kolej i učiliště zrušit. Roku 1870 končí v Novém Boru působení piaristů, kteří se opravdu velmi zasloužili o odborné vzdělání našich sklářů, jejichž výrobky nabyly světové proslulosti. Posledním rektorem a zároveň piaristickým farářem v Novém Boru byl Gotthard V. Kraus (1867–1870).\n\nCelkový počet profesorů za dobu trvání piaristické školy byl asi 120 osob.\n\n\nV Novém Boru sídlí i na počátku 21. století sklářská škola navazující na piaristickou tradici, která se skládá ze střední školy, učiliště a vyšší odborné školy. Škola doplnila studijní program navíc o gymnázium, které bylo otevřeno od 1. září 2008.\n\n\n\n"}
{"id": "824177", "url": "https://cs.wikipedia.org/wiki?curid=824177", "title": "Erik Christensen", "text": "Erik Christensen\n\nErik Christensen (* 17. prosinec 1983, Edmonton) je kanadský profesionální hokejista.\n\n"}
{"id": "824179", "url": "https://cs.wikipedia.org/wiki?curid=824179", "title": "Prorada", "text": "Prorada\n\nProrada byl trestný čin, který spočíval v poškozování důležitých státních zájmů v zahraničí. Spáchat jej mohl jak diplomat, který porušil své povinnosti, tak kdokoli jiný, jestliže zničil, padělal nebo jinak neoprávněně manipuloval s diplomatickými listinami.\n\nDo československého práva jej zavedl zákon na ochranu republiky z roku 1923, trestem za úmyslnou proradu byl žalář od jednoho až do deset let, v případě hrubé nedbalosti vězení od jednoho měsíce do jednoho roku. Stejný trestný čin zachoval i zákon na ochranu lidově demokratické republiky z roku 1948, pouze horní hranice trestních sazeb byly zvýšeny na 25, resp. tři roky. V trestním zákoně z roku 1950 pak existoval trestný čin nazvaný \"Věrolomnost\", ačkoli jeho skutková podstata i trestní sazby byly prakticky stejné. \n\nPodobný trestný čin existuje také v trestním zákoníku z roku 2009, kde se však nazývá \"Zneužití zastupování státu a mezinárodní organizace\" a spočívá ve zneužití diplomatického postavení nebo v jeho předstírání, přičemž nejde jen o zastupování České republiky, ale i mezinárodní organizace, jejíž je Česká republika členem (např. Rada Evropy, Evropská unie).\n"}
{"id": "824183", "url": "https://cs.wikipedia.org/wiki?curid=824183", "title": "Sergej Bogomolov", "text": "Sergej Bogomolov\n\nSergej Georgijevič Bogomolov (* 23. února 1951) je ruský horolezec. Úspěšně vystoupil na 13 osmitisícovek. Získal titul zasloužilého mistra sportu SSSR, je čestným občanem města Anchorage. Byl vyznamenán medailí za práci a medailí za zásluhy sportu. Získal také Cenu sněžného leoparda. Je předsedou horolezeckého klubu v Saratově.\n\nBogomolov se začal věnovat horolezectví ve věku 20 let. V roce 1973 začal studovat na univerzitě v Saratově fyziku. Jeho studium trvalo šest let, v létě se věnoval horolezectví. V roce 1980 se stal horským vůdcem a začal se pohybovat v pohořích Pamír, Ťan-šan a Kavkaz.\n\nPo několika úspěšných výstupech na sovětské sedmiticícovky se Bogomolov v roce 1989 poprvé vydal na osmitisícovku. Tehdy úspěšně zdolal Kančendžengu. V roce 1993 uskutečnil prvovýstup severní stěnou na Dhaulágirí, o dva roky později zdolal i nejvyšší horu světa Mount Everest. V roce 2001 se stal prvním Rusem, který vystoupil na Gašerbrum I a Gašerbrum II a rok na to se stal prvním ruským horolezcem na hlavním vrcholu Šiša Pangmy. Roku 2003 natočil film z výstupů na Nanga Parbat a Broad Peak a v roce 1996 vystoupil na Manáslu v rámci expedice k 50. výročí jejího prvního zlezení. V roce 2010 úspěšně vystoupil i na Annapurnu, o kterou se předtím již třikrát snažil. K dosažení všech 14 osmitisícových vrcholů mu tak chybí jen K2, kde už zaznamenal čtyři neúspěšné pokusy.\n\n\n"}
{"id": "824188", "url": "https://cs.wikipedia.org/wiki?curid=824188", "title": "Youssef Ziedan", "text": "Youssef Ziedan\n\nYoussef Ziedan, (* 30. června 1958 Suhag) je egyptský univerzitní profesor a spisovatel. Specializuje se na arabská a islamská studia, zaměřuje se především na súfismus a islámskou filozofii. Pracuje jako ředitel rukopisného centra a muzea, které je součástí Alexandrijské knihovny. Je autorem více jak 50 knih.\n\n"}
{"id": "824189", "url": "https://cs.wikipedia.org/wiki?curid=824189", "title": "Vyhoštění", "text": "Vyhoštění\n\nVyhoštění je trest podle českého trestního zákoníku, který může postihnout pouze cizince. Vztahuje se vždy na celé území České republiky a jeho účelem je zabránit pachateli v páchání další trestné činnosti na tomto území, vyžaduje-li to bezpečnost lidí nebo majetku, anebo jiný obecný zájem. Trest vyhoštění je možné uložit samostatně nebo vedle jiného trestu.\n\nUložit jej lze buď na dobu určitou od jednoho roku do deseti let, po jejímž uplynutí se odsouzený může opět do České republiky vrátit, anebo na dobu neurčitou, tedy natrvalo. Při rozhodování o délce trvání trestu soud přihlíží k povaze a závažnosti spáchaného trestného činu, možnostem nápravy a poměrům pachatele a ke stupni ohrožení bezpečnosti lidí, majetku nebo jiného obecného zájmu.\n\nTrest vyhoštění soud neuloží, pokud:\n\na) se nepodařilo zjistit státní příslušnost pachatele,\n\nb) pachateli byl udělen azyl nebo doplňková ochrana podle zákona č. 325/1999 Sb., o azylu,\n\nc) pachatel má na území České republiky povolen trvalý pobyt, má zde pracovní a sociální zázemí a uložení trestu vyhoštění by bylo v rozporu se zájmem na spojování rodin,\n\nd) hrozí nebezpečí, že pachatel bude ve státě, do kterého by měl být vyhoštěn, pronásledován pro svoji rasu, příslušnost k etnické skupině, národnost, příslušnost k určité sociální skupině, politické nebo náboženské smýšlení, nebo jestliže by vyhoštění vystavilo pachatele mučení či jinému nelidskému nebo ponižujícímu zacházení anebo trestu,\n\ne) pachatel je občanem Evropské unie nebo jeho rodinným příslušníkem bez ohledu na státní příslušnost a má na území České republiky povolen trvalý pobyt anebo je cizincem s přiznaným právním postavením dlouhodobě pobývajícího rezidenta na území České republiky podle jiného právního předpisu, neshledá-li vážné důvody ohrožení bezpečnosti státu nebo veřejného pořádku,\n\nf) pachatel je občanem Evropské unie a v posledních 10 letech nepřetržitě pobývá na území České republiky, neshledá-li vážné důvody ohrožení bezpečnosti státu, nebo\n\ng) pachatelem je dítě, které je občanem Evropské unie, ledaže by vyhoštění bylo v jeho nejlepším zájmu.\n\nPodmínkami se zabývá zákon č. 141/1961 Sb., trestní řád. Soud od výkonu trestu vyhoštění upustí, pokud po vyhlášení rozsudku nastaly skutečnosti, pro které trest vyhoštění uložit nejde. Je-li odsouzený ve vyhošťovací vazbě nebo ve výkonu trestu odnětí svobody, vyrozumí předseda senátu o pravomocném upuštění od výkonu trestu vyhoštění příslušnou věznici. Trestní řád počítá s možností, že by situace upuštění od trestu vyhoštění mohla nastat i po vynesení konečného rozsudku, tedy že by cizinec například získal české státní občanství po vynesení rozsudku o jeho trestním vyhoštění. Tedy ve chvíli, kdy je rozsudek v rozporu s Listinou základních práv a svobod, kdy podle článku 14 „občan nemůže být nucen k opuštění své vlasti.“\n\nOd výkonu trestu vyhoštění je nutné podle Listiny základních práv a svobod ustoupit, pokud se v zemi, kam má být pachatel vyhoštěn, změní politické poměry a odsouzený by mohl být pronásledován například pro své náboženské smýšlení, politické cítění, příslušnost k menšině atd.\n\nSoud při uložení trestu vyhoštění určuje, kam má být odsouzený vyhoštěn. Realizace trestu je však plně v rukou Policie České republiky. Soud ji pouze vyrozumí o nabytí právní moci rozhodnutí, kterým bylo vyhoštění uloženo, stejně jako odsouzeného vyzve, aby z České republiky neprodleně vycestoval. Může mu ale také poskytnout přiměřenou lhůtu k obstarání nutných záležitostí. Pokud by však hrozilo, že se bude skrývat, může být vzat do tzv. vyhošťovací vazby. Za situace, kdy odsouzený požádal o mezinárodní ochranu (azyl) a soud shledá, že tato žádost není zjevně bezdůvodná, předseda senátu i bez žádosti odloží výkon trestu vyhoštění. O tomto pak uvědomí orgán příslušný k rozhodnutí o udělení mezinárodní ochrany a požádá ho, aby mu oznámil výsledek řízení. Jestliže by se odsouzený po vyhoštění vrátil a během trestu se zdržoval na českém území, šlo by o trestný čin \"maření výkonu úředního rozhodnutí a vykázání\".\n\nPodle novely účinné od 1. ledna 2014 může předseda senátu z důležitých důvodů přerušit výkon trestu odnětí svobody na potřebnou dobu. Pokud důvody přerušení pominou, předseda senátu jej odvolá. Tato doba se potom nezapočítává do doby výkonu trestu. Jestliže pak po vyhlášení rozsudku, kterým se ukládá trest vyhoštění, nastanou skutečnosti, pro které nelze trest vyhoštění uložit, soud od jeho výkonu nebo jeho zbytku upustí.\nKromě tohoto trestu existuje ještě podobné administrativní opatření, tzv. správní vyhoštění. Mluvíme zde o situaci, kdy forma zákazu nemusí mít povahu trestu. Správní vyhoštění nedobrovolně ukončuje pobyt cizince na území České republiky a zároveň stanovuje dobu, po kterou bez splnění zákonem výslovně stanovených podmínek nesmí cizinec na území České republiky vstoupit. To může postihnout pouze cizince, protože pro české občany platí bezvýjimečná ústavní zásada svobodného vstupu na území státu a nemožnosti je k opuštění vlasti nutit.\n\n\n"}
{"id": "824194", "url": "https://cs.wikipedia.org/wiki?curid=824194", "title": "Západní provincie (Slovensko)", "text": "Západní provincie (Slovensko)\n\nZápadní (západoslovenská, bratislavská) římskokatolická církevní provincie (do roku 2008 Bratislavsko-trnavská provincie) na Slovensku vznikla 31. března 1995 rozdělením dřívější jediné Slovenské církevní provincie (existující od roku 1977) na Košickou (nynější Východní) a Bratislavsko-trnavskou provincii. Skládá se z těchto diecézí:\n\n"}
{"id": "824195", "url": "https://cs.wikipedia.org/wiki?curid=824195", "title": "Východní provincie (Slovensko)", "text": "Východní provincie (Slovensko)\n\nVýchodní (východoslovenská, košická) římskokatolická církevní provincie (do roku 2008 Košická provincie) na Slovensku vznikla 31. března 1995 rozdělením do té doby jediné Slovenské církevní provincie (existující od roku 1977) na Bratislavsko-trnavskou (nynější Západní) a Košickou provincii. Skládá se z těchto diecézí:\n\n"}
{"id": "824201", "url": "https://cs.wikipedia.org/wiki?curid=824201", "title": "Hustopeče (rozhledna)", "text": "Hustopeče (rozhledna)\n\nRozhledna Hustopeče u stejnojmenného města je rozhledna která vznikla v roce 2012 v mandloňovém sadu.\n\nRozhledna postavená na tzv. Hustopečském starém vrchu nacházejícím se severovýchodně od Hustopeč v nadmořské výšce 303 m n. m., byla oficiálně zpřístupněna veřejnosti 31. března 2012. Jedná se o dřevěnou rozhlednu s kovovými prvky. Celková její výška dosáhla 17,4 metru, vyhlídkový ochoz je umístěn 12,6 metrech nad zemí. Návrh rozhledny zpracovali architekté Martin Novák a Antonín Olšina.\n\nRozhledna byla postavena v mandloňovém sadu, který zde vznikl v roce 1948. V roce 2009 jej město Hustopeče odkoupilo od společnosti Nestlé. V současné době se v sadu nachází kolem tisícovky stromů mandloně obecné.\nVedle Děvína, Velké Javořiny a slovenských Malých Karpat skýtá rozhledna výhled i na alpský Ötscher. Vzdálenost od náměstí k rozhledně je asi 2 500 metrů.\n"}
{"id": "824203", "url": "https://cs.wikipedia.org/wiki?curid=824203", "title": "Poets of the Fall", "text": "Poets of the Fall\n\nPoets of the Fall je nezávislá finská rocková skupina, založená r. 2003 v Helsinkách a hrající alternativní rock.\nSkupinu založili Marko Saaresto a Olli Tukiainen, krátce na to se k nim přidal Markus Kaarlonen.\n\nČlenové kapely jsou:\nMarko „Mark“ Saaresto (zpěv a kytara),\nOlli Tukiainen (kytara),\nMarkus „Captain“ Kaarlonen (producent/ klávesy),\nJani Snellman (baskytara),\nJaska Mäkinen (rytmická kytara, doprovodné vokály),\nJari Salminen (bubny, perkuse)\n\nDíky blízké vazbě na finské videoherní studio Remedy Entertainment se některé skladby kapely objevily ve videohrách tohoto studia -- \"\" (skladba \"Late Goodbye\" z alba \"Signs of Life\") a \"Alan Wake\" (skladba \"War\" z alba \"Twilight Theater\"), což velmi pomohlo jejich popularitě. Pro hru \"Alan Wake\" napsali též tři skladby (\"Children of the Elder God\", \"The Poet and the Muse\" a \"Balance Slays the Demon\") jako \"Old Gods of Asgard\", fiktivní rocková kapela z této videohry.\n\nMarkus Kaarlonen se též spolupodílel na hudbě pro nezávislý videoherní titul Rochard a kapela pro tuto hru napsala skladbu \"Grinder's Blues\".\n\n"}
{"id": "824208", "url": "https://cs.wikipedia.org/wiki?curid=824208", "title": "Pustina (film, 2006)", "text": "Pustina (film, 2006)\n\nPustina (ang. titul: Wilderness) je britsko-irský hororový film z roku 2006, který režíroval Michael J. Bassett.\n\nDo nápravného zařízení na pustý ostrov je převezena skupina mladých delikventů, kde se společně s jejich výpravcem utáboří. Kromě toho, že na ostrově jsou s jinou skupinou mladých lidí z jiné polepšovny, se dozvídají i jiné věci. Na ostrově nejsou sami. Loví je psychopat, bývalý voják, který má kruté nachystané pasti, zbraně a hladové psy nějaký důvod na mladistvé použít. Důvodem může být...\n\n"}
{"id": "824209", "url": "https://cs.wikipedia.org/wiki?curid=824209", "title": "Alexej Bolotov", "text": "Alexej Bolotov\n\nAlexej Vasiljevič Bolotov (; 20. ledna 1963 − 15. května 2013) byl ruský horolezec. Úspěšně vystoupil na 11 osmitisícovek. K dosažení všech 14 vrcholů nad 8000 metrů mu chyběly Lhoce, Šiša Pangma a Nanga Parbat. Byl držitelem řádu odvahy a medaile za zásluhy. Rovněž byl vyznamenán titulem Mistra sportu. V roce 2010 byl jako jediný ruský horolezec pozván na oslavy 50. výročí prvního výstupu na Annapurnu. Bolotov vystudoval elektronické inženýrství (ve kterém i podnikal), byl ženatý a měl dvě děti. Zahynul po pádu do ledovcové trhliny při pokusu o prvovýstup jihozápadní stěnou Mount Everestu.\n\n\n\n"}
{"id": "824216", "url": "https://cs.wikipedia.org/wiki?curid=824216", "title": "Jean Wahl", "text": "Jean Wahl\n\nJean André Wahl [\"žán andé vál\"] (25. května 1888 Marseille – 19. června 1974 Paříž) byl francouzský filosof, profesor pařížské Sorbonny. V letech 1941–1945 žil a přednášel v exilu v USA. Byl žákem H. Bergsona, zabýval se hlavně Platónem, Hegelem, Kierkegaardem a americkými filosofy.\n\nPo studiu filosofie na \"École normale supérieure\" v Paříži (1907) získal roku 1910 agregaci, tj. oprávnění vyučovat na středních školách. Roku 1920 na sebe upozornil knihou o anglickém a americkém pluralismu, zejména o filosofii W. Jamese. Ve 30. letech se začal věnovat Hegelovi, zejména jeho pojmu „nešťastného vědomí“, a S. Kierkegaardovi. Soustavně se věnoval také Platónovi a ontologii N. Hartmanna. Ovlivnil například J.-P. Sartra a E. Lévinase. \n\nPo okupaci byl jako Žid odveden do koncentračního tábora v Drancy, odkud se mu v roce 1941 podařilo uprchnout do USA. Tam s podporou Fordovy nadace založil Svobodnou francouzskou univerzitu (\"École libre des hautes études\") v New Yorku, kde také přednášel. Po návratu v roce 1946 založil \"College libre\" v Paříži, od roku 1950 vedl časopis \"Revue de métaphysique et de morale\" a od roku 1960 byl předsedou Francouzské filosofické společnosti.\n\n\n"}
{"id": "824217", "url": "https://cs.wikipedia.org/wiki?curid=824217", "title": "Cory Richards", "text": "Cory Richards\n\nCory Richards (* 1981) je americký horolezec a fotograf. Pochází z města Boulder ve státě Colorado. K horolezectví ho přivedl soused už ve věku 5 let. V roce 2011 se stal prvním Američanem, který dokázal zdolat vrchol vyšší než 8000 metrů v zimě. Účastnil se úspěšné expedice na Gašerbrum II, kde byli jeho spolulezci Simone Moro a Děnis Urubko. Šlo o vůbec první výstup na osmiticícovku v Pákistánu v zimě. \n\n\n"}
{"id": "824220", "url": "https://cs.wikipedia.org/wiki?curid=824220", "title": "Scherer", "text": "Scherer\n\nScherer (Schererová), Schérer:\n\n"}
{"id": "824224", "url": "https://cs.wikipedia.org/wiki?curid=824224", "title": "Adam Bielecki (horolezec)", "text": "Adam Bielecki (horolezec)\n\nAdam Radosław Bielecki (* 12. května 1983) je polský horolezec. S lezením začal v 15 letech. Je členem horolezeckého klubu v Krakově. V roce 2000 jako nejmladší člověk v historii zdolal alpským stylem Chan Tengri. Roku 2011 vystoupil na pátou nejvyšší horu světa Makalu, při sestupu utrpěli dva jeho spolulezci vážné omrzliny. O rok později zdolal jako první člověk Gašerbrum I v zimním období. Jeho partnerem př výstupu byl Janusz Golab. Byla to 11, osmitisícovka zdolaná v zimě, z toho druhá v Pákistánu. Golab a Bielecki vystoupili na vrchol ze severozápadu, bez použití umělého kyslíku. Výpravu vedl Artur Hajzer. A v létě roku 2012 dokázal úspěšně vystoupit i na druhou nejvyšší horu světa K2. \n\n\n"}
{"id": "824225", "url": "https://cs.wikipedia.org/wiki?curid=824225", "title": "Cerro El Pital", "text": "Cerro El Pital\n\nCerro El Pital (2730 m n. m.) je hora v pohoří Sierra Madre de Chiapas ve střední Americe. Leží na hranicích mezi Salvadorem (departement Chalatenango) a Hondurasem (departement Ocotepeque). Jedná se o nejvyšší horu Salvadoru.\n\n"}
{"id": "824228", "url": "https://cs.wikipedia.org/wiki?curid=824228", "title": "Občina Tržič", "text": "Občina Tržič\n\nObčina Tržič ( \", \") je jednou z 212 občin ve Slovinsku. Nachází se v Hornokraňském regionu na území historického Kraňska. Občinu tvoří 35 sídel, její rozloha je 155,4 km² a k 1. lednu 2017 zde žilo 14 870 obyvatel. Správním střediskem občiny je město Tržič.\n\nObčina se dělí na sídla: Bistrica pri Tržiču, Brdo, Breg ob Bistrici, Brezje pri Tržiču, Čadovlje pri Tržiču, Dolina, Gozd, Grahovše, Hudi Graben, Hudo, Hušica, Jelendol, Kovor, Križe, Leše, Loka, Lom pod Storžičem, Novake, Paloviče, Podljubelj, Popovo, Potarje, Pristava, Retnje, Ročevnica, Sebenje, Senično, Slap, Spodnje Vetrno, Tržič, Vadiče, Visoče, Zgornje Vetrno, Zvirče, Žiganja vas.\n\n\n"}
{"id": "824230", "url": "https://cs.wikipedia.org/wiki?curid=824230", "title": "Občina Gorenja vas – Poljane", "text": "Občina Gorenja vas – Poljane\n\nObčina Gorenja vas – Poljane (, ) je jednou z 212 občin ve Slovinsku. Nachází se v Hornokraňském regionu na území historického Kraňska. Občinu tvoří 73 sídel, její rozloha je 153,3 km² a k 1. lednu 2017 zde žilo 7 500 obyvatel. Správním střediskem občiny je Gorenja vas.\n\nObčina se dělí na sídla:\n\n\n"}
{"id": "824231", "url": "https://cs.wikipedia.org/wiki?curid=824231", "title": "Seznam kulturních památek v Broumově", "text": "Seznam kulturních památek v Broumově\n\n"}
{"id": "824232", "url": "https://cs.wikipedia.org/wiki?curid=824232", "title": "Seznam kulturních památek v Jaroměři", "text": "Seznam kulturních památek v Jaroměři\n\n\n"}
{"id": "824233", "url": "https://cs.wikipedia.org/wiki?curid=824233", "title": "Seznam kulturních památek v Josefově (Jaroměř)", "text": "Seznam kulturních památek v Josefově (Jaroměř)\n\n"}
{"id": "824234", "url": "https://cs.wikipedia.org/wiki?curid=824234", "title": "Seznam kulturních památek v Náchodě", "text": "Seznam kulturních památek v Náchodě\n\nNa území města Náchod se nachází část souboru kulturní památky „Pevnost Dobrošov – pevnostní systém“ (viz Seznam kulturních památek v Náchodě – Dobrošov).\nNa území Babí se nachází část souboru kulturní památky „Pevnost Dobrošov – pevnostní systém“ (viz Seznam kulturních památek v Náchodě#Dobrošov).\nNa území Bělovsi se nachází část souboru kulturní památky „Pevnost Dobrošov – pevnostní systém“ (viz Seznam kulturních památek v Náchodě#Dobrošov).\nNa území Pavlišova se nachází část souboru kulturní památky „Pevnost Dobrošov – pevnostní systém“ (viz Seznam kulturních památek v Náchodě – Dobrošov).\n\n"}
{"id": "824236", "url": "https://cs.wikipedia.org/wiki?curid=824236", "title": "Seznam kulturních památek v Novém Městě nad Metují", "text": "Seznam kulturních památek v Novém Městě nad Metují\n\n"}
{"id": "824237", "url": "https://cs.wikipedia.org/wiki?curid=824237", "title": "Občina Škofja Loka", "text": "Občina Škofja Loka\n\nObčina Škofja Loka () je jednou z 212 občin ve Slovinsku. Nachází se v Hornokraňském regionu na území historického Kraňska. Občinu tvoří 62 sídel, její rozloha je 146,0 km² a k 1. lednu 2017 zde žilo 22 935 obyvatel. Správním střediskem občiny je město Škofja Loka.\n\nObčina se dělí na sídla: Binkelj, Bodovlje, Bukov Vrh nad Visokim, Breznica pod Lubnikom, Brode, Bukovica, Bukovščica, Crngrob, Dorfarje, Draga, Forme, Gabrk, Gabrovo, Gabrška Gora, Godešič, Gorenja vas-Reteče, Gosteče, Grenc, Hosta, Knape, Kovski Vrh, Križna Gora, Lenart nad Lušo, Lipica, Log nad Škofjo Loko, Moškrin, Na Logu, Papirnica, Pevno, Podpulfrca, Pozirno, Praprotno, Pungert, Puštal, Reteče, Rovte v Selški dolini, Sopotnica, Spodnja Luša, Staniše, Stara Loka, Stirpnik, Strmica, Suha, Sveta Barbara, Svetega Petra Hrib, Sveti Andrej, Sveti Duh, Sveti Florijan nad Škofjo Loko, Sveti Ožbolt, Sveti Tomaž, Ševlje, Škofja Loka, Trata, Trnje, Valterski Vrh, Vešter, Vincarje, Virlog, Virmaše, Visoko pri Poljanah, Zgornja Luša, Zminec.\n\n\n"}
{"id": "824238", "url": "https://cs.wikipedia.org/wiki?curid=824238", "title": "Seznam kulturních památek v Jablonci nad Nisou", "text": "Seznam kulturních památek v Jablonci nad Nisou\n\nZákladní sídelní jednotky katastrálního území a místní části Jablonec nad Nisou v tomto seznamu začínají středem města a dále jsou řazeny zhruba po směru hodinových ručiček, počínaje pravým břehem Nisy na severozápadě města.\n\n"}
{"id": "824239", "url": "https://cs.wikipedia.org/wiki?curid=824239", "title": "Seznam kulturních památek v Železném Brodě", "text": "Seznam kulturních památek v Železném Brodě\n\n"}
{"id": "824244", "url": "https://cs.wikipedia.org/wiki?curid=824244", "title": "Občina Železniki", "text": "Občina Železniki\n\nObčina Železniki ( , ) je jednou z 212 občin ve Slovinsku. Nachází se v severozápadní části státu v Hornokraňském regionu na území historického Kraňska, cca 40 km severozápadně od hlavního města Lublaně. Občinu tvoří 30 sídel, její rozloha je 163,7 km² a k 1. lednu 2017 zde žilo 6 675 obyvatel. Správním střediskem občiny je město Železniki, ve kterém žije necelá polovina obyvatel občiny. V září roku 2007 byla občina zasažena silnou povodní, jež zničila jen ve správním centru Železnikách 350 domů.\n\nObčina se dělí na sídla: Davča, Dolenja vas, Dražgoše, Golica, Kališe, Lajše, Martinj Vrh, Ojstri Vrh, Osojnik, Podlonk, Podporezen, Potok, Prtovč, Ravne, Rudno, Selca, Smoleva, Spodnja Sorica, Spodnje Danje, Studeno, Sveti Lenart, Topolje, Torka, Zabrdo, Zabrekve, Zala, Zali Log, Zgornja Sorica, Zgornje Danje, Železniki.\n\n\n"}
{"id": "824246", "url": "https://cs.wikipedia.org/wiki?curid=824246", "title": "Občina Žiri", "text": "Občina Žiri\n\nObčina Žiri (, ) je jednou z 212 občin ve Slovinsku. Nachází se v Hornokraňském regionu na území historického Kraňska. Občinu tvoří 18 sídel, její rozloha je 49,2 km² a k 1. lednu 2017 zde žilo 4 841 obyvatel. Správním střediskem občiny je město Žiri.\n\nObčina se dělí na sídla: Brekovice, Breznica pri Žireh, Goropeke, Izgorje, Jarčja Dolina, Koprivnik, Ledinica, Mrzli Vrh, Opale, Osojnica, Podklanec, Račeva, Ravne pri Žireh, Selo, Sovra, Zabrežnik, Žiri, Žirovski Vrh.\n\n\n"}
{"id": "824248", "url": "https://cs.wikipedia.org/wiki?curid=824248", "title": "Vladan Milosavljev", "text": "Vladan Milosavljev\n\nVladan Milosavljev (* 1. února 1987 v Bělehradě) je srbský fotbalový záložník, který v současné době hraje za řecký klub Levadiakos.\n\nOženil se v ČR s přítelkyní Reginou Graclíkovou, mají spolu jednoho syna Matea (* 2013).\n\nSvoji fotbalovou kariéru začal ve FK Rad z Bělehradu, kde se postupně propracoval až do prvního mužstva. V roce 2006 přestoupil do FK Crvena zvezda. Následně začala anabáze po hostováních. Nejprve působil v letech 2006–2007 v FK Rad Bělehrad, poté v roce 2007 v FK Vardar a následně v roce 2008 v FK Hajduk Kula. V létě 2008 podepsal MFK Karviná, kde prožil prozatím nejúspěšnější část své kariéry. V zimě 2012 odešel hostovat do FK Viktoria Žižkov.\n\nV červenci 2012 přestoupil do prvoligového celku FC Baník Ostrava. 3. března 2013 nastoupil ve 27. minutě na hřiště proti domácí Viktorii Plzeň a v 51. minutě vstřelil úvodní gól, když se mu podařilo z těsné blízkosti přelobovat plzeňského brankáře Matúše Kozáčika. Zápas skončil remízou 1:1. Celkem odehrál za Baník 33 ligových zápasů, v nichž vstřelil 3 góly.\n\nV lednu 2014 se s Baníkem dohodl na předčasném ukončení smlouvy, která mu měla vypršet 30. června 2014 a přestoupil do řeckého týmu Levadiakos, kde podepsal smlouvu na 2½roku.\n\n"}
{"id": "824250", "url": "https://cs.wikipedia.org/wiki?curid=824250", "title": "Plejtvák Brydeův", "text": "Plejtvák Brydeův\n\nPlejtvák Brydeův (čti brůdeův; \"Balaenoptera edeni\") je středně velký kytovec z čeledi plejtvákovití. Dosahuje délky okolo 11 metrů a váhy zhruba 15 tun. Živí se malými rybami a krilem. Je rozšířen především v tropických a subtropických oceánech a mořích. Jedná se o poměrně málo prozkoumaný druh kytovce.\nPlejtvák Brydeův patří do čeledi plejtvákovitých. Jeho vědecké synonymum zní \"Balaenoptera edeni\". Občas se též uvádí \"Balaenoptera brydei\", což je název po norském velrybáři Johanu Brydeovi a toto pojmenování se používá i v češtině. Až do 90. let 20. století se \"Balaenoptera brydei\" a \"Balaenoptera edeni\" uváděli jako synonyma pro jeden druh a pokud byli děleni, tak jen jako regionální formy. V současnosti je někteří vědci považují za druhy dva. Navíc v roce 2003 popsali japonští cetologové další druh, jež nazvali \"Balaenoptera omurai\". Do té doby ho vědci považovali pouze za trpasličí formu plejtváka Brydeova. Značná část vědeckého světa však toto dělení do tří druhů nepřijímá. V češtině se někdy nazývá velryba tropická, plejtvák Edenův či plejtvák tropický.\n\nTento středně velký druh plejtváka dosahuje obvykle délky 9-13 metrů, přičemž zvláště velcí jedinci dorůstají až 15,5 metru. Hmotnost dospělých kusů se pohybuje mezi 12 až 25 tunami. Rekordní ověřené údaje o velikosti činí 30 tun hmotnosti a 15,5 metru délky. Svým vzhledem se podobá plejtváku sejvalovi, akorát je menší a poněkud tmavší. Jedinečným rozpoznávacím znakem jsou tři podélné kýly na hlavě – všichni další plejtváci mají jen jeden kýl. Zbarvení osciluje od šedé až po modro-šedo-černou. Kůže může být poseta světlými okrouhlými jizvami.\n\nV horní čelisti se nachází 250-365 párů kostic (z toho asi 100 zakrslých) dlouhých 40–55 cm.\n\nPohlavní zralosti dosahují plejtváci ve věku 8-13 let. Samice mohou zabřeznout každé dva roky, přičemž březost trvá 11-12 měsíců. Mládě měří při narození asi 3,5 metru, váží do 1 tuny a jeho kojení trvá 6-12 měsíců.\n\nPlejtvák Brydeův se živí celý rok zooplanktonem, krilem, oceanskými kraby, garnáty a hejna tvořícími malými rybami jako jsou ančovičky, herinci, sardinky a makrely. Používá rozličné metody lovu – sbírání, hltání a rovněž tzv. bublinovou síť. V tom se podobá keporkakovi. Je to aktivní lovec, který sleduje ostatní hodující predátory (ptáky, ryby, lachtany, delfíny) a následeně se zapojuje do společného lovu ryb.\n\nExistuje poměrně málo poznatků o tomto druhu kytovce. Ponory trvají obvykle 2-15 minut, maximálně pak 20 minut, přičemž dosahují hloubky až 300 metrů. Rychlost plavby je obvykle jen 2–7 km/h, ale když je potřeba, plavou až 25 km/h. Jsou tedy podstatně pomalejší plavci než plejtvák sejval. Jejich chování je na rozdíl od ostatních velryb těžko předvídatelné – často mění rychlost a směr plavby a délku ponoru. Občas vyskakují z vody téměř kolmo k hladině. Někdy se přibližují k plavidlům, krouží kolem nich a zvědavě si je prohlíží. Žijí v malých skupinách v počtu několika kusů, v oblastech koncentrace potravy může být až 30 kusů pohromadě.\n\nPopulace plejtváka Brydeova se odhaduje na 90 000-100 000 jedinců. Populační trend není znám. Vše komplikuje i skutečnost, že tento plejtvák bývá občas zaměňován za své příbuzné – plejtváka sejvala a plejtváka malého. Navíc někteří cetologové rozdělují plejtváka Brydeova na tři samostatné druhy zmíněné výše.\n\nPlejtvák Brydeův se obvykle vyskytuje mezi 30° severní a jižní šířky, řidčeji i do 40° obou šířek a do vyšších šířek se dostává pouze s teplými proudy. Prakticky vždy žije ve vodách teplejších než 16,3 °C. Rozšíření není souvislé. Nejvíce jedinců žije v Tichém oceánu, naproti tomu populace v Atlantiku je relativně malá.\n\nRybaření nepředstavuje vážnou hrozbu pro tento druh, k náhodnému chycení do sítě dochází spíše výjimečně. Až do 70. let 20. století, kdy došlo k výraznému snížení populace velkých plejtváků, se o něj příliš nezajímali ani velrybáři. Japonci pokračují v omezeném lovu přesto, že je druh chráněn. Občas je poraněn či zabit po srážce s lodí. Potenciální predace ze strany kosatek nebo velkých druhů žraloků není známa, což nevylučuje, že k ní dochází.\n\n\n"}
{"id": "824252", "url": "https://cs.wikipedia.org/wiki?curid=824252", "title": "Vitalij Karamnov", "text": "Vitalij Karamnov\n\nVitalij Karamnov (* 8. srpen 1989, Moskva, Sovětský svaz) je ruský profesionální hokejista.\n\n"}
{"id": "824253", "url": "https://cs.wikipedia.org/wiki?curid=824253", "title": "Tomáš Rachůnek", "text": "Tomáš Rachůnek\n\nTomáš Rachůnek (* 26. únor 1991, Zlín) je český profesionální hokejista momentálně hraje Extraligu ledního hokeje za tým HC Energie Karlovy Vary.\n\n\n"}
{"id": "824254", "url": "https://cs.wikipedia.org/wiki?curid=824254", "title": "Jana Mařasová", "text": "Jana Mařasová\n\nJana Mařasová (rozená Svobodová, nar. 11. května 1969) je česká herečka, zpěvačka a dabérka.\n\nNarodila se do rodiny herců a zpěváků Jany Svobodové a Luboše Svobody. Jako malá se učila hrát na klavír v Lidové škole. Už v deseti letech začala hrát s rodiči v divadle Semafor. V roce 1987 úspěšně absolvovala hudební dramatické oddělení na Státní konzervatoři v Praze.\n\n\n"}
{"id": "824257", "url": "https://cs.wikipedia.org/wiki?curid=824257", "title": "Olympijský park (Londýn)", "text": "Olympijský park (Londýn)\n\nLondýnský olympijský park je komplex sportovišť a dalších zařízení vystavěných pro účely letních olympijských a paralympijských her 2012. Komplex je situován ve východní části Londýna na rozhraní městských obvodů Newham, Tower Hamlets, Waltham Forest a Hackney, převážně ve čtvrti Stratford. Areál vznikl na místě opuštěných průmyslových areálů, částečně došlo i k zástavbě travnatých ploch. Kromě devíti olympijských sportovišť se v parku nachází také hlavní tiskové centrum a olympijská vesnice pro ubytování sportovců. Mezi hlavním olympijským stadionem a centrem plaveckých sportů se tyčí 115 metrů vysoká rozhledna ArcelorMittal Orbit, která je zároveň největší plastikou Velké Británie. Přestože Olympijský park nepatří mezi oficiální londýnské královské parky, na oslavu šedesátého výročí vlády britské královny Alžběty II. se po skončení her přejmenuje na Queen Elizabeth Olympic Park.\n\n\nVe východní části parku byla vystavěna olympijská vesnice sloužící k ubytování sportovců, trenérů a funkcionářů národních výprav. Rozkládá se na ploše 27 hektarů a tvoří ji 11 bloků po pěti až sedmi bytových domech. Každý dům má osm až dvanáct pater. Uvnitř bloků jsou vyvýšené zahrady kryjící centrální parkoviště. Celkem je v olympijské vesnici k dispozici 17 320 lůžek ve 3 3300 bytech. Každý byt je vybaven televizorem a připojením k internetu. Kromě samotných obytných budov tvoří olympijskou vesnici také dvě dočasné stavby – jídelna a zábavní hala. Jídelna o rozloze 17 000 metrů čtverečních může být využívána až 5 500 strávníky najednou. Plocha zábavní haly je 10 000 metrů čtverečních a funguje zde například nealkoholický bar.\n\nProstor v severozápadní části parku zaujímají budovy \"London Olympics Media Centre\", které slouží v nepřetržitém provozu více než 20 000 novinářům, fotografům a technickým pracovníkům. Tvoří jej budovy mezinárodního vysílacího centra (\"IBC\") a hlavního tiskového centra (\"MPC\"), jež jsou navzájem propojeny několikapatrovým parkovacím domem. V budově mezinárodního vysílacího centra je k dispozici zhruba 50 000 čtverečních metrů pro studia, kanceláře zaujímají plochu dalších 800 metrů čtverečních. Budova je navržena tak, aby ji bylo po skončení her možné využít pro jiné komerční účely. Počítá se například s rozdělením velkých prostor na menší části nebo s instalací oken namísto stávajícího obložení fasády.\n"}
{"id": "824258", "url": "https://cs.wikipedia.org/wiki?curid=824258", "title": "Domenico Anderson", "text": "Domenico Anderson\n\nDomenico Anderson (1854 - 1938) byl italský fotograf, který provozoval rodinnou fotografickou firmu \"Fotografia Anderson\" v Římě.\n\nNarodil se v roce 1854. Jeho otec James Anderson (1813-1877) byl průkopníkem fotografie, který založil fotografické studio v hlavním městě Itálie. Ateliér se nacházel na náměstí Piazza Fiume a Domenice Anderson po něm společnost převzal. Fotografoval běžný život ve městech jako jsou Řím, Benátky nebo Assisi. Zachytil starověké památky, architekturu nebo panoramata vedut. Ve velkém poskytoval fotografické tisky uměleckých děl italských, španělských a anglických muzeí.\n\nZemřel v roce 1938 a po jeho smrti rodinný archiv získala nadace bratří Alinariů z Florencie. V roce 1960 bylo 40 000 desek zhotovených třemi generacemi rodiny Andersonových prodáno Istituto Italiano per la Collaborazione Culturale. Společnosti \"Fratelli Alinari\" a \"Fotografia Anderson\" byly dvě firmy, které se nejvíce objevovaly v souvislosti s publikací uměleckých děl o italském umění.\n\n"}
{"id": "824260", "url": "https://cs.wikipedia.org/wiki?curid=824260", "title": "Jarov (Žižkov)", "text": "Jarov (Žižkov)\n\nJarov je oblast pražského Žižkova v okolí ulice Na Jarově s kolonií rodinných domů, název je vztahován též na Sídliště Jarov a ke křižovatce ulic Koněvova, Českobrodská a Spojovací. Rozkládá se mezi východní částí ulice Koněvova a bývalou železniční spojkou na Nákladové nádraží Žižkov. Západně od ulice V Zahrádkách je kolonie rodinných domů Vackov.\n\nNázev Jarov je původně jménem stavebního družstva, které zde postavilo ve 20. letech 20. století stejnojmennou kolonii rodinných domků s ulicemi V Zahrádkách a východně od ní Květinková, Na Jarově, Pod Lipami, Schafflerova a V Jezerách. První domy byly postaveny roku 1914 - v červenci bylo hotovo 26 domků. Název „Jarov“ nese také Základní škola postavená zde do roku 1938. Kolonie a celé území na východ od ní náležela do roku 1949 k Praze XI-Hrdlořezy, okres Žižkov.\n\nV letech 1959–1963 vzniklo v oblasti též panelové sídliště Jarov se 1740 byty na rozloze 22 hektarů podle návrhu J. Kvasničky z Pražského projektového ústavu. Součástí sídliště jsou zdejší studentské koleje Jarov Vysoké školy ekonomické. Jméno Jarov se vyskytuje též v názvu sboru Českobratrské církve evangelické či zdejší prodejny automobilů, nesla jej též zahrádkářská osada v oblasti dnešní prodejny Kaufland a obytného souboru Zelené město Jarov.\n\n\n"}
{"id": "824261", "url": "https://cs.wikipedia.org/wiki?curid=824261", "title": "Hnojník obecný", "text": "Hnojník obecný\n\nHnojník obecný (\"Coprinus comatus\") (někdy též hník obecný) je jedlá houba z čeledi pečárkovitých.\n\nKlobouk má protáhle vejčitý, později zvoncovitý tvar a bývá pokrytý bělavými až nahnědlými měkkými šupinami, jinak je bílý. Válcovitý třeň je vláknitý, bílý a až 20 cm vysoký. Stárnutím plodnice začíná klobouk odspodu černat a roztékat se.\nLupeny jsou v mládí bílé, později růžové a velmi brzo černají a roztékají se.\n\nVyrůstá od června do října na loukách, pastvinách, rumištích, v parcích, zahradách a travnatých okrajích lesa, místy velice hojně. S oblibou se vyskytuje na hnojených stanovištích, plodnice často rostou v malých či velkých skupinách.\n\nHnojník obecný je chutná jedlá houba. Sbírají se pouze mladé nezčernalé plodnice a musí se zpracovat co nejdříve po sběru.\nObecně se nedoporučuje kombinace alkoholických nápojů s konzumací hnojníků, ačkoliv některé publikace tvrdí, že plodnice hnojníku obecného neobsahují sloučeninu koprin, způsobující antabický efekt a typickou pro některé druhy hnojníků.\nHnojník obecný je na seznamu volně rostoucích a pěstovaných jedlých hub určených k přímému prodeji nebo k dalšímu průmyslovému zpracování pro potravinářské účely v České republice.\n\nV angličtině se tento druh nazývá \"lawyer's wig\", v překladu právnická paruka, protože se plodnice velmi podobají anglickým parukám právníků.\n"}
{"id": "824262", "url": "https://cs.wikipedia.org/wiki?curid=824262", "title": "Bitva na řece Allia a vyplenění Říma", "text": "Bitva na řece Allia a vyplenění Říma\n\nBitva na řece Allia se odehrála zřejmě roku 390 př. n. l. mezi galským kmenem Senonů a Římskou republikou u soutoku řek Tibera a Allia, 11 římských mil (16 km) severně od Říma. Římané byli poraženi a Senoni následně vyplenili Řím.\n\nDatum 390 př. n. l. je založené na popisu bitvy římským historikem Liviem a římském datovacím systému Varroniánské chronologie. Starověký řecký historik Polybius, který používal řecký datovací systém, odvodil datum bitvy mezi roky 387 a 386 př. n. l. Plútarchos napsal, že bitva proběhla těsně po letním slunovratu, když byl měsíc téměř v úplňku, o něco více než 360 let od založení Říma. To by bylo krátce po roce 393 př. n. l. Tacitus napsal, že bitva proběhla před 15. srpnem římské datace, což odpovídá 18. červenci.\n\nGalský kmen Senonů následoval příklad několika dalších galských kmenů a z přelidněné Galie se odebral do pádské nížiny, kde dříve dominovali Etruskové, v té době již oslabení římskými výboji. Protože levobřežní Padánie byla již obsazena jejich galskými předchůdci, přešli Senoni řeku Pád a následně postupovali na jih a oblehli město Clusium (dnes Chiusi).\nClusijané požádali o pomoc Řím. Římané vyslali ke Galům vyslance. Podle Tita Livia byli římskými vyslanci tři synové Marka Fabia Ambusta z mocné patricijské rodiny. Ti byli spíše stateční než moudří. Vyzvali Galy, aby jejich spojence a přátele nechali být, jinak by došlo na válečné akce. Galové, dosud Římanů neznalí, by nebyli proti, pokud by jim byla přenechána půda, kterou Galové potřebují a kterou Klusijští neobdělávají. Římští vyslanci to odmítli a vášně poněkud vzkypěly. Následné bitky se zúčastnili i Fabiové a Quintus Fabius dokonce probodl jednoho z galských náčelníků, což bylo a je hrubé porušení přirozeného zvykového práva - chování vyslanců, a tedy „\"casus belli\"“.\n\nPo tomto incidentu došlo k diplomatickému jednání mezi Římem a Galy, kteří žádali nápravu. Římský senát jejich požadavky odmítl. Mnoho Římanů s tím nesouhlasilo: požadovali při věhlasném římském smyslu pro dodržování práva vydání provinilého vyslance Galům. Ono odmítnutí vyprovokovalo trestnou výpravu Galů vedenou Brennem.\n\nNejednota v názoru na spravedlnost války, rychlá reakce Galů a římská nepřipravenost vedla k tomu, že nastoupilo šest neúplných legií - tehdy jen milicí (neprofesionálních nepříliš dobře vycvičených vojáků). Bitva proběhla 18. července, který potom vstoupil do římských dějin jako „\"dies ater\"“ (černý den), na břehu řeky Allia, nedaleko jejího ústí do Tibery (asi 16 a 1/4 km od Říma). Vojenští tribuni nevybrali předem umístění tábora a ani nezbudovali násep, za nějž by vojáci mohli v případě potřeby ustoupit. Rovněž opomněli zpytovat vůli bohů a obětovat jim.\n\nGalů byla přesila. Vojenští tribuni roztáhli formaci, aby nemohli být obklíčeni. Zálohu umístili na vyvýšeninu vpravo. Brennus se napřed vrhl na římskou zálohu a přestože měla výhodu terénu, bylo jí to málo platné. Lehce vystrojená a vyzbrojená křídla byla zahnána. Skoro celé levé křídlo, které se dalo na rychlý útěk, bylo na břehu Tibery nepřítelem pobito nebo se utopilo. Přeživší Římané - a bylo jich hodně - uprchli hlavně do Veii, ale ani nedali vědět v jakém stavu jsou a kde.\n\nJen zbytek pravého křídla armády se v panice vrátil do Říma, kde jeho vojáci ani nezavřeli brány a utekli na opevněný Capitol (jeden z římských pahorků) - 45 m nad mořem. V jeho severní části byl hrad (citadela - tvrz - pevnost) 48 m nad mořem (kdežto Řím jen 20 m nad mořem) rozloha onoho hradu byla jen asi hektar. Tam se také stáhla část z bojeschopných mužů, kteří v Římě zrovna byli, i s rodinami a zásobami, a vedení státu. Většina ostatních se zachránila ve městech v okolí, hlavně v Caere (dnes Cerveteri), kam byla dopravena i většina bohoslužebných předmětů, které nebyly na Capitolu. Galové ještě večer přitáhli k městu a zmateně se před ním utábořili. Následujícího jitra do něj vtáhli.\nMěsto vypadalo opuštěně. Tenkrát ještě neexistoval pojem \"Otevřené město\" a Galové nevěděli co dělat: staří Římané zůstali ve svých domech a oblékli se do svátečního. Řada starých patriciů se tak odebrala do chrámů. Hádka v něm mezi Marcem Papiriem a galským válečníkem, který mu sahal na vousy, byla podnětem k vraždění a začátku plenění Říma: co mělo nějakou cenu a šlo odnést Galové odnesli, co šlo zkonsumovat zkonsumovali - zbytek zničili a postupně pálili, což v tehdy převážně dřevěném městě znamenalo jeho úplnou zkázu, aby obležené na Capitolu demoralisovali a přiměli je ke kapitulaci. Při jednom kontaktu Římanů, kteří se začali organizovat v okolních městech, se senátem, si asi obléhatelé všimli, že se na strmý Capitol dá vylézt, a tak to jedné noci zkusili také. Stráže ani psi si ničeho nevšimli. Jen Junoniny posvátné husy daly vědět a vzburcovaly obránce. Galům se už okupace Říma zajídala, prostředí a klima jim nesvědčilo - vypukly mezi nimi nemoci. Při shánění potravy mívali ztráty.\n\nGalové nabídli, že za výkupné Řím vyklidí. Vyhladovělí Římané souhlasili. Cena byla sjednána na tisíc liber zlata. Galové při vážení použili těžší závaží. Když proti tomu vojenský tribun Quintus Sulpicius protestoval, přihodil galský náčelník Brennus k závažím ještě svůj meč se slovy \"Vae victis\", což znamená \"„běda poraženým“\".\n\nJeště v době obležení Capitolu byl ustanoven diktátorem Marcus Furius Camillus. Organizoval obranu, přemluvil Římany, aby se neodstěhovali do Veii a celkově se přičinil, až na urbanistickou chaotičnost, o obnovu Říma - města i moci státu. Byl potom zván „druhým zakladatelem města”.\n\nČasto se pochybuje, že by se obránci Capitolu nevzdali a že by Camillus zabránil zaplacení výkupného a pobil z Říma odešlé Galy a sebral jim jejich kořist. Domněnkou potom je, že buď Livius nebo jeho zdroje si trochu historii přikrášlili.\n\n"}
{"id": "824263", "url": "https://cs.wikipedia.org/wiki?curid=824263", "title": "Maciej Pawlikowski", "text": "Maciej Pawlikowski\n\nMaciej Pawlikowski (* 19. února 1951) je polský horolezec. Původním povoláním záchranář, je také předsedou Vysokohorského horolezeckého klubu ve svém rodném Zakopanem. Od roku 1977 pracuje jako horský vůdce. V roce 1985 spolu s Maciejem Berbekou zdolali jako první lidé Čo Oju v zimním období. Poté dokázal vystoupit na Čo Oju ještě jednou o rok později, kdy provedl prvovýstup novou cestou. Tentokrát byl jeho spolulezcem Ryszard Gajewski. Kromě toho se Pawlikowski účastnil ještě výpravy na Annapurnu v roce 1981, úspěšné zimní expedice na Mount Everest (dostal se do tábora III.) a neúspěšných zimních pokusů na Manáslu, Makalu, Nanga Parbat a dvakrát na K2. Dokázal také vytvořit novou cestu na Les Droites a Ušbu. Pawlikowski byl za své sportovný výkony oceněn medailí za vynikající sportovní úspěchy a medailí za zásluhy.\n\n"}
{"id": "824266", "url": "https://cs.wikipedia.org/wiki?curid=824266", "title": "Maciej Berbeka", "text": "Maciej Berbeka\n\nMaciej Berbeka (17. října 1954 − 6. března 2013) byl polský horolezec. \n\nPůsobil jako člen horské služby v Tatrách. Úspěšně vystoupil na čtyři osmitisícovky. Z toho na Manáslu v roce 1984 (spolulezec Ryszard Gajewski) a na Čo Oju o rok později (spolulezec Maciej Pawlikowski) vystoupil jako první člověk v zimě. V roce 1988 jako první člověk v historii vystoupil v Karákoramu nad hranici 8000 metrů v zimě, když během polského pokusu o zimní prvovýstup na K2 zdolal předvrchol Broad Peaku (8028 m). Zdolal také Annapurnu a Mount Everest. Neúspěšně se účastnil polské zimní výpravy na Nanga Parbat.\n\n"}
{"id": "824267", "url": "https://cs.wikipedia.org/wiki?curid=824267", "title": "Kaigun kókútai", "text": "Kaigun kókútai\n\nKaigun kókútai (), zkráceně kókútai (), či jenom kú (), byla – po většinu doby své existence (1916 až 1945) – pozemní námořní letecká jednotka, základní operační jednotka japonského císařského námořního letectva. Jednalo se o organizační strukturu zahrnující 24 až přes 100 letadel (organizovaných do \"hikótai\" []), létající a pozemní personál a celou příslušnou pozemní základu.\n\nPrvní \"kókútai\" nesly jména podle mateřské základny a byly podřízeny nejbližší \"čindžufu\" (鎮守府 ~ námořní základna), která mohla, ale nemusela, být totožná s mateřskou základnou. Od roku 1936 vznikaly i číslované \"kú\". Na podzim 1942 došlo k přeznačení \"kókútai\", které spočívalo v přiřazení trojmístného či čtyřmístného kódu. Po reorganizaci v dubnu 1944 se základní operační jednotkou stala \"hikótai\", zatímco \"kókútai\" zůstala jako organizační struktura zahrnující několik více či méně samostatných \"hikótai\".\n\nPo organizační stránce \"kókútai\" odpovídala námořní \"kókú bokan\" ( ~ letadlová loď i s palubní skupinou – \"hikókitai\" ), či přibližně \"hikó sentai\" () císařského armádního letectva.\n\nZa druhé světové války byly \"kókútai\" zpravidla organizovány do \"kókú sentai\" ( ~ letecká flotila).\n\nV anglické literatuře bývá \"(kaigun) kókútai\" překládána jako , čili „(námořní) letecká skupina“. Tento termín by ale mohl navozovat představu podobnosti s (AG ~ letecká/palubní skupina) USN a FAA. Tyto se ale od japonské \"kaigun kókútai\" v mnoha ohledech lišily (velikostí, strukturou, chybějící vazbou na mateřskou základnu, …), takže např. Hata & Izawa & Shores termín \"kókútai\" odmítají překládat. V české literatuře je též někdy \"kókútai\" překládána jako „letecký pluk“. Vzhledem k tomu, že ani československé letectvo, ani sovětské letectvo (zde ) nebyly organizovány podle japonského císařského námořního letectva, je i tento překlad nepřesný a zavádějící.\n\nPřed vznikem první \"kaigun kókútai\" byly hydroplány císařského námořnictva organizovány do provizorně zřízených jednotek, které byly po splnění úkolu rozpuštěny. V roce 1916 císařské námořnictvo získalo prostředky na založení prvních tří trvalých jednotek ( \"džósecu kókútai\"). První z nich se stala v dubnu 1916 v Jokosuce založená \"Jokosuka kaigun kókútai\". Ta se věnovala převážně výcviku a tak se první operační jednotkou stala až \"Sasebo kaigun kókútai\" založená v září 1920 v Sasebu. V roce 1922 přibyla \"Kasumigaura kaigun kókútai\", která jako první používala i pozemní letouny (obě předchozí \"kú\" v té době používaly výhradně hydroplány). Jako poslední z první vlny byla v prosinci 1922 založena \"Ómura kaigun kókútai\".\n\nVznik dalších \"kú\" podnítilo až přijetí závěrů londýnské námořní konference (1930) a následně programy rozvoje loďstva z let 1931 ( \"Maru iči keikaku\") a 1934 ( \"Maru ni keikaku\"): omezení stavby plavidel mělo (mimo jiné) kompenzovat letectvo. V roce 1934 (tedy po \"Maru iči keikaku\" a před \"Maru ni keikaku\") již mělo podle Evans & Peattie existovat 14 (tedy pravděpodobně nejenom \"kókútai\", ale i palubních \"hikókitai\") – k původní čtveřici přibyly \"Tatejama kú\" z roku 1930 a \"Kure kú\" z roku 1931. \"Maru ni keikaku\" volal po vzniku dalších osmi \"kókútai\", které měly operovat se sedmi nových základen (Óminato, Saeki, Jokohama, Maizuru, Kanoja, Kisarazu a Činhae) do konce roku 1937.\n\n\"Džósecu kókútai\" byly pojmenovány po své domovské základně a byly zpravidla vybaveny letouny jednoho typu (např. jenom bombardéry, jenom stíhačky, etc… Stíhací \"kú\" ale mívaly přiřazeno i několik průzkumných letounů pro zajištění navigace při dlouhých letech). Pouze \"Čitose\", \"Genzan\" a do roku 1938 i \"Kanoja kaigun kókútai\" disponovaly jak bombardéry, tak stíhacími letouny. Peattie mezi \"džósecu kókútai\" řadí i 1. a 17. \"kókútai\" (tedy dvě číslované).\n\nV září 1936 vznikla na Tchaj-wanu 11. \"kókútai\" – první z takzvaných \"tokusecu kókútai\" ( ~ speciální \"kókútai\"). Ty byly označovány jedno- či dvouciferným číslem a na rozdíl od \"džósecu kókútai\" celkem běžně disponovaly kombinovaným leteckým parkem.\n\nK 1. listopadu 1942 byla většina \"kú\" (\"džósecu\" i \"tokusecu\") přečíslována. Výjimku tvořily \"Kanoja\" a \"Takao kókútai\", které byly přečíslovány už k 1. říjnu, a některé \"džósecu kókútai\" (například \"Sasebo kú\" byla přeznačena až v prosinci 1944 a \"Jokosuka kú\" si své jméno ponechala až do konce druhé světové války).\n\nV novém systému byla \"kókútai\" identifikována třímístným nebo čtyřmístným kódem (XYZ nebo XXYZ). Číslo na první pozici (X nebo XX) identifikovalo určení \"kókútai\" (stíhací, bombardovací, …):\n\nČíslo na předposlední pozici (Y) určovalo administrativně nadřazené \"čindžufu\" (a to i když se \"kú\" nacházela mimo domácí ostrovy):\n\nČíslice na poslední pozici (Z) určovalo, zda se jedná o \"džósecu kókútai\" (lichá čísla), či \"tokusecu kókútai\" (sudá čísla).\n\nNapříklad \"Tainan kókútai\" tak byla přeznačena na \"kókútai\" 251 (2 ~ stíhací, 5 ~ podřízená \"Sasebo čindžufu\" a 1 ~ \"džósecu kókútai\").\n\nKe 4. březnu 1944 se hlavní operační leteckou jednotkou císařského námořnictva stala \"hikótai\", neboli letecká složka \"kókútai\". \"Hikótai\" byly očíslovány, mohly působit nezávisle na mateřské základně (takže celý systém \"kókútai\" se stal pružnější) a mohly být přesouvány mezi jednotlivými \"kókútai\".\n\nFunkci velitele \"kókútai\" ( \"širei\", či \"taičó\") zastával námořní důstojník, zpravidla v hodnosti \"čúsa\" ( ~ fregatní kapitán), či \"daisa\" ( ~ námořní kapitán). Další velitelské pozice byly:\n\n\n"}
{"id": "824269", "url": "https://cs.wikipedia.org/wiki?curid=824269", "title": "Ryszard Gajewski", "text": "Ryszard Gajewski\n\nRyszard Gajewski (* 5. října 1954) je polský horolezec. Působí jako záchranář, horský vůdce, horolezecký instruktor a horolezec. Má za sebou výpravy do And, Pamíru a Himálají. Účastnil se úspěšné zimní expedice na Mount Everest, sám se však na vrchol nepodíval. Vytvořil nové cesty na Mount Everestu a na Annapurně, ale na vrchol se ani v jednom případě nedostal. V roce 1984 uskutečnil s Maciejem Berbekou první zimní výstup na Manáslu a o dva roky později vytvořil novou cestu na Čo Oju, kde byl jeho spolulezcem Maciej Pawlikowski. Roku 2008 vedl výpravu na Dhaulágirí ke 100. výročí založení Tatranské horské služby. V následujícím roce byl oceněn zlatým křížem za zásluhy. Toto ocenění získal za mimořádný přínos k rozvoji horské služby, za odvahu a obětavost při záchranných akcích. \n\n"}
{"id": "824272", "url": "https://cs.wikipedia.org/wiki?curid=824272", "title": "James Anderson", "text": "James Anderson\n\nJméno a příjmení James Anderson nebo James Andersson nese více osobností:\n\n"}
{"id": "824273", "url": "https://cs.wikipedia.org/wiki?curid=824273", "title": "James Anderson (fotograf)", "text": "James Anderson (fotograf)\n\nJames Anderson (někdy James Isaac Atkinson Anderson 1813, Anglie – 1877 Itálie) byl anglický fotograf, který v Římě založil rodinnou fotografickou firmu \"Fotografia Anderson\" a byl jedním z nejaktivnějších fotografů v druhé polovině 19. století.\n\nNarodil se v roce 1813 v Anglii. V roce 1838 se odstěhoval do Itálie jako malíře akvarelů pod jménem Isaac Atkinson. V Římě na náměstí Piazza Fiume založil fotografické studio. Fotografoval běžný život ve městech jako jsou Řím, Benátky nebo Assisi. Zachytil starověké památky, architekturu nebo panoramata vedut. Ve velkém poskytoval fotografické tisky uměleckých děl italských, španělských a anglických muzeí.\n\nZemřel v roce 1877 a po jeho smrti převzal rodinnou firmu jeho syn Domenico Anderson. Po smrti Domenica Andersona rodinný archiv získala nadace bratří Alinariů z Florencie. V roce 1960 bylo 40 000 desek zhotovených třemi generacemi rodiny Andersonových prodáno Istituto Italiano per la Collaborazione Culturale. Společnosti \"Fratelli Alinari\" a \"Fotografia Anderson\" byly dvě firmy, které se nejvíce objevovaly v souvislosti s publikací uměleckých děl o italském umění.\n\n"}
{"id": "824274", "url": "https://cs.wikipedia.org/wiki?curid=824274", "title": "Reid Blackburn", "text": "Reid Blackburn\n\nReid Turner Blackburn (11. srpna 1952 – 18. května 1980) byl fotograf, který zahynul v roce 1980 při erupci sopky Mount St. Helens. Pracoval jako fotožurnalista a dokumentoval erupci pro místní noviny \"The Columbian Newspaper\" a také pro magazín \"National Geographic\" a United States Geological Survey právě když jej výbuch překvapil v táboře Coldwater. Blackburnův automobil, včetně jeho těla, byl nalezen 4 dny po erupci. Jeho fotoaparát, pohřbený pod troskami z erupce, byl vyproštěn asi o týden později. Po své smrti byl Reid svými spolupracovníky a také přáteli chválen. Mluvili o jeho talentu a nadšení stejně jako o jeho někdy \"jízlivém\" smyslu pro humor. Jeho žena Fay prohlásila, že ho zabilo to, co nejvíce miloval.\n\nNarodil se v roce 1952 jako syn inženýra, který byl posedlý přicházet na to, jak věci fungují. Miloval myšlenku fotografie - malování světlem. Byl precizním fotografem, za své snímky získal ocenění od Associated Press. Napsal také knihu o závodech hydroplánů s přívěsným motorem.\n\nBlackburn zahynul, když proud lávy zaplavil oblast, kde se utábořil. Jeho auto bylo nalezeno o čtyři dny později obklopené až po okna popelem s jeho tělem uvnitř. Okna byla rozbitá a interiér vozu byl plný popela. Tragické na celé věci je to, že Blackburn měl zůstat v oblasti jen do dne před erupcí.\n\nNa začátku června fotograf Fred Stocker z National Geographic vyprostil Blackburnův fotoaparát z lávy o síle 1 metr. Film však bohužel nebylo možné zachránit, vysoká teplota lávy film poškodila.\n\nErupce 18. května 1980 byla nejsmrtonosnější v historii USA. Zahynulo nejméně 57 lidí, číslo pravděpodobně zvýší někteří bezdomovci, zničeno bylo 200 domů. Kromě smrti Blackburna byla erupce příčinou i tragické smrti významného občana Harry Randall Trumana a vulkanologa Davida A. Johnstona. Kromě toho se jednalo o nejlépe dokumentovanou erupci v historii lidstva. Během jediného výbuchu bylo zničeno 1 400 metrů sopky. Horní část kužele se zhroutila a zanechala po sobě kalderu podkovovitého tvaru. Výlev magmatu způsobil vyklenutí severního boku sopky a jeho zřícení v lavině drtě. Výsledným efektem byla explozivní erupce. Lavina bahna, kamenní a sutě se řítila rychlostí až 75 m/s a překonala vzdálenost více než 25 km. Nashromážděné úlomky vyplnily údolí do výše 195 m. Směs horkých plynů a lávy v čele laviny zničila přibližně 10 miliónů stromů na ploše odpovídající cca 600 km. Rozpad sopečné základny měl za následek i vznik pyroklastických proudů o teplotě až 700 °C. Během výbuchu, kromě škod na okolních porostech, uhynulo přibližně 2 000 kusů jelení zvěře.\n"}
{"id": "824275", "url": "https://cs.wikipedia.org/wiki?curid=824275", "title": "Seznam kulturních památek v Dačicích", "text": "Seznam kulturních památek v Dačicích\n\n"}
{"id": "824276", "url": "https://cs.wikipedia.org/wiki?curid=824276", "title": "Seznam kulturních památek v Jindřichově Hradci", "text": "Seznam kulturních památek v Jindřichově Hradci\n\n"}
{"id": "824277", "url": "https://cs.wikipedia.org/wiki?curid=824277", "title": "Seznam kulturních památek ve Slavonicích", "text": "Seznam kulturních památek ve Slavonicích\n\n"}
{"id": "824279", "url": "https://cs.wikipedia.org/wiki?curid=824279", "title": "Seznam kulturních památek v Třeboni", "text": "Seznam kulturních památek v Třeboni\n\nDo místní části Třeboň I zasahuje též Zlatá stoka, součást kulturní památky Rožmberská rybniční soustava, viz níže.\n\nDo místní části Třeboň II zasahuje též Zlatá stoka a rybník Svět, součásti kulturní památky Rožmberská rybniční soustava, viz níže.\n\nDo katastrálního území Břilice zasahuje též Zlatá stoka, součást kulturní památky Rožmberská rybniční soustava, viz níže.\n\nV katastrálním území Přeseka se nachází rybník Kaňov a zasahuje sem Zlatá stoka, součásti kulturní památky Rožmberská rybniční soustava, viz níže.\n\nV katastrálním území Stará Hlína se nachází rybník Rožmberk a zasahuje sem Zlatá stoka, součásti kulturní památky Rožmberská rybniční soustava, viz níže.\n\nDo katastrálního území Holičky zasahují též Stará a Nová řeka, součásti kulturní památky Rožmberská rybniční soustava, viz níže.\n\nDo katastrálního území Branná zasahuje též Zlatá stoka, součást kulturní památky Rožmberská rybniční soustava, viz níže.\n\n"}
{"id": "824285", "url": "https://cs.wikipedia.org/wiki?curid=824285", "title": "Seznam kulturních památek v Bechyni", "text": "Seznam kulturních památek v Bechyni\n\n"}
{"id": "824286", "url": "https://cs.wikipedia.org/wiki?curid=824286", "title": "Seznam kulturních památek v Táboře", "text": "Seznam kulturních památek v Táboře\n\n"}
{"id": "824288", "url": "https://cs.wikipedia.org/wiki?curid=824288", "title": "Arsen Fadzajev", "text": "Arsen Fadzajev\n\nArsen Sulejmanovič Fadzajev ( ; * 5. září 1962 Čikola, Sovětský svaz) je bývalý sovětský a později uzbecký zápasník, volnostylař. V roce 1988 na olympijských hrách v Soulu v kategorii do 68 kg vybojoval zlatou olympijskou medaili pro Sovětský svaz, v roce 1992 na hrách v Barceloně ve stejné kategorii vybojoval zlatou medaili pro sjednocený tým bývalých sovětských republik. V roce 1996 na hrách v Atlantě reprezentoval ve stejné kategorii Uzbekistán a obsadil 13. místo. Šestkrát vybojoval titul mistra světa.\n\n"}
{"id": "824289", "url": "https://cs.wikipedia.org/wiki?curid=824289", "title": "Proms", "text": "Proms\n\nNázev Proms se používá pro označení obvykle popularizačních koncertů tzv. vážné hudby, často ale propojované s jinými žánry.\n\nJde například o:\n\n"}
{"id": "824295", "url": "https://cs.wikipedia.org/wiki?curid=824295", "title": "Německo na Letních olympijských hrách 2012", "text": "Německo na Letních olympijských hrách 2012\n\nNěmecko na Letních olympijských hrách v roce 2012 v Londýně reprezentovala výprava 392 sportovců a 279 členů doprovodu v 23 sportech. Jednalo se o nejmenší výpravu Německa od sjednocení, a to z důvodu že se nekvalifikovali v kolektivních sportech. Německo se nezúčastnilo soutěží ve fotbale, házené a basketbalu.\n\n"}
{"id": "824302", "url": "https://cs.wikipedia.org/wiki?curid=824302", "title": "Most tří zemí", "text": "Most tří zemí\n\nMost tří zemí (francouzsky \"Passerelle des Trois Pays\", německy \"Dreiländerbrücke\") je most na řece Rýnu, který spojuje německé město Weil am Rhein a francouzské město Huningue. Most byl otevřen jako lávka pro pěší a cyklisty v roce 2007 podle plánů architekta Dietmara Feichtingera. Jeho název je odvozen od skutečnosti, že se nachází na francouzsko-německo-švýcarském pomezí. Se svým rozpětím oblouku o délce 229 metrů má nejdelší obloukovou konstrukci pro pěší lávku na světě.\n\nPrvní přechod přes řeku byl v těchto místech vybudován pro pevnost Hüningen a v roce 1797 byl zničen francouzskými vojsky. Druhý most byl zničen 20. října 1944 americkými zápalnými bombami. V roce 2001 byla vypsána architektonická soutěž, ve které o rok později zvítězil Dietmar Feichtinger.\n\nStavební práce začaly 10. dubna 2006. Od 31. prosince téhož roku probíhaly zkoušky, most byl zprovozněn 30. března 2007 a slavnostní otevření proběhlo 30. června a 1. července. Náklady na vybudování ve výši 9 miliónů € byly uhrazeny z příspěvků Evropské unie, spolkové země Bádensko-Württembersko, departementu Haut-Rhin a obou měst.\n\nAutorem mostu je rakouský architekt Dietmar Feichtinger žijící v Paříži. Ocelový most má jeden hlavní oblouk o rozpětí 229,4 m. Celková délka mostu bez přístupových ramp činí 248 m, mostní svršek s jízdní dráhou a trasou pro pěší je široký 12 m, nejvyšší bod mostu se nachází ve výšce 26 m nad vodou. Mostní konstrukce váží 1012  tun a při stavbě bylo použito 1798 m betonu.\n\nStavba získala několik architektonických cen. V roce 2008 obdržela Německou cenu mostů v kategorii pěších a cyklistických mostů. V roce 2009 získal most a architekt \"Outstanding Structure Award\" od \"International Association for Bridge and Structural Engineering\". Další ocenění byla \"Renault Traffic Future Award\" (2007), \"Arthur G. Hayden Medal Award\" na International Bridge Conference v Pittsburghu (2008), první cena v kategorii pěších mostů od Evropské jednoty producentů ocele v Bruselu (2008), \"Footbridge Award\" (2008) a \"Structural Award\" (2008) od organizace stavebních inženýrů \"Institution of Structural Engineers\".\n\n"}
{"id": "824311", "url": "https://cs.wikipedia.org/wiki?curid=824311", "title": "Macharbek Chadarcev", "text": "Macharbek Chadarcev\n\nMacharbek Chadarcev (Chadarcaty) (: ), (* 2. října 1964 v Suadagu, Sovětský svaz) byl sovětský a ruský zápasník volnostylař osetské národnosti. Dvojnásobný olympijský vítěz z let 1988 a 1992.\n\nVolnému stylu se začal věnovat ve 14 letech ve Vladikavkazu po vzoru svého staršího bratra Aslana. Začínal pod vedením Konstantina Bekmurzova, ale jeho trenér záhy odjel na dva roky do Vietnamu pomáhat s přípravou zápasnického týmu. Od roku 1980 krátce spolupracoval s Vladimirem Kocharem. V roce 1981 následoval svého bratra Aslana do Taškentu, kde se připravoval pod vedením Michaila Bekmurzova a Kazbeka Dedegkajeva. V sovětské seniorské reprezentaci se poprvé prosadil v roce 1986 a získal svůj první titul mistra světa. V roce 1988 odjížděl jako hlavní favorit na olympijské hry v Soulu a bez zaváhání postoupil do finále, ve kterém porazil Japonce Akira Ótu a získal zlatou olympijskou medaili. Koncem roku 1989 se s trenéry vrátil u Uzbecké SSR do Vladikavkazu. V roce 1992 byl nominován na olympijské hry v Barceloně jako zástupce Ruské federace v rámci Společenství nezávislých států. Po bezproblémovém postupu ze základní skupiny ve finále porazil Turka Kenana Şimşeka a obhájil zlatou olympijskou medaili. V dalších letech se pomalu začal zabývat politickým děnín v zemi a na jeho sportovním výkonu se to odrazilo. Od roku 1994 nestačil na mladého Íránce Rasúla Chádema. V roce 1996 s Chádemem prohrál ve finále olympijských her v Atlantě a získal stříbrnou olympijskou medaile. Následně ukončil sportovní kariéru a věnoval se jako vystudovaný právník politické činnosti v Severní Osetii. V roce 1999 se nechal přemluvit k návratu na žíněnku. V roce 2000 startoval na olympijských hrách v Sydney v uzbeckých barvách a nepostoupil ze základní skupiny. Obsadil 14. místo.\n\n"}
